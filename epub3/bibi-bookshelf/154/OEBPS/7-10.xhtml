<html xmlns="http://www.w3.org/1999/xhtml">
	<head>
		<title>7-10</title>
		<link href="css/idGeneratedStyles.css" rel="stylesheet" type="text/css"/>
	</head>
	<body id="x7" xml:lang="tr-TR">
		<div class="Basic-Text-Frame">
			<p class="anabaslik" id="_idParaDest-13">On Bir</p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ay, şuna bak,” dedi Santa, gazeteyi gözlerine iyice yaklaştırarak. “Yan mahalledeki sinemada küçük Debbie Reynolds’lu şirin bi filim oynuyo.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ay, çok datlı kızdır,” dedi Bayan Reilly “Sen de sever misin onu, Claude?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“O da kim?” diye sordu Bay Robichaux kibarca.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Küçük Debra Reynolds,” diye yanıtladı Bayan Reilly.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Çıkaramadım. Pek sinemaya gitmem de.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Çok sevimlidir,” dedi Santa. “Ufacık tefecik. Tammy rolünde olduğu o şirin filmini görmüş müydün, Irene?’</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hani şu kör olduğu filim mi?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hayır, canım! Başkasıynan karıştırıyosun.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Doğru, o filimde June Wyman oynuyodu. Bak, o da çok datlıdır.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Haklısın, şikerim,” dedi Santa. “Tecavüze uğrayan bi dilsizi oynadığı filimi hiç unutamadım.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Tanrım, iyi ki görmemişim.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ay, harika bi filimdi. Bilsen, ööle acıklıydı ki. Tecavüze uğrarken zavallı dilsizin yüzünü bi görücektin. Hiç gözümün önünden gitmez.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Kahve isteyen var mı?” diye sordu Bay Robichaux.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Evet, ben biraz aliyim, Claude,” dedi Santa; gazeteyi katlayıp buzdolabının üzerine atarken. “Angelo gelemediği için çok üzüldü. Zavallı çocuk. Birini dutuklayana kadar gece gündüz çalışcakmış. Kaliba bu akşam yine sokaklarda. Karısı Rita’nın anlattıklarını bi duysanız. Angelo kuşkulu birinin ilgisini çekebilmek için bi sürü pahalı giysi almış. Ne kadar yazzık. Zavallı çocuğun teşkilatı ne kadar sevdiği burdan belli. Kapı dışarı edilirse, kalbi fena halde kırılcak. Ah yarabbim bi serseri yakalasa.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Angelo’nun işi çok güç,” dedi Bayan Reilly, dalgın dalgın. Ignatius’un iş dönüşü evin önüne çaktığı İYİ NİYETLİLERE BARIŞ levhasını düşünüyordu. Tabelayı görür görmez Bayan Annie kapalı panjurlarının ardından tiz sesiyle, bir engizisyon yargıcı gibi bir sürü soru sormuştu. “Barış isteyen biri için ne düşünürsün, Claude?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bence komonisin tekidir.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Bayan Reilly’nin korktuğu başına gelmişti.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Barış isteyen kim?” diye sordu Santa.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ignatius evin önüne barış isteyen bi levha çaktı.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Tahmin etmeliydim,” dedi Santa öfkeyle. “Önce bi kıral istedi, şimdi de barış istiyo. Sözümü dinle, Irene. Kendi iyiliğin içün. O çocuk bi yere kapatılmalı.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Küpe takmıyomuş. Sordum. ‘Küpe takmıyorum, annecim,’ dedi.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Angelo yalan söylemez.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Belkim çok küçük bi şiydir.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Benim için küpe, küpedir. Öyle diil mi, Claude?” diye sordu Santa.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Çok doğru,” diye yanıtladı Claude.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Santa, tatlım, TV’nin üzerindeki şu küçük Kutsal Bakire ne kadar da şirin,” dedi Bayan Reilly, konuyu değiştirme kaygısıyla.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Herkes dönüp buzdolabının yanındaki televizyona baktı. “Gerçekten öyle. Televizyon Azizemiz. Mutfakta dolanıp dururken çarpıp devirmiyim diye altında mıknadızlı bi kaide var. Lenny’nin dükkânından aldıydım.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Lenny’de her bi şiy bulunur,” dedi Bayan Reilly. “İyi bi pilastikten yapılmış galiba, kırılmayan cinsten.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Evet, yemeği beğendiniz mi?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Çok lezzetliydi,” dedi Bay Robichaux.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Nefizti,” diye ona katıldı Bayan Reilly. “Epidir şöyle doğru dürüz bi yemek yemediydim.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hark,” diye geğirdi Santa. “Patlıcan dolmasına biraz fazla samırsak koymuşum, samırsağı hep fazla kaçırırım zati. Torunlarım bilem söylüyo. ‘Hey, anane, samırsağı yine fazla kaçırmışın,’ diyolar.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Şirin şeyler,” dedi Bayan Reilly, ağzının tadını bilen torunlar için.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bence patlıcanlar iyiydi,” dedi Bay Robichaux.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Kendimi bi tek yerleri fırçalarken ve yemek pişirirken mutlu hissediyorum,” dedi Santa konuklarına. “Koca bi tencere köfte ya da karidesli pilaf yapmaya bayılırım.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Yemek pişirmekten hoşlanırım,” dedi Bay Robichaux. “Kızıma da bi faydam dokunmuş oluyo.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bundan eminim,” dedi Santa. “Evde yemek yapmasını bilen bi erkeğin bulunması çok iyi bi şiy, inanın.” Masanın altından Bayan Reilly’yi tekmeledi. “Yemek yapmayı seven bi erkeğe sahip olan bi kız, çok şanslı demektir.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Yemek yapmaktan hoşlanır mısın, Irene?” diye sordu Bay Robichaux.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bana mı söyledin, Claude?” Bayan Reilly’nin aklı, Ignatius’ un kulağındaki küpeyle neye benzediğindeydi.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hey, in o bulutlardan artıkın,” dedi Santa. “Bak Claude sana, yemek yapmayı sever misin, diye soruyo.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Tabii,” diye uydurdu Bayan Reilly. “Çok severim. Ama bazen mutfak öyle sıcak oluyo ki, özellikle yazın. O daracık sokaktan içeri hiç hava gelmiyo. Her neyse, Ignatius da abur cubur yemekten hoşlanır zati. Ignatius’a birkaç şişe Dr. Nut’nan bi dolu çörek ver, başka şey istemez.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Eletritli bi ocak almalısın,” dedi Bay Robichaux. “Ben kızıma bi tane alıverdim. Mutfağı gazlı fırın kadar ısıtmıyo.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bunca parayı nerden buluyosun, Claude?” diye sordu Santa ilgiyle.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Demiryollarından emekli maaşı alıyorum. Tam kırk beş yıl çalıştım orda. Emekli olunca bana çok güzel, altın bi kıravat innesi verdiler.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ne hoş,” dedi Bayan Reilly. “Demek başarılı oldun, ha Claude?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ayrıcana,” diye sürdürdü Bay Robichaux, “evin yakınlarında bikaç küçük dairem var, onları da kiraya verdim. Aylığımın bi kısmını bi köşeye ayırıp gayrimenkule yatırdıydım. Gayrimenkul en eyi yatırımdır.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Gerçekten öyle,” dedi Santa, Bayan Reilly’ye bakıp gözlerini devirerek. “Tuzun kuru desene, Claude?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Rahatım yerinde. Ama biliyo musun, kızım ve kocasıynan yaşamaktan usandım. Yani, onlar genç. Kendi aileleri var. Bana karşı çok kibarlar, fakat kendi evimde oturmayı yeğlerdim. Ne demek istediğimi anlıyosunuz, diil mi?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Yerinde olsaydım,” dedi Bayan Reilly, “oturduğum yerde otururdum. Küçük kızın senin ortalıkta görünmene aldırmıyosa, rahatın yerinde demektir. Keşkem benim de datlı bi çocuğum olsaydı. Sahip olduğun şiyin kıymetini bil, Claude.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Santa, ayakkabısının topuğunu Bayan Reilly’nin bileğine batırdı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Aay!” diye haykırdı Bayan Reilly.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ah, özür dilerim canım. Şu koca ayaklarıma bi türlü sahip olamıyorum. İri ayaklı olmak öyle bi bela ki; ayakkabı bulana kadar canım çıkıyo. Tezgâhtar geldiğimi görünce, ‘Tanrım, yine Bayan Battaglia geliyo,’ diyo. ‘Ne yapçam şimdi?’ diyo.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ayakların o gaddar da büyük diil,” dedi Bayan Reilly masanın altına bakarak.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Şu küçük ayakkabıların içine zornan dıkıştırdım da ondan. Onları bi de çıplakken görmelisin.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Benim ayaklarım şiştir,” dedi Bayan Reilly. Santa, kusurlarını sayıp dökmemesi için Bayan Reilly’ye bir işaret çaktı, ama kadını susturmak olanaksızdı. “Bazı günler yürüyemiyorum bile. Ayaklarım Ignatius’u bebekken kucağımda daşımaktan bu hale geldi. Tanrım, öyle geç yürüdü ki. Ha bire yere düşerdi. Çok da ağırdı. Belkim rumatizmama da bu neden oldu.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Santa, Bayan Reilly’nin öteki korkunç kusurlarını da sayıp dökmesini engellemek için atıldı: “Hey, baksanıza. Hadi gidip şu küçük, şirin Debbie Reynolds’ı görelim.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Çok hoş olur,” dedi Bay Robichaux. “Hiç sinemaya gitmiyorum.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Sinemaya mı gitmek istiyosunuz?” diye sordu Bayan Reilly. “Bilemiyorum. Ayaklarım ağrıyo.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Aa, hadi ama. Evden çıkalım artıkın. Burası samırsak kokuyo.” “Ignatius filimin hiç eyi olmadığını söylemişti. O çocuk bütün filimlere gider; başlar başlamaz.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Irene!” diye bağırdı Santa öfkeyle. “Sürekli o oğlanı, senin başına açtığı belaları düşünüyosun. Uyan artık, bebeğim. Azçık kafan çalışsaydı, onu uzun zaman önce Yoksullara Yardım Hastanesi’ne yatırırdın. Üzerine bi hortum dutsunlar da aklı başına gelsin. Bi de elettirit pinizine soktular mı, tamam. Böylece adam gibi davranmasını öğrenir belkim.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Yaa?” diye sordu Bayan Reilly, ilgiyle. “Kaça patlar bu?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Her bi şiy parasız, Irene.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bedava sağlık hizmeti.” dedi Bay Robichaux. “Orda çalışanların çoğu komonis yoldaşlar, desenize.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Orayı rahibeler işletiyo, Claude. Tanrım, lafı ikide bir şu komonislere getirmesen olmaz mı?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Rahibeleri kandırmış olabilirler,” dedi Bay Robichaux.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ne korkunç,” dedi Bayan Reilly üzüntüyle. “Zavallı rahibeler. Bi avuç komonis için çalışıp duruyolar.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Orayı kimin çalıştırdığı umrumda bilem diil,” dedi Santa. “Önemli olan bedava olması ve insanları kapatmaları. Ignatius’un da orda bulunması gerekiyo.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ignatius bi ağzını açtı mı, deliye dönerler ve onu hemen bi odaya kilitlerler,” dedi Bayan Reilly, ama bu seçeneğin bile fazla çekici olmadığını düşündüğü belliydi. “Belkim de dokturları dinlemez.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ona dinnetirler, merak etme. Kafasına kafasına vururlar, ona bi deli gömleği giydirirler, üzerine su sıkarlar,” dedi Santa, gözleri parlayarak.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Biraz da kendini düşünmelisin, Irene,” dedi Bay Robichaux. “O oğlan seni mezara sokacak.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Çok doğru. Söyle, söyle Claude.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bilmem amma,” dedi Bayan Reilly. “Ignatius’a bi şans vermeliyiz. Belkim düzelir.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Susis satarak mı?” diye sordu Santa. “Tanrım.” Başını salladı. “Ben şu bulaşıkları lavaboya koyuyim. Sonra da gidip biricik Debbie Reynolds’ı görelim.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Santa salona uğrayıp annesine bir veda öpücüğü kondurduktan sonra evden çıktılar, sinemaya yollandılar. Huzur dolu bir gündü; körfezden esen güney yeli hiç kesilmemişti. Akdeniz yemeklerinin, apartmanların ve iki katlı evlerin açık mutfak camlarından yayılan, ağır kokusu kalabalık mahallenin üstünde dalgalanıyordu. Mahallede oturan herkes, düşürülen kap kaçak, uğuldayan televizyonlar, tartışmalar, çocuk çığlıkları ve kapı çarpmalarla genel kakafoniye küçük de olsa bir katkıda bulunuyordu.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Aziz Odo Mahallesi bugün tam havasında,” yorumunda bulundu Santa; düşünceli. Dümdüz, kesintisiz bir sıra halinde uzanan çift katlı evlerin ön merdivenleriyle sokağın arasında kalan dar kaldırımda üçü ağır ağır ilerliyorlardı. Sokak lambaları ağaçsız, asfalt ve çimento yolları, birbirine bitişik, eski, arduvaz çatıları aydınlatıyordu. “Yazın daha da kötüdür. Herkes saat on bire kadar sokakta oturur.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Dostlarının arasında acınası bir biçimde topallayan Bayan Reilly, “Bilmez miyim, bi danem,” dedi. “Dauphine Sokağı’nda büyüdüğümü unutma. Mutfak iskemlelerini kaldırıma atar, evin serinlemesini bekleyerekten otururduk. Millet neler konuşurdu, bi bilsen! Tanrım.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Rezillik,” diye onayladı Santa. “Ağzı bozuk insanlar.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Zavallı babacım,” dedi Bayan Reilly. “Öyle fakirdi ki. Sona gidip elini pervane kayışına kaptırdı; komşular utanmadan sarhoş olduğunu ileri sürdüler. Bu konuda bi sürü imzasız mektup aldıydık. Bi de zavallı Boo-Boo teyzem vardı. Seksen yaşındaydı. Merhum kocası için her akşam mum yakardı; bi gece başucu sehpasındaki mum devrilmiş, döşeği dutuşturmuş. Yatakta sigara içiyodu, dediler.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ben, suçları kanıtlanana kadar insannarın suçsuz olduğuna inanırım.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ben de öyle, Claude. Daha geçen gün Ignatius’a dedim ki: ‘Ignatius, bence suçları kanıtlanana kadar insannar suçsuzdur.’”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Irene!”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Aziz Claude Caddesi’ne gelince yoğun trafiğin arasından, konuşmaksızın karşıya geçtiler ve neon lambaların altından yürüdüler. Bir cenaze levazımatçısının önünden geçerlerken, Santa durup törene katılanlardan biriyle konuştu.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Baksanıza bayım, içerde yatan kim?” diye sordu adama. “Tören yaşlı Bayan Lopez için,” diye yanıtladı adam. “Deme. Frenchman Sokağı’ndaki küçük dükkânın sahibi Lopez’in karısı mı?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Evet, o.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ay, üzüldüm,” dedi Santa. “Neden ölmüş?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Kalpten.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Çok yazzık,” dedi Bayan Reilly; duygulanmıştı. “Zavallı kız.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Kılığım uygun olsaydı,” dedi Santa adama, “içeri girip baş sağlığı dilerdim. Arkadaşlarımnan sinemaya gidiyoduk. Teşekkürler.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Uzaklaşırlarken, Santa, Bayan Reilly’ye yaşlı Bayan Lopez’in yaşamını karartan üzüntüleri, dertleri sıraladı. Sonunda, “Onun adına bi dua okutiyim bari,” dedi.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Tanrım,” dedi yaşlı Bayan Lopez’in yaşamöyküsünden hayli etkilenmiş olan Bayan Reilly. “Zavallı kadıncazın ruhunu huzura kavuşturmak için bi dua da ben okutçam,” dedi.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Irene!” diye haykırdı Santa. “Onu tanımazdın bilem.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Haklısın,” dedi Bayan Reilly, cılız bir sesle.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Sinemaya varınca, Santa ile Bay Robichaux bir süre biletleri kimin alacağını tartıştılar. Bayan Reilly, hafta bitmeden önce Ignatius’un trompetinin taksitini ödemek zorunda olduğunu söyleyerek, tartışmaya katılmadı. Ama Bay Robichaux öyle diretti ki, sonunda Santa teslim oldu.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Santa hanımlara biletlerini uzatan adama, “Ne de olsa, paralı olan sensin,” dedi.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Bayan Reilly’ye göz kırptı, ama onun aklı yine Ignatius’un nedenini açıklamaya yanaşmadığı levhaya takılmıştı. Bayan Reilly filmin büyük bir bölümünde Ignatius’un hızla azalan kazancını, trompetin taksidini, çarptığı binanın parasını, küpeyi ve levhayı düşündü. Arada bir Santa’nın, “Ne tatlı, diil mi?” ya da “Irene, elbisesinin şirinliğine bak,” türünden şen bağırtılarıyla kendine geliyor, perdede olup bitenlere bakıyordu. Sonra onu, oğluyla ilgili düşüncelerinden ve sorunlarından –ki bu ikisi aynı anlama geliyordu– uzaklaştıran bir şey oldu. Bay Robichaux usulca uzanmış, Bayan Reilly’nin elini tutmuştu. Bayan Reilly kıpırdayamayacak kadar korkmuştu. Neden filmler tanıdığı bütün erkekleri –Bay Reilly ve Bay Robichaux– ateşli bir âşığa dönüştürüyordu acaba? Görmeyen gözlerle perdeye baktı; hoplayıp zıplayan, renkli Debbie Reynolds’ı değil, yıkanan, siyah-beyaz Jean Harlow’u görüyordu.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Bayan Reily tam elini Bay Robichaux’nun elinden kurtarıp sinemadan kaçıp kaçmamayı düşünüyordu ki, Santa haykırdı: “Bak, Irene, iddiaya girerim, küçük Debbie bebeğini doğuracak!”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Neyini?” diye haykırdı Bayan Reilly çılgın gibi, sonra da hıçkıra hıçkıra ağlamaya başladı; Bay Robichaux onun kızıl saçlı başını tutup nazikçe göğsüne yaslayıncaya kadar da gözyaşları dinmedi.</span></p>
			<p class="resim">* * *</p>
			<p class="Basic-Paragraph ParaOverride-21" xml:lang="en-GB"><span class="CharOverride-22" xml:lang="tr-TR">Sevgili Okur,</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-22" xml:lang="tr-TR">Doğa bazen bir aptal yaratır, ama bir züppe her zaman insanın kendi eseridir.</span></p>
			<p class="Basic-Paragraph ParaOverride-22" xml:lang="en-GB"><span class="CharOverride-22" xml:lang="tr-TR">–Addison</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-22" xml:lang="tr-TR">Hiç düşünmeyen ve aldırmayan bir toplumda hayatımı kazanabilmek için dişimle tırnağımla savaşır, çöl botlarımın tabanını Fransız Mahallesi’nin eski, kaldırım taşı döşeli yollarında aşındırıp adi, tırtıklı lastiğe dönüştürürken, aziz (ama yoldan çıkmış), eski bir tanışıma rastladım. Bu yozlaşmış insana ahlaksal üstünlüğümü kolayca kabul ettirdiğim birkaç dakikalık sohbetin sonunda kendimi bir kez daha zamanımızın bunalımlarını kara kara düşünürken yakaladım. Her zamanki gibi denetlenemeyen, aklına eseni yapan beynim bana öyle yürekli ve görkemli bir tasarı fısıldadı ki, duyduklarım beni bile ürküttü. Tanrılara yaraşır zihnime, “Dur!” diye haykırdım. “Çılgınlık bu.” Yine de beynimin öğütlerine kulak vermeden edemiyordum. Bana, Dünyayı Çöküşten Kurtarmanın Yolu’nu fısıldıyordu. Orada, mahallenin aşınmış taşlarının üzerinde, züppe arkadaşlarını kardeşlik bayrağının altında toplayan, Dorian denen o solmuş çiçeğe yardımcı olmaya yemin ettim.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-22" xml:lang="tr-TR">İlk adımımız, aralarından birini çok yüksek bir mevkiye getirmek olacak – Fortuna’nın yardımıyla devlet başkanlığı bile olabilir bu. Sonra orduya sızacaklar: Asker oldukları için kardeşlik duygularını geliştirmek, üniformalarını bir deri gibi bedenlerine yapışacak biçimde diktirmek, yeni ve çeşitli savaş giysileri yaratmak, kokteyl parti vermek, vb. ile uğraşmaktan savaşmaya vakitleri kalmayacak. Sonunda Genelkurmay Başkanı yapacağımız kişi yalnızca modaya uygun giysilerle dolu olan dolabıyla ilgilenecek, bu dolap yoluya ister Genelkurmay Başkanı, isterse ilk balosuna katılan genç kız olabilecek; artık canı hangisini çekerse. Buradaki yekvücut olmuş hemcinslerinin başarısını görünce, dünyanın öteki sapıkları da kendi ülkelerindeki orduyu ele geçirmek için birleşecekler. Yoldan çıkmış olanların yönetimi ele geçirmede zorlandığı bazı gerici ülkelere ayaklanmacılarımızı gönderecek, hükümeti devirmeleri için onlara destek olacağız. Yeryüzündeki bütün hükümetleri alaşağı ettiğimiz zaman dünya savaş değil, dünya çapında, toplu bir seks partisi yapacak. Bu partiler protokol kurallarına tıpatıp uygun olarak, uluslararası bir ruhla gerçekleştirilecek, çünkü bu insanlar basit, ulusal farklılıkları aşabilecekler: Düşünceleri bir, amaçları bir, gerçek anlamda birleşmiş insanlar.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-22" xml:lang="tr-TR">Gücü elinde tutan kulamparalar, bomba gibi şeylerden haberi olmayan bilgisiz insanlardan seçilecek elbette; nükleer silahlar gömüldükleri yerde çürümeye terk edilecekler. Payetli ve tüylü giysilere bürünmüş olan Genelkurmay Başkanı, Başkan ve ötekiler, diğer ülkelerin sapıklarını zaman zaman balolarda, partilerde filan ağırlayacaklar. Her türden tartışma, yeniden düzenlenen Birleşmiş Milletler binasının tuvaletinde tatlıya bağlanacak. Hö-töröf dansçıların, Broadway müzikallerinin ve eğlencelerin yıldızı dört bir yanda parlayacak ve belki de sıradan halkı, eski önderlerin o düşmanca, asık yüzlü, faşist bildirilerinden daha mutlu edecek.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-22" xml:lang="tr-TR">Onların dışında hemen hemen herkesin dünyayı yönetme şansı oldu. Bu insanlara neden bir fırsat tanınmasın? Onlara çok uzun zamandır haksızlık ediliyor. Gücü ele geçirmek için yapacakları atılım bir bakıma fırsat eşitliği, adalet ve toplumsal eşitliğe doğru atılmış, evrensel bir adım olacak. (Örneğin, Senato’da yer alan bir tek güçlü, etkin travestinin adını verebilir misiniz? Hayır! Bu insanlara artık temsil edilme hakkı tanınmalı. İçinde bulundukları kötü durum ulusal, evrensel bir utanç kaynağı.)</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-22" xml:lang="tr-TR">Sefahat, eskiden olduğu gibi bir toplumun düşüşünü değil, sorunlu bir dünya için barışı başlatacak. Yeni sorunlara yeni çözümler bulmalıyız.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-22" xml:lang="tr-TR">Eylemdeki rolüm danışmanlık ve rehberlik olacak; dünya tarihi, ekonomi, din, siyasal strateji konularındaki engin bilgi ve birikimimden yararlanarak, içinden işlevsel yöntemleri bulup çıkaracaklar. Boethius da Roma’nın çöküşünde az çok benzer bir rol oynamıştı. Tıpkı Chesterton’ın dediği gibi, “Boethius bir rehber, bir düşünür ve pek çok Hıristiyan için bir dost olarak içtenlikle hizmet etti; buna zorunluydu, çünkü yaşadığı devir yoz, kendi kültürüyse tamdı.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-22" xml:lang="tr-TR">Bu kez Myrna denen sürtüğü perişan edeceğim. Tasarı, sürtüğün en küçük bir boşluk bırakmayacak biçimde kenetlenmiş, basmakalıp düşüncelerle dolu, aydın, ilerici zihninin alamayacağı kadar heyecan verici. Mağribilerin Onuru İçin Savaş, günümüzün sorunlarına karşı başlattığım o ilk, parlak saldırı, öncü güçler arasında yer alan basit insanlar, burjuva dünya görüşüne sahip kişiler olmasalardı, son derece görkemli ve kesin bir darbe olabilirdi. Ama bu kez, orta sınıfın yavan görüşlerini paylaşmaktan kaçınan insanlarla birlikte çalışacağım; hedeflerine ulaşmak için gözden düşmüş de olsa, orta sınıfın kendini beğenmişliğini tehdit de etse, tartışılabilir görüşleri benimsemeye hazır insanlarla.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-22" xml:lang="tr-TR">M. Minkoff politikada cinsellik mi istiyor? Ona bunu vereceğim – hem de bolca! Tasarımın özgünlüğüne tepki veremeyecek kadar şaşırıp kalacağına kuşkum yok. En azından kıskançlıktan kuduracaktır. (Gözümü bu kızın üzerinden ayırmamalıyım: Böylesi bir küstahlık başıboş bırakılmamalı.)</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-22" xml:lang="tr-TR">Beynimde, Pragmatizm ile Ahlakçılık çekişiyor. O şanlı sonuca, Barış’a ulaşmak için, Soysuzlaşma gibi korkunç bir araç kullanmaya değer mi acaba? Pragmatizmle Ahlakçılık, Ortaçağ’ın ahlakçı oyunlarındaki iki oyun kahramanı gibi beynimdeki boks ringinde dövüşüyorlar: Bu ateşli mücadelenin sonucunu beklemeyeceğim. Barış bende bir tutku halini aldı. (Bu </span><span class="CharOverride-21" xml:lang="tr-TR">Günce</span><span class="CharOverride-22" xml:lang="tr-TR">’nin film hakkını satın almak isteyebilecek, sezgileri güçlü film yapımcıları için, beynimdeki mücadelenin filme alınmasını kolaylaştıracak bir önerim var. Müzikli testere, kusursuz bir fon müziği oluşturabilir; kahramanın gözbebeği büyütülerek çekişme sahnesi son derece simgesel bir biçimde bunun içinde geçebilir. Çalışan Genç rolünü oynayacak kişi için eczaneler, moteller ya da işte gizli kalmış yeteneklerin ‘keşfedildiği’ yerler taranabilir. Film İspanya, İtalya ya da oyuncuların görmek istediği, Kuzey Amerika gibi ilginç bir yerde çekilebilir.)</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-22" xml:lang="tr-TR">Kusura bakmayın. Son sıkıcı sosis haberlerini öğrenmek isteyenlere bir şey yok. Aklım fikrim yeni, olağanüstü tasarımın ayrıntılarında. Şimdi M. Minkoff’la iletişim kurmalı ve başlama vuruşunun yapılacağı toplantıdaki konuşmama hazırlanmalıyım.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-22" xml:lang="tr-TR">Toplumsal not: Kaçak annem yine evde yok; gerçekten şanslıyım. Varlığıma yönelik güçlü saldırıları ve dırdırları supabımı olumsuz yönde etkiliyor. Dışarıya çıkarken, kilisenin birinde yapılacak olan Mayıs Kraliçesi’ne Taç Giydirme törenine katılacağını söyledi, ama mayıs ayında olmadığımız için doğru söylediğinden kuşkuluyum.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-22" xml:lang="tr-TR">Bir numaralı kadın yıldızımın oynadığı ‘nitelikli komedi’ kent merkezindeki bir sinemada bir süre için gösterilecek. Nasıl bilmiyorum, ama gala gecesi orada olmalıyım. Filmdeki son rezillikleri, dinbilim, geometri, ince beğeni ve edebe karşı gösterişle sergilenen terbiyesizlikleri tahmin etmekte hiç zorlanmıyorum. (Film izlemeye karşı neden böylesine güçlü bir dürtü hissettiğimi anlayamıyorum; sanki filmler kanıma işlemiş.)</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-22" xml:lang="tr-TR">Sağlık notu: Midem giderek denetimden çıkıyor; iş önlüğümün dikiş yerleri uğursuzca çatırdıyor.</span></p>
			<p class="Basic-Paragraph ParaOverride-22" xml:lang="en-GB"><span class="CharOverride-22" xml:lang="tr-TR">Daha sonra görüşmek üzere, </span></p>
			<p class="Basic-Paragraph ParaOverride-22" xml:lang="en-GB"><span class="CharOverride-22" xml:lang="tr-TR">İmza, Barışsever </span></p>
			<p class="Basic-Paragraph ParaOverride-22" xml:lang="en-GB"><span class="CharOverride-22" xml:lang="tr-TR">Çalışan Oğlunuz</span></p>
			<p class="resim">* * *</p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Bayan Levy yenilenmiş Bayan Trixie’nin basamakları çıkmasına ve kapıyı açmasına yardım etti.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Burası Levy Pantolonları!” diye hırıldadı Bayan Trixie. </span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“İşte yine istendiğin ve sana gerek duyulan yerdesin, canım.” Bayan Levy, bir çocuğu yatıştırırcasına konuşmuştu. “Ah, ne çok özlendiğini bir bilsen, Bay Gonzalez telefonda, geri dönmen için yalvarıyordu. Bir işyeri için böylesine vazgeçilmez olduğunu bilmek, ne kadar güzel bir şey.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Emekli olduğumu sanıyordum.” İri dişler, bir ayı tuzağı gibi takırtıyla kapandı. “Beni kandırdınız!”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Şimdi mutlu musun?” diye sordu Bay Levy karısına. Bayan Trixie’nin paçavra dolu torbalarından birini taşıyarak, arkalarından geliyordu. “Kadının bir bıçağı olsaydı, şu anda seni hastaneye yetiştirmek zorunda kalacaktım.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Sesindeki şu coşkuya bak,” dedi Bayan Levy. “Öyle yaşam dolu ki. İnanılmaz.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Büroya girerlerken, Bayan Trixie Bayan Levy’nin elinden kurtulmaya çalıştı, ama topuklu ayakkabıları, lastik ayakkabı giyerkenki kıvraklığa izin vermedi. Tek yapabildiği, sendelemek oldu. </span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“</span><span class="CharOverride-22" xml:lang="tr-TR">Geri</span><span class="CharOverride-21" xml:lang="tr-TR"> mi döndü?” diye haykırdı Bay Gonzalez, canhıraş bir sesle.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Gözlerine inanamıyorsun, değil mi?” diye sordu Bayan Levy. Bay Gonzalez, gözleri mavi farla çevrilmiş iki kör kuyuya benzeyen Bayan Trixie’ye bakmak zorunda kaldı. Turuncuya boyanmış dudakları neredeyse burun deliklerine değiyordu. Hafifçe yana kaymış olan siyah peruktan fışkıran birkaç kır bukle, küpelere doğru kıvrılmıştı. Kısa eteğin altından buruşmuş, bükülmüş bacaklar, ince atkılı, topuklu ayakkabıların kar ayakkabıları gibi görünmesine neden olan küçük ayaklar görünüyordu. Bütün gün bir solaryum lambasının altında uyuklamaktan Bayan Trixie’nin teni altın bir kahverengiye dönüşmüştü.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Kesinlikle sağlıklı bir görünüm,” dedi Bay Gonzalez. Sesi yapay, gülümsemesi kırıktı. “Ona kusursuz bir bakım uygulamışsınız, Bayan Levy.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ben çekici bir kadınım,” diye geveledi Bayan Trixie. Bay Gonzalez sinirli sinirli güldü.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Şimdi beni dinleyin,” dedi Bayan Levy ona. “Bu kadının sorunlarının yarısı işte bu tür yaklaşımlardan kaynaklanıyor. Onunla alay edilmesine gerek yok.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Bay Gonzalez beceriksizce Bayan Levy’nin elini öpmeyi denedi.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ona burada istendiğini hissettir, Gonzalez. Bu kadının hâlâ keskin bir zekâsı var. Yeteneklerini ortaya çıkartabileceği işler ver ona. Daha fazla yetki tanı. Bu şirkette etkin bir rol üstlenmeye şiddetle ihtiyacı var.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Kesinlikle,” diye onayladı Bay Gonzalez. “Ben de sürekli aynı şeyi söylüyorum. Öyle değil mi, Bayan Trixie?” “Kim?” diye hırıldadı Bayan Trixie.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hep daha fazla yetki ve sorumluluk üstlenmeniz gerektiğini savunmuşumdur,” diye bağırdı müdür. “Yalan mı?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Aman, kapa çeneni, Gomez.” Bayan Trixie’nin dişleri bir çift kastanyet gibi takırdadı. “Paskalya jambonumu hâlâ almadın mı? Cevap ver!”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Pekâlâ. Yeterince eğlendin. Hadi gidelim artık,” dedi Bay Levy karısına. “Çıkalım buradan. Soluk alamamaya başladım.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bir dakika,” dedi Bay Gonzalez. “Mektubunuz var.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Müdür mektupları almak için masasına gitmişti ki, büronun arka tarafında bir patırtı koptu. Masasına kapanmış, uyuklayan Bayan Trixie’nin dışında herkes dönüp dosyalama bölümüne baktı. İnanılmayacak kadar uzun boylu, siyah, uzun saçlı bir adam yere düşen bir çekmeceyi kaldırıyordu. Dosyaları kabaca çekmecenin içine tıktı, çekmeceyi çarparak yerine yerleştirdi.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bu, Bay Zalatimo,” diye fısıldadı Bay Gonzalez. “Birkaç gündür bizimle, ama fazla kalamayacak galiba. Levy Pantolonları projesine katmak isteyebileceğimiz birisi değil.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Bay Zalatimo şaşkın bir halde dosya dolaplarına bakıp kaşındı. Sonra bir başka çekmeceyi açıp bir eliyle içini karıştırmaya başladı, öteki eliyle de delikli, el örgüsü kazağının arasından koltuğunun altını kaşıyordu.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Onunla tanışmak ister miydiniz?” diye sordu müdür.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hayır, teşekkürler,” dedi Bay Levy. “Burada çalışanları nereden buluyorsun, Gonzalez? Burdan başka hiçbir yerde böyle insanlara rastlamadım.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Tıpkı bir gangstere benziyor,” dedi Bayan Levy. “Buralarda nakit para bulundurmuyorsunuz, değil mi?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bence Bay Zalatimo dürüst biri,” diye fısıldadı müdür, “Tek sorunu, alfabeyle.” Bay Levy’ye bir deste mektup uzattı. “Çoğu ilkbahar kampları için yaptırdığımız otel rezervasyonlarının onayı. Abelman’dan bir mektup var. Şirkete değil, doğrudan size yazılmış ve ‘kişisel’ olduğu belirtilmiş; sizin açmanız daha doğru olur. Birkaç gün önce geldi.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“O çatlak bu sefer ne istiyor acaba?” diye sordu Bay Levy; sinirli.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Büyümekte olan, pırıl pırıl bir yatırıma ne olduğunu merak ediyordur belki,” dedi Bayan Levy. “Leon Levy öldükten sonra buraya neler olduğunu merak ediyordur. Belki de bu Abelman’ın bir playboya verilecek birkaç öğüdü vardır? Oku, Gus. Böylece Levy Pantolonları için haftalık emeğini de harcamış olursun.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Bay Levy, kırmızı kalemle üç yerine ‘kişisel’ yazılmış olan zarfa baktı. Açtı; ataçla tutturulmuş ekleri olan bir mektupla karşılaştı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-22" xml:lang="tr-TR">Sayın Gus Levy,</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-22" xml:lang="tr-TR">Bizi büyük bir şaşkınlığa sürükleyen ve ciddi biçimde inciten mektubunuzu aldık; kopyasını ekte sunuyoruz. Tam otuz yıldır mallarınızı sadakatle pazarlayan ve şirketinize en sıcak, en sevecen duygularla bağlı olan bir kuruluşuz. Babanız öldüğü zaman, hiçbir özveriden kaçınmayarak gönderdiğimiz çelengi unutmuş olamazsınız.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-22" xml:lang="tr-TR">Sözü uzatmayacağız. Uykusuz geçen pek çok gecenin ardından mektubun aslını avukatımıza verdik; kendisi 500.000 dolarlık bir tazminat davası açmakta kararlı. Belki bu, incinen duygularımızın acısını biraz hafifletir.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-22" xml:lang="tr-TR">Bir avukat tutun. Kozumuzu mahkemede iki beyefendi gibi paylaşalım. Lütfen bir kez daha gözdağı vermeye kalkışmayın.</span></p>
			<p class="Basic-Paragraph ParaOverride-22" xml:lang="en-GB"><span class="CharOverride-22" xml:lang="tr-TR">En iyi dileklerimizle,</span></p>
			<p class="Basic-Paragraph ParaOverride-22" xml:lang="en-GB"><span class="CharOverride-22" xml:lang="tr-TR">I. Abelman,</span></p>
			<p class="Basic-Paragraph ParaOverride-22" xml:lang="en-GB"><span class="CharOverride-22" xml:lang="tr-TR">Müdür, Abelman Mensucat.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Bay Levy sayfayı çevirdi, Abelman’a gönderilmiş olan mektubun kopyasını okurken, bembeyaz kesildi. Akıl almaz bir şeydi. Bu tür şeyler yazma zahmetine kim katlanırdı ki? ‘Saygıdeğer Gerzek Bay I. Abelman’; ‘Gerçeklerden ne kadar habersiz olduğunuzu’; ‘Küflü dünya görüşünüz’; ‘Kırbaç, acınası omuzlarınıza olanca şiddetiyle inecektir.’ En kötüsü de, Gus Levy imzasının aslına oldukça benzemesiydi. Abelman şu anda mektubun aslını öpüp dudaklarını yalıyor olmalıydı. Abelman gibi biri için o mektup bir hisse senedi, açık bir banka çekiydi.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Kim yazdı bunu?” diye sordu Bay Levy, mektubu Bay Gonzalez’e uzatırken.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ne oldu, Gus? Bir sorun mu çıktı? Demek bir sorunun var? İşte senin sorunlarından biri de bu. Bana sorunlarından hiç söz etmemen.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Aman Tanrım!” dedi Bay Gonzalez tiz bir sesle. “Korkunç bir şey bu!”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Susun!” dedi, Bayan Trixie sertçe.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ne oldu, Gus? Yine bir hata mı yaptın? Yoksa sorun, yine bir başkasına devrettiğin bir sorumlulukla mı ilgili?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Evet, bir sorunumuz var. Bu sorun yüzünden, sırtımızdaki gömleği bile yitirebiliriz.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ne?” Bayan Levy mektupları Bay Gonzalez’in elinden kaptı. Okudu ve bir cadıya dönüştü. Cilalı tırnakları birer yılan kesilmişti. “İşte, yapacağını yaptın. Babandan öcünü almak, sana bıraktığı şirketi batırmak için her şeyi yaparsın, değil mi? Sonunun buraya varacağını biliyordum.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Kapa çeneni. Şirketin mektuplarını ben yazmıyorum ki.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Susan’la Sandra okulu bırakmak zorunda kalacaklar. Kendilerini denizcilere ve şuradaki adama benzeyen gangsterlere satacaklar.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hıı?” diye mırıldandı Bay Zalatimo, kendisinden söz edildiğini sezerek.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hastasın sen,” diye haykırdı Bayan Levy kocasına.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Susun!”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hiç rahat yüzü göremeyecek miyim?” Bayan Levy’nin mavimsi yeşil gözkapakları titriyordu. “Bana ne olacak? Yaşamım zaten mahvolmuş durumda. Bakalım başıma daha neler gelecek? Belki de gizli gizli çöp kutularını karıştıracağım. Annem haklıymış.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Susun!” diye haykırdı Bayan Trixie, bu kez biraz daha öfkeli. “Sizler tanıdığım en gürültücü insanlarsınız.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Bayan Levy bir iskemleye çöktü, kapı kapı dolaşarak Avon ürünlerini pazarlamak türünden bir şeyler mırıldanıyor, hıçkırıyordu.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Bay Levy, dudakları bembeyaz kesilmiş olan müdüre döndü: “Bu mektup konusunda ne biliyorsun, Gonzalez?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hiçbir şey,” dedi Bay Gonzalez incecik bir sesle. “Bu mektubu ilk kez görüyorum.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ama buradaki yazışmaları sen yapıyorsun.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“</span><span class="CharOverride-22" xml:lang="tr-TR">Onu</span><span class="CharOverride-21" xml:lang="tr-TR"> ben yazmadım.” Dudakları titriyordu. “Levy Pantolonları’na böyle bir şey yapar mıyım hiç?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Yapmazsın, biliyorum.” Bay Levy düşünmeye çalıştı. “Biri yapmış, ama.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Bay Levy dosya dolaplarının yanına gitti, kaşınan Zalatimo’yu yana itti ve ‘A’ bölümündeki dosyaları açtı. Abelman’ın dosyası yoktu. Çekmece boştu. Öteki çekmeceleri de açtı, ama onların da yarısından çoğu boştu. Yakında bir tazminat davasıyla uğraşmak zorunda olan biri için ne kadar da elverişli bir durumdu!</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Burada dosyalara ne yapılıyor?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ben de bunu merak ediyordum,” diye geveledi Bay Zalatimo.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Gonzalez, burada çalıştırdığın o koca antikanın adı neydi; hani şu yeşil kasketli şişkonun?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bay Ignatius Reilly. Mektupların postalanmasından o sorumluydu.” Bu korkunç şeyi kim yazmıştı acaba?</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Baksana,” dedi Jones’un sesi, telefonun öteki ucundan. “Yeşil kasketli o şişko teyze hâlâ sizin orada mı çalışıyo? Bıyıklı, koca bi beyaz?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Bay Gonzalez tiz bir sesle, “Hayır çalışmıyor,” dedikten sonra telefonu çarparak kapadı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Arayan kimdi?” diye sordu Bay Levy.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bilmiyorum. Bay Reilly’yi arıyordu.” Müdür bir mendille alnını kuruladı. “Fabrika işçilerini kışkırtıp beni öldürtmeye çalışan adamı.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Reilly mi?” diye sordu Bayan Trixie. “O Reilly değildi, o...” </span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Genç idealist mi?” diye hıçkırdı Bayan Levy. “Onu arayan kimdi?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bilmiyorum,” diye yanıtladı müdür. “Bana bir zenci sesiymiş gibi geldi.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Herhalde öyledir,” dedi Bayan Levy. “Onun şu anda dünyadaki öteki şanssızlara yardım etmeye çalıştığından eminim. İdealist yönünü hâlâ yitirmemiş olduğunu öğrenmek insanı yüreklendiriyor.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Bay Levy’nin aklına bir şey gelmişti. Müdüre döndü: ‘O antikanın adı ne, demiştin?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Reilly. Ignatius J. Reilly.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Öyle mi?” diye sordu Bayan Trixie ilgiyle. “Oysa ben hep onun...”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bayan Trixie, lütfen,” dedi Bay Levy öfkeyle. Mektup Abelman’a gönderildiği zaman Reilly denen balon hâlâ burada çalışıyordu. “Sence Reilly böyle bir mektup yazabilir mi?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Olabilir,” dedi Bay Gonzalez. “Bilemiyorum. O işçileri beynimi yarmaları için kışkırtıncaya kadar ondan çok umutluydum.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“İşte bu çok güzel,” diye inledi Bayan Levy. “Suçu genç idealiste yükleyin bakalım. İdealleri sizi rahatsız etmesin diye onu bir yere kapatın. O genç idealist gibi insanlar böyle alçakça şeylere tenezzül etmezler. Susan’la Sandra bunu duyunca bakalım neler olacak?” Bayan Levy, kızların büyük bir dehşete kapılacaklarını açıkça belirten bir el hareketi yaptı. “Zenciler, onun önerilerinden yararlanmak için burayı arıyorlar. Sense ona kara çalmaya hazırlanıyorsun. Artık dayanamayacağım, Gus. Yeter artık, yeter!”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Yani mektubu </span><span class="CharOverride-22" xml:lang="tr-TR">ben</span><span class="CharOverride-21" xml:lang="tr-TR"> yazdım dememi mi istiyorsun?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Elbette hayır!” diye bağırdı Bayan Levy kocasına. “Yoksullar evine mi düşeyim? Bunu o genç idealist yazmışsa, cezasını çekmeli, hapse atılmalı.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hey, neler oluyor?” diye sordu Bay Zalatimo. “Bu çöplük kapanacak mı yoksa? Öyle bir şey varsa, bilmek isterim.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Kapa çeneni, gangster,” dedi Bayan Levy, öfkeyle. “Yoksa suçu sana yükleriz.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ne?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Lütfen susar mısın,” dedi Bay Levy karısına. “Ortalığı karıştırıyorsun.” Sonra müdüre döndü. “Bana Reilly’nin telefon numarasını bul.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Bay Gonzalez Bayan Trixie’yi uyandırıp telefon rehberini istedi. “Rehberleri saklıyorum,” diye yapıştırdı Bayan Trixie. “Kimse kullanamaz onları.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“O halde Constantinople Caddesi’nde oturan Reilly’nin telefon numarasına bakar mısın?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Pekâlâ Gomez,” diye hırıldadı Bayan Trixie. “Biraz bekle.” Masasının bir yerlerine gizlediği üç rehberi çıkardı, bir büyüteçle taradıktan sonra bir numara söyledi.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Bay Levy numarayı çevirdi. Karşıdaki ses. “Günaydın. Regal Kuru Temizleme,” diye yanıtladı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ver şu rehberi bana,” diye gürledi Bay Levy. Bayan Trixie dişlerini gıcırdatarak, “Hayır,” dedikten sonra elini rehberlerin üzerine koydu, yeni cila sürülmüş tırnaklarıyla onları korudu. “Kaybedebilirsiniz. Doğru numarayı bulurum ben. Ne kadar sabırsız ve telaşlı insanlarsınız. Evinizde kalmak ömrümü on yıl kısalttı. Neden zavallı Reilly’yi rahat bırakmıyorsunuz? Onu yok yere kovmanız yetmedi mi?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Bay Levy, kadının verdiği ikinci numarayı çevirdi. Hafif sarhoş bir kadın sesi yanıtladı ve Bay Reilly’nin eve akşamüstü döneceğini söyledi. Sonra da ağlamaya başladı; Bay Levy’nin içi daralmıştı, teşekkür ettikten sonra telefonu kapadı. Bürodaki dinleyicilerine döndü: “Evde yokmuş.” “Bay Reilly her zaman bütün yüreğiyle Levy Pantolonları’nın iyiliğini isterdi,” dedi Bay Gonzalez, üzgün üzgün. “O ayaklanmayı neden başlattığını bir türlü anlayamıyorum.” “Tek nedeni, sabıkalı olması.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“İş için başvurduğunda, polisçe aranan biri olabileceği hiç aklıma gelmemişti.” Müdür başını salladı. “Öyle kibar bir hali vardı ki.” </span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Bay Gonzalez, uzun işaretparmağını yarısına kadar burnuna sokmuş olan Bay Zalatimo’ya baktı. Bu ne yapacaktı bakalım? Bacakları korkuyla titredi.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Fabrika kapısı gürültüyle açıldı, bir işçi bağırdı: “Hey, Bay Gonzalez! Bay Palerma fırın kapaklarından birini açarken elini yaktı.” </span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Fabrikadan bağırışlar geliyor, bir erkek küfür ediyordu. </span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Aman Tanrım,” diye haykırdı müdür. “İşçileri sustur. Az sonra yanınızdayım.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hadi yürü,” dedi Bay Levy karısına. “Çıkalım buradan. Midem yanıyor.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Dur bir dakika.” Bayan Levy Bay Gonzalez’e işaret etti. “Bayan Trixie’yi her sabah hoş karşılamanızı istiyorum. Ona yapabileceği anlamlı bir iş verin. Geçmişte, duyduğu güvensizlik sorumluluk yüklenmesini engellemiş olabilir. Ama bana kalırsa bunu aştı artık. Aslında, Levy Pantolonları’na karşı korkudan kaynaklanan köklü bir nefret saptadım onda. Güvensizlikle korkunun sonu nefrete varmış.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Elbette,” dedi müdür, yarım yamalak dinleyerek. Fabrikadan gelen sesler daha da kötüleşmişti.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Gidip fabrikaya bak, Gonzalez,” dedi Bay Levy. “Ben Reilly’yle temas kurarım.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Baş üstüne.” Bay Gonzalez eğilerek onları selamladı, sonra koşarak bürodan çıktı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Pekâlâ.” Bay Levy kapıyı açtı. Levy Pantolonları’na yaklaşır yaklaşmaz dertler, sıkıntılar başlıyordu. Burayı bir dakika olsun yalnız bırakmaya gelmiyordu. Rahat, huzurlu bir yaşam sürmek isteyen kişi Levy Pantolonları’ndan uzak durmalıydı. Gonzalez’in bürodan postalanan mektuplardan bile haberi yoktu. “Hadi, Dr. Freud. Gidiyoruz.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ne kadar da soğukkanlısın. Abelman’ın mahkemede elinden gelse canımızı bile almaya kalkışacak olması umurunda bile değil.” Mavimsi yeşil gözkapakları titredi. “O idealisti bulmaya çalışmayacak mısın?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Başka zaman. Bugünlük bu kadar yeter.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bu arada Abelman da Scotland Yard’ı gırtlağımıza çökmek üzere üstümüze salar.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Adam evde yok işte.” Bay Levy’nin içinden ağlayan kadınla bir kez daha konuşmak gelmiyordu, “Onu bu gece evden ararım. Kaygılanacak bir şey yok. Yazmadığım bir mektup için benden yarım milyon dolar alamazlar.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Öyle mi? Abelman gibi biri alır. Avukatını gözümün önüne getirebiliyorum: Cankurtaranları kovalamaktan topal kalmış. Sigorta parası için çıkardığı yangınlardan orası burası kavrulmuş.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bak, acele etmezsen sahile otobüsle dönmek zorunda kalabilirsin. Burası, sindirim sistemimi altüst ediyor.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Tamam, tamam. Harcanmış yaşamının bir dakikasını bile şu kadın için ayıramıyorsun, değil mi?” Bayan Levy yüksek sesle horlayan Bayan Trixie’yi gösterdi. Kadını omzundan hafifçe sarstı. “Ben gidiyorum, canım. Her şey yoluna girecek. Bay Gonzalez’le konuştum; seni yeniden gördüğü için çok sevinçli.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Susun!” diye buyurdu Bayan Trixie. Dişleri gözdağı verircesine kapandı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hemen çıkalım buradan, yoksa sana kuduz aşısı yaptırmam gerekecek,” dedi Bay Levy kızgınlıkla; sonra karısını kürk paltosunun kolundan yakaladı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Şuranın haline bak.” Bayan Levy eldivenli elleriyle kırık dökük büro mobilyalarını, kalkmış duvar kâğıtlarını, tavandan sarkan, Reilly’nin dosyalardan sorumlu olduğu günlerden kalma krepon kâğıtlarını, alfabeden aklı iyice karışmış bir halde çöp kutusunu tekmeleyen Bay Zalatimo’yu gösterdi. “Yazık, çok yazık. Çöpe atılan bir iş, ödeşmek için sahtekârlığa tenezzül eden, mutsuz genç idealistler.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Gidin buradan,” diye haykırdı Bayan Trixie, avcunu masaya çarparak.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Yuvarlak, kürklü gövdesi kapıdan dışarıya sürüklenirken, “Şu sesteki kararlılığı duyuyor musun?” diye sordu Bayan Levy gururla. “Bir mucize gerçekleştirdim.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Kapı kapandı, Bay Zalatimo dalgın dalgın kaşınarak Bayan Trixie’nin yanına geldi. Kadının omzuna dokunarak sordu: “Baksana bayan, belki sen bana yardım edebilirsin. Önce hangisi gelir, </span><span class="CharOverride-22" xml:lang="tr-TR">Willis</span><span class="CharOverride-21" xml:lang="tr-TR"> mi, </span><span class="CharOverride-22" xml:lang="tr-TR">Williams</span><span class="CharOverride-21" xml:lang="tr-TR"> mı?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Bayan Trixie ona bir dakika kadar dik dik baktı. Sonra dişlerini adamın eline geçirdi. Fabrikadaki Bay Gonzalez Bay Zalatimo’nun çığlığını duydu. Dağlanmış Bay Palermo’yu bırakıp neler olduğuna bakmak için gitmeli mi, yoksa hoparlörlerin altında birbirleriyle dans etmeye başlayan işçilerin yanında mı kalmalı, karar veremiyordu. Levy Pantolonları’na daha çok eleman gerekiyordu.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Spor arabayla tuz bataklıklarının arasındaki yoldan hızla sahile dönerlerken, Bayan Levy kürk yakasını kaldırdı, “Bir vakıf kuruyorum,” dedi.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Demek öyle? Ya Abelman’ın avukatı bütün paramızı alırsa?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Alamayacak. Genç idealist kapana kısıldı,” dedi kadın, sakin bir sesle. “Sabıkası var, ayrıca ayaklanmaya kışkırtmaktan da suçlu. Referansları berbat.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ansızın genç idealistin suçlu olduğunu kabul ediverdin.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Yapayalnızdı.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ama sen Bayan Trixie’ye el attın.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Doğru.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Her neyse, vakıf filan kurulmayacak.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Susan’la Sandra serserilere yaraşır bakış açının yaşamlarını ne hale getirdiğini öğrenince çok bozulacaklar: Kendi şirketini yönetmeye yeterince zaman ayırmadığın için birisi aleyhimize yarım milyonluk tazminat davası açtı. Kızlar bu kez gerçekten nefret edecekler senden. Onlara hiç olmazsa parasal rahatlık sağlıyordun. Onları fahişeliğin ya da daha kötü bir sonun beklediğini öğrenmekten hiç hoşlanmayacaklar.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Böylece para kazanmaya başlarlar belki. Bu işi hep bedavaya yaptılar.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Lütfen, Gus. Tek sözcük daha duymak istemiyorum. Ne kadar kabalaştırılmış olsa da ruhumda biraz duyarlılık kaldı. Kızlarıma bu biçimde iftira etmene izin veremem.” Bayan Levy mutlulukla içini çekti. “Şu Abelman işi yıllardır yaptığın hataların, beceriksizliklerin ve korkaklıkların en büyüğü. Bunu okuyunca kızların saçları diken diken olacak. Ama istemiyorsan, onları korkutmam elbette.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Vakıf için ne kadar istiyorsun?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Henüz karar vermedim. Kuralları, tüzüğü oluşturmaya çalışıyorum.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Vakfa ne ad koyacağını sorabilir miyim, Bayan Guggenheim? Susan ve Sandra’ya rüşvet fonu mu?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Babanın onuruna adı Leon Levy Vakfı olacak. Senin yaptığın bunca şeyden sonra, babanın adını onurlandıracak bir şey yapmam gerekiyor. Ödüller o büyük adamın anısını yaşatacak.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Anlıyorum. Bir başka deyişle, yalnızca eşi bulunmaz gaddarlıklarıyla sivrilen yaşlı adamlara ihsan dağıtacaksın.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Lütfen, Gus.” Bayan Levy eldivenli elini kaldırdı. “Bayan Trixie projesine ilişkin haberler kızları çok heyecanlandırdı. Vakıfsa taşıdıkları soyadıyla gurur duymalarını sağlayacak. Babaları tam anlamıyla bir başarısızlık örneği; en azından annelerinin bir şeyler başarabileceğini göstermeliyim onlara.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Leon Levy Vakfı’ndan bir ödül kazanmak, bütün kamunun önünde küçük düşmek, olacak. İşte o zaman aleyhine açılan davaların birinden çıkıp ötekine gireceksin: Ödül kazananların açtığı hakaret davalarının. Unut bunu. Briç grubuna ne oldu? Neden gidip Lakewood’da golf oynamıyorsun artık? Biraz daha dans dersi alsana. Bayan Trixie’yi de yanında götürürsün.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Doğruyu söylemek gerekirse, Bayan Trixie son günlerde beni sıkmaya başlamıştı.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Gençleştirme kursunun birdenbire sona ermesinin nedeni buydu demek?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“O kadın için elimden geleni yaptım. Bunca zamandır etkin bir kadın olmasını sağladığım için Susan’la Sandra benimle gurur duyuyorlar.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Her neyse, Leon Levy diye bir vakıf kurulmayacak.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bundan nefret mi ettin? Sesinde nefret var. Duyabiliyorum. Bir de düşmanlık. Gus, kendi iyiliğin için, gidip Tıp Sanatları binasındaki doktorla görüş. Hani şu Lenny’nin kurtarıcısıyla. Çok geç olmadan. Şimdi; o idealist suçluyla en kısa zamanda ilişki kurman için gözümü bir an olsun üzerinden ayırmayacağım. Seni tanırım. Boş verirsin, Abelman da bir kamyon gönderip Levy konutundaki bütün eşyaları alır elimizden.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Jimnastik yatağını da elbette.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Sana söylemiştim!” diye haykırdı Bayan Levy. “Yatağı karıştırma!” Kürkünün kabarmış tüylerini sıvazladı. “Abelman buraya gelip spor arabanın lastiklerini söktürmeden önce Reilly denen ruh hastasını bulsan iyi edersin. Karşısına böyle birini çıkarırsak Abelman dava filan açamaz. Lenny’nin doktoru Reilly’yi muayene eder, devlet de onu insanlara zarar veremeyeceği bir yere kapatır. Çok şükür, Susan’la Sandra kapı kapı dolaşıp böcek ilacı satmalarına ramak kaldığını öğrenmeyecekler. Öz babalarının, onlara ait olan serveti nasıl umursamazca çarçur ettiğini bilselerdi kalpleri kırılırdı.”</span></p>
			<p class="resim">* * *</p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">George, Poydras Caddesi’ndeki Cennet Satış Anonim Şirketi’nin, yani garajın karşısındaki yerini almıştı. Şirketin adını el arabasının üzerinde okumuş, adresini rehberden bulmuştu. Bütün sabah iriyarı satıcıyı beklemiş, ama adam görünmemişti. Korsan Sokağı’nda o eşcinseli şişlemeye kalkıştığı için kovulmuştu belki de. Öğlen olunca George nöbet yerinden ayrılmış ve Bayan Lee’ den paketleri almak için Fransız Mahallesi’ne yollanmıştı. Şimdi yine Poydras’taydı; satıcının ortaya çıkıp çıkmayacağını merak ediyordu. George ona kibar davranmaya, görür görmez eline birkaç dolar sıkıştırmaya karar vermişti. Sosisli sandviç satıcıları herhalde yoksuldular. Birkaç kuruş kazanmak adamı sevindirebilirdi. Bu satıcı kusursuz bir paravan olabilirdi. Neler olup bittiğini anlaması olanaksızdı. Öte yandan, iyi bir eğitim aldığı da belliydi.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Sonunda, saat biri geçmişti ki, el arabasını iten beyaz önlük yuvarlanarak garajın kapısından girdi. Bir-iki dakika sonra dev satıcı dışarıya çıkıp arabayı kaldırıma çıkardı. George, satıcının küpe, eşarp ve plastik kılıcı hâlâ taşıdığını gözlemledi. Garajdan çıkmadan bu kılığa büründüğüne göre, satışları artırmak için düşünülmüş bir numaraydı besbelli. Adamın konuşma biçiminden, uzunca bir süre okula gittiği anlaşılıyordu. Belki de onda yanlış olan şey, buydu. George ilk fırsatta okulu bırakma akıllığını göstermişti. Sonunun bu adam gibi olmasını istememişti çünkü.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">George onun arabayı binaların önü sıra sürüşünü, sonra durup arabanın önüne bir kâğıt parçası yapıştırışını izledi. George aklını kullanacak, satıcı kadar eğitimli biriymiş gibi davranacaktı. Paranın da yardımıyla satıcı, arabanın yedek sosis bölümünü kiraya vermeyi kabul edebilirdi.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Sonra yaşlı adam garajdan çıktı, satıcının peşinden koştu ve uzun bir çatalla sırtına vurdu.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Kıpırda biraz, koca maymun,” diye bağırdı. “Zaten geç kaldın. Akşamüstü oldu bile. Bugün de kâr edemezsen, sana gösteririm.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Satıcı sakin ve kendinden emin bir sesle bir şeyler söyledi. George ne dediğini anlayamamıştı, ama konuşma oldukça uzun sürdü.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Annenin uyuşturucu kullanması umurumda bile değil,” diye karşılık verdi yaşlı adam. “Şu araba kazası, ya da düşlerin, ya da Allanın belası kız arkadaşına ilişkin bir tek palavra daha duymak istemiyorum. Hadi çek arabanı, seni koca orangutan. Bugün senden en az beş dolar bekliyorum, haberin olsun.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Yaşlı adamın iteklemesiyle, satıcı arabasını sürmeye koyuldu, köşeyi döndü ve Aziz Charles yönünde gözden kayboldu, George yaşlı adamın garaja dönmesini bekledi, sonra bir kabadayı gibi iki yana sallanarak arabanın peşine düştü.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Ignatius izlendiğinden habersiz arabasını Aziz Charles’taki yoğun trafiğin arasından Fransız Mahallesi’ne doğru itiyordu. Dün gece, başlama vuruşunu yapacak olan konuşmayı hazırlamak için geç saatlere kadar uyumamış, bu nedenle de bugün öğlene kadar sararmış çarşaflarından ayrılamamıştı; sonunda annesi kapıyı tekmeleyip ciyak ciyak bağırarak uyandırabilmişti onu. Evet, yine yollara düşmüştü, ama bir sorunu vardı. Yüksek nitelikli komedi bugün RKO Orfe’de gösterime giriyordu. Gerçi annesi bu kadarcığını bile çok görmüştü, ama bilet parası olarak ondan on sent sızdırmayı başarmıştı. Bir yolunu bulup çabucak beş ya da altı tane sosisli sandviç satmalı, arabayı bir yerlere bırakmalı ve inanmazlıkla açılmış gözleri zındıklıkla dolu her renkli dakikayı doyasıya içebilsin diye hemen sinemanın yolunu tutmalıydı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Elindeki parayı çoğaltmanın bir yolunu bulmak için derin düşüncelere dalmıştı, arabasının bir süredir dümdüz, şaşmaz bir hatta ilerlemekte olduğunu fark etmedi. Kaldırımın kenarına biraz daha yanaşmayı denedi, araba bir türlü sağa gitmiyordu. Durup baktı; bisiklet lastiklerinden biri, tramvay rayının oyuğuna girmişti. Arabayı zıplatıp oyuktan çıkarmaya çalıştı, ama araba kolayca kaldıramayacağı kadar ağırdı. Eğildi, bir yanından tutup kaldırmayı denedi. Ellerini büyük, teneke bölmenin altına sokarken, hafif sisin içinde yaklaşan tramvayın gıcırtısını duydu. Ellerinin üzerinde küçük, belli belirsiz yumrular oluştu, supabıysa bir an çılgın gibi titredikten sonra, hızla kapandı. Ignatius deli gibi teneke sosisin üzerine sıçradı. Bisiklet lastiği raydan kurtuldu, havaya dikildi, bir an öylece kaldı, sonra araba gürültüyle öteki yana devrilince, tekerlek yatay duruma geçti. Teneke sosisin küçük kapaklarından biri açıldı, dumanı tüten birkaç haşlanmış sosisi yola fırlattı</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Tramvayın biraz ilerdeki karaltısının yaklaşışını izleyen Ignatius, “Hey Tanrım!” diye söylendi kendi kendine. “Fortuna yine kötücül bir oyun mu oynuyor bana?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Enkazı öylece bırakan Ignatius rayların üzerinden tramvaya doğru lap lap koştu; üniforması bileklerini kamçı gibi dövüyordu. Yeşil ve bakır renkli tramvay sallanarak, yalpalayarak, ağır ağır yaklaşıyordu. Rayların ortasında yatan büyük, silindir biçimindeki, beyaz nesneyi gören vatman aracı durdurdu ve ön camlardan birini açtı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Affedersiniz, efendim,” diye seslendi küpe. “Bir dakika beklerseniz, yan yatmış olan ekmek teknemi düzeltmeye çalışırım.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">George fırsatı kaçıramazdı. Ignatius’un yanına koşup neşeyle bağırdı: “Hadi profesör, elbirliğiyle kaldıralım şunu.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Aman Tanrım!” diye gürledi Ignatius. “Tüyleri yeni bitmiş intikam tanrıçam! Ne berbat bir gün. Bir tramvay tarafından ezilmeme ramak kaldı, aynı anda da soyuldum. Bu yüzden Cennet’in rekorlar kitabına geçeceğim. Çek git başımdan; seni yoldan çıkmış afacan.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Sen şu ucundan tut, ben de buradan.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Tramvay çanını çaldı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Eh, peki,” dedi Ignatius sonunda. “Aslına bakarsan bu saçma sapan sorumluluğu böylece, bir yana devrilmiş olarak bırakmak beni pek mutlu ederdi.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">George arabanın bir kenarına yapıştı. “Öteki sosisler de dökülmeden şu küçük kapıyı kapasan iyi edersin,” dedi.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Ignatius profesyonel bir futbol karşılaşmasındaymış gibi, dışarıya fırlamış olan sosislerden birini tek vuruşta daracık bölmeye soktuktan sonra bir tekmede kapıyı kapadı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Yavaş ol, prof. Arabanı parçalayacaksın.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Kapa çeneni, okul kaçağı. Sana fikrini soran oldu mu?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Tamam,” dedi George, omuzlarını silkerek. “Yalnızca sana yardım etmeye çalışıyodum.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Sen bana nasıl yardım edebilirmişsin?” diye haykırdı Ignatius, birkaç sararmış dişini göstererek. “Şu anda toplumun yetkililerinden biri, senin saç toniğinin kokusundan zehirlenmek üzere belki de. Nereden geliyorsun? Neden beni izliyorsun?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bana bak, şu hurda yığınını kaldırmana yardım etmemi istiyo musun, istemiyo musun?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hurda yığını mı? Cennet’in malı olan bu araçtan mı söz ediyorsun?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Tramvay bir kez daha çınladı. “Hadi,” dedi George. “</span><span class="CharOverride-22" xml:lang="tr-TR">Kaldır</span><span class="CharOverride-21" xml:lang="tr-TR">.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Umarım farkındasındır,” dedi Ignatius, arabayı soluk soluğa kaldırırken, “ilişkimiz yalnızca acil bir gerekliliğin sonucu.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Araba gürültüyle döndü: Teneke kutunun içindekiler iki yana çarparak takırdadılar.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Tamam prof, işte oldu. Sana yardım edebildiğime sevindim.” “Belki farkında değilsin kimsesiz çocuk, ama tramvayın mahmuzundaki kancaya takılmak üzeresin.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Vatmanla biletçinin Ignatius’un kılığını daha yakından inceleyebilmeleri için, tramvay yanlarından ağır ağır geçti.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">George, Ignatius’un pençelerinden birini kavradı, içine iki dolar sıkıştırdı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Para mı?” diye sordu Ignatius, mutlulukla. “Çok şükür.” Parayı çabucak cebine attı. “Bu müstehcen davranışın nedenini sormayacağım. Şu gülünç arabayla işe çıktığım bu kederli günümde basit yöntemlerinle beni neşelendirmeye çalıştığını düşünmeyi yeğliyorum.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Çok doğru, prof. Çok iyi söyledin. İyi bi eğitim aldığın belli.” </span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ya?” Ignatius’un gururu okşanmıştı. “Senin için az da olsa hâlâ umut var, galiba? Sosisli sandviç?” </span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hayır, sağ ol.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“İzin verirsen ben bir tane yiyeceğim. Gövdem doyurulmayı rica ediyor.” Ignatius başını eğip kazanın içine baktı. “Hay Allah, sosisler birbirine girmiş.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Ignatius kapıları çarpıp pençelerini kazana daldırırken, George konuştu: “Bak ben sana yardım ettim. Şimdi de belki sen benim için bi şey yaparsın, ha?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Olabilir,” dedi Ignatius ilgisizce. Sosisli sandviçini ısırdı. </span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Şunları görüyo musun?” George koltuğunun altındaki kahverengi kâğıda sarılı paketleri gösterdi. “Bunlar okul malzemesi. İşte sorunum bu. Bunları öğlen dağıtımcıdan aldım, ama okul kapanmadan önce oraya götüremem. Yani yaklaşık iki saat bunları taşımak zorundayım. Anlıyo musun? Bunları akşamüstüne kadar bırakacak bi yer bulmalıyım. Seninle saat birde bi yerlerde buluşsak, bunları senin arabanın bi yerine koysam ve üçten sonra gelip alsam, olur mu?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ne büyük bir yalan,” diye geğirdi Ignatius. “Cidden sana inanmamı beklemiyorsun, değil mi? Okullar kapandıktan sonra okul malzemesi teslim etmek, ha?” “Sana her gün bikaç papel öderim.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Öder misin?” diye sordu Ignatius, ilgiyle. “Ama bir haftalık kirayı peşin isterim. Önemsiz meblağlarla uğraşamam.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">George cüzdanını açtı, Ignatius’a sekiz dolar verdi. </span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Al. Daha önce aldığın iki dolarla, haftalığı on dolara geliyo.” Ignatius yeni banknotları neşeyle cebine attı, George’un koltuğunun altındaki paketlerden birini kaptı. “Ne sakladığımı görmeliyim. Çocuklara aptalca oyuncaklar sattığından eminim.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Buraya bak!” diye bağırdı George. “Açılmış paketleri teslim edemem.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ne kötü.” Ignatius oğlanı itekledi ve kahverengi kâğıdı yırttı. Bir deste posta kartına benzeyen bir şeyle karşılaştı. “Bunlar da ne? Yurttaşlık bilgisi ya da aynı ölçüde aptallaştırıcı bir ders için görsel malzeme mi?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ver onu bana, manyak.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Tanrım!” Ignatius elindekilere bakakaldı. Lisedeyken biri ona bir kez açık saçık bir fotoğraf göstermiş, o da bir su soğutucusunun üzerine yığılıp kulağını yarmıştı. Bu fotoğraf ondan çok daha müthişti. Çıplak bir kadın, bir masanın kenarına, masanın üzerindeki bir yerkürenin yanına ilişmişti. Elindeki tebeşirin akla getirdiği kendi kendine cinsel doyum, Ignatius’un merakını kamçıladı. Kadının yüzü, kocaman bir kitabın gerisine gizlenmişti. George, boştaki elin lakayt şaplaklarından kaçınmaya çalışırken, Ignatius kitabın başlığını inceledi: Anicius Manlius Severinus Boethius, </span><span class="CharOverride-22" xml:lang="tr-TR">Felsefenin Avuncu</span><span class="CharOverride-21" xml:lang="tr-TR">. “Gördüklerim doğru olabilir mi? Ne zekâ. Ne beğeni. Aman Tanrım.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ver onu,” diye yalvardı George.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bu </span><span class="CharOverride-22" xml:lang="tr-TR">benim</span><span class="CharOverride-21" xml:lang="tr-TR">,” diye sırıttı Ignatius, resmi cebine atarken. Yırtılmış paketi George’a geri verdi, parmaklarının arasında kalan yırtık kâğıt parçasına baktı. Üzerinde bir adres vardı. Onu da cebine attı. “Bunları nereden buldun kuzum? Kim bu zeki kadın?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Seni ilgilendirmez.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Anlıyorum. Gizli bir eylem demek?” Ignatius kâğıdın üzerindeki adresi düşündü. Kendi araştırmasını kendisi yapacaktı. Kültürlü ama yoksul bir kadın para için her şeyi yapıyordu. Okuduğu kitaplara bakılırsa, oldukça keskin bir dünya görüşü olmalıydı. Belki de Çalışan Genç’le aynı konumdaydı; denetiminin dışındaki güçler tarafından düşmanca bir çağa savrulmuş bir bilici ve bir düşünür. Ignatius onunla tartışmalıydı. Ondan yeni ve değerli görüşler edinebilirdi. “Evet, kaygılarım olsa da aracımı kullanmana izin vereceğim. Ancak bugün arabaya göz kulak olmak zorundasın. Oldukça acil bir randevum var.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hey, bu da nerden çıktı? Ne kadar sürer?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“İki saat kadar.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Saat üçte orada olmalıyım.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Eh, bugün biraz gecikirsin artık,” dedi Ignatius; kızmıştı. “Seninle ilişki kurup sosis bölmemi pis emellerine alet ederek düzeyimi iyice düşürdüm zaten. Seni ele vermediğim için sevinmelisin. Polis teşkilatında görevli, çok başarılı bir dostum var; bir gizli polis, Devriye Mancuso. Tamı tamına senin gibi birini yakalamak için kıvranıyor. Dizlerinin üzerine çöküp bu iyiliğim için teşekkür et.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Mancuso mu? Bu, onu tuvalette durduran, kılık değiştirmiş polisin adı değil miydi? George fazlasıyla sarsılmıştı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Olanca cesaretini toplayıp “Şu polis dostun neye benziyo?” diye sordu, dudak bükerek.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ufak tefek ve ele geçmez biridir.” Ignatius’un sesi kurnazlıkla çınlıyordu. “Sürekli kılık değiştirmiş olarak dolaşır. Gerçek bir göz boyamacıdır, sonu gelmez çapulcu avında bir oraya bir buraya koşturur durur. Bir süre için bir tuvaletin mahremiyetine sığınmıştı, ama şimdi yine sokaklarda, her an yardımıma koşmak için hazır bekliyor.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">George’un boğazına, soluk almasını güçleştiren bir şey tıkandı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Yalan atıyosun.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bu kadarı yeter, köprüaltı çocuğu. Soylu bir kadın öğretmenin yozlaşmasına katkıda bulunan bitirim,” diye havladı Ignatius. “Çevirdiğin dolapları Sherlock Mancuso’ya ihbar etmediğim için teşekkür olarak üniformamın eteğini öpmen gerekir. İki saat sonra RKO Orfe’nin önünde ol!”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Ignatius Common Caddesi’ne doğru kabarmış bir dalga gibi aktı. George paketleri arabanın çiğ sosis bölmesine koydu, kaldırımın kenarına çöktü. Mancuso’nun bir arkadaşıyla tanışmak da ne şanstı doğrusu. Öfkeyle el arabasına baktı. Paketler yetmiyormuş gibi, bir de kocaman bir sosis arabası kalmıştı başına.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Ignatius parayı gişenin üzerine fırlattıktan sonra, Orfe’ye sözcüğün tam anlamıyla saldırdı ve koltukların arasındaki geçitte sahne ışıklarına doğru yalpalayarak ilerledi. Zamanlaması kusursuzdu. İkinci film başlamak üzereydi. Olağanüstü fotoğrafları olan bu çocuğu bulması kesinlikle büyük bir şanstı. Ignatius, gözdağı vererek her akşamüstü el arabasına göz kulak olmasını sağlayabilirdi. Polis teşkilatındaki dostundan söz edince, sokak serserisi gerçekten ürkmüştü.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Ignatius tanıtım yazılarına bakıp homurdandı. Filmin yapımında yer alan kişilerin hiçbiri kabul edilebilir gibi değildi. Özellikle sahne tasarımcısı geçmişte Ignatius’u pek çok kez dehşete düşürmüştü. Kadın kahramansa, sirk müzikalindekinden çok daha iğrençti. Bu filmde, yaşlı, görmüş geçirmiş bir adamın baştan çıkarmaya çalıştığı, genç, alımlı bir sekreteri oynuyordu. Adam onu özel uçağıyla Bermuda’ya götürüp bir otele yerleştirdi. İlk gece, hovarda adam tam yatak odasının kapısını açmak üzereyken, kız hızla odadan kaçtı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Pis karı!” diye bağırdı Ignatius, ıslak patlamış mısırları önündeki koltukların üstüne püskürterek. “Ne cüretle bir bakireymiş gibi davranabilir? Şu sefih suratına bir baksanıza. Irzına geç onun!”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Kucağında alışveriş torbası tutan bir kadın yanındakine, “Matinelere hep böyle abuk tipler gelir,” dedi. “Şunun haline baksana. Kulağına küpe takmış.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Sonra, buğulu bir aşk sahnesi başlayınca Ignatius denetimini yitirmeye başladı. Giderek isterinin pençesine düştüğünü hissedebiliyordu. Susmayı denedi, ama başaramadı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Objektifin önüne çeşitli kalınlıklarda tülbent geçirmişler,” diye patladı. “Aman Tanrım. Gerçekte bu ikisinin ne kadar kırışmış ve iğrenç insanlar olduğunu kim bilebilir? Galiba kusacağım. Lütfen! Projeksiyon odasındakilerden biri ışıkları yakamaz mı acaba?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Koltuğun kenarına vurunca, plastik kılıç gürültüyle takırdadı. Yaşlı bir yer gösterici yaklaşıp kılıcı almaya çalıştı, fakat Ignatius onunla boğuştu. Kadının ayağı kaydı, halının üzerine düştü. Doğruldu, aksayarak uzaklaştı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Onurunun tehlikede olduğuna inanan kadın kahraman, manyakça hayaller görmeye başlamıştı; hepsinde de hovardasıyla aynı yatağı paylaşıyordu. Yatak caddeler boyunca hızla kaydıktan sonra, kent dışındaki bir otelin yüzme havuzuna kondu, yüzmeye başladı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hey yarabbi. Şimdi bu komedi filmi mi sayılıyor?” diye sordu Ignatius karanlığa. “Bir kez bile gülmedim. Gözlerim gördüğü bu çokrenkli rezilliğe inanamıyor. Bu kadın yere yıkılıncaya kadar kırbaçlanmalı. Uygarlığımızı mahvetmeye çalışıyor. Bizi yok etmek için gönderilmiş Çinli, komünist bir casus olabilir. Lütfen! Azıcık iffeti olan biri sigortayı attırsın. Bu sinemadaki yüzlerce insanın morali bozuluyor. Tanrı vere de Orfe elektrik faturasını ödemeyi unutmuş olsa.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Film bitince Ignatius haykırdı: “Bütün o Amerikan görünümünün altında tam bir Tokyo gülü!”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Filmin bir sonraki gösterimine de kalmak isterdi, ama kimsesiz delikanlıyı anımsayınca vazgeçti. Karşısına çıkan fırsatı kaçırmak istemiyordu. Oğlana ihtiyacı vardı. Güçsüz güçsüz doğruldu, film boyunca koltuğunun önünde birikmiş olan dört patlamış mısır kutusunun üstünden atladı. Tam anlamıyla dermansızdı. Coşku diye bir şeyi kalmamıştı. Geçitte güçlükle soluyarak, sersem sersem ilerledi ve güneşli kaldırıma çıktı. Orada, Roosevelt Oteli’nin taksi durağında George somurtarak el arabasını gözlüyordu. “Tanrım,” diye hırladı. “Oradan hiç çıkmayacaksın sandım. Ne randevusuymuş bu? Yalnızca bi film izledin işte.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Lütfen,” diyerek içini çekti Ignatius. “Az önce bir sarsıntı geçirdim. Hadi git artık. Yarın saat tam birde Canal ile Royal’in köşesinde buluşalım.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Oldu, prof.” George paketlerini aldı, yaylanarak yürümeye başladı. “Çeneni tut, tamam mı?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bakalım,” dedi Ignatius, büyük bir ciddiyetle. Titreyen elleriyle bir sosisli sandviç yedi ve cebindeki fotoğrafa gizlice bir göz attı. Yukarıdan bakılınca kadın daha da ağırbaşlı ve güven verici görünüyordu. Düşmüş bir Roma tarihi profesörü olabilir miydi? Ziyan olmuş bir ortaçağ uzmanı? Ah, keşke yüzünü görebilseydi. Kadında, Ignatius’a çekici gelen ve yalnızlığı, ayrıksılığı, içe dönük bir cinselliği ve eğitmenlikten alınan zevki çağrıştıran bir şeyler vardı. Yırtık ambalaj kâğıdına küçük, kaba harflerle yazılmış olan adrese baktı. Bourbon Caddesi. Zavallı kadın paragöz çıkarcıların eline düşmüştü. Günce için bulunmaz bir kahramandı. Paha biçilmez yapıtımın, diye düşündü, tek eksiği cinsellik. Şöyle üstü kapalı, ağız sulandıran bir dokundurma olmalı. Bu kadının itirafları günceyi biraz neşelendirebilirdi.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Ignatius arabasını Fransız Mahallesi’ne doğru sürdü ve çok uçucu bir an için bir aşk serüveni düşledi. Myrna kıskançlıktan kahve fincanının kenarını kemirecekti. Ignatius ona o kadın bilginle yaşadığı tadına doyulmaz dakikaları en ince ayrıntısına kadar aktaracaktı. Özgeçmişi ve Boethius’tan edindiği dünya görüşüyle kadın Ignatius’un cinsel beceriksizliklerine ve hatalarına büyük bir soğukkanlılık ve hoş görüyle yaklaşacaktı. Çok anlayışlı davranacaktı. Ignatius onu uyaracaktı: “Beni incitme.” Oysa Myrna cinselliğe de toplumsal başkaldırısına kattığı şiddet ve ciddiyetle saldırıyor olmalıydı. Ignatius yaşadığı sevecen ilişkiyi aktardığı zaman, Myrna kim bilir ne büyük bir acı çekecekti.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Peki, buna cesaret edebilecek miyim?” diye sordu kendi kendine; el arabasını park etmiş olan bir otomobile dalgınlıkla çarparken. Arabanın tutamağı karnına battı, Ignatius geğirdi. Kadına, onu nereden tanıdığını söylemeyecekti. Önce onunla Boethius’u tartışacaktı. Kadın etkilenecekti.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Ignatius adresi buldu. “Aman Tanrım!” dedi. “Zavallı kadın iblislerin eline düşmüş.” Neşeli Gece’nin ön yüzünü inceledikten sonra cam kutudaki afişe doğru yuvarlana yuvarlana yürüdü. Okudu:</span></p>
			<p class="arabaslik_orta" id="_idParaDest-14">ROBERTA E. LEE<br/>sunar:<br/><span class="CharOverride-24">Harlett O’Hara<br/>Güzel Bakire<br/>(ve hayvanı)</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Harlett O’Hara da kimdi? Daha da önemlisi, hayvanı ne tür bir şeydi? Nazi patroniçenin gazabına uğramaktan korktuğu için, kaldırımın üzerine rahatsızca çöktü ve beklemeye karar verdi.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Lana Lee, Darlene’le kuşu izliyordu. Gösteri neredeyse hazır saydırdı. Bir de Darlene şu cümleyi doğru dürüst söyleyebilseydi. Sahneden uzaklaştı, Jones’a taburelerin altını süpürmekle ilgili birkaç emir daha verdikten sonra kapitone kapıdaki gözetleme deliğinden dışarıya bakmaya gitti. Bu akşamüstü gösteriyi yeterince izlemişti. Bir bakıma hiç de fena sayılmazdı. George da yeni işten epeyce para getiriyordu. Her şey yolunda gibiydi. Jones’a gelince; nihayet süngüsü düşmüş gibiydi.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Lana kapıyı iterek açtı, sokağa doğru haykırdı: “Hey, sen! Çabuk kalk kaldırımımdan!”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Sokaktan gelen gür ses, “Lütfen,” dedikten sonra, bir gerekçe bulmak için duraladı. “Biraz kırılmış olan ayağımı dinlendiriyordum.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Git başka yerde dinlendir. Şu döküntü arabayı da müessesemin önünden kaldır.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bir gaz odasından farksız olan ininizin önüne isteyerek yığılıp kalmadığımı bilin. Buraya kendi irademle dönmedim. Yalnızca ayaklarım yürümeyi bıraktı, hepsi bu. Felç oldum.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Gidip bi sokak ötede felç olsana. Bi kez daha buralarda dolaşıp yatırımımı mahvetmene izin vermeyeceğim. Kulağındaki küpeyle ibneye dönmüşsün. Herkes buranın bi eşcinsel barı olduğunu sanacak. Hadi bakalım, gazla.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Kimse böyle bir yanılgıya düşmez. Kentteki en kasvetli barı işlettiğine kuşku yok. Size sosisli sandviç satabilir miyim?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Darlene kapının yanına geldi. “Aa, bakın kim gelmiş? Zavallı anacığın nasıl?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Aman Tanrım!” diye gürledi Ignatius. “Fortuna neden beni tam da bu noktaya sürükledi?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hey Jones,” diye seslendi Lana Lee. “O süpürgeyi sağa sola çarpmayı kes de şu garip tipi kış kışla.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Kusura bakma. Kovalama ücreti haftada elli dolardan başlıyo.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Zavallı anacığına hiç de iyi darvanmıyosun,” dedi Darlene kapıdan.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Siz iki bayandan birinin Boethius okuduğunu hiç sanmıyorum,” diyerek içini çekti Ignatius.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Konuşma onunla,” dedi Lana Darlene’e. “Boktan ukalanın teki. Jones, buraya gelmen için sana iki saniye veriyorum; yoksa bu herifle birlikte serserilik suçundan tutuklanacaksın. Çevremdeki çokbilmişlerden bıktım usandım artık.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Demek bir fırtına süvarisi gelip tepeme çökecek ve beni duyularımı yitirinceye kadar kırbaçlayacak?” dedi Ignatius, serinkanlılıkla. “Beni korkutamazsın. Bugün yeterince sarsıldım zaten.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Vay anasını!” dedi Jones kapıdan bakınca. “Yeşil kasketli herif. Hemi de bizzat.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Seni kızgın ve aldatılmış müşterilerine karşı koruması için ürkütücü bir zenci tutmakla akıllılık etmişsin,” dedi yeşil kasketli herif Lana Lee’ye.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Sepetle şunu,” dedi Lana, Jones’a.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Vaay! Bi fil nassı sepetlenir acıba?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Şu kara gözlüklere bakın. Uyuşukluk içinde yüzmene hiç şaşmamalı.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Derhal, buraya dön,” dedi Lana, gözünü dikmiş Ignatius’a bakan Darlene’e. Darlene’i itekleyip Jones’a döndü: “Tamam. Yakala onu.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Usturanı çıkarıp doğra beni,” dedi Ignatius, Lana ile Darlene içeri girerlerken. “Yüzüme kezzap at. Beni bıçakla. Topal bir sosis satıcısı olmanın, vatandaşlık haklarımdan biri olduğu umurunda bile değil elbette. Irk ayrımına karşı çıktığım için son derece başarılı bir işi kaybettim. Ayaklarımın kırılması, duyarlı toplum bilincimin dolaylı bir sonucu.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Vaay! Fakir zencileri hapse dıktırmaya çalıştığın için Levy Pantolon kıçına tekmeyi bastı, desene?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Sen nereden biliyorsun bunu?” diye sordu Ignatius, savunmaya geçerek. “Yoksa sen de o başarısız darbenin içinde miydin?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hayır. Sağda solda konuşulanlara kulak verdim.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Öyle mi?” diye sordu Ignatius ilgiyle. “Amacımdan ve davranışlarımdan söz edildiğine kuşku yok. Kısacası, tanınan birisiyim. Bir efsane olmayı ummuyordum doğrusu. Belki de o eylemden çok çabuk vazgeçtim.” Neşesi yerine gelmişti. Onca karanlık günden sonra, nihayet güneş doğuyordu galiba? “Yoksa sıradan bir kahraman mı oldum?” Geğirdi. “Sosisli sandviç ister misin? Her renkten, her inançtan insana aynı kibarlıkla hizmet ederim ben. Cennet Satış, kamu hizmetleri alanında her zaman öncü olmuştur.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Senin gibi fiyakalı konuşan bi beyaz nassı oluyo da seyyar satıcılık yapıyo?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Lütfen dumanı başka tarafa üfle. Solunum sistemim ne yazık ki pek parlak sayılmaz. Korkarım baba tarafından oldukça güçsüz bir dölün ürünüyüm. Büyük bir olasılıkla spermi rasgele bir biçimde fışkırtılmış.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">İşte buna şans denir, diye düşündü Jones. Şişko herif, tam da ona en çok gereksinimi olduğu anda gökten düşüvermişti.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Aklını mı kaçırdın? Eyi bi işin, şöyle gösterişli, kocaman bi Buick’in, işte her bi bokun olmalıydı. Vay be! Klima, renkli TV...”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Son derece zevkli bir mesleğim var,” diye yanıtladı Ignatius, buz gibi bir sesle. “Açık havada, özgürce çalışıyorum. Tek baskı, ayaklarımdan geliyor.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ben kolece gitmiş olaydım, bi el arabasını sürüp millete bu boktan şeyleri satmazdım.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Lütfen! Cennet ürünleri çok kalitelidir.” Ignatius plastik kılıcını kaldırımın kenarına indirdi. “Bir başkasının mesleğini eleştirmek, bu karanlık barda çalışan birine düşmez.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Allah kahretsin, sanki ben Neşeli Gece’ye pek mi bayılıyorum? Hayır, efendim. Bi yere girmek zorundaydım. Yani şöyle eyi bi yerde çalışmak, başarılı bi iş bulmak, geçim paramı kazanmak İstemez miydim?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Tam tahmin ettiğim gibi,” dedi Ignatius öfkeyle. “Bir başka deyişle, gerçek bir burjuva olmak istiyorsun. Hepinizin beyni yıkanmış. Yanılmıyorsam, başarılı biri ya da onun eşdeğeri bir rezil olup çıkmak istiyorsun?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Tam üstüne bastın. Helal!”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Seninle değer yargılarının yanlışlığını tartışacak zamanım yok. Ancak, sana sormak istediğim bir şey var. Şu mağaranın içinde okumaya meraklı olan bir kadın var mı acaba?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Var. Ha bire elime okuycak bi şiyler dutuşturur, kendimi geliştirmemi ister. Düzgün bi karıdır.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Aman Tanrım. Mavi ve sarı gözler parladı. “Bu örnek insanla tanışabilir miyim acaba?</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Jones neler olup bittiğini merak etti. “Vay anasını! dedi. “Onu görmek istiyosan bi gece uğra da, hayvanıynan yaptığı dansı izle.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hay Allah. Sakın bana onun şu Harlett O’Hara olduğunu söyleme.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Evet. Kendisi bizzat Harla O’Horror’dır.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Boethius artı evcil bir hayvan,” diye mırıldandı Ignatius. “Ne keşif.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bi kaç gün sonra başlıyo. Uğra da seyret. Gördüğüm en şahane numara. Vay be!”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Gözümde canlandırabiliyorum,” dedi Ignatius saygıyla. Yozlaşmış eski Güney’de geçen bu zekice taşlama, Neşeli Gece’deki cahil keresteleri şaşkına çevirecekti. Zavallı Harlett. “Söylesene. Ne cins bir hayvan bu?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ooo! Bunu sana söyleyemem, arkıdaş. Kendin görmelisin. Bu numara büyük bi sürpiriz. Harla’nın ayrıcana söyleycek bikaç sözü var. Bu öyle bildiğin soyunma numaralarından diil. Harla konuşuyo.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Hay Allah. Keskin, parlak dokundurmalarını izleyicilerinden kaçı tam olarak anlayabilecekti bakalım? Harlett’i görmeliydi. İletişim kurmak zorundaydılar.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bilmek istediğim bir şey var, efendim,” dedi Ignatius. “Bu lağım çukurunun Nazi sahibesi her gece buralarda mıdır?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Kim? Bayan Lee mi? Hayır.” Jones kendi kendine gülümsedi. Sabotaj tasarısı beklediğinden de iyi gidiyordu. Şişko herif gerçekten de Neşeli Gece’ye gelmek niyetindeydi. “Harla O’Horor’ın kusursuz, harika olduğunu söylüyo; her gece burda bulunup göz kulak olmasına gerek yokmuş. Harla şova başlar başlamaz, gendisi tatil için Kaliforniya’ya gidecekmiş. Yaa!”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ne şans,” dedi Ignatius, salyalarını akıtarak. “</span><span class="CharOverride-22" xml:lang="tr-TR">Ben</span><span class="CharOverride-21" xml:lang="tr-TR"> Bayan O’Hara’nın gösterisini izlemek için burada olacağım, ama. Benim için gizlice, sahneye yakın bir masa ayırır mısın? Yaptığı her şeyi görmeli, duymalıyım.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Vay vaay! Başımın üstünde yerin var, ahbap. Bikaç gün sona buralara bi düş, bakalım. Sana en kıyak hizmeti suncam.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Jones, yoksa hâlâ o tiple mi konuşuyorsun?” diye sordu Lana kapıdan.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Merak etme,” dedi Ignatius ona. “Gidiyorum. Uşağın korkudan aklımı başımdan aldı. Bir daha bu pis domuz ahırının önünden bile geçmemeye dikkat edeceğim.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Lana, “İyi edersin,” dedikten sonra kapıyı çarparak kapadı. </span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Ignatius suç ortağıymışçasına Jones’u dürttü. </span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hey dinle,” dedi Jones. “Gitmeden önce bi şiy sorcam sana. Siyah biri serserilik etmenin, ya da asgari ücretin altında çalışmanın dışında ne yapabilir sence?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Lütfen.” Ignatius kaldırımın kenarını bulmak ve doğrulmak için iş önlüğünün eteklerini beceriksizce toparladı. “Aklımın ne kadar karışmış olduğunu sen bile tahmin edemezsin. Değer yargıların baştan ayağa yanlış. Tepeye, ya da işte varmak istediğin nokta neresiyse, oraya vardığında ruhsal bir çöküntü ya da daha kötü bir şey geçirebilirsin. Hiç ülkesi olan bir zenci gördün mü? Elbette hayır. Bir mezbelede mutluluk içinde yaşa. Peşini bırakmayan, beyaz bir annen olmadığı için Fortuna’ya şükret. Boethius oku.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Kim? Neyi okuyim?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Boethius sana direnmenin son çözümde anlamsız olduğunu, her şeyi olduğu gibi kabullenmek gerektiğini öğretecektir. Boethius konusunda Bayan O’Hara’dan bilgi edinebilirsin.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Dinle. Günün yarısını aylaklıknan geçirmenin ne demek olduğunu biliyo musun?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Harika. Bir zamanlar, mutlu günlerimde ben de aylağın tekiydim. Keşke senin yerinde olsaydım. Odamdan ayda yalnızca bir kez çıkardım; o da posta kutumdaki işsizlik çekini almak için. Talihine şükret.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Bu şişko gerçekten deliydi. Levy Pantolonları’ndaki zavallılar kendilerini Angola’da bulmadıkları için çok şanslıydılar.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Neyse, bikaç gece sona uğramayı unutma.” Jones dumanı küpeye doğru üfledi. “Harla numarasını yapçak.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Koşa koşa geleceğim,” dedi Ignatius neşeyle. Myrna sinirden dişlerini gıcırdatacaktı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Vaay!” Jones el arabasının önüne gidip Büyük Şef kâğıdını inceledi. “Biri sana oyun oynuyo galiba?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“O yalnızca bir ticaret hilesi.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Yok yaa? Bi daha baksan iyi edersin.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Ignatius arabanın burnuna doğru hantal hantal ilerledi ve sokak çocuğunun, CENNET’TEN 30 SANTİM yazısının çevresini cinsel organ çeşitlemeleriyle süslemiş olduğunu gördü.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Aman Tanrım!” Kâğıdı yırtarcasına çekip aldı. “Bütün gün bunu sürüp durmuşum demek?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Seni dışarda bekleycem,” dedi Jones. “Hey!”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Ignatius pençesini sevgiyle salladıktan sonra yalpalayarak uzaklaştı. Sonunda para kazanmak için bir nedeni vardı. Harlett O’Hara. Arabanın ikiye ayrılmış burnunu, liman işçilerinin akşamüstleri toplandığı Cezayir İskelesi’nin rampasına çevirdi. Bağırarak, yalvararak arabayı kalabalığın içine sürdü; ketçapla hardalı sandviçlerin üzerine bir itfaiyeci gibi heyecanla ve bolca sıkarak, elindeki bütün sosisleri satmayı başardı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Ne parlak bir gündü. Fortuna’nın gönderdiği işaretler umut verici olmanın da ötesindeydi. Şaşıran Bay Clyde, satıcı Reilly’den şen şakrak selamlama sözcükleriyle birlikte tam on dolar aldı; önlüğünün cebi kimsesiz çocuktan ve sosis imparatorundan aldıklarıyla dolmuş olan Ignatius ise gönül rahatlığıyla, kabaran bir dalga gibi tramvaya bindi.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Eve girince annesini fısıl fısıl telefonda konuşurken buldu.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Söylediklerini düşündüm,” diye fısıldıyordu Bayan Reilly, almaca. “Belkim de o kadar kötü bi fikir diildir. Ne dimek istediğimi annıyo musun, datlım?</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Elbette diil,” diye yanıtladı Santa. “Yoksullar Hastanesi’nde Ignatius da rahat etçek. Biraz başını dinler. Hem Claude, Ignatius’un ortalıkta dolanmasını istemez, güzelim.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Benden hoşlaşıyo, öyle diil mi?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hoşlaşmak mı? Bu sabah beni aradı, yeniden evlenmeyi düşünüp düşünmediğini sordu. Tanrım. Dedim ki: ‘Bak, Claude. Bunu kendisine sormalısın,’ dedim. Yaa? Bakalım birbirinize daha ne kadar naz yapçaksınız? Yalnızlık adamcağızın canına tak etmiş.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Düşünceli bi insan olduğu kesin,” dedi Bayan Reilly. “Ama komanis diyip durması bazen tepemi attırıyo.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ne geveleyip duruyorsun, Tanrı aşkına?” diye gürledi Ignatius koridorda.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Tanrım,” dedi Santa. “Ignatius geldi galiba?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Şşt,” dedi Bayan Reilly telefona.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Eh, dinle tatlım. Claude bi evlendi mi, komanis momanis düşünmez artık. Şu anda kafası çok boş, sorunu da bu işte. Sen ona aşkı öğredirsin.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Santa!”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Allah kahretsin,” diye homurdandı Ignatius. “Battaglia denen fahişeyle mi konuşuyorsun?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Sus, oğlum.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ignatius’un kafasına bi tane indirsene.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Keşkem o kadar güçlü olaydım, şikerim,” dedi kadın.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ah, Irene nerdeyse unutuyodum. Angelo bu sabah bi fincan gayfe içmeye uğradıydı. Onu zor tanıdım. O yünlü takım elbiseyle onu bi görmeliydin. Tıpkı Bayan Astor’un atına benziyodu. Zavallı Angelo. Elinden geleni yapıyo. Şimdi dediğine göre kaliteli barlara takılıyomuş. Ah, bi an önce birini yakalamasını öyle çok istiyorum ki.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ne kötü, öyle diil mi?” dedi Bayan Reilly, üzgün üzgün. “Teşkilattan atılırsa Angelo ne yapar sona? Üstelik beslencek üç boğaz variken?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Girişimcilik yeteneği olan, beğeni sahibi erkekler için Cennet Satış’ta yakında birkaç boş yer açılacak,” diye belirtti Ignatius.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Şu manyağın süylediği şeye bakın,” dedi Santa, “Ay Irene. Hastaneyi hemen ara gözelim.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ona bi şans daha tanımalıyız. Belkim bu kez başarır.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Santa, “Sennen zahmet edip neden konuşuyorum, bilmem,” dedikten sonra, boğuk bir sesle iç geçirdi. “Neyse, akşam yedi gibi görüşürüz. Claude da burda olıcak. Gelip bizi al, güzelce göl kıyısına inip bikaç güzel pavurya yeriz. Heey! Benim gibi bi refakatçiniz olduğu için pek şanslısınız doğrusu. Bööle birine ihtiyacınız var; özellikle Claude’un.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Santa her zamankinden de boğuk bir kahkaha attıktan sonra telefonu kapadı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Şu yaşlı genelev patroniçesiyle yine neler saçmalıyordunuz?” diye sordu Ignatius. “Kapa çeneni!”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Teşekkür ederim. Gördüğüm kadarıyla burası yine neşe dolup taşmakta.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bugün kaç para getirdin bakalım? Bi çeyrek mi?” diye haykırdı Bayan Reilly, tiz bir sesle. Oğlunun üzerine atıldı, önlüğünün ceplerini karıştırdı ve parlak fotoğrafı buldu. “Ignatius!”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ver onu bana,” diye gürledi Ignatius. “Şaraplı ellerinle bu görkemli görüntüyü kirletmeye nasıl cüret edersin?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Bayan Reilly fotoğrafa bir kez daha baktı, gözlerini yumdu. Kapalı gözkapaklarının arasından bir damla gözyaşı yuvarlandı. “Susis satmaya başladığında, er geç böyle insanlarnan düşüp kalkacağını biliyodum.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“’Böyle insanlar” derken ne demek istiyorsun?” diye sordu oğlu öfkeyle; resmi cebine attı. “Kültürlü, ancak kötü yola düşmüş bir kadın bu. Ondan saygıyla, hürmetle söz etmelisin.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Onun adını ağzıma bilem almak istemiyorum,” diye hıçkırdı Bayan Reilly; gözleri hâlâ kapalıydı. “Hemen odana git ve saçma sapan şeyler yazmayı sürdür.” Telefon çaldı. “Yine Bay Levy olmalı. Bugün tam iki kere aradı.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bay Levy mi? Ne istiyormuş o canavar?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bana söylemiyo. Hadisene, çılgın! Aç şu telefonu. Açsana.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Onunla konuşmaya hiç mi hiç niyetim yok,” diye patladı Ignatius. Almacı kaldırdı, ağır bir Mayfair vurgusuyla, “Evvet?” dedi.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Bir erkek sesi, “Bay Reilly mi?” diye sordu.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bay Reilly burada değil.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ben, Gus Levy.” Geriden bir kadın sesi şöyle diyordu: “Ne söyleyeceğini çok merak ediyorum. Bir fırsatı daha mahvettin, ruh hastasını kaçırdın elinden.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Çok üzgünüm,” dedi Ignatius. “Bay Reilly oldukça önemli bir konu nedeniyle kent dışında. Aslını ararsanız, şu anda Mandeville’deki devlet akıl hastanesinde. Sizin tarafınızdan son derece çirkin bir biçimde kovulduğu için düzenli olarak Mandeville’e girip çıkmak zorunda kalıyor. Benliği çok körü yaralandı. Ruh doktorunun faturaları yakında elinize geçer. Oldukça sersemletici rakamlar, inanın.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Aklını mı kaçırdı?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Şiddetli ve kesinkes bir biçimde. Neler çektiğimizi bilemezsiniz. Mandeville’e ilk gidişinde, zırhlı bir araçla götürülmesi gerekmişti. Bildiğiniz gibi, kendisi olağanüstü bir gövde yapısına sahiptir. Bu akşamüstü, devlete ait bir devriye cankurtaranıyla hastaneye kaldırıldı.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Mandeville’de ziyaretçi kabul edebiliyor mu?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Elbette. Oraya gidip görün kendisini. Yanınızda biraz kurabiye de götürün.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Ignatius almacı çarparak yerine koydu, gözleri kapalı, burnunu çekip duran annesinin avcuna bir çeyrek sıkıştırdı ve odasına doğru badi badi yürüdü. Kapıyı açmadan önce durup boyaları dökülmüş tahtanın üzerine çaktığı, İYİ NİYETLİLERE BARIŞ levhasını düzeltti.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Bütün belirtiler yukarıyı gösteriyor, çarkı gökyüzüne doğru dönüyordu.</span></p>
		</div>
	</body>
</html>