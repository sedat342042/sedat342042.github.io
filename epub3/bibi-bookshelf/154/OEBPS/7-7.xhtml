<html xmlns="http://www.w3.org/1999/xhtml">
	<head>
		<title>7-7</title>
		<link href="css/idGeneratedStyles.css" rel="stylesheet" type="text/css"/>
	</head>
	<body id="x7" xml:lang="tr-TR">
		<div class="Basic-Text-Frame">
			<p class="anabaslik" id="_idParaDest-10">Sekiz</p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Onu rahat bırak,” dedi Bay Levy. “Baksana, uyumaya çalışıyor.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Rahat bırakmak mı?” Bayan Levy sarı, naylon divandaki Bayan Trixie’nin yastıklarını düzeltti. “Bu zavallı kadının yaşamındaki trajedi de bu zaten, Gus. Her zaman yalnız. Birine gereksinimi var. Sevgiye muhtaç...”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ahh.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Bayan Levy ilgi alanları, ülküleri olan bir kadındı. Geçen yıllar boyunca canla başla briç, Afrika menekşeleri, Susan ve Sandra, golf, Miami, Fannie Hurst ve Hemingway, açıköğretim kursları, berberler, güneş, gurme yiyecekler, salon danslarıyla ilgilenmişti; son yıllardaki ilgi odağıysa Bayan Trixie’ydi. Ama onunla hep belli bir uzaklıktan ilgilenmek zorunda kalmıştı; son sınavını veremediğini duymayanın kalmadığı psikoloji kurslarının programını yürütmeye hiç de elverişli olmayan bir durum. Açıköğretim okulu ona F vermeye bile yanaşmamıştı. Ama şimdi, genç idealistin kovulması konusunda kartlarını doğru oynayan Bayan Levy, Bayan Trixie’yi buruşuk teni, siperliği ve terlikleriyle birlikte ele geçirmeyi başarmıştı. Bay Gonzalez yardımcısına büyük bir hoşnutlukla, süresiz izin vermişti.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bayan Trixie,” dedi Bayan Levy, şefkatle. “Uyanın.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Bayan Trixie gözlerini açıp mızıldadı: “Emekli mi oldum?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hayır, canım.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ne?” diye hırladı Bayan Trixie. “Emekli olduğumu sanıyordum.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bayan Trixie, yaşlı ve yorgun olduğunuza inanıyorsunuz. Bu çok kötü bir şey.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Kim?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Siz.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ah, ben. Çok yorgunum.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Gördünüz mü?” dedi Bayan Levy. “Sorun, düşünce biçiminizde. Sizde yaş bunalımı var. Hâlâ çekici bir kadınsınız. Kendi kendinize, ‘Ben hâlâ çekiciyim. Ben çok çekici bir kadınım,’ demelisiniz.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Bayan Trixie, Bayan Levy’nin vernikli saçlarına doğru hırıltılı bir horultu salıverdi.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Başını, elindeki spor dergisinden kaldıran Bay Levy, “Kadını rahat bırak, Dr. Freud,” dedi öfkeyle. “Nerdeyse Susan’la Sandra keşke burada olsalardı, diyeceğim geliyor. Onlarla uğraşırdın. Kanasta grubuna ne oldu?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Benimle konuşma, başarısız adam. Evimde acı çeken bir ruh hastası varken, nasıl kanasta oynarım?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ruh hastası mı? Kadın resmen bunak. Buraya gelene kadar en az otuz benzincide durmak zorunda kaldık. Sonunda arabadan inip hangisinin Kadınlar, hangisinin Erkekler tuvaleti olduğunu göstermekten bıkınca, onu kendi haline bıraktım. Doğrusunu bulup bulamayacağına kendi kendime iddiaya girdim ve yüzde elli kazandım.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Seni daha fazla dinlemek istemiyorum,” dedi Bayan Levy. “Tek bir sözcük daha söyleme. Tam sana yakışan bir davranış. En doğal gereksinimi bile bir işkenceye dönüştürmek.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Lawrence Welk’in programı başlamadı mı?” diye sordu Bayan Trixie ansızın.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hayır, canım. Sakin ol.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ama </span><span class="CharOverride-22" xml:lang="tr-TR">bugün</span><span class="CharOverride-21" xml:lang="tr-TR"> cumartesi.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Yakında başlar, kaygılanma. Şimdi anlat bakalım, nasıl bir düş görüyordun?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Şu anda anımsayamıyorum.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Deneyin,” dedi Bayan Levy, randevu defterine yapay elmaslarla süslü tükenmez kalemiyle bazı notlar alarak. “Denemelisin, Bayan Trixie. Tatlım, aklın iyice karışmış. Tıpkı sakat biri gibisin.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Yaşlı olabilirim, ama sakat değilim,” dedi Bayan Trixie, öfkeyle.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Onu heyecanlandırıyorsun, Florence Nightingale,” dedi Bay Levy. “Yarım yamalak psikanaliz bilginle, kadının kalan aklını da yok edeceksin. Tek istediği emekli olmak ve uyumak.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Kendi yaşamını mahvettin tamam, ama aynı şeyi başkalarına da yapma. Bu durumun emekliliği olamaz. Hâlâ istendiğini, gerekli olduğunu, sevildiğini hissetmeli...”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Kahrolasıca masaj yatağını çalıştır; bırak biraz uyuklasın.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Yatağı karıştırmamak konusunda anlaştığımızı sanıyordum.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Onu rahat bırak. Onu rahat bırak. Gidip jimnastik bisikletine bin.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Susun!” dedi cırlak bir sesle Bayan Trixie, gözlerini ovuşturarak.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Onun yanındayken yumuşak bir sesle konuşmalıyız,” diye fısıldadı Bayan Levy. “Yüksek ses, tartışmalar kendisini daha da güvensiz hissetmesine yol açar.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Pekâlâ. Susalım. Ama önce bu bunağı oyun salonumdan çıkar.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Her zamanki gibi salt kendini düşünüyorsun. Baban şu halini görebilseydi.” Bayan Levy’nin mavi gözkapakları dehşetle kalktı. “Zevk peşinde koşan, güve yeniği bir playboy.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Zevk mi?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Susun artık,” diye uyardı Bayan Trixie. “Buraya getirildiğim günün, yaşamımın en karanlık günü olduğunu söylemeliyim. Gomez’le birlikteyken her şey çok daha iyiydi. Sessiz ve sakindi. Bu 1 Nisan şakasıysa, hiç komik değil.” Nezleli gözlerini Bay Levy’ye dikti. “Sen, arkadaşım Gloria’yı kovan adamsın. O bürodaki gelmiş geçmiş en kibar insandı.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ah, olamaz!” diye içini çekti Bayan Levy. Sonra kocasına döndü. “Yalnızca bir kişiyi kovduğunu söylemiştin. Gloria nereden çıktı. Bayan Trixie’ye bir insan gibi davranan tek kişiymiş. Tek dostuymuş. Bunu biliyor muydun? Umurunda mı? Hayır, değil tabii. Levy Pantolonları ha dünyada olmuş, ha Mars’ta. Aldırdığın yok. Günün birinde içeri giriyor ve bir tekmede Gloria’yı kovuyorsun.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Gloria mı?” diye sordu Bay Levy. “Ben Gloria diye birini kovmadım.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Evet, kovdun!” diye öttü Bayan Trixie. “Kendi gözlerimle gördüm. Zavallı Gloria, öyle kibar biriydi ki. Bana çorap ve söğüş et vermişti.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Çorapla söğüş et mi?” dedi Bay Levy dişlerinin arasından. “Aman Tanrım.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Aferin,” diye bağırdı Bayan Levy. “İlgiden yoksun bu yaratıkla alay et bakalım. Levy Pantolonları’nda yaptığın öteki şeylerden sakın söz etme bana. Dayanamıyorum. Kızlara Gloria’dan söz etmeyeceğim. Seninki gibi bir yüreği asla anlayamayacaklardır. Öyle masumlar ki.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Onlara Gloria’dan söz etmemekle akıllılık edersin,” dedi Bay Levy öfkeyle. “Bu aptallığı biraz daha ileri götürürsen, kendini San Juan’daki kumsalda, annenin yanında güler, yüzer ve dans ederken bulursun.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Beni tehdit mi ediyorsun?’</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Yeter artık!” diye homurdandı Bayan Trixie, bağırırcasına. “Hemen şu anda Levy Pantolonları’na dönmek istiyorum.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Görüyor musun?” Bayan Levy kocasına döndü: “Şu çalışma hırsını görüyor musun? Oysa onu emekliye ayırarak mahvetmek istiyorsun. Gus, lütfen. Bir doktora görün. Sonun felakete varacak.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Bayan Trixie valiz yerine getirdiği pılı pırtı torbalarına uzandı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Pekâlâ, Bayan Trixie,” dedi Bay Levy, bir ev kedisini çağırır gibi. “Hadi arabaya binelim.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Bayan Trixie, “Çok şükür,” diyerek içini çekti.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Çek ellerini ondan!” diye bağırdı Bayan Levy.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Daha koltuğumdan kalkmadım bile,” diye karşılık verdi kocası.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Bayan Levy kadını yeniden divana iterek, “Kıpırdamayın, Bayan Trixie,” dedi. “Yardıma ihtiyacınız var.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Sizin yardımınıza değil ama,” diye vızıldadı kadın. “Bırakın kalkayım.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bırak kalksın.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Lütfen.” Bayan Levy tombul ve yüzüklü elini uyarırcasına kaldırdı. “Kanadımın altına aldığım bu ihmal edilmiş yaratığı dert etme. Beni de. Küçük kızlarını unut. Spor arabana atla ve son hızla sür. Bu öğleden sonra bir yelkenli yarışı var. Bak, babanın canını dişine takarak kazandığı parayla açtırdığım büyük pencereden yelkenlileri görebilirsin.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Sizinle ödeşeceğim,” diye hırladı Bayan Trixie divandan. “Hiç merak etmeyin. Yakında görürsünüz.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Doğrulmaya çalıştı, ama Bayan Levy bir itişte onu sarı naylon divana çiviledi.</span></p>
			<p class="resim">* * *</p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Hastalığı giderek artıyor, her öksürük, boğazını ve göğsünü yaktıktan sonra, ciğerlerine bir süre yapışıp kalan, hafif bir sancıya yol açıyordu. Devriye Mancuso dudaklarındaki tükürüğü temizledi, boğazındaki balgamı çıkarmaya çalıştı. Bir akşamüzeri bu küçük bölmede öyle şiddetli bir klostrofobi krizine yakalanmıştı ki, az kaldı bayılıyordu. Şimdi de soğuk algınlığının neden olduğu baş dönmesi yüzünden gözleri kararıyordu. Başını bir an için bölmenin kapısına dayadı, gözlerini yumdu. Kapalı gözkapaklarının önünde kırmızı, mavi bulutlar uçuşuyordu. Bir an önce birilerini enseleyip bu tuvaletten kurtulmak zorundaydı, yoksa giderek şiddetlenen sıtma nöbeti yüzünden çavuşun onu her gün buraya taşıması gerekecekti. Her zaman teşkilatta onurlu bir yeri olacağını ummuştu; bir otobüs garının tuvaletinde zatürreeden ölmenin onurlu hiçbir yanı yoktu. Haline akrabaları bile gülecekti. Çocukları sınıf arkadaşlarına ne derdi?</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Devriye Mancuso yerdeki fayanslara baktı. Onları bulanık görüyordu. Korkuya kapıldı. Sonra fayanslara daha yakından baktı ve bulanıklığın nedeninin, tuvaletteki hemen hemen her yeri gri bir tabakayla kaplayan rutubet olduğunu anladı. Gözlerini yeniden kucağındaki </span><span class="CharOverride-22" xml:lang="tr-TR">Felsefenin Avuncu</span><span class="CharOverride-21" xml:lang="tr-TR">’nun, ıslak sayfasına çevirdi. Kitap moralini daha da bozuyordu. Kral, kitabın yazarına işkence edecekti. Önsözde öyle yazıyordu. Yazar bunları yazmak için onca zaman uğraştıktan sonra, kafasına bir şeyler saplanmak suretiyle ödüllendirilmişti. Devriye Mancuso adama acıdı; kendini adamcağızın yazdıklarını okumak zorunda hissediyordu. Şu ana kadar yalnızca yirmi sayfa okuyabilmiş ve Boethius denen adamın bir tür kumarbaz olup olmadığını merak etmeye başlamıştı. Sürekli alınyazısından, bahislerdeki orantısızlıktan ve şans çarkından söz ediyordu. Neresinden bakılırsa bakılsın, insanın moralini düzelten, iyimser kitaplardan değildi.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Birkaç satır sonra Devriye Mancuso’nun dikkati dağıldı. Bölmenin kapısındaki çatlağa baktı; klozetleri, lavaboları ve kâğıt havluları kimin kullandığını görmek için kapıyı hep bir-iki santim aralık bırakırdı. Lavabonun başında Devriye Mancuso’nun her gün gördüğü çocuk duruyordu. Lavaboyla kâğıt havluluk arasında gidip gelen zarif çizmeleri izledi. Oğlan lavabolardan birine eğilip elinin tersine kalemle bir şeyler çizmeye koyuldu. Bunda bir iş var, diye düşündü Devriye Mancuso.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Bölmeyi açtı, oğlanın yanına gitti. Bir yandan öksürerek, kibarca sordu: “Eline ne yazıyosun, dosdum?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">George dirseğinin dibindeki monokla ve takma sakala baktı. “Çek git başımdan, yoksa tekmeyi yersin.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Polis çağırsana,” diye takıldı Mancuso.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Yoo,” dedi George. “Yalnızca çekip gitmeni istiyorum. Bela aramıyorum.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Polisden korkuyor musun yoksa?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">George bu manyağın kim olduğunu merak etti. En az şu sosis satıcısı kadar berbat biriydi.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hey üşütük, çek arabanı. Polisle başımın derde girmesini istemiyorum, tamam mı?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Demek öyle?” diye sordu Devriye Mancuso, neşeyle.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hayır. Senin gibi bir serseri de istemez herhalde.” George monoklun gerisindeki sulu göze ve sakalın ağız yerindeki ıslaklığa baktı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Duduklandın,” diyerek öksürdü Devriye Mancuso.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ne? Hey, aklını mı kaçırdın?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Devriye Madcuzo. Kılık değişdirmiş olarakdan.” George’un gamzelerinin karşısında bir rozet parlayıp söndü. “Gel bakalım bennen.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ne diye tutukluyosun beni? Bi şey yapmıyorum ki. Burda öyle duruyorum,” diye öfkeyle karşı çıktı George. “Neler oluyo?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Sedden guşguladdım.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Neden kuşkulandın peki?” diye sordu George, dehşet dolu bir sesle.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Aha!” diye bağırdı Mancuso, ağzından salyalar akarken. “Gerçekten gorkdun.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">George’u kolundan yakalamak ve kelepçelemek için uzandı, ama George devriyenin kolunun altındaki </span><span class="CharOverride-22" xml:lang="tr-TR">Felsefenin Avuncu</span><span class="CharOverride-21" xml:lang="tr-TR">’nu kaptığı gibi şakağına indirdi. Ignatius kitabın büyük, şık, sınırlı sayıda basılmış olan İngilizce çevirisini almıştı; on beş dolarlık kitap Devriye Mancuso’nun kafasına bir sözlüğün olanca şiddetiyle indi. Devriye Mancuso gözünden fırlayan monoklu almak için yere eğildi. Yeniden doğrulunca, oğlanın elindeki kitapla birlikte tuvaletin kapısından fırlamış, koşarak uzaklaştığını gördü. Peşinden koşmak isterdi, ama başı fena halde zonkluyordu. Dinlenmek ve daha da kederlenmek üzere bölmesine döndü. Kitap için Bayan Reilly’ye ne diyecekti?</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">George otobüs garının bekleme salonundaki kilitli dolabı elinden geldiğince çabuk açtı ve daha önce koyduğu, kahverengi kâğıda sarılı paketleri aldı. Dolabın kapısını açık bıraktı, kendini hızla Kanal Caddesi’ne attı; arada bir omzunun üzerinden geriye bakarak, metalsi şıngırtılar çıkartarak iş merkezlerinin bulunduğu mahalleye doğru koştu. Peşinde sakal filan yoktu.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Gerçekten şanssızlıktı bu. Belki de o gizli polis bütün öğleden sonra otobüs garında onu arayıp duracaktı. Peki ya yarın? Gar artık güvenli bir yer değildi; yasak bölgeydi.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bayan Lee’nin canı cehenneme,” dedi yüksek sesle. Bir yandan da elinden geldiğince hızlı yürüyordu. Kadın söylediği kadar dişli biri olsaydı, bunlar olmazdı. O marsığı kovardı, George da paketleri eskisi gibi saat ikide almayı sürdürürdü. Tutuklanmasına ramak kalmıştı. Nedeni de, gardaki mala bakmak için oraya gitmesiydi; şimdi tam iki saat o malı üzerinde taşımak zorundaydı. İnsan böyle bir malı nereye koyabilirdi? Bütün öğleden sonra üzerinde taşıyıp duramazdı ya? Annesi evden hiç çıkmadığı için paketleri eve de götüremezdi.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Pis karı,” diye söylendi. Paketleri kolunun altına iyice sıkıştırınca, polisten aldığı kitabı hâlâ taşıdığını ayrımsadı. Bak bu iyiydi işte. Bayan Lee ondan bir kitap getirmesini istemişti. George kitabın başlığına baktı: </span><span class="CharOverride-22" xml:lang="tr-TR">Felsefenin Avuncu</span><span class="CharOverride-21" xml:lang="tr-TR">. Eh, Lana’nın bir kitabı olmuştu.</span></p>
			<p class="resim">* * *</p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Santa Battaglia patates salatasının tadına baktı, kaşığı yalayarak temizledikten sonra salata tabağının yanındaki kâğıt peçetenin üzerine düzgünce yerleştirdi. Dişlerinin arasında kalan maydanoz ve soğan kırıntılarını diliyle çıkardıktan sonra, annesinin şöminenin rafında duran resmine baktı: “Bayılacaklar. Kimse patatis salatasını Santa kadar güzel yapamaz.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Salon parti için hazır sayılırdı. Eski, kasalı radyonun üzerine beşte ikisi dolu bir Early Times şişesiyle altı kutu Seven-Up dizilmişti. Yeğeninden ödünç aldığı pikap odanın ortasında, muşambanın üzerindeydi; kablosu avizeye kadar uzatılmış, fişi avizenin prizine sokulmuştu. Kırmızı tüylü kanepenin iki yanında dev boyutlu iki paket patates cipsi duruyordu. Santa üzeri örtük, katlanır yatağın üzerindeki teneke tepsiye bir kavanoz zeytin koymuş, kapağı açık olan kavanoza bir çatal sokmuştu.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">İstiridye kabuğu döşeli, karanlık, dar bir sokakta dikilen ve siyah bir elbise, siyah çorap giymiş, düşmanca bakan çok yaşlı bir kadına ait fotoğrafı kaptı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Zavallı anacığım,” dedi duygu yüklü bir sesle; sonra resme sesli, ıslak bir öpücük kondurdu. Bu sevecen saldırıların ne kadar sık yinelendiği çerçevenin camından belliydi. “Gerçekten çok güçlük çektin, canım.” Fotoğraftaki küçük, kömür karası, Sicilyalı gözler neredeyse canlıymışçasına Santa’ya dikilmişti. “Elimdeki tek resmin bu, anacığım. Ve daracık sokakta duruyosun. Ne kadar yazık.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Santa bu haksızlığa karşı içini çekti ve resmi şöminenin rafındaki, balmumu meyvelerle dolu kâsenin, kâğıt yıldız çiçeklerinden yapılma bir buketin, Bakire Meryem ve Praglı Çocuk heykelciklerinin yanına çarparcasına bıraktı. Sonra biraz buz çıkarmak ve mutfaktaki iskemlelerden birini getirmek için yeniden mutfağa döndü. İskemle ve pikniklerde kullanılan küçük buz kabıyla salona dönünce, en iyi buzlu bardaklarını rafın üzerine, annesinin resminin önüne yerleştirdi. Resimdekine hissettiği yakınlık onu yeniden uzanıp resmi almaya ve bir kez daha öpmeye itti; ağzındaki buz çerçevenin camına çarpıp kırıldı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Buzu dilinin üzerinde tutmaya çalışarak, “Her gün senin için dua ediyorum, tatlım,” diye geveledi. “Aziz Odo’nun orda senin için bi mum yandığını bilesin.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Ön panjurlara biri vurdu. Santa resmi hemen ters çevirerek yerine bıraktı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Kapıyı açıp da basamaklarda tedirgin tedirgin duran Bayan Reilly ile kaldırımdaki yeğenini görünce haykırdı: “Irene! İçeri gelsene, hayatım. Gerçekten pek şıksın.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Sağ ol canım,” dedi Bayan Reilly. “Hey! Buranın ne kadar uzak olduğunu unutmuşum. Angelo’ynan nerdeyse bi saattir yoldayız.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Dırafik sıkışıkdı,” diye açıkladı Devriye Mancuso tıkalı burnuyla.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Şu sesine bak,” dedi Santa. Ah Angelo, çok kötü üşütmüşün: teşkilattakilere sööle de seni o heladan bi an önce çıkarsınlar. Rita nerde?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Gelmek izdemedi. Başı ağdıyomuş.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hiç şaşmadım. Çocuklarla bütün gün eve kapanıp kalırsa, ağrır elbet,” dedi Santa. “Biraz sokağa çıkmalı, Angelo. Nesi var bu kızın?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Zinirleri bozuk,” diye yanıtladı Angelo üzüntüyle. “Azabiyet zorunu var.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Sinir bozukluğu kötüdür,” dedi Bayan Reilly. “Biliyo musun n’olmuş, Santa? Angelo, Ignatius’un verdiği kitabı gaybetmiş. Ne kötü, diil mi? Kitaba aldırdığım yok, amma Ignatius’a bundan söz etmeyin. Duyarsa kıyamet kopar.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Bayan Reilly, kitabın ömür boyu bir sır olarak kalması gerektiğini belirtmek için parmağını dudaklarına götürdü.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Paltonu alıyim, datlım,” diye atıldı Santa coşkuyla; Bayan Reilly’nin eski, mor rengi, yünlü paltosunu neredeyse yırtıyordu. Ignatius J. Reilly’nin ruhunun, bovling akşamlarının çoğunda olduğu gibi, bu partide de ortalıkta gezinmesine izin vermeyecekti.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Evin çok güzelmiş, Santa,” dedi Bayan Reilly saygıyla. “Tertemiz.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Evet, ama salonun muşambasını değiştirmek istiyorum. Hiç kâğıt perde kullandın mı, güzelim? Fena durmuyolar. Maison Blanche’ta çok güzel perdelikler gördüydüm.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bi keresinde Ignatius’un odası için kâğıt perde aldıydım, ama çekip kopardı, parçaladı. Perdelerin başarısızlık olduğunu sööledi. Ne korkunç diil mi?</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Herkesin zevki başkadır,” diye görüşünü belirtti Santa, aceleyle.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ignatius bu akşam buraya geldiğimi bilmiyo. Ona bi ayine gittiğimi sööledim.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Angelo, Irene’e güzel bi içki hazırlasana. Kendine de viski doldur. Gribe eyi gelir. Mutfakta kola da var.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ignatius ayinlerden de hazzetmez. O çocuğun neden hazzettiğini bilmiyorum. Her ne kadar öz oğlumsa da, şahsen Ignatius’tan bıktım artıkın.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Çok güzel bi patatis salatası yaptım. Yaşlı adam bana patatis salatasını çok sevdiğini söölemişti.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Yıkamam için bana verdiği o koca önnükleri bi görmelisin. Hele, onları nasıl yıkaycağma dair verdiği emirler. Duysan Ignatius’un TV’de deterjan reklamına çıktığını sanırsın. Ignatius, o el arabasını ordan oraya sürmeknen büyük iş yaptığını sanıyo.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Angelo’ya bak, datlım. Bize ne güzel içkiler hazırlıyo.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Aspirinin var mı, hayatım?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Aman, Irene! Daha parti başlamadan yorgun düştün galiba? Bi içki iç. Hele bi yaşlı adam gelsin; bak o zaman nassı eğlenecez. Onunnan tam pikabın önünde dans edebilirsin.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Dans mı? Canım yaşlı biriynen dans etmek istemiyo. Ayrıca o önnükleri ütüleycem diye bütün öğleden sora ayakta durmaktan ayaklarım davul gibi şişti.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Irene, adamcağızı hayal kırıklığına uğratma. Ona kilisenin önünde raslayıp da partiye çağırdığımda yüzünü bi gürmeliydin. Zavallı adamcaz. Eminim kimse onu bi yere davet etmiyodur.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Gelmek istedi, öyle mi?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“İstemek mi? Bana, bi takım elbise giymenin uygun olup olmayacağını sordu.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Peki sen ne dedin, güzelim?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Eh, ‘Canın ne istiyosa onu giy, beyim,’ dedim.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bak bu iyi işte.” Bayan Reilly başını eğip üzerindeki yeşil tafta kokteyl giysisine baktı. “Ignatius ayine giderken niçin bi kokteyl kılığı giydiğimi sordu. Şu anda odasında oturmuş, aptalca şeyler yazıyo. ‘Ne yazıyosun, oğlum?’ diye soruyorum. ‘Bi susis satıcısı olmayı yazıyorum,’ diyo. Ne korkunç diil mi? Bööle bi öyküyü kim okumak ister ki? Bugün eve susisçilikten ne getirdiğini biliyo musun? Dört dolar. Adamın parasını nassı ödeycem?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bak, Angelo bize nefis bi viski hazırladı.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Bayan Reilly buzlu bardağı Angelo’dan aldı ve iki yudumda yarısına kadar boşalttı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Şu harika aleti nerden buldun, canım?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ne aleti?” diye sordu Santa.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Salonun ortasında duran pikabı soruyorum.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Küçük yeğenimin pikabı. Üyle şeker kızdır ki. Aziz Odo Lisesi’ni yeni bitirdi ve hemen kendine çok iyi bi tezgâhtarlık buldu.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Gördün mü?” dedi Bayan Reilly, heyecanla. “Ignatius’tan daha çok kazandığına eminim.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Tanrım, Angelo,” dedi Santa. “Öksürmeyi kes artık. Gidip arka odada biraz uzan, yaşlı adam gelene kadar dinlen.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Devriye salondan çıkınca, Bayan Reilly, “Zavallı Angelo,” dedi. “Gerçekten çok datlı çocuk. İkiniz de benim için öyle iyi dostlarsınız ki. Nassı tanıştığımıza bi bak; Ignatius’u yakalamaya çalışırken.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Yaşlı adam nerde kaldı acıba?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Belki de gelmez.” Bayan Reilly içkisini bitirdi. “Mahzuru yoksa, kendime bi dane daha hazırlaycam. Çok dertliyim.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Elbette, bebeğim. Paltonu mutfağa götürüyim, bi de gidip Angelo’ya bakiyim. Şu ana kadar partimde iki mutlu insan oldu bile. Aman o yaşlı adam buraya gelirken düşüp bacağını kırmasın da.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Santa gidince Bayan Reilly kadehini viskiyle doldurdu, üzerine de bir ölçü Seven-Up ekledi. Kaşığı alıp patates salatasının tadına baktı, kaşığı diliyle yaladıktan sonra kâğıt peçetenin üzerine bıraktı. Santa’nın iki bölümlü evinin öteki yarısında yaşayan aile bir ayaklanma başlatmışa benziyordu. Bayan Reilly bir yandan içkisini yudumlarken, bir yandan da kulağını duvara yapıştırıp haykırışlardan bir anlam çıkarmaya çalıştı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Angelo’ya öksürük şurubu verdim,” dedi Santa, salona dönünce.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bu binadaki duvarlar amma da sağlam,” dedi Bayan Reilly; duvarın arka tarafındaki kavganın nedenini öğrenememişti. “Keşkem Ignatius’nan ben de burda yaşasaydık. Bayan Annie’nin yakınmasına gerek kalmazdı.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Yaşlı adam nerde kaldı?” diye sordu Santa ön panjurlara.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Belkim de gelmeycek.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Belki de unuttu.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Yaşlılar bööledir, tatlım.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“O </span><span class="CharOverride-22" xml:lang="tr-TR">kadar</span><span class="CharOverride-21" xml:lang="tr-TR"> da yaşlı diil, Irene.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Kaç yaşında?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Altmışların sonunda, galiba.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Eh, o kadar da yaşlı sayılmaz. Zavallı, yaşlı Tante Marguerite, hani bozuk para cüzdanından elli senti almak için sokak serserilerinin dartakladıkları teyzem var ya; seksenine bastı.” Bayan Reilly içkisini bitirdi. “Belki de sinemaya filan girmiştir. Santa, bi içki daha hazırlayabilir miyim?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Irene! Zilzurna olucan. O kibar adamla sahroş bi kadını tanıştıracak diilim.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Küçücük bi kadeh, Santa. Bu gece sinirliyim.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Bayan Reilly bardağına bolca viski doldurduktan sonra, cips paketlerinden birinin üzerine oturdu.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hey Tanrım! Şimdi n’aptım?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Patatis cipslerini ezdin,” dedi Santa, biraz sinirli.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ay, unufak olmuştur,” dedi Bayan Reilly, altındaki torbayı çekerken. Yamyassı olmuş, selofan paketi inceledi. “Dinle Santa, saat kaç oldu? Ignatius, hırsızların bu gece saldıracağından emin. Eve erken dönmemi istedi.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Heyecanlanma, Irene. Daha geleli ne kadar oldu ki?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Doğrusunu istersen, Santa, o yaşlı adamnan tanışmak istemiyorum.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Çok geç artık.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Doğru, ama şu yaşlı adamnan ikimiz n’apçaz?” diye sordu Bayan Reilly kaygıyla.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ayy, sakin ol, Irene. </span><span class="CharOverride-22" xml:lang="tr-TR">Beni</span><span class="CharOverride-21" xml:lang="tr-TR"> de sinirlendiriyosun. Seni davet ettiğime pişman oldum.” Santa, Bayan Reilly’nin kadehini tutup bir anlığına dudaklarından çekti. “Şimdi beni dinle. Fena halde rumatizman vardı. Bovling iyi geldi, öyle diil mi? Santa yardımına gelene kadar o deli oğlanla her gece eve kapanıp kalıyodun. Yalan mı? Şimdi dinle, bi danem. Hayatının sonuna kadar Ignatius’nan baş başa yaşamak istemessin heralde? Yaşlı adamın biraz parası var gibi. Düzgün giyiniyo. Seni bi yerlerden tanıyo. Senden hoşlanıyo.” Santa, Bayan Reilly’nin gözlerinin içine baktı. “Bu yaşlı adam senin borcunu ödeyebilir!”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Yaa?” Bu Bayan Reilly’nin aklına hiç gelmemişti. Yaşlı adam ansızın biraz daha çekici göründü. “Düzgün biri mi?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Elbette düzgün,” dedi Santa öfkeyle. “Ne yani, dostumu bi serseriynen danıştırır mıyım hiç?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Biri ön kapıdaki panjurlara hafifçe vurdu.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ah, işte geldi,” dedi Santa, coşkuyla.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ona gitmek zorunda kaldığımı söyle.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Gitmek mi? Nereye gidiyosun, Irene? Adam kapının önünde.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Yaa?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Gidip bakiyim.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Santa kapıyı açtı ve panjurları kaldırdı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hey, Bay Robichaux,” diye seslendi karanlığa, Bayan Reilly’nin göremediği birine. “Sizi bekliyoduk. Arkıdaşım Bayan Reilly nerde kaldığınızı merak etti. İçeri gelin, soğukta durmayın.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bayan Battaglia, biraz geciktim, özür dilerim. Küçük torunlarımı burada bir yere getirdim de. Rahibeler için tespih piyangosu hazırlıyolar.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Biliyorum,” dedi Santa. “Geçen gün küçük bi çocuktan bi tane aldım. Çok güzel tespihler. Tanıdığım bi hanım, geçen yıl rahibelerin piyangoya koyduğu dıştan takma motoru kazandıydı.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Bayan Reilly divanda donmuş gibi oturuyor, az önce içinde bir hamamböceğinin yüzdüğünü fark etmişçesine içkisine bakıyordu.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Irene!” diye haykırdı Santa. “Ne yapıyosun, canım? Bay Robichaux’ya ‘meraba’ desene.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Bayan Reilly başını kaldırıp baktı ve Devriye Mancuso’nun D.H. Holmes’un önünde tutukladığı yaşlı adamı tanıdı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Tanıştığımıza memnun oldum,” dedi Bayan Reilly içkisine.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Belki Bayan Reilly anımsamıyodur,” dedi Bay Robichaux, yüzü ışımaya başlayan Santa’ya, “ama daha önce karşılaştık.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“İki eski arkıdaşsınız, demek?” dedi Santa, mutlulukla. “Dünya gerçekten küçük.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ay-ay-yay,” dedi Bayan Reilly; sesi üzüntüden çatal çatal. “Oy, la, la.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Anımsamıyo musunuz?” diye sordu Bay Robichaux. “Kent merkezinde, Holmes’ta. O polis oğlunuzu yakalamaya kalkışmış, onun yerine beni dutuklamıştı.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Santa’nın gözleri fal taşı gibi açıldı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ah, evet,” dedi Bayan Reilly. “Galiba anımsıyorum. Şöle böle.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Sizin suçunuz diildi ki, Bayan Reilly. Kabahat hep o puliste. Episi komonis bunların.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Çok bağırmayın,” diye uyardı Bayan Reilly. “Bu binanın duvarları çok ince.” Dirseğini uzattı, divanın kol dayama yerindeki boş kadehine çarpıp düşürdü. “Tanrım, Santa. Neden yeğenine gitmesini söylemiyosun? Ben bi taksiye binebilirim. Arka kapıdan çıkması onun için daha kolay olur. Anlarsın, ya?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ne demek istediğini anlıyorum, datlım.” Santa Bay Robichaux’ya döndü. “Dinle, arkıdaşımla beni bovling salonunda gördüğün zaman, yanımızda bi erkek var mıydı?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hayır, siz iki bayan yalnızdınız.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“A.’nın tutuklandığı geceydi, heralde?” diye fısıldadı Bayan Reilly, Santa’ya.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ah, doğru, Irene. Sen gelip arabannan beni almıştın. Bovling salonunun önüne vardığımızda tampon olduğu gibi yere düşmüştü, anımsadın mı?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Biliyorum: Onu arka koltuğa koydum. O arabayı mahvetmemin nedeni, Ignatius’tur: Arka koltuktan beni öyle sinirlendirir ki, elim ayağıma dolaşır.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Yo, olamaz,” dedi Bay Robichaux. “Katlanamadığım tek şey, hep kaybedenler ya da kötü dostlardır.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Biri bana kötülük ettiğinde,” diye sürdürdü konuşmasını Santa, “Ona öteki yanağımı çevirmeye çalışırım. Ne demek istediğimi anlıyosunuz, diil mi? Bi Hıristiyan’a yakışan da budur zati, Haksız mıyım, Irene?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Haklısın, canım,” diye katıldı Bayan Reilly, isteksizce. “Santa, güzelim, şööle hoş bikaç aspirinin var mı?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Irene!” dedi Santa, kızgınlıkla, “Bay Robichaux, diyelim ki sizi dutuklayan polisi gördünüz?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Dilerim onu bi daha görmem,” dedi Bay Robichaux; heyecanla. “Pis bi komonis o. Polis devleti kurmak istiyolar.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Evet, ama diyelim ki oldu. Bağışlayıp unutamaz mıydınız?” Bayan Reilly, “Santa,” diyerek araya girdi. “Mutfağa kadar gidip, şöyle hoş bikaç aspirin var mı, diye baksam iyi olucak.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Tam bi rezillikti,” dedi Bay Robichaux Santa’ya. “Olayı bütün ailem duydu. Polis kızımı aradı.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ay, bunun hiç önemi yok,” diye atıldı Santa. “Herkes yaşamında bi kez dutuklanabilir. Şunu görüyo musunuz?” Rafta yüzüstü yatan fotoğrafı alıp konuklarına gösterdi. “Zavallı canım anacığım. Huzuru bozduğu için onu polis tam dört kez Lautenschlaeger Pazarı’ndan alıp götürdüydü.” Santa fotoğrafa ıslak bir öpücük kondurmak için konuşmasına ara verdi. “O buna aldırdı mı peki? Hayır efendim, katiyyen.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Annen mi?” diye sordu Bayan Reilly ilgiyle. “Demek zor bi hayatı oldu, ha? Anaların işi zordur, inanın bana.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Evet, dediğim gibi,” diye sürdürdü Santa, “Ben olsam dutuklandığım için fazla bozulmazdım. Polislerin de işi zor. Bazen hata yapıyolar. Ne de olsa, onlar da insan.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ben her zaman dürüst bi vatandaş oldum,” dedi Bayan Reilly. “Gidip bardağımı yıkıycam.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Aa, otur oturduğun yerde, Irene. Bırak da Bay Robichaux’ynan konuşıyim.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Bayan Reilly eski, kasalı radyonun yanına gidip kadehine Early Times doldurdu.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Devriye Mancuso’yu asla unutmaycam,” diyordu Bay Robichaux.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Mancuso mu?” diye sordu Santa, şaşırmış gibi. “Aynı ada sahip sürüynen akrabam var. Üstelik bi tanesi de teşkilatta. Üstelik şu anda burda.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ignatius’un beni çağırdığını duyar gibiyim. Gitsem iyi olucak.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Seni mi çağırıyo?” diye sordu Santa. “Ne demek istiyosun, Irene? Ignatius burdan on kilometre uzakta. Baksana, Bay Robichaux’ya daha bi içki bilem vermedik. Ben Angelo’yu çağırırken, sen de konuğumuza bi içki hazırlasana, bi danem.” Bayan Reilly bir hamamböceği, ya da en azından bir sinek bulma umuduyla çılgın gibi içkisini inceliyordu. “Paltonuzu verin, Bay Robichaux. Dostlarınız size ne der?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Claude.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Claude, ben Santa. Bu da Irene, Irene, ‘meraba’ desene.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Meraba,” dedi Bayan Reilly, kurulmuş makine gibi.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Santa, “Ben yokken ikiniz dostluğu ilerletin,” dedikten sonra salondan çıktı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“O iri, kibar oğlunuz nasıl?” diye sordu Bay Robichaux, sessizliği bozmak için.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Kim?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Oğlunuz.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ha, o mu? İyidir.” Bayan Reilly’nin aklı, Ignatius’u odasında oturmuş yazarken ve Myrna Minkoff’a ilişkin bir şeyler gevelerken bıraktığı Constantinople Caddesi’ne kaydı. Kapının arkasından, Ignatius’un kendi kendine şöyle dediğini duymuştu: “Yere yıkılıncaya kadar kırbaçlanmalı.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Uzun bir suskunluk oldu; sessizliği bozan tek şey, kadının içkisini yudumlarken çıkardığı gürültülü höpürtülerdi.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Sonunda sessizliğin kendisini daha da huzursuz ettiğini anlayınca, “Şu hoş patites ciplerinden almaz mıydınız?” diye sordu.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Teşekkür ederim.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hemen yanınızdaki paketin içinde.” Bayan Reilly selofan paketi açan Bay Robichaux’yu izledi. Yüzü de, gri gabardin takım elbisesi gibi temiz, yeni ütülenmiş gibi görünüyordu. “Belkim Santa’nın yardıma ihtiyacı vardır. Belkim yere filan düşmüştür.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Daha odadan çıkalı bi dakka oldu. Az sonra döner.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bu yerler çok tehlikeli,” diye açıkladı Bayan Reilly, parlak muşambayı dikkatle süzerek. “İnsan kayıp düşebilir, kafatası yarılabilir.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hayatta tikkatli olmalı.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Çok doğru. Ben hep tikkatliyimdir.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ben de. İnsan tikkatli olmanın karşılığını alır.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Gerçekten öyle. Aynı şeyi geçen gün Ignatius da söyledi,” diye uydurdu Bayan Reilly. “Bana, Anne, insan tikkatli olunca mutlaka kazanır,’ dedi. Ben de ona, ‘Çok doğru, oğlum. Tikkatli ol,’ dedim.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Çok yerinde bi öğüt.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Biliyo musunuz, durmadan Ignatius’a nasihat ederim. Ona hep yardımcı olmaya çalışırım.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“İyi bi anne olduğunuzdan eminim: Sizi oğlunuzlan birlikte kent merkezinde pek çok kez gördüm, hep içimden, ne kadar yakışıklı bi delikanlı, dedim. Her yerde göze çarpıyo, biliyo musunuz?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Gözüm hep üstünde. ‘Tikkatli ol, oğlum,’ diyorum. ‘Kayıp düşme, kafatasını yarabilir, ya da kolunu kırabilirsin.” Bayan Reilly bir süre içkisindeki buz parçacıklarını emdi. “Ignatius tikkatli olmayı benim dizimin dibinde öğrendi. Bunun için bana hep gönül borcu duyar.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“İşte eyi eğitim diye buna denir, yani.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ignatius’nan hep konuşurum. Ona, ‘Karşıdan karşıya geçerken gözünü aç, oğlum,’ derim.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Yollarda insan çok tikkatli olmalı, Irene. Sana Irene diyebilirim, diil mi?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Nasıl istersen.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Irene çok güzel bi ad.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Öyle mi dersin? Ignatius adımdan hoşlanmadığını söylüyo.” Bayan Reilly haç çıkardıktan sonra içkisini bitirdi. “Gerçekten zor bi hayatım var, Bay Robichaux. Sizden saklayacak dillim.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bana Claude, de.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Tanrı şahidimdir, başımda sürüynen dert var. Güzel bi içki ister misin?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Evet, teşekkürler. Ama çok sert olmasın. Ben fazla içmem.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Tanrım,” diyerek burnunu çekti kadın; iki kadehi ağzına kadar viskiyle doldururken. “Katlandığım onca şeyi düşündükçe, bazen içimden eyice bi ağlamak geliyo.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Sözlerini bitirir bitirmez, hıçkıra hıçkıra ağlamaya başladı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ay, lütfen ağlama,” diye yalvardı, gecenin giderek acıklı bir hal almasından şaşkına dönen Bay Robichaux.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bi şiyler yapmalıyım. Gelip bu çocuğu almaları için yetkililere haber vermeliyim,” diye hıçkırdı Bayan Reilly. Biraz durup Early Times’tan iri bir yudum aldı. “Belkim onu bi ıslahevine filan koyarlar.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ama otuz yaşında diil miydi?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Kalbim öyle kırık ki.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bi şeyler yazıyodu, kaliba?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Kimsenin okumak istemeyceği saçma sapan şiyler. Şimdi de Myrna’ynan birbirlerine hakaret dolu mektuplar yazıyolar. Ignatius o kıza haddini bildireceğini söylüyo. Ne korkunç, diil mi? Zavallı Myrna.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Aklına söyleyecek hiçbir şey gelmeyen Bay Robichaux sordu: “Neden bi rahipten oğlunlan konuşmasını istemiyosun?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Rahip mi?” diye ağladı Bayan Reilly “Ignatius hiçbi rahibi dinnemez. Mahallenin papazını, dinsel kurallara karşı gelmeknen suçluyo. Ignatius’un köpeği öldüğünde, papaznan ikisi büyük bi kavga ettiler.” Bay Robichaux bu anlaşılmaz açıklama karşısında herhangi bir yorum yapamadı. “Felaket bi durumdu. Kiliseden atılacağımı sandıydım. Bu çocuk bu fikirleri nerden buluyo, anlamıyorum. Zavallı babası iyi ki öldü. Onu o susis arabasıynan görseydi, babacığının da kalbi kırılırdı.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hangi sosis arabası?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Sokaklarda bi susis arabası sürüp duruyo.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bi iş buldu, demek?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“İş mi?” Bayan Reilly hıçkırdı. “Bütün mahalle çalkalanıyo. Yan komşum geçen gün bana milyonlarca soru sordu. Bütün Constantinople Caddesi Ignatius’u konuşuyo. Oğlumun eğitimi için harcadığım onca para aklıma geldikçe, deli oluyorum. Biliyo musun, çocukların insanı yaşlılıkta rahat ettirceklerini sanırdım. Halbukim Ignatius; tam tersine.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Belkim de oğlun okula çok fazla gitti?” dedi Bay Robichaux. “O kolecler komonis yuvası.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Yaa?” dedi Bayan Reilly ilgiyle. Yeşil taftadan kokteyl elbisesinin eteğiyle gözlerini kuruladı; çorabının diz yerindeki derin kaçıkların göründüğünden habersizdi. “Belkim de Ignatius’un sorunu budur. Bi komanisin anacığına kötü davranması gayet doğal.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bi ara oğluna demokrasi için ne düşündüğünü sorsana.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Kesin sorucam,” dedi Bayan Reilly, sevinçle. Ignatius tam komünist olacak tipti. Hatta, az da olsa bir komüniste benziyordu. “Belkim onu korkutabilirim.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“O çocuk sana bela olmamalı. Çok iyi bi kişiliğin var. Bi hanımda en hayran olduğum şey budur. Seni bovling salonunda Bayan Battaglia’ylan gördüğüm zaman, kendi kendime, ‘Dilerim Tanrımdan bi gün tanışırız; dedim.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ööle mi dedin?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Oğlun için o pis polisin karşısına dikilmene, kendine güvenine saygı duydum; üstelik seni sürekli üzen bi oğlan için. İşte buna cesaret derim, yani.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Keşkem Angelo’nun onu alıp götürmesine izin vereydim. Öteki şey başımıza gelmezdi. Ignatius emin bi şekilde kodeste yatıyo olurdu.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Angelo kim?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Tüh! Şu koca çenemi dutmayı öğrenemedim gitti. Ne diyodum, Claude?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Angelo’ynan ilgili bi şey söylüyodun.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Tanrım, gidip Santa’ya baksam iyi olucak. Zavallı kız. Ocakta elini filan yakmış olabilir. Santa durmadan orasını burasını yakar zati. Kendini ateşten sakınmaz.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bi yeri yansaydı, çığlık atardı.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Santa atmaz. Çok cesur bi kızdır. Ağzından tek sözcük duyamassın. O güçlü İtalyan kanından olmalı.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Tanrım!” diye haykırarak ayağa fırladı Bay Robichaux. “Bu o!”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ne?” diye sordu Bayan Reilly, korkuyla. Çevresine bakınınca, Santa ile Angelo’nun kapıda durduklarını gördü. “Gördün mü, Santa? Böyle olacağını biliyodum. Tanrım, sinirlerim mafoldu. Keşkem evde kalaydım.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Bay Robichaux, Angelo’ya. “Pis bi polis olmayaydın, yumruğumu suratının ortasına indirdiydim bile,” diye bağırıyordu.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ay, sinirlenme, Claude,” dedi Santa, sakin sakin. “Angelo’nun kötü bi niyeti yoktu.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Beni mafetti, pis komonis.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Devriye Mancuso kötü kötü öksürdü; perişan görünüyordu. Bakalım başıma daha neler gelecek, diye düşündü.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hey Tanrım, gitsem iyi olucak,” dedi Bayan Reilly, umutsuzluk dolu bir sesle. “Bi kavga eksikti. Yarın hepimiz gastelere geçecez. İşte bu Ignatius’u pek bi mutlu edecektir.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Beni niçin çağırdın buraya?” diye sordu Bay Robichaux, Santa’ya, öfkeyle. “Neler oluyo?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Santa, bana iyi bi taksi çağırır mısın, canım?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ay kapa çeneni, Irene,” dedi Santa. “Claude, dinle. Angelo seni dutukladığı için üzgün olduğunu söylüyo.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bunun hiç bi önemi yok. Üzgün olmak için artık çok geç. Torunlarımın önünde küçük düştüm.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Angelo’ya kızma,” diye yalvardı Bayan Reilly. “Hepisi Ignatius’un suçuydu. Doğru, benim öz oğlum, ama sokağa çıkınca garip görünüyo. Angelo onu deliğe dıkmalıydı.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Çok doğru,” diye ekledi Santa. “Irene’in dediklerine kulak ver, Claude. Ve küçük yeğenimin pikabına basmamaya dikkat et.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ignatius, Angelo’ya kibar davranaydı, bunların hiçbiri olmazdı,” diye açıkladı Bayan Reilly, dinleyicilerine. “Baksana zavallı Angelo nassı üşütmüş. Çok güçlük çekiyo, inan Claude.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Söyle ona, canım,” dedi Santa. “Angelo’nun, sırf onu dutukladığı için bu kadar kötü üşüttüğünü söyle.” Santa küt parmağını suçlarcasına Bay Robichaux’ya uzattı. “Bi helaya dikilip kaldı. Sıra teşkilattan kovulmasına geldi.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Devriye Mancuso üzgün üzgün öksürdü.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Galiba biraz fazla heyecanlandım,” dedi, artık yatışmış olan Bay Robichaux.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Deni merkeze gödürmemeliddim,” dedi Angelo soluyarak. “Çok dinirlenmiddim de.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hepisi benim suçum,” dedi Bayan Reilly. “Bütün bunlar, Ignatius’u korumaya çalıştığım için oldu. Onu dutuklamana izin vermeliydim, Angelo.” Beyaz, pudralı yüzünü Bay Robichaux’ya çevirdi, “Bay Robichaux, Ignatius’u tanımassınız. Gittiği her yerde bela çıkarır.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Biri Ignatius’un burnuna okkalı bi yumruk atmalı,” dedi Santa, coşkuyla.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Biri ağzına da bi yumruk atmalı,” diye ekledi Bayan Reilly, “Biri Ignatius’u eyice bi pataklamalı,” dedi Santa. “Hadi bakalım, şindik herkes barışsın.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Peki,” dedi Bay Robichaux. Angelo’nun morumsu elini tutup gevşekçe sıktı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ne hoş,” dedi Bayan Reilly. “Gel divana otur, Claude. Santa da değerli yeğeninin aletini çalıştırsın artıkın.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Santa pikaba bir Fats Domino plağı koyarken, sürekli burnunu çeken ve aklı biraz karışmış gibi görünen Angelo da Bayan Reilly ile Bay Robichaux’nun karşısındaki mutfak sandalyesine oturdu.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ay, ne kadar hoş,” diye bağırdı Bayan Reilly, piyanonun ve kontrbasın sağır edici sesini bastırmaya çalışarak. “Santa, sesi biraz kısar mısın, datlım?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Gümbürtülü ritim belli belirsiz hafifledi.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Pekâlâ,” diye haykırdı Santa konuklarına. “Nefis patatis salatam için tabak getirecem. Ben dönene kadar datlı datlı sohbet edin, oldu mu. Hey Irene, Claude, hadi bakalım! Bacaklarınızı biraz kımıldatın da görelim.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Rafın üzerindeki bir çift küçük, kömür karası göz neşeyle odadan çıkan kadına suçlarcasına dikilmişti. Pikaptan yayılan gümbürtüye dalmış olan üç konuk sessizce gül pembesi duvarları, muşambadaki çiçek desenlerini incelediler. Sonra, Bayan Reilly iki erkeğe bakarak ansızın haykırdı: “Biliyo musunuz, evden ayrıldığımda Ignatius küveti dolduruyodu. Musluğu kapamayı unutmuştur, eminim.” Kimse bir şey söylemeyince, ekledi: “Anaların işi çok zor.”</span></p>
		</div>
	</body>
</html>