<html xmlns="http://www.w3.org/1999/xhtml">
	<head>
		<title>7-1</title>
		<link href="css/idGeneratedStyles.css" rel="stylesheet" type="text/css"/>
	</head>
	<body id="x7" xml:lang="tr-TR">
		<div class="Basic-Text-Frame">
			<p class="anabaslik" id="_idParaDest-3">İki</p>
			<p class="paragraf ParaOverride-13"><span class="CharOverride-21">“Ortaçağ sisteminin çökmesiyle Kaos, Cinnet ve Zevksizlik tanrılarının saygınlığı arttı.” Ignatius Büyük Şef marka dosya kâğıdına yazıyordu.</span></p>
			<p class="paragraf ParaOverride-13"><span class="CharOverride-22">Batı dünyasının düzen, huzur, birlik, Gerçek Tanrısı’yla ve Üçlü’yle birleşmek gibi nimetlerden belli bir süre yararlanmasının ardından, yakın gelecekteki kötü günlerin habercisi olan değişim rüzgârları esmeye başladı. Kötü rüzgârın kimseye hayrı dokunmaz. Abelard, Thomas à Becket ve Everyman’in aydınlattığı yıllar kararmıştı; Fortuna’nın</span><span class="dipnot"><a class="_idFootnoteLink" href="#footnote-225-2" id="footnote-225-2-backlink">2</a></span><span class="CharOverride-22"> çarkı insanlara sırt çevirdi, insanlığın köprücük kemiğini kırdı, kafatasını ezdi, bedenini burdu, leğen kemiğini unufak etti, ruhunu kederle doldurdu. Bir zamanlar öylesine yüce olan insanlık tepetaklak olmuştu. Eskiden ruha adanmış olan şey şimdi satışa sunulmuştu.</span></p>
			<p class="paragraf ParaOverride-13"><span class="CharOverride-22"><br/><br/></span></p>
			<p class="paragraf ParaOverride-13"><span class="CharOverride-21">Ignatius kendi kendine, hiç de fena olmadı, dedikten sonra hızlı hızlı yazmayı sürdürdü.</span></p>
			<p class="paragraf ParaOverride-13"><span class="CharOverride-21"><br/><br/></span></p>
			<p class="paragraf ParaOverride-13"><span class="CharOverride-22">Yaptıkları gizli antlaşmaya ‘Aydınlanma’ adını veren tüccarlarla şarlatanlar Avrupa’nın denetimini ele geçirmişlerdi. Kıyamet günü yaklaşmıştı, ama insanlığın küllerinden Anka kuşunun filan doğduğu yoktu. Dindar, uysal bir çiftçi olan Piers, çocuklarını yeni düzenin efendilerine satmak için kasabaya indi. Bu efendilerin iyi niyetli olup olmadıklarıysa tartışma götürür. (Bakınız: Ignatius J. Reilly, Kanlı Eller: İşledikleri Bütün Suçlar, on altıncı yüzyılın Avrupasından seçilmiş kimi yolsuzluklar üzerine bir inceleme, Monografi, 2 sayfa, 1950, Tulane Üniversitesi, Howard-Tilton Kitaplığı Kat Üç, Sol Koridor, Ender Bulunan Kitaplar Salonu, New Orleans, 18, Louisiana. Not: Başka kopyası bulunmayan bu monografiyi kütüphaneye armağan olarak göndermiştim, ancak kabul edilip edilmediğinden hâlâ emin değilim. Bloknottan kopartılmış bir sayfaya kurşunkalemle yazıldığı için fırlatılıp atılmış olma olasılığı hayli yüksek.) Dönen daire giderek genişledi: Varoluşun Büyük Zinciri salyaları akan biri tarafından birbirine tutturulmuş kâğıt ataçları gibi şırak diye kopmuştu. Piers’i bekleyen şeyler ölüm, yıkım, anarşi, ilerleme, hırs ve özgelişmeydi artık. Kötü bir gelecekti bu: Şimdi İŞE GİTMEK gibi bir sapkınlıkla karşı karşıyaydı.</span></p>
			<p class="paragraf ParaOverride-13"><span class="CharOverride-21">Tarihi görme gücü geçici bir süre için bulanıklaşan Ignatius, sayfanın alt tarafına bir ilmik resmi çizdi. Sonra üzerine düzgünce GAZ ODASI yazılmış, küçük bir kutu ile bir silah resmi çizdi. Kurşunkaleminin yan tarafını kâğıdın üzerinde bir ileri bir geri, pek çok kez sürttükten sonra sayfanın tepesine bir başlık kondurdu: KIYAMET. Sayfayı süslemeyi bitirince onu da yere saçılmış olan öteki kâğıtların arasında fırlattı. Oldukça verimli bir sabahtı, diye düşündü. Haftalardır bu kadar çok şey yazmayı başaramamıştı. Yatağın çevresindeki, Kızılderili başlıklarından oluşmuş bir kilime benzeyen, düzinelerce Büyük Şef kâğıdına bakarak içinden, bu sararmış sayfalarda, araları geniş tutulmuş satırlarda, karşılaştırmalı tarih üzerine olağanüstü bir incelemenin tohumları var, dedi. Karman çorman bir halde, elbette. Ama bir gün kendi düşünüş tarzının ürünü olan bu parçacıkları, çok büyük bir tasarımın parçalı bulmacasına dönüştürecekti; tamamlanan bulmaca bütün okumuş yazmış insanlara tarihin son dört yüz yıldır felakete doğru nasıl sürüklendiğini sergileyecekti. Ignatius beş yıldır bu işle uğraşıyor, ayda ortalama altı paragraf yazıyordu. Bazı sayfalara ne yazmış olduğunu çoktan unutmuştu, çocuğunun da abuk sabuk şeylerle dolu olduğunun farkındaydı. Eh, Roma bir günde kurulmadı ya, diye düşündü sakin sakin.</span></p>
			<p class="paragraf ParaOverride-13"><span class="CharOverride-21">Pazen pijamasının üst kısmını sıyırıp şişmiş göbeğine baktı. Sabahları yataktan çıkmadan önce bir süre öylece yatar, olayların Reformasyon’dan bu yana izlediği bahtsız gelişmeyi kafasında evirip çevirirken, karnı işte böyle şişerdi. Ne zaman aklına Doris Day ve gezi otobüsleri gelse, gövdesinin orta bölümü hızla genişliyordu. Ama o tutuklama girişiminden ve kazadan sonra, karnı durup dururken şişer olmuştu; karın boşluğundaki supap keyfince kapanarak karnını salıverilememiş gazla dolduruyordu; kişiliği olan, yaşayan bu gaz bulunduğu yerden nefret ediyordu. Ignatius midesindeki supapın, tıpkı Cassandra</span><span class="dipnot"><a class="_idFootnoteLink" href="#footnote-225-3" id="footnote-225-3-backlink">3</a></span><span class="CharOverride-21"> gibi kendisine bir şeyler anlatmaya çalışıp çalışmadığını merak etti. Ignatius, Ortaçağ Bilimleri uzmanı olarak ortaçağ düşüncesinin temelini oluşturan felsefe yapıtı </span><span class="CharOverride-22">De Consolatione Philosophiae</span><span class="CharOverride-21">’nin</span><span class="dipnot"><a class="_idFootnoteLink" href="#footnote-225-4" id="footnote-225-4-backlink">4</a></span><span class="CharOverride-21"> temel kavramı olan </span><span class="CharOverride-22">rota Fortunae</span><span class="CharOverride-21">’ye, yani çarkıfeleğe inanırdı. İmparator tarafından haksız yere hapse atılan ve hapisteyken </span><span class="CharOverride-22">Consolatione</span><span class="CharOverride-21">’yi yazan Romalı Boetius kör bir tanrıçanın talih çarkımızı çevirdiğini, talihimizin döngüler halinde belirlendiğini söylemişti. Ignatius’a yönelik o aptalca tutuklama girişimi kötü bir döngünün başladığına mı işaretti yoksa? Çarkı hızla tersine mi dönüyordu? Araba kazası da yine kötüye işaretti. Ignatius kaygılanmıştı. Bütün o güzel düşüncelerine karşın Boetius işkence görmüş, öldürülmüştü. Ignatius’un supapı bir kez daha kapandı; supapı açmak için sol yanına doğru yuvarlandı.</span></p>
			<p class="paragraf ParaOverride-13"><span class="CharOverride-21">“Ah, Fortuna, seni kör, düşüncesiz tanrıça; çarkına sımsıkı bağlanmışım,” diyerek iç geçirdi. “Dilerim beni dişlilerin arasına sıkıştırıp ezmezsin. Beni yükseğe kaldır, kutsal tanrıça.”</span></p>
			<p class="paragraf ParaOverride-13"><span class="CharOverride-21">“İçerde kendi kendine neler mırıldanıyorsun?” diye sordu annesi, kapalı kapının ardından.</span></p>
			<p class="paragraf ParaOverride-13"><span class="CharOverride-21">“Dua ediyorum,” diye yanıtladı Ignatius, sinirli bir biçimde.</span></p>
			<p class="paragraf ParaOverride-13"><span class="CharOverride-21">“Devriye Mancuso bugün kazayı görüşmek için buraya geliyo. En iyisi benim için de kısa bi dua okuyuver, oğlum.”</span></p>
			<p class="paragraf ParaOverride-13"><span class="CharOverride-21">“Hey yarabbi,” diye fısıldadı Ignatius.</span></p>
			<p class="paragraf ParaOverride-13"><span class="CharOverride-21">“Bence dua etmen harika bi işi. Bunca zamandır odasına kapanmış, n’aapıyo, diye merak ediyodum.”</span></p>
			<p class="paragraf ParaOverride-13"><span class="CharOverride-21">“Lütfen beni rahat bırak!” diye bağırdı oğlu. “Dinsel coşkumu söndürüyorsun.”</span></p>
			<p class="paragraf ParaOverride-13"><span class="CharOverride-21">Yan yatmış, aşağı yukarı var gücüyle hoplayan Ignatius gazın boğazına kadar yükseldiğini hissetti, umutla ağzını açtı, ama çıkarabildiği tek şey, küçük bir geğirti oldu. Ancak yatakta hoplaması gövdesinde bir başka değişikliğe yol açmıştı. Ignatius ucu aşağıya, çarşafa dönük hafifçe sertleşmiş olan cinsel organını tuttu, ne yapacağına karar vermeye çalışırken kıpırdamadan öylece yattı. Kırmızı pazen pijaması göğsüne kadar sıyrılmış, koca karnı şilteye gömülmüş bir halde yatarken belli belirsiz hüzünlenerek, bu küçük eğlencesinin on sekiz yıldan sonra bütün o zevk uçuşlarından ve yeniliklerden yoksun, mekanik, fiziksel bir eyleme dönüştüğünü düşündü. Ignatius onu bir zamanlar neredeyse bir sanat gibi gerçekleştirir, bu eğlenceli işi bir sanatçının, düşünürün, bilim adamının, bir beyefendinin ustalığı ve heyecanıyla yerine getirirdi. Eskiden kullandığı çeşitli yedek eşya hâlâ odasında bir yerlerde gizliydi; lastik bir eldiven, ipek bir şemsiyeden kalma bir kumaş parçası, bir kavanoz Noxema. Her şey bittikten sonra hepsini bir köşeye kaldırmak, giderek sinir bozucu bir angaryaya dönüşmüştü.</span></p>
			<p class="paragraf ParaOverride-13"><span class="CharOverride-21">Ignatius elini hızlı hızlı kullanırken dikkatini yaptığı işe verdi. Sonunda gözlerinin önünde bir imge belirdi: Lisedeyken beslediği iri, sadık çoban köpeğinin tanıdık karaltısı. “Hav!” Ignatius Rex’in sesini duyabiliyordu neredeyse. “Hav! Hav!” Rex öyle gerçekmiş gibi görünüyordu ki. Tek kulağı düşmüş. Kesik kesik soluyor. İmge nasıl olduysa Ignatius’un yorganının tam ortasına düşen bir değneğin peşinden koşarak, bir çitin üstünden atladı. Bejle karışık beyaz tüyler yaklaşınca Ignatius’un gözleri kaydı, şaşılaştı ve kapandı; kendini güçten düşmüşçesine dört yastığının arasına bırakıverdi; odanın bir yerinde kâğıt mendil vardır umarım, diye düşündü.</span></p>
			<p class="resim">* * *</p>
			<p class="paragraf ParaOverride-13"><span class="CharOverride-21">“Gastedeki kapıcı ilanı içün geldiydim.”</span></p>
			<p class="paragraf ParaOverride-13"><span class="CharOverride-21">“Öyle mi?” Lana Lee karşısındaki güneş gözlüğüne baktı. “Tavsiye mektubun var mı?”</span></p>
			<p class="paragraf ParaOverride-13"><span class="CharOverride-21">“Polisin biri bana tavsiye etti. Kıçını iyi bir işe yerleştirmeye bak, dedi.” Jones boş bara doğru bir duman bulutu üfledi.</span></p>
			<p class="paragraf ParaOverride-13"><span class="CharOverride-21">“Kusura bakma. Polisle başı dertte olanları istemem. Hele böyle bi işte. Kollamam gereken bi yatırımım var benim.”</span></p>
			<p class="paragraf ParaOverride-13"><span class="CharOverride-21">“Henüz başım polisle dertte sayılmaz, ama benim elle dutulur hiçbi yardımım olmasa da başıma bi çorap örücekleri kesin. Bana söylediler.” Jones giderek biçimlenen bir bulutun gerisine çekildi. “Neşeli Gece Barı’nın toplumun üyesi olmaya çalışan bi delikanlıya yardım edeceni, zavallı bi zenciyi kodese düşmekten kurtacanı sandıydım. Çapariz çıkaracak kişileri buraya yaklaştırmaz, Neşeli Gece’nin vatandaşlık notunun yükselmesini sağlardım.”</span></p>
			<p class="paragraf ParaOverride-13"><span class="CharOverride-21">“Kes palavrayı.”</span></p>
			<p class="paragraf ParaOverride-13"><span class="CharOverride-21">“Vay bee!”</span></p>
			<p class="paragraf ParaOverride-13"><span class="CharOverride-21">“Hiç hademelik yaptın mı?”</span></p>
			<p class="paragraf ParaOverride-13"><span class="CharOverride-21">“Silip süpürmek falan gibi zencilerin yaptığı, boktan işleri mi yani?”</span></p>
			<p class="paragraf ParaOverride-13"><span class="CharOverride-21">“Konuşmana dikkat et. Burası saygın bi işyeri.”</span></p>
			<p class="paragraf ParaOverride-13"><span class="CharOverride-21">“İyi canım, kim olsa yapar bu işleri, hele de zenciler.”</span></p>
			<p class="paragraf ParaOverride-13"><span class="CharOverride-21">“Günlerdir bu işe uygun birini arayıp duruyodum,” dedi Lana Lee birden ciddi bir personel müdürüne dönüşerek. Ellerini deri yağmurluğunun ceplerine sokup doğruca güneş gözlüğüne baktı. Gerçekten şanstı bu; sanki biri kapısının eşiğine bir armağan bırakmıştı. Çalışmadığı sürece serserilikten tutuklanabilecek siyah bir delikanlı. Neredeyse bedava çalıştırabileceği, köle gibi kullanabileceği bir hademe. Harika bir şeydi bu. Lana, barı birbirine katan o iki kişiye rastladığından beri ilk kez keyiflendi. “Ücret haftada yirmi dolar.”</span></p>
			<p class="paragraf ParaOverride-13"><span class="CharOverride-21">“Hey! Doğru adamı neden bulamadığın anlaşılıyo. Vay be. Peki asgari ücretten n’aber?”</span></p>
			<p class="paragraf ParaOverride-13"><span class="CharOverride-21">“Bi işe ihtiyacın var, değil mi? Benim de bi temizlikçiye. İşler zaten kesat. İşine gelirse!”</span></p>
			<p class="paragraf ParaOverride-13"><span class="CharOverride-21">“Kalıbımı basarım, burada çalışan son işçi açlıktan gebermiştir.”</span></p>
			<p class="paragraf ParaOverride-13"><span class="CharOverride-21">“Haftada altı gün, 10.00’dan 15.00’e kadar çalışacaksın, adam gibi çalışırsan kim bilir, küçük bi zam bile alabilrsin belki.”</span></p>
			<p class="paragraf ParaOverride-13"><span class="CharOverride-21">“Merak etme, çalışırım. Yeter ki bikaç saatliğine de olsa polisten kıçımı kurtarayım.”</span></p>
			<p class="paragraf ParaOverride-13"><span class="CharOverride-21">“Yalnız bi konuda anlaşalım. Buradayken küfürlü konuşmayacaksın.”</span></p>
			<p class="paragraf ParaOverride-13"><span class="CharOverride-21"> “Oldu, bağyan. Neşeli Gece gibi zarif bi yerde kötü bi etki bırakmak istemem, yani.”</span></p>
			<p class="paragraf ParaOverride-13"><span class="CharOverride-21">Kapı açıldı, saten bir kokteyl elbisesi giymiş, çiçekli bir </span><span class="CharOverride-21">şapka takmış olan Darlene girdi; yürürken eteklerini gururla dalgalandırıyordu.</span></p>
			<p class="paragraf ParaOverride-13"><span class="CharOverride-21">“Neden bu kadar geç kaldın?” diye çemkirdi Lana. “Sana bugün saat birde gelmeni söylemiştim.”</span></p>
			<p class="paragraf ParaOverride-13"><span class="CharOverride-21">“Papağanım dün gece hastalandı, Lana. Üşütmüş. Öyle kötüydü ki. Bütün gece kulağımın içine öksürüp durdu.”</span></p>
			<p class="paragraf ParaOverride-13"><span class="CharOverride-21">“Böyle mazeretleri de nerden bulursun bilmem.”</span></p>
			<p class="paragraf ParaOverride-13"><span class="CharOverride-21">“Ama doğru söylüyorum,” dedi Darlene, kırılmış bir sesle. Kocaman şapkasını barın üzerine koydu, Jones’un savurduğu duman bulutunun içinde kalan bir tabureye tünedi. “Bu sabah veterinere götürmek zorunda kaldım. Veteriner bi vitamin iğnesi yaptı. Zavallı kuşun mobilyalarımın üstüne öksürüp durmasını istemedim.”</span></p>
			<p class="paragraf ParaOverride-13"><span class="CharOverride-21">“Dün gecekilerle ne kadar da içli dışlıydın! Her gün, her Tanrının günü Darlene, sana burada ne tür müşteriler istediğimi açıklıyorum. Sonra bara bi dönüyorum ki, yaşlı bi kadın ve şişko bi budalayla oturmuş tezgâhımın üzerinde tıkınıyorsun. Müessesemi batırmaya mı çalışıyorsun? Kapıdan başını uzatıp bakan biri böyle bi manzarayla karşılaşınca ne yapar biliyor musun? Doğruca başka bi bara gider. </span><span class="CharOverride-22">Anlaman </span><span class="CharOverride-21">için ne yapmam gerekiyor, Darlene? İnsan seninki gibi bi beyne nasıl ulaşır acaba?”</span></p>
			<p class="paragraf ParaOverride-13"><span class="CharOverride-21">“Sana sölemiştim Lana; o zavallı kadıncaza acıdıydım. Oğlunun ona nasıl davrandığını gürmeliydin. Bana annattığı Grevhound otopüsüyle ilgili öyküyü dinlemeliydin. Bu arada o tatlı yaşlı kadın durmadan oğluna içki ısmarlıyordu. Biraz neşelensin diye keklerinden birini yemek </span><span class="CharOverride-22">zorunda </span><span class="CharOverride-21">kaldım.”</span></p>
			<p class="paragraf ParaOverride-13"><span class="CharOverride-21">“Neyse, bi daha seni böyleleriyle sohbet edip yatırımımı mahvetmeye çalışırken görürsem, tekmeyi yapıştırdığım gibi sokağa atarım, anladın mı?”</span></p>
			<p class="paragraf ParaOverride-13"><span class="CharOverride-21">“Evet, bağyan.”</span></p>
			<p class="paragraf ParaOverride-13"><span class="CharOverride-21">“Ne dediğimi iyice anladın, değil mi?”</span></p>
			<p class="paragraf ParaOverride-13"><span class="CharOverride-21">“Evet, bağyan.”</span></p>
			<p class="paragraf ParaOverride-13"><span class="CharOverride-21">“Pekâlâ. Şimdi çocuğa süpürgelerin yerini göster, sonra da yaşlı kadının kırdığı şişe vardı ya, orayı temizlet. Şu lanet olası yerlerin temizliğinden sen sorumlusun, böylece dün gece verdiğin zararı da karşılamış olursun. Ben alışverişe gidiyorum.” Lana kapıya varınca durup arkasına baktı.</span></p>
			<p class="paragraf ParaOverride-13"><span class="CharOverride-21">“Barın altındaki küçük dolaba kimse el sürmesin, anlaşıldı mı?”</span></p>
			<p class="paragraf ParaOverride-13"><span class="CharOverride-21">“Yemin ederim,” dedi Darlene, Jones’a, Lana kapıdan çıkar çıkmaz, “burası ordudan beter. Seni işe bugün mü aldı?”</span></p>
			<p class="paragraf ParaOverride-13"><span class="CharOverride-21">“Evet,” diye yanıtladı Jones. “Aslında işe almadı, köle pazarından satın aldı.”</span></p>
			<p class="paragraf ParaOverride-13"><span class="CharOverride-21">“Hiç olmazsa maaşlısın. Halbukim ben millete içirdiğim içkiden komisyon alıyorum. Sakın bunun kolay bi iş olduğunu sanma. Birine burda sattıkları içkiden iki kadeh içirmek olanaksız. İçki diye su veriyorlar. Millet azcık kafayı bulabilmek için on, on beş dolar harcamak zorunda kalıyo. İnan ki işim çok zor. Lana şampanyanın içine bile su katıyo. Tadına bi baksan! Sonra da kalkmış işlerden yakınıyo. Kendisine bu barda bi içki ısmarlasa, nedenini anlar. Bir gecede burda beş kişi içki içse bile Lana servet kazanıyo. Ne de olsa su bedava.”</span></p>
			<p class="paragraf ParaOverride-13"><span class="CharOverride-21">“Alışverişe niye çıktı? Kırbaç mı alıcak?”</span></p>
			<p class="paragraf ParaOverride-13"><span class="CharOverride-21">“Ben bilmem. Lana bana hiç bi şi söylemez ki. Çok tuhaf bi kadındır.” Darlene zarifçe sümkürdü. “Benim asıl istediğim egzotik bi şi. Evde kendi kendime bi numaraya çalışıyorum. Lana geceleri burda dans etmeme izin verse, düzenli bir maaşım olur; su satıp komisyon alacam diye yırtınmam. Bak şimdi aklıma geldi, dün gecekilerin içtiklerinden de komisyon almalıydım. O yaşlı kadın epiyce bira içmişti. Lana’nın neden yakındığını annamadım. İş iştir. O şişko adamla anası buraya gelenlerden daha kötü değillerdi ki. Galiba Lana adamın kafasındaki o komik, yeşil kaskete bozuldu. Adam konuşurken kulaklıkları indiriyo, dinnerken yeniden kaldırıyodu. Lana geldiğinde herkes bi ağızdan adama haykırdığı için her iki kulaklık da kanat gibi havadaydı. Öyle komik bi hali vardı ki.”</span></p>
			<p class="paragraf ParaOverride-13"><span class="CharOverride-21">“Bu şişko kedinin yanında anası vardı demek?” Duydukları Jones’e bir şeyler çağrıştırmıştı.</span></p>
			<p class="paragraf ParaOverride-13"><span class="CharOverride-21">“Hı, hıı.” Darlene mendilini katladı, göğsüne soktu. “Aman bi daha buraya gelmesinler de. Başım gerçekten derde girer. Tanrım.” Sesinden, epeyce kaygılandığı belliydi. “Bak, Lana dönmeden harekete geçsek iyi olacak. Bu çöplüğü temizliycem diye sakın boş yere yırtınma. Geldim geleli hiç temiz görmedim burayı. Hem her zaman öyle karanlık ki, kimse aradaki farkı annayamaz. Lana’yı duyan da burayı Ritz Oteli filan sanır.”</span></p>
			<p class="paragraf ParaOverride-13"><span class="CharOverride-21">Jones yeni bir duman bulutu savurdu. Gözlüklerin gerisinden hemen hemen hiçbir şey göremiyordu zaten.</span></p>
			<p class="resim">* * *</p>
			<p class="paragraf ParaOverride-13"><span class="CharOverride-21">Devriye Mancuso motosikletini Aziz Charles Bulvarı’na doğru yokuş yukarı sürmekten hoşlanırdı. Karakoldan büyük, gürültülü, her yanı kromdan, uçuk mavi bir motosiklet almıştı; marşa basar basmaz, çakıp sönen, ışıl ışıl, kırmızı-beyaz lambalı bir oyun makinesine dönüşüyordu. On iki çıldırmış vaşağın aynı anda uluyuşunu andıran siren, bir kilometre yakındaki bütün şüpheli şahısların dehşete kapılmasına ve kaçıp saklanmasına yetiyordu. Devriye Mancuso motosikletine yoğun, platonik bir aşkla bağlıydı.</span></p>
			<p class="paragraf ParaOverride-13"><span class="CharOverride-21">Şüpheli şahısların gizli –ve anlaşılan ortaya çıkartılması olanaksız– yeraltı dünyalarında üreyen kötücül güçler bu akşamüstü ondan oldukça uzaktaymış gibiydi. Aziz Charles Bulvarı’nın yola doğru kavis yaparak eğilen, yüz yıllık meşeleri Mancuso’yu, motosikletin krom yüzeyine çarparak kırılan ılık kış güneşinden koruyan bir sayvandı sanki. Gerçi havalar giderek serinlemiş, nemlenmişti, ama bu öğleden sonra hava New Orleans’ın kışlarını yumuşatan o beklenmedik, ani ılıklıkla doluydu. Devriye Mancuso havanın ılık olmasına seviniyordu, çünkü üzerinde yalnızca bir tişörtle Bermuda tipi bir şort vardı: Çavuşun bugün Mancuso için seçtiği kılık. Tellerle kulaklarının ardından bağlanmış uzun, kızıl sakal göğsünü az da olsa ısıtıyordu; sakalı çavuşun bakmadığı bir sırada dolaptan alıvermişti.</span></p>
			<p class="paragraf ParaOverride-13"><span class="CharOverride-21">Devriye Mancuso duygulanarak meşelerin küflü kokusunu içine çekti; Aziz Charles Bulvarı dünyanın en güzel yeri olmalı, diye düşündü. Ara sıra yanından, her iki yanına eski köşklerin sıralandığı bulvardaki raylar üzerinde, herhangi bir hedefi yokmuş gibi, ağır ağır, kayıtsızca ilerleyen bir tramvay geçiyordu. Her şey dingin, uyumlu ve kuşkulardan arınmış görünüyordu. Mancuso ani bir kararla zavallı dulu, Bayan Reilly’yi görmeye gidiyordu. O enkazın ortasında ağlarken öyle acınası bir hali vardı ki. Mancuso en azından ona yardım etmeyi deneyebilirdi.</span></p>
			<p class="paragraf ParaOverride-13"><span class="CharOverride-21">Constantinople Caddesi’ne gelince ırmak yönüne saptı, 1880 ve 1900’lü yıllarda Gotik ve Yaldız Çağı tarzında yapılmış, tahta oymaları, kıvrımlı süsleri dökülen ahşap evlerin kümelendiği öbeğe ulaşıncaya kadar, bu düşkünleşmiş mahalleyi patırtılarla hırıltılara salarak ilerledi. Boss Tweed’in kentdışı, birörnek evleri birbirinden öyle dar geçitlerle ayrılmıştı ki, tahta bir cetvelle birleştirebilirdiniz onları. Evlerin önü demir parmaklıklarla, kırık dökük, tuğlalı, alçak duvarlarla çevrilmişti. Daha genişçe olan evler gelişigüzel apartmanlara dönüştürülmüş, verandalarıysa ek bir oda haline getirilmişti. Ön avluların bazısında tek arabalık, teneke garajlar vardı, bir-iki evin önüneyse parlak alüminyum tenteler takılmıştı. Burası Victoria tarzını yozlaştırmış, yerine belli bir tarz getirememiş, yirminci yüzyıla –oldukça sınırlı bir bütçeyle– hiç aldırışsız, sallapati girmiş bir mahalleydi.</span></p>
			<p class="paragraf ParaOverride-13"><span class="CharOverride-21">Devriye Mancuso’nun aradığı ev –garajlar sayılmazsa– mahallenin en küçük eviydi: Seksenli yıllara ait bir Lilliput. Soğuktan donmuş, kararmış bir muz ağacı verandaya doğru gevşekçe sarkıyordu, tıpkı demir çit gibi o da yıkılmak üzereydi. Ölü ağacın yakınında fazla yüksek olmayan bir toprak yığını ve yan yatmış, kontrplak bir Kelt haçı vardı. 1946 model Plymouth tamponu verandaya dayanmış, arka lambaları geçidi tıkamış bir halde ön avluya bırakılmıştı. Ancak Plymouth, aşınmış haç ve mumyalaşmış muz ağacının dışında küçük avlu boştu. Çalı yoktu. Çimen yoktu. Hiç kuş ötmüyordu.</span></p>
			<p class="paragraf ParaOverride-13"><span class="CharOverride-21">Devriye Mancuso Plymouth’a bakınca tavanındaki derin yarığı ve gövdeden yirmi-otuz santim kadar ayrılmış, yamru yumru çamurluğu gördü. Bir zamanlar arka cam olan deliğin üzerine VAN CAMP’IN JAMBON VE FASULYELERİ yazılı bir karton yapıştırılmıştı. Mezarın başında durup haçın üzerindeki solmuş harflere baktı: REX. Sonra aşınmış tuğla basamakları çıktı; kapalı panjurların gerisinden gümbür gümbür bir şarkı sesi geliyordu:</span></p>
			<p class="paragraf ParaOverride-13"><span class="CharOverride-21"><br/><br/></span></p>
			<p class="paragraf ParaOverride-13"><span class="CharOverride-21">Büyük kızlar ağlamazlar.</span></p>
			<p class="paragraf ParaOverride-13"><span class="CharOverride-21">Büyük kızlar ağlamazlar.</span></p>
			<p class="paragraf ParaOverride-13"><span class="CharOverride-21">Onlar ağ-laa-maaz.</span></p>
			<p class="paragraf ParaOverride-13"><span class="CharOverride-21">Ağlamazlar.</span></p>
			<p class="paragraf ParaOverride-13"><span class="CharOverride-21">Büyük kızlar ağ-laa-maaz.</span></p>
			<p class="paragraf ParaOverride-13"><span class="CharOverride-21"><br/><br/></span></p>
			<p class="paragraf ParaOverride-13"><span class="CharOverride-21">Birinin kapıyı açmasını beklerken, kapının kristal camına yapıştırılmış, solmuş etiketi okudu: “Küçük bir taş, büyük bir baş yarabilir.” Altında da bir DALGA, parmağını güneşten yanmış dudaklarına götürmüştü.</span></p>
			<p class="paragraf ParaOverride-13"><span class="CharOverride-21">Birtakım insanlar verandalarına çıkmış, ona ve motosikletine bakıyorlardı. Sokağın karşısındaki panjurların daha iyi bir görüntü elde edebilmek için yavaşça indirilip kaldırıldığına bakılırsa, görünmeyen izleyicilerinin sayısı da hayli kabarıktı. Bu bölgeye motosikletli bir polisin gelmesi büyük olaydı, özellikle sürücü şortlu ve kızıl sakallıysa. Bura halkının yoksul ama dürüst insanlar olduğu belliydi. Birden huzursuzlanan Devriye Mancuso zili bir kez daha çaldı ve dikleşerek resmi olduğuna inandığı duruş biçimini aldı. İzleyicilerine Akdenizli profilini dönmüştü, oysa onların gördüğü tek şey, ağ yeri sarkan bir şort giymiş, bileklere kadar inen naylon çoraplar ve siyah jartiyerler yüzünden leylek bacakları daha da çıplak görünen, ufak tefek, solgun biriydi. Seyirciler meraklanmış, fakat etkilenmemişlerdi; bu küçük evi er geç böyle birinin ziyaret etmesini bekleyenlerse meraklanmamıştı bile.</span></p>
			<p class="paragraf ParaOverride-13"><span class="CharOverride-21"><br/><br/></span></p>
			<p class="paragraf ParaOverride-13"><span class="CharOverride-21">Büyük kızlar ağlamazlar.</span></p>
			<p class="paragraf ParaOverride-13"><span class="CharOverride-21">Büyük kızlar ağlamazlar.</span></p>
			<p class="paragraf ParaOverride-13"><span class="CharOverride-21"><br/><br/></span></p>
			<p class="paragraf ParaOverride-13"><span class="CharOverride-21">Devriye Mancuso panjurları deli gibi yumrukladı.</span></p>
			<p class="paragraf ParaOverride-13"><span class="CharOverride-21"><br/><br/></span></p>
			<p class="paragraf ParaOverride-13"><span class="CharOverride-21">Büyük kızlar ağlamazlar.</span></p>
			<p class="paragraf ParaOverride-13"><span class="CharOverride-21">Büyük kızlar ağlamazlar.</span></p>
			<p class="paragraf ParaOverride-13"><span class="CharOverride-21">“Evdeler,” diye bağırdı bir kadın sesi, bir mimarın hayalindeki Jay Gould evi olması gereken yan evdeki kapalı kepenklerin ardından. “Bayan Reilly kesin mutfaktadır. Arka tarafa dolansana. Sen nesin, bey kardeşim? Polis mi?”</span></p>
			<p class="paragraf ParaOverride-13"><span class="CharOverride-21">“Devriye Mancuso. Kılık değiştirdim de,” dedi, sert bir sesle.</span></p>
			<p class="paragraf ParaOverride-13"><span class="CharOverride-21">“Deme?” Bir anlık suskunluk oldu. “Hangisinin peşindesin; oğlanın mı, anasının mı?”</span></p>
			<p class="paragraf ParaOverride-13"><span class="CharOverride-21">“Annesinin.”</span></p>
			<p class="paragraf ParaOverride-13"><span class="CharOverride-21">“Bak bu iyi. Oğlanı asla ele geçiremezsin çünküm. TV seyrediyor. Duyuyo musun? Beni deli edicek. Sinirlerim mafoldu.”</span></p>
			<p class="paragraf ParaOverride-13"><span class="CharOverride-21">Devriye Mancuso kadın sesine teşekkür ettikten sonra nemli geçide girdi. Arka avluda, çıplak incir ağaçlarının arasına gerilmiş bir ipe sararmış, lekeli bir çarşaf asmakta olan Bayan Reilly ile karşılaştı.</span></p>
			<p class="paragraf ParaOverride-13"><span class="CharOverride-21">“Ah, siz miydiniz?” dedi Bayan Reilly bir an sustuktan sonra. Kızıl sakallı birini ansızın karşısında buluverince az kalsın bir çığlık atıyordu. “Ne var, ne yok Bay Mancuso? Haberler nasıl?” Kadın kahverengi, tüylü ayakkabılarıyla kırık tuğla döşeli zeminde dikkatle ilerledi. “Hadi eve girelim de size bi fincan kayfe yapayım.”</span></p>
			<p class="paragraf ParaOverride-13"><span class="CharOverride-21">Büyük, yüksek tavanlı mutfak evin en geniş odasıydı; kahve ve eski gazete kokuyordu. Evdeki bütün odalar gibi karanlıktı; yağlı duvar kâğıdıyla kahverengi ahşap pervazlar dışarıdan gelebilecek her türlü ışığı donuklaştırıyordu; geçitten buraya çok az ışık sızıyordu zaten. Ev içleri Devriye Mancuso’nun ilgisini hiç çekmezdi, yine de yüksek fırınlı antika ocakla, üzerinde silindir biçiminde bir motor bulunan buzdolabı eve giren herkes gibi onun da dikkatini çekti. Karısı Rita’nın durmaksızın vınlayan, öğüten, çırpan, soğutan, ıslıklar çalan, pişiren elektrikli kızartıcılar, gazlı kurutucular, elle çalışan karıştırıcılar, öğütücüler, tost ve piliç çevirme makineleriyle dolu gümüş rengi mutfağı aklına belince, Bayan Reilly’nin bu bomboş mutfakta ne yaptığını merak etti. Bayan Mancuso, kullanımı ne kadar zor olursa olsun televizyon reklamlarında gördüğü her yeni mutfak aygıtını satın alırdı.</span></p>
			<p class="paragraf ParaOverride-13"><span class="CharOverride-21">“Hadi bana adamın ne dediğini annat,” diye başladı Bayan Reilly, bir tas sütü Edward tarzındaki gaz  ocağına koyarken. “Ne kadar ödemem gerekiyo? Bi çucuğa bakmak zorunda olan, dul bi kadın olduğumu söyledin mi ona?”</span></p>
			<p class="paragraf ParaOverride-13"><span class="CharOverride-21">“Evet, söyledim,” dedi Devriye Mancuso. İskemlesinde dimdik oturmuş, muşamba örtüyle kaplı mutfak masasına umutla bakıyordu. “Sakalımı masanın üzerine koyabilir miyim? Burası bayağı sıcak, üstelik yüzüme batıyo.”</span></p>
			<p class="paragraf ParaOverride-13"><span class="CharOverride-21">“Elbette canikom. Şu leziz, jöleli çöreklerden alsana. Daha bu sabah Magazine Sokağı’ndan taze taze alıverdim. Ignatius bu sabah bana, “Anne canım jöleli çörek çekiyo, biliyo musun,” dedi. Ben de hemen Alman’ın dükkânına gidip iki düzine çörek aldım. Bak bikaç tane kalmış.”</span></p>
			<p class="paragraf ParaOverride-13"><span class="CharOverride-21">Mancuso’ya yırtık, yağlı bir kutu uzattı; çöreklerin hepsini tek hamlede kapmak isteyen birinin beklenmedik saldırısına uğramış gibi görünüyordu. Mancuso kutunun dibinde iki tane buruşuk çörek buldu; ıslak kenarlarına bakılırsa biri içlerindeki jöleyi emmişti.</span></p>
			<p class="paragraf ParaOverride-13"><span class="CharOverride-21">“Teşekkürler. Bayan Reilly. Öğlen karnımı tıka basa doyurmuştum.”</span></p>
			<p class="paragraf ParaOverride-13"><span class="CharOverride-21">“Ay, çok yazık.” İki fincanı yarısına kadar soğuk kahveyle doldurdu, sonra üzerine kaynar süt ekledi. “Ignatius çöreğe bayılır. Bana, ‘Anne çöreklerimi çok seviyorum,’ der.” Bayan Reilly kahvesinden höpürtülü bir yudum aldı. “Şu anda salonda TV izliyo. Her akşamüstü hiç aksatmadan bebelerin dans ettikleri o şovu izler.” Müzik sesi verandaya oranla mutfağa daha az geliyordu. Devriye Mancuso’nun gözlerinin önünde, ekrandan yansıyan mavi-beyaz parıltıya bulanmış, yeşil avcı kasketi canlandı. “O puruğramdan hazetmez, ama hiç de kaçırmaz. O zavallı çucuklar için neler dediğini duymalısın.”</span></p>
			<p class="paragraf ParaOverride-13"><span class="CharOverride-21">“Adamla bu sabah konuştum,” dedi Devriye Mancuso oğlunu anlatıp duran Bayan Reilly’nin sözünü keserek.</span></p>
			<p class="paragraf ParaOverride-13"><span class="CharOverride-21">“Yaa?” Kadın kahvesine üç kaşık şeker attı, fincanın içinde kaşığı başparmağıyla, gözbebeği için ciddi bir tehlike oluşturacak biçimde tutarak, höpürdete höpürdete kahvesini yudumlamaya başladı. “Ne dedi, canım?”</span></p>
			<p class="paragraf ParaOverride-13"><span class="CharOverride-21">“Ona kazayı soruşturduğumu ve ıslak caddede istemeden kaydığınızı söyledim.”</span></p>
			<p class="paragraf ParaOverride-13"><span class="CharOverride-21">“Pek güzel. O ne dedi peki?”</span></p>
			<p class="paragraf ParaOverride-13"><span class="CharOverride-21">“Mahkemeye başvurmak istemediğini söyledi. Anlaşmak istiyormuş.”</span></p>
			<p class="paragraf ParaOverride-13"><span class="CharOverride-21">“Aman Tanrım!” diye haykırdı Ignatius evin ön tarafından. “İnsanın estetik duygularına resmen hakaret ediyorlar!”</span></p>
			<p class="paragraf ParaOverride-13"><span class="CharOverride-21">“Ona aldırma,” dedi Bayan Reilly, şaşıran polise. “TV izlerken hep böyle yapar. Bi anlaşma demek? Bu da para istiyo, demektir, öyle dii mi?”</span></p>
			<p class="paragraf ParaOverride-13"><span class="CharOverride-21">“Zararı saptaması için bi müteahhit bile tutmuş. İşte, adamın çıkardığı döküm.”</span></p>
			<p class="paragraf ParaOverride-13"><span class="CharOverride-21">Bayan Reilly kâğıdı aldı ve müteahhidin başlıklı kâğıda madde madde sıraladığı rakamlara baktı.</span></p>
			<p class="paragraf ParaOverride-13"><span class="CharOverride-21">“Tanrım! Bin yirmi dolar. Korkunç bi şi. Nasıl ödicem bunu?” Kâğıdı muşamba örtünün üzerine bıraktı. “Bunun doğru olduğundan emin misiniz?”</span></p>
			<p class="paragraf ParaOverride-13"><span class="CharOverride-21">“Evet, bayan. Bu konuyla ilgilenen bi de avukatı var. Her şey aleyhinize.”</span></p>
			<p class="paragraf ParaOverride-13"><span class="CharOverride-21">“Peki ama bin doları nerden bulurum ben? Ignatius’nan elimize bi tek merhum kocamın emekli maaşı geçiyo, o da cüzi bi şi.”</span></p>
			<p class="paragraf ParaOverride-13"><span class="CharOverride-21">“Tanık olduğum bu sapıklığı aklım almıyor!” diye gürledi Ignatius salondan. Müziğin yerli danslarına özgü çılgın bir ritmi vardı; erkek seslerinden oluşan bir koro bütün gece aşk yapmakla ilgili, manidar bir şarkıya başlamıştı.</span></p>
			<p class="paragraf ParaOverride-13"><span class="CharOverride-21">“Üzgünüm,” dedi Bayan Reilly’nin maddi durumuna gerçekten üzülen Devriye Mancuso.</span></p>
			<p class="paragraf ParaOverride-13"><span class="CharOverride-21">“Ay, senin suçun diil ki balım,” dedi kadın suratını asarak, “belki evi ipoteklerim. Bundan kurtulmanın yolu yok, öyle dii mi?”</span></p>
			<p class="paragraf ParaOverride-13"><span class="CharOverride-21">“Yok, bayan,” diye yanıtladı Devriye Mancuso; korku ve telaşla kaçışan insanların ayak seslerine benzeyen bir gürültü duydu.</span></p>
			<p class="paragraf ParaOverride-13"><span class="CharOverride-21">“Bu şova çıkan bütün çocuklar gaz odasına doldurulmalı,” dedi pijamasıyla mutfağa dalan Ignatius. Sonra konuğu fark etti, soğuk bir sesle, “Ah,” dedi.</span></p>
			<p class="paragraf ParaOverride-13"><span class="CharOverride-21">“Ignatius, Bay Mancuso’yu tanıyorsun. Meraba desene.”</span></p>
			<p class="paragraf ParaOverride-13"><span class="CharOverride-21">Ignatius, “Kendisini daha önce gördüm galiba,” dedikten sonra gözlerini arka kapıya dikti.</span></p>
			<p class="paragraf ParaOverride-13"><span class="CharOverride-21">Devriye Mancuso pazen pijamanın büyüklüğünden öyle etkilenmişti ki, Ignatius’a karşılık vermeyi akıl edemedi.</span></p>
			<p class="paragraf ParaOverride-13"><span class="CharOverride-21">“Ignatius, datlım, adam binaya verdiğim zarar içün benden bin küsur dolar istiyo.”</span></p>
			<p class="paragraf ParaOverride-13"><span class="CharOverride-21">“Bin dolar mı? Tek bir kuruş alamaz. Onu mahkemeye vereceğiz. Hemen avukatlarımızı ara, anne.”</span></p>
			<p class="paragraf ParaOverride-13"><span class="CharOverride-21">“Avukatlarımızı mı? Bi müteahhide zarar tespiti yaptırmış. Bay Mancuso, elimdem bi işi gelmiceni söylüyo.”</span></p>
			<p class="paragraf ParaOverride-13"><span class="CharOverride-21">“Eh, o zaman parayı ödemen gerek.”</span></p>
			<p class="paragraf ParaOverride-13"><span class="CharOverride-21">“Sence en iyisi mahkemeye vermekse öyle yaparım, oğlum.”</span></p>
			<p class="paragraf ParaOverride-13"><span class="CharOverride-21">“Alkollü araba kullanmak,” dedi Ignatius sakin sakin. “Hiç şansın yok.”</span></p>
			<p class="paragraf ParaOverride-13"><span class="CharOverride-21">Bayan Reilly gerçekten berbat görünüyordu.</span></p>
			<p class="paragraf ParaOverride-13"><span class="CharOverride-21">“Ama Ignatius, tam bin yirmi dolar.”</span></p>
			<p class="paragraf ParaOverride-13"><span class="CharOverride-21">“Bir yerden bulacağına eminim,” dedi annesine. “Kahve kaldı mı, yoksa hepsini bu karnaval kılıklıya mı verdin?”</span></p>
			<p class="paragraf ParaOverride-13"><span class="CharOverride-21">“Evi ipotek ettirebiliriz.”</span></p>
			<p class="paragraf ParaOverride-13"><span class="CharOverride-21">“Evi ipotek ettirmek mi? Kesinlikle olmaz!”</span></p>
			<p class="paragraf ParaOverride-13"><span class="CharOverride-21">“Peki, başka ne yapabiliriz oğlum?”</span></p>
			<p class="paragraf ParaOverride-13"><span class="CharOverride-21">“Pek çok yolu var,” dedi Ignatius dalgın dalgın. “Beni bu konuyla rahatsız etmemeni dilerdim. Televizyondaki gösteri beni yeterince altüst ediyor zaten.”</span><span class="CharOverride-21"> Sütü tasa doldurmadan önce kokladı.</span></p>
			<p class="paragraf ParaOverride-13"><span class="CharOverride-21">“Sütçüyü bir an önce arasan iyi edersin. Bu süt çoktan kesilmiş.”</span></p>
			<p class="paragraf ParaOverride-13"><span class="CharOverride-21">“Homestead’den bin dolar alabilirim,” dedi Bayan Reilly, susan devriyeye. “Ev iyi durumda. Geçen yıl bi emlakçı ev içün yedi bin dolar önerdiydi.”</span></p>
			<p class="paragraf ParaOverride-13"><span class="CharOverride-21">“Bu şovun tuhaf yanı,” dedi Ignatius, fırına doğru bakarak, “gerçekte ulusumuzun gençlerine </span><span class="CharOverride-22">örnek</span><span class="CharOverride-21"> olsun diye hazırlanmış olması.” Süt kaynamaya başlar başlamaz tası kapmak için gözünü ocaktan ayırmıyordu. “Kurucu atalarımız, çocukların nasıl bir sefahate itildiklerini görselerdi ne derlerdi acaba? Ancak, demokrasinin er geç böyle bir noktaya varacağından her zaman kuşkulanmışımdır.” Sütü, üzerinde Shirley Temple yazan fincanına güçbela doldurdu. “Ulusumuz sıkı bir yönetime kavuşmalı, yoksa kendi kendini yok edecek. Amerika Birleşik Devletleri biraz dinbilimi ile geometri öğrenmeli, biraz incelikle beğeni sahibi olmalı. Sırat Köprüsü’nün üzerinde sendeleyerek ilerliyoruz bana kalırsa.”</span></p>
			<p class="paragraf ParaOverride-13"><span class="CharOverride-21">“Ignatius, yarın Homestead’e gitmek zorundayım.”</span></p>
			<p class="paragraf ParaOverride-13"><span class="CharOverride-21">“O tefecilere asla başvurmayacağız, anne.” Kurabiye kavanozuna dokundu. “Nasılsa bir yolunu buluruz.”</span></p>
			<p class="paragraf ParaOverride-13"><span class="CharOverride-21">“Ignatius, gülüm, beni hapse atabilirler.”</span></p>
			<p class="paragraf ParaOverride-13"><span class="CharOverride-21">“Hey, o bayıldığın isteri sahnelerinden birini oynamaya hazırlanıyorsan haber ver de ben yine odama döneyim. Aslına bakılırsa hemen oraya dönüyorum.”</span></p>
			<p class="paragraf ParaOverride-13"><span class="CharOverride-21">“Böyle bi çocukla n’apiim ben?” dedi Bayan Reilly Devriye Mancuso’ya. “Zavallı, biricik anacığı umurunda bile diil. Bazen, beni hapse atsalar bile Ignatius’un kılı kıpırdamaz gibi geliyor. Bu çocuğun yüreği buz tutmuş.”</span></p>
			<p class="paragraf ParaOverride-13"><span class="CharOverride-21">“Onu şımartmışsınız,” dedi Devriye Mancuso. “Bi kadın çocuklarını şımartmamaya dikkat etmeli.”</span></p>
			<p class="paragraf ParaOverride-13"><span class="CharOverride-21">“Senin kaç çocuğun var, Bay Mancuso?”</span></p>
			<p class="paragraf ParaOverride-13"><span class="CharOverride-21">“Üç. Rosalie, Antoinette ve küçük Angelo.”</span></p>
			<p class="paragraf ParaOverride-13"><span class="CharOverride-21">“Ay, ne hoş. Eminim çok şeker çocuklardır. Ignatius gibi değil yani.” Bayan Reilly başını salladı. “Ignatius öyle şeker bi çocuktu ki. Onu neyin değiştirdğini bilmiyorum. Bana ‘Annecim seni çok seviyorum,’ derdi. Artık hiç söylemiyo.”</span></p>
			<p class="paragraf ParaOverride-13"><span class="CharOverride-21">“Ay, lütfen ağlamayın,” dedi bir hayli duygulanan Mancuso. “Size bi kahve daha yapayım.”</span></p>
			<p class="paragraf ParaOverride-13"><span class="CharOverride-21">“Beni kodese dıksalar bile umursamaz.” Bayan Reilly burnunu çekti. Fırının kapağını açıp bir şişe misket şarabı çıkardı. “Bi kadeh leziz şarap ister misin, Bay Mancuso?”</span></p>
			<p class="paragraf ParaOverride-13"><span class="CharOverride-21">“Hayır, teşekkürler. Bi polis olaraktan daima iyi bi izlenim bırakmalıyım. Ayrıca insanları sürekli gözlemlemem gerekiyo.”</span></p>
			<p class="paragraf ParaOverride-13"><span class="CharOverride-21">Bayan Reilly salt kibarlık olsun diye, “İzninle,” dedikten sonra şişeden iri bir yudum aldı. Devriye Mancuso eli ev işlerine yatkın bir tavırla ocağa doğru eğilerek sütü ısıtmaya koyuldu.</span></p>
			<p class="paragraf ParaOverride-13"><span class="CharOverride-21">“Bazen tepem gerçekten atıyo. Hayat öyle güç ki. Elimden geleni yapıyorum. İyi bi insan olmaya çalışıyorum.”</span></p>
			<p class="paragraf ParaOverride-13"><span class="CharOverride-21">“Biraz da olumlu yanından bakmaya çalışın,” dedi Devriye Mancuso.</span></p>
			<p class="paragraf ParaOverride-13"><span class="CharOverride-21">“Galiba haklısın. Bazılarının işi benden de zor. Mesela zavallı kuzenim; harika bi kadındı. Her gün kiliseye giderdi. Bi sabah erkenden Balıkçılar Ayini’ne giderken, Magazine Caddesi’nde bi tramvayın altında kaldı. Hava henüz aydınlanmamıştı bile.”</span></p>
			<p class="paragraf ParaOverride-13"><span class="CharOverride-21">“Şahsen ben moralimi hiç bozmam,” diye uydurdu Mancuso. “İnsan iyimser olmalı. Ne demek istediğimi anlıyo musun? Çok tehlikeli bi mesleğim var.”</span></p>
			<p class="paragraf ParaOverride-13"><span class="CharOverride-21">“Her an öldürülebilirsin.”</span></p>
			<p class="paragraf ParaOverride-13"><span class="CharOverride-21">“Bazen koca bi gün, tek bi kişiyi bile tutuklayamıyorum. Bazen de yanlış insanı tutukluyorum.”</span></p>
			<p class="paragraf ParaOverride-13"><span class="CharOverride-21">“D.H. Holmes’ün önündeki yaşlı adam gibi. O benim hatamdı, Bay Mancuso. Asıl suçun Ignatius’ta olduğunu en baştan anlamalıydım. Tam ona yakışan bi şi. Ona ha bire, ‘Ignatius, al şu güzel gömleği giy. Sana aldığım şık kazağı giysene,’ diyip duruyorum. Ama hiç dinlemiyor. Asla. Taş kafalının teki.”</span></p>
			<p class="paragraf ParaOverride-13"><span class="CharOverride-21">“Evde benim de sorunlarım oluyo tabii. Üç çocuk birden. Karım çok sinirli oldu.”</span></p>
			<p class="paragraf ParaOverride-13"><span class="CharOverride-21">“Sinirlenmek korkunç bi şi. Zavallı Bayan Annie, yan komşumuz yani, o da asabi biri. Ignatius gürültü ediyo diye sürekli bağırıyo.”</span></p>
			<p class="paragraf ParaOverride-13"><span class="CharOverride-21">“Aynen karım gibi. Bazen evden çekip gitmek zorunda kalıyorum. Başka türlü bir erkek olaydım, aramızda kalsın, ama kafayı iyice bi çekerdim.”</span></p>
			<p class="paragraf ParaOverride-13"><span class="CharOverride-21">“Ben arada bi, azcık içerim. Beni rahatlatıyor, annarsın ya.”</span></p>
			<p class="paragraf ParaOverride-13"><span class="CharOverride-21">“Bense rahatlamak için bovling oynuyorum.”</span></p>
			<p class="paragraf ParaOverride-13"><span class="CharOverride-21">Bayan Reilly ufak tefek Mancuso’yu kocaman bir bovling topuyla gözlerinin önünde canlandırmaya çalıştı. “Bovlingi seviyosun demek?”</span></p>
			<p class="paragraf ParaOverride-13"><span class="CharOverride-21">“Harika bi oyundur, Bayan Reilly. İnsanın kafasını boşaltır.”</span></p>
			<p class="paragraf ParaOverride-13"><span class="CharOverride-21">“Aman Tanrım!” diye haykırdı bir ses salondan. “Bu kızların çoktan birer fahişe olup çıktıklarına hiç kuşkum yok. Bu iğrençlikleri sergilemeye utanmıyorlar mı?”</span></p>
			<p class="paragraf ParaOverride-13"><span class="CharOverride-21">“Keşke benim de bööle bi hobim olsaydı.”</span></p>
			<p class="paragraf ParaOverride-13"><span class="CharOverride-21">“Bovlingi mutlaka denemelisin.”</span></p>
			<p class="paragraf ParaOverride-13"><span class="CharOverride-21">“Ay, nasıl olur? Dirseğimde rumatizma var. O toplarnan oynayamayacak kadar yaşlandım artıkın. Aman belimi filan incitirim de.”</span></p>
			<p class="paragraf ParaOverride-13"><span class="CharOverride-21">“Benim altmış beş yaşında, torun sahibi bi halam var, devamlı bovling oynar. Hatta bi takımda oynuyo.”</span></p>
			<p class="paragraf ParaOverride-13"><span class="CharOverride-21">“Bazı kadınlar öyledir. Bana gelince; spornan aram hiç iyi olmamıştır zati.”</span></p>
			<p class="paragraf ParaOverride-13"><span class="CharOverride-21">“Bovling spordan daha fazla bi şeydir,” dedi Devriye Mancuso, kendini savunurcasına. “Orada bi sürü insanla tanışabiliyosun. Çok hoş insanlar. Dostluk bile kurabilirsin.”</span></p>
			<p class="paragraf ParaOverride-13"><span class="CharOverride-21">“Doğru, ama bende bu şans varken toplardan birini ayağıma düşürürüm garanti. Ayaklarım zati kötü durumda.”</span></p>
			<p class="paragraf ParaOverride-13"><span class="CharOverride-21">“Oyun salonuna bi dahaki gidişimde sana haber veririm. Halamı da getiririm. Sen, ben ve halam birlikte gideriz, olur mu?”</span></p>
			<p class="paragraf ParaOverride-13"><span class="CharOverride-21">“Anne, bu kahve ne zaman pişmişti?” diye sordu yeniden mutfağa dalan Ignatius.</span></p>
			<p class="paragraf ParaOverride-13"><span class="CharOverride-21">“Bi saat önce. Neden sordun?”</span></p>
			<p class="paragraf ParaOverride-13"><span class="CharOverride-21">“Tadı kesinlikle acımtırak.”</span></p>
			<p class="paragraf ParaOverride-13"><span class="CharOverride-21">“Bence gayet iyiydi,” dedi Devriye Mancuso. “Fransız Pazarı’nda sundukları kahve kadar iyi. Ben de tam kahve yapmak üzereydim, bi fincan daha ister misin?”</span></p>
			<p class="paragraf ParaOverride-13"><span class="CharOverride-21">“İstemem,” dedi Ignatius. “Anne, bu bayı bütün öğleden sonra ağırlamak niyetinde misin? Bu akşam sinemaya gideceğimi ve çizgi filmi kaçırmamak için saat tam yedide orada olmam gerektiğini hatırlatırım. Bir an önce yiyecek bir şeyler hazırlamaya başlasan iyi olur.”</span></p>
			<p class="paragraf ParaOverride-13"><span class="CharOverride-21">“Ben artık gideyim,” dedi Devriye Mancuso.</span></p>
			<p class="paragraf ParaOverride-13"><span class="CharOverride-21">“Ignatius, kendinden utanmalısın,” dedi Bayan Reilly; sinirlenmişti. “Bay Mancuso ile karşılıklı birer fincan kayfe içiyoduk. Bugün tersliğin üzerinde. O parayı nerden bulcaam umurunda bile diil. Beni hapse dıksalar, kılın kıpırdamaz. Hiç bi şiye aldırdığın yok.”</span></p>
			<p class="paragraf ParaOverride-13"><span class="CharOverride-21">“Ne yani, kendi evimde takma sakallı birinin önünde hakarete mi uğrayacağım?”</span></p>
			<p class="paragraf ParaOverride-13"><span class="CharOverride-21">“Kalbimi kırıyosun.”</span></p>
			<p class="paragraf ParaOverride-13"><span class="CharOverride-21">“Gerçekten mi?” Ignatius Devriye Mancuso’ya döndü. “Lütfen gider misiniz? Annemi kışkırtıyorsunuz.”</span></p>
			<p class="paragraf ParaOverride-13"><span class="CharOverride-21">“Bay Mancuso son derece kibar davranıyo.”</span></p>
			<p class="paragraf ParaOverride-13"><span class="CharOverride-21">“Ben gideyim artık,” dedi Mancuso, özür dilercesine.</span></p>
			<p class="paragraf ParaOverride-13"><span class="CharOverride-21">“O parayı bulcam!” diye haykırdı Bayan Reilly. “Bu evi satıcam! Evet, başımın üstündeki damı satıcam oğlum. Ben de gider huzurevinde kalırım artıkın.”</span></p>
			<p class="paragraf ParaOverride-13"><span class="CharOverride-21">Muşamba örtünün ucunu kaldırıp gözlerini kuruladı.</span></p>
			<p class="paragraf ParaOverride-13"><span class="CharOverride-21">“Hemen çekip gitmezseniz,” dedi Ignatius, sakalını takmaya çalışan Mancuso’ya, “polis çağıracağım.”</span></p>
			<p class="paragraf ParaOverride-13"><span class="CharOverride-21">“O zati polis, aptal!”</span></p>
			<p class="paragraf ParaOverride-13"><span class="CharOverride-21">Oğlu, “Bütün bunlar saçmalık,” dedikten sonra, bol pijaması uçuşa uçuşa uzaklaştı. “Ben odama çekiliyorum.”</span></p>
			<p class="paragraf ParaOverride-13"><span class="CharOverride-21">Odasının kapısını çarparak kapadı, yerden bir Büyük Şef kâğıdı kaptı. Kendini yataktaki dört yastığın üzerine bırakarak sararmış kâğıda gelişigüzel bir şeyler karalamaya koyuldu. Yaklaşık otuz dakika kadar saçını çekiştirdikten, kurşunkalemi dişledikten sonra bir paragraf yazmayı başardı.</span></p>
			<p class="paragraf ParaOverride-13"><span class="CharOverride-21"><br/><br/></span></p>
			<p class="paragraf ParaOverride-13"><span class="CharOverride-22">Hroswitha bugün bizimle olsaydı, önerileri ve önderliği için hepimiz ona başvururduk. Bu kutsal rahibe, bu efsanevi Sybil’in gözleri yaşadığı ortaçağın sadelik ve dinginlik ortamından bugüne uzanarak, gözlerimizin önünde televizyon olarak cisimleşen bütün iğrençlikleri bir anda yok ederdi. Bu kutsanmış kadının gözbebeğiyle bir televizyon tüpünü yan yana koyabilseydik ve her ikisi de gerek biçim gerekse tasarım açısından kabaca benzeşseydi, patlayan elektrotlar kim bilir ne beklenmedik şekiller oluştururdu. Şehvet uyandıracak biçimde fırıl fırıl dönen çocukların görüntüleri sayısız iyon ve moleküle ayrışır, böylece masumların giderek sefihleşmesini anlatan trajedinin gereksindiği o arınma anını yaratırdı.</span></p>
			<p class="paragraf ParaOverride-13"><span class="CharOverride-22"><br/><br/></span></p>
			<p class="paragraf ParaOverride-13"><span class="CharOverride-21">Bayan Reilly koridorda durup Büyük Şef kâğıdına yazılmış ve kapıya eski, ten rengindeki bir yara bandıyla yapıştırılmış olan RAHATSIZ ETMEYİN yazısına baktı.</span></p>
			<p class="paragraf ParaOverride-13"><span class="CharOverride-21">“Ignatius, bırak da içeri gireyim,” diye seslendi.</span></p>
			<p class="paragraf ParaOverride-13"><span class="CharOverride-21">“</span><span class="CharOverride-21">İçeri mi?” dedi Ignatius kapının ardından. “Kesinlikle olmaz. Şu anda son derece önemli bir bölüm üzerinde çalışıyorum.”</span></p>
			<p class="paragraf ParaOverride-13"><span class="CharOverride-21">“Kapıyı aç.”</span></p>
			<p class="paragraf ParaOverride-13"><span class="CharOverride-21">“Buraya girmenin yasak olduğunu biliyorsun.”</span></p>
			<p class="paragraf ParaOverride-13"><span class="CharOverride-21">Bayan Reilly kapıyı yumrukladı.</span></p>
			<p class="paragraf ParaOverride-13"><span class="CharOverride-21">“Sana neler olduğunu anlayamıyorum, anne. Fakat şu anda kafanın oldukça karışmış olduğundan eminim. Şöyle bir düşününce, kapıyı açmamanın en akıllıcası olacağını anlıyorum. Elinde bir bıçak ya da kırık bir şarap şişesi olabilir.”</span></p>
			<p class="paragraf ParaOverride-13"><span class="CharOverride-21">“Aç şu kapıyı, Ignatius!”</span></p>
			<p class="paragraf ParaOverride-13"><span class="CharOverride-21">“Ah, supabım! Kapanıyor!” diye inledi Ignatius. “Günümün geri kalanını mahvettin; mutlu oldun mu bari?”</span></p>
			<p class="paragraf ParaOverride-13"><span class="CharOverride-21">Bayan Reilly olanca gücüyle boyasız tahta kapıya yüklendi.</span></p>
			<p class="paragraf ParaOverride-13"><span class="CharOverride-21">Ignatius, “Kapıyı kırmasan da olur,” dedikten sonra sürgüyü açtı.</span></p>
			<p class="paragraf ParaOverride-13"><span class="CharOverride-21">“Ignatius, yerdeki bu çöpler de neyin nesi?”</span></p>
			<p class="paragraf ParaOverride-13"><span class="CharOverride-21">“Gördüğün şey, dünyaya bakış açımdır. Henüz bir bütün haline getirilmedi, onun için bastığın yere dikkat et lütfen.”</span></p>
			<p class="paragraf ParaOverride-13"><span class="CharOverride-21">“Bütün panjurları da kapamışın. Dışarısı hâlâ aydınlık, oğlum!”</span></p>
			<p class="paragraf ParaOverride-13"><span class="CharOverride-21">“Yaşamımda Proust’vari öğeler eksik değil,” dedi Ignatius, hemen geri döndüğü yatağından. “Ah, midem.”</span></p>
			<p class="paragraf ParaOverride-13"><span class="CharOverride-21">“Burası çok kötü kokuyo.”</span></p>
			<p class="paragraf ParaOverride-13"><span class="CharOverride-21">“Ne bekliyordun ki? İnsan bedeni bir yere hapsedildiğinde bazı kokular salgılar, çağımızda bunları deodoran ve başka sapkın yollarla bastırmaya çalışıyoruz. Aslını ararsan ben bu odanın havasını son derece rahatlatıcı buluyorum. Schiller yazabilmek için, masanın üzerinde çürümeye terk ettiği elmaların kokusuna gereksinirdi. Benim de bazı gereksinimlerim var. Mark Twain, çağdaş bilim adamlarımızın anlamlı olduklarını kanıtlamaya çalıştıkları o köhne ve sıkıcı yazıları ancak sırtüstü yatarak kotarabiliyordu. Mark Twain’i yüceltmek, şu anda yaşadığımız kültürel durgunluğun nedenlerinden biridir.”</span></p>
			<p class="paragraf ParaOverride-13"><span class="CharOverride-21">“Buranın halini bileydim, çok önceden girerdim buraya.”</span></p>
			<p class="paragraf ParaOverride-13"><span class="CharOverride-21">“Doğrusunu istersen, şu anda bile neden burada olduğunu; ya da sığınağıma böyle ansızın saldırmanın nedenini anlayamıyorum. Davetsiz bir konuğun zorla içeri girmesinden sonra bu kutsal yer bir daha eskisi gibi olur mu, bilmem.”</span></p>
			<p class="paragraf ParaOverride-13"><span class="CharOverride-21">“Seninle konuşmaya geldim, oğlum. Kaldır yüzünü o yastıklardan.”</span></p>
			<p class="paragraf ParaOverride-13"><span class="CharOverride-21">“Şu gülünç yasa temsilcisi seni terk etmiş olmalı. Seni öz oğlunun aleyhine çevirdi galiba. Gitti değil mi?”</span></p>
			<p class="paragraf ParaOverride-13"><span class="CharOverride-21">“Evet. Davranışların yüzünden kendisinden özür diledim.”</span></p>
			<p class="paragraf ParaOverride-13"><span class="CharOverride-21">“Anne, kâğıtlarımın üzerine basıyorsun. Lütfen biraz yana çekilir misin? Sindirim sistemimi mahvetmen yetmedi mi? Beynimin verdiği meyveleri de mahvetmen şart mı?”</span></p>
			<p class="paragraf ParaOverride-13"><span class="CharOverride-21">“Peki nerde durayım, Ignatius? Yanına, yatağa mı gelmemi istiyorsun?” diye sordu Bayan Reilly, öfkeyle.</span></p>
			<p class="paragraf ParaOverride-13"><span class="CharOverride-21">“Bastığın yere dikkat et lütfen!” diye gürledi Ignatius. “Tanrım, hiç kimse bu kadar kapsamlı ve gerçek bir saldırıya ve kuşatmaya maruz kalmamıştır. Peki, ama seni böylesine mutlak bir cinnet halinde buraya sürükleyen şey nedir? Yoksa nedeni, şu ucuz misket şarabının burun deliklerime şiddetle saldıran pis kokusu mu?”</span></p>
			<p class="paragraf ParaOverride-13"><span class="CharOverride-21">“Kararımı verdim. Hemen çıkıp bi iş bulucaksın.”</span></p>
			<p class="paragraf ParaOverride-13"><span class="CharOverride-21">Ah, Fortuna şimdi de ona hangi alçakça oyunu oynuyordu? Tutuklanma, kaza, şimdi de iş. Bu korkunç döngü nerede son bulacaktı bakalım?</span></p>
			<p class="paragraf ParaOverride-13"><span class="CharOverride-21">“Anlıyorum,” dedi Ignatius sakince. “Senin böylesine önemli bir karara varabilecek yetide biri olmadığını bildiğim için, bu düşünceyi kafana o geri zekâlı polisin soktuğunu rahatça ileri sürebilirim.”</span></p>
			<p class="paragraf ParaOverride-13"><span class="CharOverride-21">“Bay Mancuso’ynan, tıpkı babannan yaptığımız gibi oturup konuştuk. Baban bana hep ne yapmam gerektiğini söylerdi. Keşke şu anda hayatta olsaydı.”</span></p>
			<p class="paragraf ParaOverride-13"><span class="CharOverride-21">“Mancuso ile babamın benzeştiği tek nokta, her ikisinin de oldukça mantıksız kişiler oldukları izlenimi bırakmaları. Her neyse, anlaşılan şimdiki akıl hocan herkesin sürekli çalışması durumunda, her şeyin yolunda gideceğine inananlardan.”</span></p>
			<p class="paragraf ParaOverride-13"><span class="CharOverride-21">“Bay Mancuso çok sıkı çalışıyo. Karakolda çetin bi hayatı var.”</span></p>
			<p class="paragraf ParaOverride-13"><span class="CharOverride-21">“Kızlar da içinde olmak üzere büyüyünce polis olmayı uman, bir sürü istenmeyen çocuk beslediğinden eminim.”</span></p>
			<p class="paragraf ParaOverride-13"><span class="CharOverride-21">“Üç tane şeker çocuğu var.”</span></p>
			<p class="paragraf ParaOverride-13"><span class="CharOverride-21">“Tahmin etmiştim.” Ignatius yatakta yavaşça zıplamaya başladı.</span></p>
			<p class="paragraf ParaOverride-13"><span class="CharOverride-21">“Ne yapıyosun? Yine o supapla mı oynuyosun? Senden başka kimsenin böyle bir supabı yok. </span><span class="CharOverride-22">Benim </span><span class="CharOverride-21">supabım filan yok.”</span></p>
			<p class="paragraf ParaOverride-13"><span class="CharOverride-21">“</span><span class="CharOverride-22">Herkesin</span><span class="CharOverride-21"> bir supabı vardır!” diye haykırdı Ignatius. “Yalnızca benimki ötekilerden daha gelişkin, o kadar. Tıkanmayı başardığın bir geçidi açmaya çalışıyorum. Tabii sonsuza kadar kapanmadıysa!”</span></p>
			<p class="paragraf ParaOverride-13"><span class="CharOverride-21">“Bay Mancuso, bi işe girersen, adama olan borcumu ödememe yardım edebileceğini söylüyor. Parayı taksitnen ödeyebilirmişiz.”</span></p>
			<p class="paragraf ParaOverride-13"><span class="CharOverride-21">“Şu devriye dostunun çenesi de pek düşük doğrusu. Gerçi insanların çenesini açmakta senin üstüne yoktur. Onun böylesine konuşkan ya da sezgili biri olduğu hiç aklıma gelmezdi. Yuvamızı yıkmaya çalıştığını göremiyor musun? Her şey D.H. Holmes’un önündeki o insanlık dışı tutuklama girişimiyle başladı. Her ne kadar bunları anlayamayacak kadar sınırlı biri olsan da, bu adamın bizim düşmanımız olduğunu anlamalısın, anne. Talih çarkımızı tersine çevirdi.”</span></p>
			<p class="paragraf ParaOverride-13"><span class="CharOverride-21">“Çark mı? Bay Mancuso iyi bi adam. Seni hapse dıkmadığı için sevinmelisin.”</span></p>
			<p class="paragraf ParaOverride-13"><span class="CharOverride-21">“Özel krallığımda yaşıyor olsaydık, onu kendi copuyla cezalandırırdım. Her neyse, bir işe girmem olanaksız. Şu anda kendi işimle uğraşıyorum ve alabildiğine doğurgan bir aşamaya geldiğimi hissediyorum. Araba kazası düşüncelerimi sarsıp zincirlerinden koparmış olabilir. Ne olursa olsun, bugün epeyce yazı kotarabildim.”</span></p>
			<p class="paragraf ParaOverride-13"><span class="CharOverride-21">“Ignatius, adamın parasını ödemek zorundayız. Beni kodeste mi görmek istiyosun? Garip anacığını parmaklıkların ardında görmek seni utandırmayacak mı?”</span></p>
			<p class="paragraf ParaOverride-13"><span class="CharOverride-21">“Hapsedilmekten söz etmeyi keser misin lütfen? Aklın fikrin hapiste. Aslına bakılırsa bunu düşünmekten zevk alıyor gibisin. Kendini feda etme, çağımızda bütün anlamını yitirmiş bir olgu.” Hafifçe geğirdi. “Evde bazı kısıntılar yapabiliriz. Şöyle ya da böyle yakında gereken miktarı toparladığını göreceksin.”</span></p>
			<p class="paragraf ParaOverride-13"><span class="CharOverride-21">“Elimize geçeni, senin yiyeceğinnen ıvır zıvırına harcıyoruz.”</span></p>
			<p class="paragraf ParaOverride-13"><span class="CharOverride-21">“Son günlerde elimi nereye uzatsam boş bir şarap şişesine değiyor. İçindekileri benim tüketmediğimse kesin.”</span></p>
			<p class="paragraf ParaOverride-13"><span class="CharOverride-21">“Ignatius!”</span></p>
			<p class="paragraf ParaOverride-13"><span class="CharOverride-21">“Geçen gün, güzelce incelemeden fırını yakmak gafletinde bulundum. Donmuş pizzamı içine koymak için kapağı açtığımda, patlamaya hazır, kaynayan bir şarap şişesi neredeyse gözümü kör ediyordu. Alkol sanayiine akıttığın paranın bir kısmını başka yöne aktarmanı öneririm.”</span></p>
			<p class="paragraf ParaOverride-13"><span class="CharOverride-21">“Utan, Ignatius. Birkaç şişecik Gallo şarabı, halbuki senin oyuncakların...”</span></p>
			<p class="paragraf ParaOverride-13"><span class="CharOverride-21">“</span><span class="CharOverride-22">Oyuncak</span><span class="CharOverride-21"> derken tam olarak ne kastettiğini açıklar mısın?” diye yapıştırdı Ignatius.</span></p>
			<p class="paragraf ParaOverride-13"><span class="CharOverride-21">“Bütün o kitaplar. O gramofon. Sana geçen ay aldığım trompet.”</span></p>
			<p class="paragraf ParaOverride-13"><span class="CharOverride-21">“Gerçi komşumuz Bayan Annie öyle düşünmüyor, ama bence o trompet iyi bir yatırımdı. Bir daha panjurlarıma vurursa, başından aşağı su dökeceğim.”</span></p>
			<p class="paragraf ParaOverride-13"><span class="CharOverride-21">“Yarın gastelerdeki iş ilanlarına bakarız. Güzelce giyinip iş aramaya gidersin.”</span></p>
			<p class="paragraf ParaOverride-13"><span class="CharOverride-21">“’Güzelce giyinmek’ten ne anladığını sormaya korkuyorum. Büyük bir olasılıkla tam bir soytarıya dönüşeceğim.”</span></p>
			<p class="paragraf ParaOverride-13"><span class="CharOverride-21">“Sana güzel, beyaz bi gömlek ütüleycem ve babanın şık gıravatlarından birini takıcaksın.”</span></p>
			<p class="paragraf ParaOverride-13"><span class="CharOverride-21">“Duyduklarım gerçek olabilir mi?” diye homurdandı Ignatius yastığın altından.</span></p>
			<p class="paragraf ParaOverride-13"><span class="CharOverride-21">“Ya yaparsın, ya da evi ipoteklerim. Başının üstündeki damı yitirmek mi istiyorsun?”</span></p>
			<p class="paragraf ParaOverride-13"><span class="CharOverride-21">“Hayır bu evi asla ipotek ettirmeyeceksin.” Kocaman pençesini şilteye indirdi. “Oluşturmaya çalıştığım olanca güvenlik duygusu yerle bir olur sonra. Konutumun ilgisiz biri tarafından denetlenmesine izin vermeyeceğim. Dayanamam buna. Salt düşünmek bile ellerimde siğiller çıkmasına yetiyor.”</span></p>
			<p class="paragraf ParaOverride-13"><span class="CharOverride-21">Annesinin kızarıklıkları görebilmesi için pençesini uzattı.</span></p>
			<p class="paragraf ParaOverride-13"><span class="CharOverride-21">“Bu düşünülmez bile, “ diye sürdürdü. “Böyle bir şey bütün bastırılmış korkularımın su yüzüne çıkmasına neden olacaktır. Bu da gerçekten çok çirkin sonuçlar doğurabilir. Yaşamının geri kalanını, tavan arasına kapatılmış bir deliye bakarak geçirmeni istemiyorum. Evi ipotek ettirmeyeceğiz. Bir yerlerde başka kaynakların olmalı.”</span></p>
			<p class="paragraf ParaOverride-13"><span class="CharOverride-21">“Hibernia Bankası’nda yüz elli dolarım var.”</span></p>
			<p class="paragraf ParaOverride-13"><span class="CharOverride-21">“Tanrım, hepsi bu kadar mı? Durumumuzun bu kadar kötü olduğunu bilmiyordum. Her neyse, iyi ki bunu benden saklamışsın. Mutlak yoksulluğa bunca yakın olduğumuzu bilseydim, sinirlerim çoktan iflas ederdi.” Avuçlarını kaşıdı. “Öte yandan, bana sunulan seçeneği insafsızlık olarak görüyorum. Herhangi birinin beni işe alacağından zaten kuşkuluyum.”</span></p>
			<p class="paragraf ParaOverride-13"><span class="CharOverride-21">“Ne demek istiyosun, bebeğim? Sen iyi bi eğitim almış, efendi bir çocuksun.”</span></p>
			<p class="paragraf ParaOverride-13"><span class="CharOverride-21">“</span><span class="CharOverride-21">İşverenler değer verdikleri her şeyi yadsıdığımı düşünüyorlar.” Sırtüstü yuvarlandı. “Benden korkuyorlar. Nefret ettiğim bir yüzyılda yaşamaya zorlandığımı hissediyorlar galiba. Bu, New Orleans Halk Kütüphanesi’nde çalıştığım zaman bile böyleydi.”</span></p>
			<p class="paragraf ParaOverride-13"><span class="CharOverride-21">“Ama Ignatius, orası koleci bitirdikten sonra çalıştığın tek yerdi, üstelik yalnızca iki hafta çalıştın.”</span></p>
			<p class="paragraf ParaOverride-13"><span class="CharOverride-21">“İşte benim de söylemek istediğim buydu,” dedi, kâğıt bir topla opal avizeye nişan alırken.</span></p>
			<p class="paragraf ParaOverride-13"><span class="CharOverride-21">“Tek yaptığın iş, kitaplara küçük küçük kâğıt şeritler yapıştırmakdı.”</span></p>
			<p class="paragraf ParaOverride-13"><span class="CharOverride-21">“Evet, ama o şeritleri yapıştırırken kendime özgü bir zevk sergiliyordum. Bazı günler yalnızca üç ya da dört şerit yapıştırabiliyordum; yaptığım işin niteliği yine de beni hoşnut edebiliyordu. Kütüphane yetkilileri sergilediğim bütünlüğü küçümsediler. Onların tek istediği, çok satan kitapların üzerine tutkal süren bir başka hayvandı.”</span></p>
			<p class="paragraf ParaOverride-13"><span class="CharOverride-21">“Orda yeniden çalışabilir misin acıba?”</span></p>
			<p class="paragraf ParaOverride-13"><span class="CharOverride-21">“Kuşkuluyum. İşlem bölümünden sorumlu olan hanıma oldukça incitici şeyler söylemiştim. Üyelik kartımı bile iptal ettiler. </span><span class="CharOverride-22">Weltanschauung’</span><span class="CharOverride-21">umun</span><span class="dipnot"><a class="_idFootnoteLink" href="#footnote-225-5" id="footnote-225-5-backlink">5</a></span><span class="CharOverride-21"> insanlarda korku ve nefret uyandırdığını kabul etmek zorundayız.” Ignatius geğirdi. “Baton Rouge’a yaptığım o talihsiz yolculuğa değinmeyeceğim bile. Bana kalırsa o olay bende çalışmaya karşı ruhsal bir tepki yarattı.”</span></p>
			<p class="paragraf ParaOverride-13"><span class="CharOverride-21">“Sana kolecde iyi davrandılar, Ignatius. Dürüst ol. Orda uzunca bi süre aylak aylak sürtmene ses çıkarmadılar. Bi sınıfa ders vermene bile izin verdiler.”</span></p>
			<p class="paragraf ParaOverride-13"><span class="CharOverride-21">“Ah, aslında orada da işler farklı değildi. Mississippi’li orta sınıftan bir köylü, dekana papanın propagandasını yaptığımı söylemiş, ki kesinlikle yalan. Son papayı desteklemiyorum. Benim iyi, yetkin bir papa kavramıma hiç mi hiç uymuyor. Aslında, çağdaş Katolikliğin göreceliğine şiddetle karşıyım. Her neyse, bu zır cahil köylü, bu bağnaz dinci, öğrencilerimi kışkırtıp bir komite kurdurttu, o komite de benden birikmiş ödevlerle sınav kâğıtlarını değerlendirip geri vermemi istedi. Çalışma odamın penceresinin altında toplanıp küçük bir gösteri bile yaptılar. Oldukça dramatikti. Öylesine basit, cahil çocuklar için hiç de fena bir gösteri sayılmazdı. Gösterinin doruğa çıktığı an bütün eski kâğıtları –not verilmemiş olarak elbette– camdan aşağıya, öğrencilerin başlarına fırlattım. Kolej, çağdaş bir eğitim kurumunun boşluğuna bu türden bir meydan okumayı kaldıramayacak kadar küçüktü.”</span></p>
			<p class="paragraf ParaOverride-13"><span class="CharOverride-21">“Ignatius! Bana bundan hiç söz etmemiştin.”</span></p>
			<p class="paragraf ParaOverride-13"><span class="CharOverride-21">“O sıralar seni heyecanlandırmak istememiştim. Öğrencilere ayrıca, insanlığın geleceği adına hepinizin kısır olduğunu umarım, demiştim.” Başının altındaki yastıkları düzeltti. “Onların karanlık beyinlerinden fışkıran o cahillikleri, o yanlış kavramları okuyup değerlendiremezdim. Nerede çalışırsam çalışayım hep aynı şey yinelenecektir.”</span></p>
			<p class="paragraf ParaOverride-13"><span class="CharOverride-21">“Doğru dürüs bi iş bulabilirsin. Senin gibi bilim uzmanlığı derecesi olan bi delikanlıyı kimse kaçırmak istemez.”</span></p>
			<p class="paragraf ParaOverride-13"><span class="CharOverride-21">Ignatius derin derin iç geçirdikten sonra, “Başka bir seçenek göremiyorum,” dedi. Yüzünü buruşturup acı çekermiş gibi bir ifade takındı. Döngü tamamlanıncaya kadar Fortuna ile savaşmanın hiçbir yararı olmayacaktı. “Bütün bunların kendi suçun olduğunun farkındasındır umarım. Yazılarım sekteye uğrayacak. Papaza gidip günah çıkarmanı öneririm, anne. Ona, bundan böyle asla günah yoluna sapmayacağına ve içki içmeyeceğine söz ver. Ahlaksal hatalarının ne sonuçlar doğurduğunu anlat. Toplumumuza karşı kaleme alınmakta olan bu anıtsal suçlamanın tamamlanmasını geciktirdiğini söyle. Böylece yaptığın hatanın büyüklüğünü kavrar. Kafama uygun bir rahipse, bu hatanın cezası da o derece ağır olacaktır. Öte yandan, bugünkü din adamlarından fazla bir şey beklememeyi de öğrendim.”</span></p>
			<p class="paragraf ParaOverride-13"><span class="CharOverride-21">“İyi bi kadın olucam, Ignatius. Görüceksin.”</span></p>
			<p class="paragraf ParaOverride-13"><span class="CharOverride-21">“Neyse, sen </span><span class="CharOverride-22">iyi </span><span class="CharOverride-21">bir iş diye adlandırmasan da, kendime bir iş bulacağım. İşverenimin yararlanabileceği bazı değerli yönlerim olabilir. Belki de bu deneyim yazınsal çalışmalarıma yepyeni bir boyut katar. Eleştirdiğim sistemin etkin bir üyesi olmaksa kendi içinde ilginç bir çelişki.” Ignatius sesli sesli geğirdi. “Myrna Minkoff ne kadar alçaldığımı görebilseydi keşke.”</span></p>
			<p class="paragraf ParaOverride-13"><span class="CharOverride-21">“N’apıyo o kız şindi?” diye sordu Bayan Reilly, kuşkuyla. “Kolece gitmen için epey para harcadım, sense bula bula onu buldun.”</span></p>
			<p class="paragraf ParaOverride-13"><span class="CharOverride-21">“Myrna hâlâ New York’ta; doğal ortamında. Tam şu anda bir gösterinin ortasında, kendisini tutuklaması için polisin birini kışkırttığına hiç kuşkum yok.”</span></p>
			<p class="paragraf ParaOverride-13"><span class="CharOverride-21">“Evde durmadan gitar çalıp beni sinir ederdi. Dediğin gibi paralı bi kızsa, belki de onunla evlenmeliydin. İkiniz bi yere yerleşir, bi de bebek filan yapardınız.”</span></p>
			<p class="paragraf ParaOverride-13"><span class="CharOverride-21">“Bu müstehcen, iğrenç sözcüklerin öz annemin dudaklarından döküldüğüne inanamıyorum!” diye haykırdı Ignatius. “Hadi şimdi hemen gidip bana yemek hazırla. Sinemaya geç kalmak istemiyorum. Bir süredir görmek istediğim bir film oynuyor; sirkte geçen bir müzikal. İş ilanlarını yarın inceleriz.”</span></p>
			<p class="paragraf ParaOverride-13"><span class="CharOverride-21">“Sonunda çalışacağın için öyle gururlanıyorum ki,” dedi bayan Reilly; duygulanmıştı. Oğlunu nemli bıyığından öptü.</span></p>
			<p class="resim">* * *</p>
			<p class="paragraf ParaOverride-13"><span class="CharOverride-21">“Şu yaşlı kız kurusuna bak,” diye geçirdi içinden Jones, otobüs sarsılıp onu yanında oturan kadına doğru savurunca. “Zenci olduğum için hemen kendisine tecavüz edicemi sanıyo. Kocamış kıçını nerdeyse pencereden aşağı atıcak. Hadi be! Kimseye tecavüz etmeye falan niyetim yok.”</span></p>
			<p class="paragraf ParaOverride-13"><span class="CharOverride-21">Yavaşça kadından uzaklaşıp bacak bacak üstüne attı; canı sigara içmek istiyordu. Birden kentin her yanında görünmeye başlayan, yeşil kasketli şişman kedinin kim olduğunu merak ediyordu. Bakalım şişko bir dahaki sefere nerede boy gösterecekti? O yeşil şapkalı sapıkta tekin olmayan bir şeyler vardı.</span></p>
			<p class="paragraf ParaOverride-13"><span class="CharOverride-21">“Eh, o polise iyi bi işe girdiğimi, artık yakamı bırakmasını söylicem; yardımseverin teki bana haftada yirmi dolar veriyo diycem. O da şöyle diycek: ‘Bak bu çok iyi işte. Yola gelmene sevindim.’ Ben, ‘Hey!’ diycem, o da ‘Belki böylece toplumun bi üyesi olursun,’ diycek. ‘Doğru, bi zenci işi buldum, zenci maaşı alıyorum,’ diye yanıt vericem. ‘Şindi gerçekten toplumun bi üyesi oldum. Gerçek bi zenciyim şindi. Aylak diilim. Yalnızca bi zenciyim.’ Vay anasını! Amma değişiklik ha!”</span></p>
			<p class="paragraf ParaOverride-13"><span class="CharOverride-21">Yaşlı kadın durdurma ipini çektikten sonra, Jones’a değmemeye çalışarak ayağa kalktı; Jones yeşil gözlük camlarının ardından kadının gövdesini kıvırtışını izliyordu.</span></p>
			<p class="paragraf ParaOverride-13"><span class="CharOverride-21">“Şunun haline bakın. Bende sanki frengi, verem falan var, şeyimin kalktığını ya da boğazını jiletle doğrayıp cüzdanını yürütçeğimi sanıyo. Şu işe bak be!”</span></p>
			<p class="paragraf ParaOverride-13"><span class="CharOverride-21">Güneş gözlüğü, otobüsten inip durakta bekleşen kalabalığa karışan kadını izledi. Kalabalığın gerisinde bir yerde birileri itişip kakışıyordu. Elinde rulo haline getirilmiş bir gazete tutan bir adam, uzun kızıl sakallı, Bermuda şortlu bir başka adama vuruyordu. Jones’un gözü sakallı adamı bir yerden ısırıyordu. Canı sıkıldı. Önce şu yeşil kasketli hayalet, şimdi de bir türlü çıkartamadığı bu adam.</span></p>
			<p class="paragraf ParaOverride-13"><span class="CharOverride-21">Kızıl sakallı kaçarak uzaklaşınca, Jones bakışlarını camdan ayırıp Darlene’in verdiği </span><span class="CharOverride-22">Life </span><span class="CharOverride-21">dergisine çevirdi. Neşeli Gece Barı’nda ona iyi davranan biri vardı hiç olmazsa. Darlene kendisini geliştirmek için </span><span class="CharOverride-22">Life</span><span class="CharOverride-21"> dergisine abone olmuş, onun da yararlanması için dergiyi Jones’a vermişti. Jones kendisini zorlayarak, Amerika’nın Uzakdoğu’yla ilişkileri üzerine bir makaleyi güçbela yarısına kadar okudu; böyle bir yazı Darlene’i sık sık yinelediği egzotik biri olma hedefine nasıl ulaştırabilecekti acaba? Yeniden ilanlara döndü, dergilerde ilgisini çeken yalnızca onlardı çünkü. Bu derginin ilan seçimi kusursuzdu. Evli bir çiftin yeni satın aldıkları güzel evi gösteren Aetna Yaşam Sigortası’nın ilanını çok beğendi. Yardley Tıraş Losyonu’nun erkekleri kendilerinden emin ve zengin görünüyordu. İşte derginin ona sağlayacağı yarar buydu. Jones da tıpkı bu adamlar gibi görünmek istiyordu.</span></p>
			<p class="resim">* * *</p>
			<p class="paragraf ParaOverride-13"><span class="CharOverride-21">Fortuna seni baş aşağı çevirdiği zaman yapılacak en iyi şey, bir sinemaya gitmek ve yaşamdan bir şeyler koparmaktır. Ignatius tam bu cümleyi kendi kendine yinelemek üzereyken, Fortuna çarkı ne yana çevirirse çevirsin, kendisinin hemen hemen her gece zaten sinemaya gittiğini anımsadı.</span></p>
			<p class="paragraf ParaOverride-13"><span class="CharOverride-21">Karanlıkta, Prytania Sineması’nın perdeden yalnızca birkaç sıra uzaktaki koltuğunda dikkat kesilmiş, oturuyordu; gövdesi kendi koltuğunu kapladığı gibi, her iki yandaki koltuklara da taşmıştı. Sağındaki koltuğa paltosunu, üç tane Milky Way çikolatası, iki kesekâğıdı da yedek patlamış mısır koymuş, mısırların sıcak ve kıtır kıtır kalmalarını sağlamak için torbanın ağzını özenle kıvırmıştı. Ignatius bir yandan kucağındaki patlamış mısırları atıştırıyor, bir yandan da gelecek filmlerden parçalar izliyordu. Filmlerden biri onu bir-iki gün içinde bir kez daha Prytania’ya çekecek kadar kötü görünüyordu. Sonra perdede parlak, geniş ‘Technicolor’ yazısı göründü, aslan kükredi ve filmin adı Ignatius’un biri sarı, öteki mavi, mucizevi gözlerinin önünde belirdi. Ignatius’un yüzü taş kesilmiş, elindeki patlamış mısır paketi titremeye başlamıştı. Sinema salonuna girerken kasketinin kulaklıklarını kaldırıp tepede güzelce düğmelediği için hoparlörden yayılan müziğin tiz sesi çıplak kulaklarına şiddetle saldırıyordu. Müziğe kulak verince, özellikle nefret ettiği iki tanınmış şarkıyı ayırt etti; her gördüğünde midesini bulandıran oyuncular olup olmadığını anlamak için oyuncuların adlarını dikkatle taradı.</span></p>
			<p class="paragraf ParaOverride-13"><span class="CharOverride-21">Yazılar bittiğinde, oyunculardan çoğunun, müziği besteleyenin, yönetmenin, kuaförün ve yardımcı yapımcının geçmişte tüylerini diken diken eden pek çok yapıta imza atmış kişiler olduğunu öğrenmişti; perdede bir sirk çadırını kurmaya çalışan bir sürü figüran belirdi. Ignatius kalabalığı hızla tarayınca, bir kenarda duran kadın kahramanı seçti.</span></p>
			<p class="paragraf ParaOverride-13"><span class="CharOverride-21">“Aman Tanrım!” diye haykırdı. “</span><span class="CharOverride-21">İşte orada!”</span></p>
			<p class="paragraf ParaOverride-13"><span class="CharOverride-21">Önündeki sırada oturan çocuklar dönüp baktılar, ama Ignatius fark etmedi. Mavi ve sarı gözleri, bir koca suyu neşeyle taşıyan ve suyu filine götürdüğü anlaşılan kadın kahramanı izliyordu.</span></p>
			<p class="paragraf ParaOverride-13"><span class="CharOverride-21">“Bu, tahmin ettiğimden de kötü bir film,” dedi Ignatius, fili görünce.</span></p>
			<p class="paragraf ParaOverride-13"><span class="CharOverride-21">Boş kesekâğıdını dudaklarına yapıştırdı, şişirdi, gözleri perdeden yansıyan renklerle ışıl ışıl parlarken, bir süre bekledi. Davullar vuruldu; kemanların sesi yükseldi. Kadın yıldızla Ignatius aynı anda ağızlarını açtılar; kadın şarkısına başlamak, Ignatius ise inlemek için. Karanlıkta iki titrek el hızla birleşti. Kesekâğıdı gürültüyle patladı. Çocuklar çığrıştılar.</span></p>
			<p class="paragraf ParaOverride-13"><span class="CharOverride-21">“Bu gürültü de ne?” diye sordu büfedeki kadın, sinemanın müdürüne.</span></p>
			<p class="paragraf ParaOverride-13"><span class="CharOverride-21">“Bizimki yine içerde,” diye müdür, başıyla perdenin hemen altındaki iriyarı karaltıyı göstererek. Sonra ara geçitten ön sıralara, çığlıkların gittikçe arttığı yere doğru yürüdü. Korkuları geçmiş olan çocuklar çığlık atma yarışına girmişlerdi. Ignatius sopranonun insanın kanını donduran tiz sesini ve kıkırtıları karanlık ininde içten içe zevklenerek dinliyordu. Müdür birkaç yumuşak tehditle ön sıraları susturdu, sonra Ignatius’un, küçük kafalar arasında dev gibi yükselen, ötekilerden ayrılan karaltısının bulunduğu sıraya baktı. Ancak karşısında yalnızca pufla yastık gibi bir profil buldu. Yeşil siperliğin altında parlayan gözler, geniş perdenin bir ucundan öteki ucuna gidip sirk çadırına giren kadın kahramanla filini izliyordu.</span></p>
			<p class="paragraf ParaOverride-13"><span class="CharOverride-21">Ignatius olayların gelişimi karşısında arada bir bastırılmış bir horultu çıkararak bir süre görece hareketsiz kaldı. Sonra sıra, sanki filmde rol alan herkesin teller üzerinde yürüdüğü bir sahneye geldi. Kadın kahraman ön planda, bir trapezdeydi. Vals edercesine bir ileri bir geri sallanıyordu. Kocaman tebessümü yakın plan çekimde bütün perdeyi kapladı. Ignatius çürük ya da dolgu olup olmadığını anlamak için dişlerini inceledi. Kadın bir bacağını uzattı. Ignatius kemik yapısı sağlam mı diye bacağı hızla yukarıdan aşağıya taradı. Kadın, başarıncaya kadar durmadan denemek gerektiğine ilişkin bir şarkıya başlamıştı. Sözlerin felsefesi açığa çıkınca Ignatius’un tüyleri diken diken oldu. Kadının trapeze yapışmış elini incelerken, keşke kamera onun aşağıdaki talaşların üzerine yapacağı ölümcül düşüşü saptasa, diye düşündü.</span></p>
			<p class="paragraf ParaOverride-13"><span class="CharOverride-21">Şarkının nakarat bölümüne bütün ekip katıldı; bir yandan boşlukta asılmış sallanır, fırıl fırıl döner, süzülerek yükselirken bir yandan da gülümseyerek, var güçleriyle, mutlak başarıya ilişkin bir şeyler söylüyorlardı.</span></p>
			<p class="paragraf ParaOverride-13"><span class="CharOverride-21">“Aman Tanrım!” diye bağırdı, artık kendini tutamayan Ignatius. Patlamış mısırlar gömleğinden aşağıya dökülerek pantolonunun kıvrım yerlerinde birikiyordu. “Bu başarısız şeyi hangi soysuz yapmış olabilir?”</span></p>
			<p class="paragraf ParaOverride-13"><span class="CharOverride-21">Arkadan biri, “Kapa çeneni,” dedi.</span></p>
			<p class="paragraf ParaOverride-13"><span class="CharOverride-21">“Şu sırıtan geri zekâlılara bak! Ah, neden bütün teller kopuvermiyor?” Ignatius kesekâğıdını sallayarak, içinde kalan son mısır taneciklerini tıkırdattı. “Tanrıya şükür, sahne bitti.”</span></p>
			<p class="paragraf ParaOverride-13"><span class="CharOverride-21">Bir aşk sahnesinin gelişmekte olduğunu görünce, koltuğundan fırlayıp biraz daha patlamış mısır almak için doğruca büfeye koştu, tam koltuğuna dönmek üzereyken de perdedeki iki pembe karaltının öpüşmeye hazırlandığını gördü.</span></p>
			<p class="paragraf ParaOverride-13"><span class="CharOverride-21">“Herhalde ağızları kokuyordur,” diye bağırdı çocukların başlarının üstünden. “Bu dudakların daha önce değdikleri müstehcen yerleri düşündükçe midem bulanıyor!”</span></p>
			<p class="paragraf ParaOverride-13"><span class="CharOverride-21">“Bir şeyler yapmalısın,” dedi büfedeki kadın kısaca. “Bu gece her zamankinden de beter.”</span></p>
			<p class="paragraf ParaOverride-13"><span class="CharOverride-21">Müdür içini çekti. “Tanrı bilir, bunların dilleri birbirlerinin kaplamalı, çürük dişlerine sürtünüyordur,” diye söylenen Ignatius’a doğru ilerledi.</span></p>
			<div class="_idFootnotes">
				<div class="_idFootnote">
					<p class="dipnot"><a class="_idFootnoteAnchor" href="#footnote-225-2-backlink" id="footnote-225-2">2</a> Roma mitolojisinde talih tanrıçası. (ç.n.)</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-3-backlink" id="footnote-225-3">3</a>	Yunan mitolojisinde kötü olayları önceden haber veren ama söylediklerine inanılmayan Troya prensesi. (ç.n.)</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-4-backlink" id="footnote-225-4">4</a>	Felsefenin Avuncu. (ç.n.)</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-5-backlink" id="footnote-225-5">5</a>	 (Alm.) Dünya görüşü. (ç.n.)</p>
				</div>
			</div>
		</div>
	</body>
</html>