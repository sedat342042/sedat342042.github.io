<html xmlns="http://www.w3.org/1999/xhtml">
	<head>
		<title>7-11</title>
		<link href="css/idGeneratedStyles.css" rel="stylesheet" type="text/css"/>
	</head>
	<body id="x7" xml:lang="tr-TR">
		<div class="Basic-Text-Frame">
			<p class="anabaslik" id="_idParaDest-15">On İki</p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Havada coşku dolu, geçici bir canlılık vardı. Postacının şen ıslığı, Constantinople Caddesi’ndeki posta kamyonunun egzozundan çıkan homurtu, annesinin tiz çığlıkları, Bayan Annie’nin postacıya ıslığıyla onu ürküttüğünü haykıran sesi </span><span class="CharOverride-22" xml:lang="tr-TR">–</span><span class="CharOverride-21" xml:lang="tr-TR"> hepsi birden başlama vuruşu için giyinen Ignatius’un dikkatini dağıtıyordu. Posta alındı makbuzunu imzaladıktan sonra gerisin geri odasına koştu ve kapısını kilitledi.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Neymiş, oğlum?” diye sordu Bayan Reilly koridordan.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Ignatius kaba, kahverengi zarftaki UÇAK ÖZEL ULAK damgasına, küçük harflerle, elle yazılmış olan ‘Acil’ ve ‘Acele’ uyarılarına baktı. “Hey Tanrım,” dedi neşeyle. “Myrna şıllığının etekleri tutuşmuş.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Zarfı yırtarak açtı, mektubu çıkardı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-22" xml:lang="tr-TR">Baylar,</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-22" xml:lang="tr-TR">Aşağıdaki telgrafı gerçekten sen mi gönderdin, Ignatius?” </span></p>
			<p class="Basic-Paragraph ParaOverride-21" xml:lang="en-GB"><span class="CharOverride-22" xml:lang="tr-TR">MYRNA BARIŞ PARTİSİ MERKEZ KOMİTESİ KUZEYDOĞU ŞUBESİNİ HEMEN KUR STOP HER DÜZEYDE ÖRGÜTLEN STOP YALNIZ EŞCİNSELLERİ KAYDET STOP POLİTİKADA CİNSELLİK STOP AYRINTILARI BİLDİRECEĞİM STOP IGNATİUS STOP ULUSAL BAŞKAN STOP</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-22" xml:lang="tr-TR">Ne demek bu, Ignatius? Gerçekten ibneleri kaydetmemi mi istiyorsun? Kim tescilli bir eşcinsel olmak ister? Ignatius, çok kaygılıyım. İbnelerle düşüp kalkmaya mı başladın? İşin buraya varacağını kestirmeliydim. Tutuklanmaya ve kazaya ilişkin manyakça düşüncelerin ilk ipucuydu. Şimdi her şey açığa çıktı. Doğal cinsel boşalım yolların öyle uzun zamandır tıkalıydı ki, kabaran cinselliğinin yanlış kanallara akması kaçınılmazdı. Her şeyin başlangıcı olan garip düşüncenden bu yana, sonu apaçık bir cinsel sapkınlığa varan bir bunalım süreci geçirdin. Er ya da geç sapıtacağını biliyordum. İşte sonunda oldu. Grup tedavisi grubumdakiler, durumunun kötüye gittiğini öğrenince gerçekten üzülecekler. Lütfen o çürümüş kentten ayrıl ve kuzeye gel. İstiyorsan beni ödemeli arayabilirsin; cinsel tercihini saptama sorununu tartışabiliriz. Hemen tedaviye başlamalısın, yoksa tiz çığlıklar atan bir ibne olup çıkacaksın.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ne cüretle?” diye bağırdı Ignatius.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-22" xml:lang="tr-TR">Kutsal İrade Partisi’ne ne oldu? Pek çok kişiyi katılmaya razı etmiştim. Şimdi bu eşcinsel olayıyla ilgilenirler mi, bilmem; öte yandan bana bu eşcinsel partiyi faşist eğilimlileri eritmekte kullanabiliriz gibi geliyor. Sağ kanadı ikiye bölebiliriz belki. Ancak yine de, bunun pek iyi bir fikir olduğunu sanmıyorum. Eşcinsel olmayanların katılmak istediğini ve bizim geri çevirdiğimizi düşün. Önyargılı olmakla suçlanırız, tasarı da yatar. Yaptığım konuşma ne yazık ki pek başarılı olamadı. Evet, konuşmamı yaptım – insanlara seslendim. Dinleyicilerin arasındaki bir-iki yaşlı, düşmanca yorumlarıyla beni sindirmeye çalıştılar, ama grup terapisi grubumdakiler bu düşmanlığa düşmanlıkla karşılık verdiler ve sonunda gericileri salondan attılar. Tam da beklediğim gibi, bu çevredeki insanlara göre çok ilerideydim. Ongah denen sefil görünmedi. Bana kalırsa, onu gerisin geri Afrika’ya göndermeliler. Bu çocuğun yürekli biri olduğuna inanmıştım. Ama siyasete karşı çok ilgisiz olduğu anlaşılıyor. Oysa gelmeye söz vermişti; pis sahtekâr. Ignatius şu eşcinsel tasarısı bana hiç de uygulanabilirmiş gibi gelmiyor. Ayrıca, ruhsal sağlığının ne kadar bozuk olduğunu kanıtlayan, tehlikeli bir bildiri bu. Bu acayip gelişmeyi grup terapisi grubuma nasıl aktaracağımı bilemiyorum – her ne kadar beklenen bir gelişme olsa da. Hatta aralarından kimisi kendisini seninle özdeşleştirmişti. Sen gidersen onlar da gidebilir. Senden acilen yanıt bekliyorum. Lütfen akşamları altıdan sonra beni ödemeli ara. Çok, çok kaygılıyım.</span></p>
			<p class="Basic-Paragraph ParaOverride-22" xml:lang="en-GB"><span class="CharOverride-22" xml:lang="tr-TR">M. Minkoff</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Tam anlamıyla allak bullak olmuş,” dedi Ignatius mutlulukla. “Bakalım Bayan O’Hara’yla yazgısal tanışmamı öğrenince ne yapacak?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ignatius, ne okuyosun?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Myrna civeleğinden gelen mektubu.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ne istiyomuş o kız?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Beni tehdit ediyor. Kalbimin yalnızca ona ait olduğuna yemin etmezsem kendisini öldürecekmiş.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ne korkunç. Zavallı kızcağıza bi sürü yalan söylediğine eminim. Seni tanırım, Ignatius.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Kapının arkasından giyinme sesleri geliyordu; bir şey metalsi bir ses çıkartarak yere düştü.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Nereye gidiyosun?” diye sordu Bayan Reilly kapının yer yer kalkmış boyalarına.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Lütfen anne,” diye karşılık verdi pes perdeli, kalın bir ses. “Çok acelem var. Beni meşgul etme, lütfen.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Kazandığın para düşünülürse, evden hiç çıkmasan da olur,” diye haykırdı Bayan Reilly kapıya. “Adama borcumu nassı ödeycem?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Keşke beni rahat bıraksan. Bu gece siyasal bir toplantıda konuşma yapacağım; düşüncelerime çeki düzen vermek zorundayım.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Siyasal toplantı mı? Ignatius! Ne harika bi şiy. Belkim de siyasette başarılı olursun, oğlum. Sesin pek güzeldir. Hangi dernek bu, canım? Kızıl Haç Demokratları mı? Yoksa Eski Erler mi?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Partiyi şimdilik gizli tutuyoruz. Kusura bakma.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Gizli, siyasal bi parti ha? Ne gibi bi şiymiş bu böyle?” diye sordu Bayan Reilly kuşkuyla. “Komanislerle mi konuşacan?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hımm.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Biri bana komanislernen ilgili bazı kitapçıklar verdi. Onlar hakkında epiyce okudum. Beni kandıracanı sanma, Ignatius.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Evet, bu öğleden sonra o kitapçıklardan birini holde gördüm. Onu ya içeriğinden yararlanmam için oraya özellikle düşürdün, ya da her öğleden sonra yinelediğin şarap ayini sırasında, dev boyutlu bir konfeti sanarak havaya fırlattın. Her öğleden sonra saat iki dolaylarında bulanık görmeye başladığını biliyorum. Her neyse, kitapçığı okudum. Neredeyse baştan sona bilgisizlikle doluydu. Böyle pislikleri nereden bulursun, bilmem. Mezarlıkta şekerleme satan yaşlı kadından almış olmalısın. Neyse, ben komünist değilim; artık rahat bırak beni.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ignatius, Yoksullar Hastanesi’ne yatıp azcık dinlensen sence de eyi olmaz mı?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Şu tımarhaneden mi söz ediyorsun yoksa?” diye sordu Ignatius, hiddetle. “Deli olduğumu mu sanıyorsun? Salak bir psikiyatristin ruhsal derinliğimi kavrayabileceğine gerçekten inanıyor musun?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Azcık dinlenirdin, datlım. Küçük not defterlerine bi şiyler karalardın.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Beni televizyondan, yeni arabalardan ve donmuş gıdalardan hoşlanan bir geri zekâlıya dönüştürmeye çalışacaklardır. Anlamıyor musun? Ruhbilim, komünizmden de kötüdür. Beynimin yıkanmasına izin veremem. Bir robot olmayacağım!”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ama oğlum, sorunu olan bi sürü insana yardım ediyolar.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Sence benim sorunum mu var?” diye kükredi Ignatius. “Ayrıca sözünü ettiğin o insanların da tek sorunu, yeni arabalardan ve saç spreylerinden hoşlanmamaları. İşte bu yüzden kapatılıyorlar. Onlar toplumun öteki üyelerini korkutuyorlar. Bu ülkedeki bu tür kurumların tamamı, muşambaya, selofana, plastiğe, televizyona ve bunların yan ürünlerine dayanamayan zavallılarla dolu.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Doğru diil, Ignatius. Bir sokak ötede oturan yaşlı Bay Becnel’i anımsıyo musun? Sokaklarda çırılçıplak koştuğu için kapatmışlardı onu.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Elbette koşar. Teni, gözeneklerini tıkayan o polyester ve naylon giysilere katlanamıyordu artık. Ben Bay Becnel’in çağımızın çilekeşlerinden biri olduğuna inanmışımdır her zaman. Zavallı adam haksız yere kurban edildi. Hadi şimdi ön kapıya koş da çağırdığım taksinin gelip gelmediğine bak.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Taksi parasını nerden buldun?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Her zaman şiltemin altına birkaç kuruş saklarım,” diye yanıtladı Ignatius. Haşarı oğlandan tehditle bir on dolar daha koparmış, ayrıca kendisi öğleden sonra Loew’s State’te oynayan, halat çekme yarışı yapan gençlere ilişkin filmi izlerken el arabasına göz kulak olması için de zorlamıştı. Bu köprüaltı çocuğuyla tanışması gerçekten büyük şanstı; Fortuna’nın daha önceki kötü döngülerini bağışlatmak için gönderdiği bir armağandı o. “Gidip panjurların arasından baksana.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Kapı gıcırdayarak açıldı ve Ignatius korsan şıklığıyla göründü.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ignatius!”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Tıpatıp bu tepkiyi vereceğini biliyordum. Bu nedenle de donanımımı Cennet Satış Anonim Şirketi’nde gizledim.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Angelo haklıymış,” diye bağırdı Bayan Reilly. “Bunca zamandır sokaklarda bu </span><span class="CharOverride-22" xml:lang="tr-TR">Mardi Gras</span><span class="CharOverride-21" xml:lang="tr-TR"> kılığıynan dolaşıp duruyodun demek?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Şurada bir eşarp. Burada bir kılıç. Birkaç ustaca, zevkli dokunuş. İşte hepsi bu. Oldukça göz alıcı bir sonuç elde etmeye yetiyor.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Dışarı böyle çıkamassın,” diye böğürdü Bayan Reilly.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Lütfen. Bir isteri sahnesi daha istemiyorum. Yapacağım konuşmayla ilgili olarak geliştirdiğim bütün düşünceleri altüst edeceksin.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Bayan Reilly Ignatius’un kollarını yumruklamaya başladı. “Odana dön. Odana gir, Ignatius. Bak, bu kez şaka yapmıyorum, oğlum. Bu kılıkla beni küçük düşürmene izin vermeycem.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Tanrım! Anne, kes şunu. Yoksa konuşma yapamaz duruma geleceğim.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Nassı bi konuşmaymış bu? Nereye gidiyosun, Ignatius? Söylesene!” Bayan Reilly tokadı oğlunun suratına indirdi. “Evden çıkmaycaksın; seni zırdeli.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ah, aman Tanrım! Deliriyor musun yoksa? Hemen çekil başımdan. Üniformamın yanından sallanan kılıcı gördün umarım?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Ignatius’un burnunda bir tokat patladı, bir başkası da sağ gözüne indi. Ignatius paytak paytak koridorun öteki ucuna doğru ilerledi, arka kapıyı açıp avluya kaçtı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hemen eve dön,” diye bağırdı Bayan Reilly, ön kapıdan. “Hiç bi yere gitmiyosun, Ignatius!”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Cesaretin varsa o yırtık pırtık gecelikle dışarı çık da yakala beni!” diye karşılık verdi Ignatius küstahça; sonra iri, pembe dilini çıkardı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Buraya gel, Ignatius!”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hey, kesin artıkın!” diye bağırdı Bayan Annie, kapalı panjurlarının ardından. “Sinirlerim altüz oldu.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ignatius’un haline bak,” diye seslendi Bayan Reilly kadına. “Korkunç, diil mi?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Ignatius tuğla döşeli kaldırımdan annesine el salladı; üzerine sokak lambasının ışınları düşen küpesi parlıyordu.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Bayan Reilly yalvardı: “Ignatius, söz dinle, buraya gel.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Bayan Annie, “Allahın belası postacının ıslığı başımı şişirdi zati,” diye haykırdıktan sonra, “bi dakka sonra pulisi araycam,” diyerek gözdağı verdi.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Bayan Reilly, “Ignatius,” diye seslendi, ama artık çok geçti. Bir taksi köşeyi dönmek üzereydi. Tam annesi, yırtık geceliği filan unutmuş bir halde kaldırıma fırladığı anda, Ignatius kendini arabaya attı. Arka kapıyı annesinin kızıl saçlarına karşı gürültüyle kapadı ve haykırarak şoföre bir adres söyledi. Plastik kılıcıyla annesinin ellerine vurup şoföre hemen hareket etmesini emretti. Taksi hızlandı, tekerleklerin savurduğu çakıl taşları Bayan Reilly’nin eskimiş, suni ipek geceliğinin eteklerine çarptı. Kadın bir süre kırmızı kuyruk lambalarının ardından baktıktan sonra, Santa’yı aramak için koşarak eve girdi.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Kıyafet balosuna mı gidiyosun?” diye sordu şoför, araba Aziz Charles Meydanı’na kıvrılırken.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Önüne bak ve yalnızca sana bir şey söylendiği zaman konuş,” diye gürledi Ignatius.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Yol boyunca şoför ağzını açmadı, ama Ignatius kılıcını belirli noktaları vurgulamak için arada bir ön koltuğa indirerek, yapacağı konuşmayı yüksek sesle yineledi.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Aziz Peter Caddesi’ne gelince arabadan indi; üç katlı, ön yüzü kum ve kireç karışımıyla sıvalı binadan gelen boğuk, ama coşkulu şarkı seslerine, kahkahalara kulak kabarttı. Binayı zengin bir Fransız 1700’lerin sonlarında, karısı, çocukları ve evde kalmış </span><span class="CharOverride-22" xml:lang="tr-TR">tante</span><span class="CharOverride-21" xml:lang="tr-TR">’lar</span><span class="dipnot" xml:lang="tr-TR"><a class="_idFootnoteLink" href="#footnote-225-16" id="footnote-225-16-backlink">16</a></span><span class="CharOverride-21" xml:lang="tr-TR"> için yaptırmıştı. </span><span class="CharOverride-22" xml:lang="tr-TR">Tante</span><span class="CharOverride-21" xml:lang="tr-TR">’lar kullanılmayan, zevksiz eşyalarla birlikte tavan arasına kaldırılmış, çatıdaki iki küçük pencereden gördükleri dünyanın, iftiralarla, dedikodularla, el işleriyle ve tespihlerle dolu kendi </span><span class="CharOverride-22" xml:lang="tr-TR">monde</span><span class="CharOverride-21" xml:lang="tr-TR">’larına</span><span class="dipnot" xml:lang="tr-TR"><a class="_idFootnoteLink" href="#footnote-225-17" id="footnote-225-17-backlink">17</a></span><span class="CharOverride-21" xml:lang="tr-TR"> kıyasla ne kadar küçük olduğunu düşünmüşlerdi. Ancak işbilir dekoratörün eli, Fransız burjuvazisinden geriye kalan, binanın kalın tuğla duvarlarının arasında gezinmeyi sürdüren son hayaleti bile kovalayıvermişti. Binanın dışı parlak bir kanarya sarısına boyanmıştı; bahçe kapısıyla ev arasındaki araba yolunun her iki yanına asılmış olan taklit pirinç fenerlerin fitilleri hafifçe titriyor, kehribar rengi alevleri sokak kapısının ve panjurların siyah cilasına vurarak dalgalanıyordu. Her iki fenerin altına, kaldırım taşı döşeli patikaya yerleştirilmiş olan eski, çiftlik saksılarındaki İspanyol kılıçları iyice boy atmış, sivri uçlarını gökyüzüne doğru uzatmışlardı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Ignatius durdu, büyük bir hoşnutsuzlukla binaya baktı. Mavi ve sarı gözleri gösterişli ön yüzeyi hoşnutsuzlukla süzdü. Burun delikleri taze cilanın keskin kokusuna isyan etti. Siyah rugan, kapalı panjurlardan taşan şarkılar, gıdaklamalar ve kıkırdaşmalar kulaklarını tırmalıyordu</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Gırtlağını temizledikten sonra, pirinçten yapılma üç kapı ziline ve her birinin üstündeki küçük, beyaz kartlara baktı:</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Billy Truehard </span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Raoul Frayle     -3A </span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Frieda Club</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Betty Bumper</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Liz Steele           -2A </span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Dorian Greene  -1A</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">En alttaki zile basıp bekledi. Panjurların ardındaki şamata belli belirsiz azaldı. Araba yolunun karşı ucunda bir yerde bir kapı açıldı ve Dorian Greene bahçe kapısına doğru yaklaştı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Kapının önünde bekleyeni görünce, “Ay, sen miydin?” dedi. “Nerede kaldın, kuzum? Korkarım partimiz zıvanadan çıkmak üzere. Birkaç kez milleti hizaya sokmayı denedim, ama başaramadım. Giderek daha da azıtıyorlar.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Morallerini bozacak bir şey yapmadığını umarım,” dedi Ignatius, ciddi bir sesle; kılıcını sabırsızca demir kapıya vuruyordu. Biraz da öfkeyle Dorian’ın yalpaladığını fark etti; böyle bir şeyle karşılaşmayı beklemiyordu doğrusu.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ah, ne toplantı,” dedi Dorian kapıyı açarken. “Herkes kurtlarını döküyor.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Dorian durumu açıklayan hızlı ve dengesiz bir-iki hareket yaptı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Tanrım!” dedi Ignatius. “Kes şu iğrenç sapıklığı.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bu akşamdan sonra pek çok kişinin hayatı kayacak. Sabah olunca yığınlar halinde Mexico City’ye göç edecekler. İşte o zaman Mexico City nefis, çılgın bir kente dönüşecek.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Kimsenin toplantımıza kışkırtıcı öneriler getirmeye kalkışmadığını umarım.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hay Allah, elbette hayır.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Çok şükür. Daha başlangıçta ne tür direnişlerle karşılaşacağımızı Tanrı bilir. Düşman ‘içimize’ kadar girmiş olabilir. Ulusumuzun, hatta bütün dünyanın ordularına haber sızma olasılığı bile var.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hadi Çingene Kraliçesi, içeri girelim.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Yoldan eve doğru ilerlediler. Ignatius, “Bu bina insanın midesini bulandıracak kadar cafcaflı,” dedi. Duvarlar boyunca, palmiyelerin ardına gizlenmiş olan soluk lambalara baktı. “Bu büyük başarısızlığın sorumlusu kim?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ben, elbette. Binanın sahibi benim, Macar Güzeli.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Anlamalıydım. Peki, bu sefih kaprisini sürdürmen için gerekli parayı nereden bulduğunu sorabilir miyim?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Tarlalardaki sevgili ailemden,” diyerek gülümsedi Dorian. “Her ay dolgun bir çek gönderirler bana. Buna karşılık ben de onlara Nebraska’dan uzak durmaya söz veririm. Oradan biraz olaylı ayrıldım da; anlarsın ya. Bütün o buğdaylardan, uçsuz bucaksız düzlüklerden filan. Hepsinin de ne kadar iç karartıcı olduğunu anlatamam. Grant Wood da kalkmış bunlardaki duygusallıktan filan söz ediyor. Okumak için Doğu’ya gittim, sonra da buraya geldim. Ah, New Orleans demek, özgürlük demek.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Neyse, en azından darbe hazırlığı için buluşacak bir yerimiz var. Yine de, burayı gördükten sonra, acaba genelkurmay binasında ya da ona benzer uygun bir binada bir yer kiralasak daha mı iyi olurdu, diye düşünmeye başladım. Burası bir çay daveti ya da danslı bir parti türünden sapık eylemlere daha uygunmuş gibi görünüyor.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ev dekorasyon dergilerinden birinin bu binaya tam dört renkli sayfa ayırmaya hazır olduğundan haberin var mı?” diye sordu Dorian.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Şu kadarcık aklın olsaydı, bunun yapılabilecek en büyük hakaret olduğunu anlardın,” diye homurdandı Ignatius.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Oh, Altın Küpelim, aklımı başımdan alıyorsun. Bak, kapı şurada.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Dur bir dakika,” dedi Ignatius, çevreyi kollayarak. “Bu korkunç ses de ne? Biri boğazlanıyor sanki.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Araba yolundaki soluk ışığın altında durup kulak kabarttılar.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Avludan, acı acı inleyen birinin sesi geliyordu.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ay, yine ne yapıyorlar acaba?” Dorian’ın sabrı taşmış gibiydi. “Küçük aptallar. Bir an olsun akıllı uslu duramazlar.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Araştırsak iyi olur,” dedi Ignatius, suç ortaklarına özgü bir fısıltıyla. “Kuşkulanan bir subay gizlice toplantıya sızmış ve sadık bir üyemizin ağzından işkenceyle laf almaya çalışıyor olabilir. Kendini orduya adamış bir subayın ne kadar alçalabileceğini bilemezsin. Belki de yabancı bir casustur.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ay, ne eğlenceli!” diye çığırdı Dorian.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Ignatius’la birlikte avluya seğirttiler. Orada, kölelerin yaşadığı bölümde biri ağlıyordu. Kapı aralıktı, ama Ignatius yine de olanca gücüyle kapıya yüklendi ve cam panolardan birkaçını kırdı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Karşısındaki şeyi görünce, “Aman Tanrım!” diye haykırdı. “Saldırmışlar!”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Elleri kelepçelenmiş ve duvara zincirlenmiş olan ufak tefek denizciye baktı. Bu, Timmy’ydi.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Kapıya ne yaptığını gördün mü?” diye sordu Ignatius’un arkasındaki Dorian.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Düşman aramızda,” dedi Ignatius, öfkeyle. “Kim boşboğazlık etti? Söyle çabuk. Biri bizi ele vermiş.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hey, kurtarın beni,” diye yalvardı küçük denizci. “Burası çok karanlık.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Seni küçük şapşal,” diye bağırdı Dorian. “Kim zincirledi seni?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“O korkunç Billy’yle Raoul. İkisi de öyle kötü ki. Köle bölümünde yaptığın değişiklikleri göstermek için beni buraya getirdiler, bir anda kendimi bu pis şeylerle zincirlenmiş buldum; sonra da koşarak partiye döndüler.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Küçük denizci zincirlerini şıngırdattı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Dorian, Ignatius’a döndü: “Burayı daha yeni yaptırmıştım. Kapımın haline bak.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Nerede o iki casus?” diye sordu Ignatius, kılıcını eline alıp iki yana savurarak. “Binayı terk etmeden yakalamalıyız onları.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Lütfen kurtarın beni. Karanlıktan korkarım.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Kapım senin yüzünden kırıldı,” diye hırıldadı Dorian, düşmüş denizciye. “Üst kattaki o iki fahişeyle oyun oynadığın için.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Kapıyı o kırdı.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ondan başka ne beklenir ki? Bir baksana şuna.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Ignatius öfkeyle araya girdi: “Siz yoldan çıkmış iki insan, benden mi söz ediyorsunuz? Bir kapı için bu kadar heyecanlandığınıza bakılırsa, siyasetin o ölümcül arenasında fazla dayanabileceğinizi sanmam.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ah, çıkarın beni buradan. Bu sefil zincirlerden hemen kurtulmazsam, </span><span class="CharOverride-22" xml:lang="tr-TR">çığlık atacağım</span><span class="CharOverride-21" xml:lang="tr-TR">.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ay, kapa çeneni, Nellie,” diye bağırdı Dorian. Timmy’nin pembe yanağına bir tokat indirdi. “Evimden defol ve ait olduğun sokaklara dön.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ay!” diye haykırdı denizci. “Böylesine korkunç bir şeyi nasıl söylersin?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Lütfen,” diye uyardı Ignatius. “İç çekişmeler eylemimize zarar verir.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hiç olmazsa bir tane dostum kaldığını sanıyordum,” dedi denizci Dorian’a. “Yanılmışım. Hadi, devam et. Sana bu kadar zevk veriyorsa, beni bir daha tokatla.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Sana elimi bile sürmek istemem, küçük fahişe.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hiçbir pespaye yazar baskı altında bile olsa böylesine aşağılık bir melodramı kaleme alamaz,” dedi Ignatius. “Tamam, kesin artık, soysuzlar. En azından biraz daha zevkli ve incelikli davranmaya çalışın.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Vur bana!” diye haykırdı denizci, tiz sesiyle. “Buna can attığını biliyorum. Canımı acıtmaya bayılıyorsun, öyle değil mi?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ona az da olsa bedensel bir acı vermeden yakanı bırakmayacak gibi görünüyor,” dedi Ignatius Dorian’a.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“O pis, bayağı bedenine parmağımı bile sürmem.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ama onu susturmak için bir şeyler yapmalıyız. Supabım bu sefih denizcinin isterik çığlıklarını kaldıramıyor. Onu kibarca aramızdan atmalıyız. Gerekli niteliklerden yoksun olduğu apaçık. Kendine eziyetten hoşlanan biri olduğunu herkes anlayabilir. Şu anda köle bölümünü kaplayan pis kokuyu duyabiliyorum. Üstelik oldukça sarhoş görünüyor.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Benden sen bile nefret ediyorsun, koca canavar,” diye haykırdı denizci Ignatius’a.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Ignatius kılıcını Timmy’nin kafasına sertçe indirdi; gemici hafifçe inledi.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Şu anda ne kadar aşağılık bir fantezi yaşadığını Tanrı bilir,” diye belirtti Ignatius.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ah, bir daha vursana,” diye şakıdı Dorian neşeyle. “Ne eğlenceli!”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ne olur kurtarın beni bu iğrenç zincirlerden,” diye yalvardı gemici. “Denizci giysim pas lekeleriyle doldu.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Dorian kapının üzerinden aldığı bir anahtarla kelepçeleri açarken, Ignatius şöyle dedi: “O eski ve basit dönemlerde kelepçe ve zincirleri icat edenlerin aklına bir gün icatlarının bambaşka amaçlarla kullanılacağı gelir miydi hiç? Yeni yerleşim alanları kuran biri olsaydım, yapılan her sarı tuğla, çiftlik tarzı evin, iki katlı binanın duvarına en azından bir çift kelepçe asardım. Ev halkı televizyondan, pinpondan ya da küçük odalarında yaptıkları şeylerden bıktıkları zaman bir sure için birbirlerini duvara zincirlerlerdi. Herkes bayılırdı buna. Eşler şöyle derdi: ‘Kocam dün gece beni kelepçeledi. Harikaydı. Kocan sana aynı şeyi yaptı mı son günlerde?’ Çocuklar, onları zincirlemek için bekleyen annelerine kavuşmak için okuldan çıkınca doğruca eve koşarlardı. Böylece televizyonun körlettiği hayal güçleri canlanır ve çocuk suçlarında büyük gerilemeler gözlenirdi. Baba işten dönünce bütün aile onu kıskıvrak yakalayıp gün boyu onlar için çalışacak kadar budala olduğu için duvara zincirlerlerdi. Baş belası yaşlı akrabalar garaja zincirlenirdi. Sosyal Sigorta çeklerini imzalayabilmeleri için elleri ayda bir kez çözülürdü. Kelepçelerle zincirler herkese çok daha iyi bir yaşam sağlayabilirdi. Notlarımda bu konuya da yer ayırmalıyım.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hey Tanrım,” diyerek içini çekti Dorian. “Ah, o Billy’yle Raoul’u bir elime geçirirsem...”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Dorian’ın dairesinden gelen vahşi çığlıkları dinleyen Ignatius, “Küçük kurultayımız giderek denetimden çıkıyor galiba,” dedi. “Ateşli tartışmaların bir tek sinir merkezinden daha çoğunu harekete geçirdiği belli.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Aman yarabbi, bakmasam daha iyi olacak,” dedi Dorian, Fransız tarzı küçük, camlı kapıyı açarken.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Ignatius içeriye girince, kaynaşan bir kalabalıkla karşılaştı. Sigaralar ve kokteyl kadehleri, gevezelik, çığlık, şarkı ve kahkaha senfonisini yöneten değnekler gibi havadaydı. Dev boyutlu, stereo bir pikaptan yayılan Judy Garland’ın sesi, gürültüyü yarıp geçmek için savaşıyordu. Odadaki tek hareketsiz canlılar, bir mihrapmış gibi pikabın önünde saygıyla dikilen birtakım genç erkeklerdi. Elektrikli tapınaklarından yayılan ses için, “Muhteşem!” “Olağanüstü!” “Sımsıcak!” diyorlardı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Ignatius mavi ve sarı gözlerini bu ayinden ayırıp durmaksızın konuşup duran öteki konuklara çevirdi. Eller, kollar çeşitli devinimlerle havada uçuşurken ince yünlüler, parlak pamuklular, moherler ve kaşmirler bulanık bir çevrinti halinde deviniyordu. Tırnaklar, kol düğmeleri, pembe yüzükler, dişler – hepsi de ışıl ışıldı. Şık konukların oluşturduğu bir halkanın ortasında duran birinin küçük binici kırbacıyla hayranlarından birine hafifçe vurması, abartılı çığlıklar ve yakarı dolu kıkırdaşmalarla karşılandı. Bir başka halkanın merkezindeki, siyah deri ceketli bir zorba judodaki tutuş biçimlerini gösteriyor ve cinsiyetsiz öğrencilerini neşeye boğuyordu. Şık bir konuk müstehcen bir biçimde kıvrılıp kol düğmelerinden ve mücevherlerinden yayılan şıngırtılar arasında boylu boyunca yere yatırılınca, güreşçinin yanındakilerden biri, “Ah, bana da öğretsene,” diye bağırdı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Yalnızca en iyileri çağırdım,” dedi Dorian Ignatius’a.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Tanrı yardımcımız olsun,” diye patladı Ignatius. “Bana kalırsa, Güneyli tutucu taşralılardan oy koparabilmek için epeyce zorlanacağız. Yepyeni bir imaj yaratmak için kolları sıvamalıyız.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Kıvrılıp bükülen deri ceketli zorbayı ve çevresindeki istekli, sefih topluluğu izleyen Timmy iç geçirdi: “Ay, ne eğlenceli.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Odaya gelince; iç mimarların büyük bir olasılıkla </span><span class="CharOverride-22" xml:lang="tr-TR">süssüz</span><span class="CharOverride-21" xml:lang="tr-TR"> diye tanımlayacakları bir yerdi. Duvarlarla yüksek tavanlar beyazdı, sağa sola birkaç antika parça serpiştirilmişti. Geniş odadaki tek zevkli öğe, beyaz kurdelelerle toplanmış olan şampanya rengi kadife perdelerdi. İki ya da üç antika koltuğun oturulmak için değil, salt görülmedik biçimleri için seçildiği belliydi; zarif kıvrımları, bir çocuğun bile sığamayacağı minderleriyle bir mobilyayı çağrıştırmaktan öteye gitmiyorlardı. Böyle bir odada insanın dinlenmesi, oturması hatta gevşemesi bile söz konusu değildi; ancak ayakta durup poz vermesi, böylece kendisini dekoru elden geldiğince tamamlayan, canlı bir mobilyaya dönüştürmesi gerekiyordu.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Ignatius çevresini süzdükten sonra Dorian’a döndü: “Buradaki tek işlevsel eşya şu pikap, o da yanlış kullanılıyor. Bu odada ruh yok.” Odaya olduğu kadar odadakilerin aldırışsızlığına, dekora neon ışıklı bir tabela kadar uymasına karşın kendisini fark etmemiş olmalarına içerleyerek bir horultu çıkarmıştı. Başlangıç vuruşunun yapılacağı partiye katılanların, bu akşam dünyanın yazgısından çok, kendi yazgılarıyla ilgilendikleri anlaşılıyordu. “Evim dediğin bu bembeyaz mezarda toplananların bizi göremeyecek kadar meşgul olduklarını görüyorum. İçkisini tükettikleri, havasını ağır parfümle kirlettikleri ev sahibine bir selam bile vermediler. Bir kedi köpek kavgası izler gibiyim.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Onlar için kaygılanma. Aylardır şöyle güzel bir parti için çıldırıyorlardı. Gel. Yaptığım düzenlemeyi görmelisin.” Ignatius’u şöminenin yanına götürdü ve rafın üzerindeki vazoyu gösterdi: İçine bir kırmızı, bir mavi, bir de beyaz gül koymuştu. “Ne hoş, değil mi? O yapışkan krepon kâğıtlarından çok daha iyi değil mi böylesi? Krepon kâğıdı almadım değil, ama onlarla ne yaptımsa hoşuma gitmedi.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bitkisel bir yenilgi bu,” yorumunda bulundu Ignatius, sinirli. Sonra plastik kılıcını vazoya indirdi. “Boyanmış çiçek yapay ve sapıktır, üstelik müstehcen de. Sizlerle çok uğraşmam gerekecek.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Oh, laf, laf, laf,” diye inledi Dorian. “Hadi mutfağa gidelim. Seni partimizin kadın koluyla tanıştırmak istiyorum.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Doğru mu bu? Kadın kolu, ha?” diye sordu Ignatius, coşkuyla. “İleri görüşlülüğün için seni kutlamalıyım.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Bir köşede duygusal bir tartışmaya dalmış olan iki genç erkeğin dışında sessiz olan mutfağa girdiler. Mutfak masasının çevresinde oturan üç kadın teneke kutulardan bira içiyordu. Ters ters Ignatius’a baktılar. Avcundaki teneke kutuyu ezmekte olanı durdu, kutuyu lavabonun yanındaki çiçek saksısına fırlattı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Kızlar,” dedi Dorian. Üç biracı kız kaba sesleriyle bir Bronx şamatası çıkararak karşılık verdi. “Bu, Ignatius Reilly; yeni bir yüz.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Kutuyu fırlatan kız, “Gelsene, şişko,” dedikten sonra Ignatius’un pençesini yakaladı, parçalarcasına sıktı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Aman Tanrım!” diye haykırdı Ignatius.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bu, Frieda,” diye açıkladı Dorian. “Ötekiler de Betty ile Liz.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Ignatius bir daha el sıkışmamak için ellerini önlüğünün ceplerine sokarak, “Nasılsınız?” dedi. “Davamıza değeri ölçülemez katkılarda bulunacağınızdan eminim.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Nerden buldun bunu?” diye sordu Frieda, Dorian’a; öteki iki arkadaşıysa Ignatius’u inceleyip anlamlı anlamlı bakıştılar.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bay Greene ile annemin aracılığıyla tanıştık,” diye açıkladı Ignatius, azametli bir tavırla.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Atıyorsun,” dedi Frieda. “Anan çok ilginç biri olmalı.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Pek sayılmaz,” diye karşılık verdi Ignatius.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Neyse, bir kutu bira kapsana, Duba,” dedi Frieda. “Ne yazık ki şişe biramız yok. Betty kapağı dişleriyle açabiliyor. Çenesi, demir bir kapan gibidir.” Betty, Frieda’ya açık saçık bir el hareketi yaptı. “Böyle giderse kahrolası gırtlağı tıkanıp kalacak.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Betty boş bir teneke kutuyla Frieda’nın kafasına vurdu.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Mutfak sandalyelerinden birini kapan Frieda, “Sen kaşındın,” dedi.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hey, kesin artık,” dedi Dorian, dişlerinin arasından. “Uslu durmayacaksanız hemen yaylanın burdan.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Doğrusunu istersen,” dedi Liz, “bu mutfakta sıkıntıdan patlıyoruz.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Doğru,” diye haykırdı Betty. Sonra Frieda’nın kaldırdığı iskemlenin ayaklarından birine yapıştı, Frieda’yla ikisi iskemleyi ele geçirmek için boğuşmaya başladılar. “Neden buraya tıkılıp kalmak zorundayız ki?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hemen bırakın o iskemleyi,” dedi Dorian.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Evet, lütfen,” diye ekledi Ignatius. Bir köşeye sinmişti. “Biri yaralanabilir.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Örneğin </span><span class="CharOverride-22" xml:lang="tr-TR">sen</span><span class="CharOverride-21" xml:lang="tr-TR">,” dedi Liz. Açılmamış bir bira kutusunu ona fırlattı; Ignatius hemen başını eğdi.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Allah kahretsin!” dedi. “Öteki odaya dönsem daha iyi olacak galiba.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Toz ol, koca göt,” dedi Liz ona. “Buradaki havayı tüketiyorsun.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Dorian güreşi sürdüren, tişörtleri ter içinde kalmış olan Frieda’yla Betty’ye bağırdı: “Kızlar!” Aralarındaki iskemleyle odanın içinde dört dönüyor, birbirlerini duvara, bulaşık evyesine sıkıştırıyorlardı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Pekâlâ, kesin artık,” diye bağırdı Liz arkadaşlarına. “Yoksa sizi kaba biri sanacaklar.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Bir iskemle kapıp iki düşmanın arasına girdi. Sonra kendininkini Frieda ile Betty’nin arasında gidip gelen iskemlenin üzerine indirerek kızları ayırdı. İskemleler çatırtıyla yere düşüp parçalandılar.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Senden araya girmeni isteyen oldu mu?” diye hırladı Frieda, Liz’in kırpık saçlarına yapışarak.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Kızları masaya doğru itmeye çalışan Dorian yerdeki iskemlelere çarpıp sendeledi. “Derhal oturun ve kendinize gelin,” diye haykırdı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bu partide iş yok,” dedi Betty. “Hareket nerde?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Madem bu boktan mutfağa tıkılıp kalacaktık, neden çağırdın bizi partine?” diye sordu Frieda.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“İçerde olsanız hemen dövüşmeye başlardınız. Siz de biliyorsunuz bunu. Sizi sırf komşuluk hatırına çağırdım. Bela çıkarmanızı istemiyorum. Aylardır bu kadar cici bir parti verilmemişti.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Tamam,” diye homurdandı Frieda. “Burada hanım hanımcık oturacağız.” Kızlar anlaştıklarını göstermek için birbirlerinin kollarını yumrukladılar. “Ne de olsa yalnızca kiracıyız. Hadi salona dön de, sesi Jeanette MacDonald’a benzeyen o sahte kovboya şirinlik et; hani geçen gün Chartres Caddesi’nde bizi kazıklamaya kalkışana.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Çok iyi ve cana yakın bir insandır,” dedi Dorian. “Sizi tanımadığından eminim.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Betty atıldı: “Bal gibi tanıdı. Az kaldı kafasını kırıyorduk.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“O kendini beğenmişin kasığına sıkı bir tekme indirmek isterdim,” dedi Liz.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Lütfen,” dedi Ignatius, önemli bir açıklama yaparcasına. “Çevremde gördüğüm tek şey, didişme. Safları sıkılaştırmalı ve kenetlenmiş bir cephe oluşturmalısınız.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ne diyor bu?” diye sordu Liz; Ignatius’a fırlattığı kutuyu alıp açtı. Fışkıran köpükler Ignatius’un Cennet ürünlerinin şişirdiği göbeğini ıslattı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Yeter artık, ama,” dedi Ignatius öfkeyle.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“İyi ya,” dedi Frieda. “Anca gidersin.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Mutfak bu gece bize ait,” dedi Betty. “Onu kimin kullanacağına biz karar vereceğiz.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Kadın kolunun verdiği ilk likör partisini görmek gerçekten ilgimi çekmişti,” diye homurdanan Ignatius yuvarlana yuvarlana kapıya doğru yürüdü. Tam çıkmak üzereyken, boş bir bira kutusu küpesini yalayarak kapının pervazına çarptı. Dorian’la birlikte dışarıya çıkıp kapıyı kapadılar. “Bu külhanbeylerini çağırmakla hareketimizi kirlettiğinin farkında mısın?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Çağırmak zorundaydım,” diye açıkladı Dorian. “Çağırma-saydım, zorla girerlerdi içeri. Daha da beter olurlardı. Neşeleri yerindeyken, çok eğlenceli kızlardır, ama geçenlerde polisle takıştılar, bu yüzden herkese saldırıyorlar.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hemen atmalıyız onları!”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Dorian, “Nasıl istersen, Macar Güzeli,” diyerek sırıttı. “Şahsen ben kızlara biraz acıyorum. Eskiden Kaliforniya’da yaşarlarken, çok eğlenirlermiş. Sonra, Kas Kumsalı’nda başları bir halterciyle derde girmiş; oğlana tecavüz etmekle suçlanmışlar. Dediklerine göre oğlanla Hint usulü bilek güreşi yapıyorlarmış, sonra da işler çığırından çıkmış. Güney Kaliforniya’ya kaçıp o bir eşi daha bulunmayan Alman otomobilleriyle çölü geçmişler. Onlara sığınacak bir yer verdim. Pek çok bakımdan harika kiracılardır. Binamı herhangi bir polis köpeğinden daha iyi koruyorlar. Yaşlanmış bir film yıldızından tonla para kazanıyorlar.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Gerçekten mi?” Ignatius ilgilenmişti. “Belki de onları kovarken biraz aceleci davrandım. Siyasal bir harekette, nereden gelirse gelsin, bol paraya gereksinim vardır. Ayrıca o kot pantolonlarıyla gösterişsiz çizmelerinin gölgelediği belli bir çekicilikleri olduğu da tartışılmaz.” Kaynaşıp duran konuklara baktı. “Şu insanları sustur. Burada düzeni sağlamalıyız. Yapmamız gereken çok önemli bir iş var.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Süslü kırıtkan kovboy, şık konuklardan birini binici kırbacıyla gıdıklıyordu. Siyah derili zorba, kendinden geçmiş bir konuğu yere çivilemişti. Dört bir yandan çığlıklar, iç çekmeler, kıkırdaşmalar geliyordu. Pikaptan şimdi Lena Horne’un sesi yükselmekteydi. Pikabın çevresindekiler saygıyla, “Ustaca,” “Gıcır gıcır,” “Evrensel,” diyordu. Kovboy, coşmuş hayranlarının yanından ayrılmış, bir yandan şarkıya eşlik ederken, bir yandan da kovboy çizmeli ve geniş kenarlı şapkalı bir dansçı gibi kıvrılıp bükülme-ye başlamıştı. Ötekiler bir ağızdan çığrışarak çevresini sardılar; siyah derili zorbanın işkence edebileceği kimse kalmamıştı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bütün bunlara bir son vermelisin,” diye bağırdı Ignatius, kovboya göz kırpan Dorian’a. “İnce beğeni ve edebe karşı çok kötü bir saldırıya tanık olmakla kalmıyor, salgı bezlerinden yayılan iğrenç kokular ve parfümler yüzünden soluk da alamıyorum.” “Ay, oyunbozanlık etmesene. Ne güzel eğleniyorlar.” “Çok özür dilerim,” dedi Ignatius, daha da ciddileşerek. “Bu gece, son derece ciddi bir görevle buradayım. İlgilenilmesi gereken bir kız var; yürekli, ilerici ve pasaklı bir sürtük. Şimdi şu saldırgan müziği kapat, eşcinselleri de sustur. Artık asıl konuya geçmenin zamanı geldi.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bizi eğlendireceğini sanmıştım. Böyle sıkıcı ve tatsız biri olmayı sürdüreceksen, git.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Gitmeyeceğim! Kimse beni yolumdan döndüremez. Barış! Barış! Barış!”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hay Allah. Sen bayağı </span><span class="CharOverride-22" xml:lang="tr-TR">ciddisin</span><span class="CharOverride-21" xml:lang="tr-TR">, öyle değil mi?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Ignatius Dorian’dan kurtulup odanın karşı köşesine koştu, şık konukları bir yana iterek pikabın fişini çekti. Arkasına dönünce konukların Apaçi savaş çığlıklarıyla karşılandı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Canavar.” “Manyak.” “Dorian’ın söz verdiği şey, bu muydu?” “Lena’ya bu yapılır mı?” “Kılığına bakın – ne kadar kaba.” “Ya küpesi?” “Benim en sevdiğim şarkıydı o.” “Korkunç.” “İnanılmayacak kadar kaba.” “Yontulmamış ayı.” “Tam bir canavar.” “Kötü, çok kötü bir düş bu.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Susun!” diye kükredi Ignatius, öfkeli kalabalığa. “Dostlarım, bu gece burada bulunmamın nedeni, sizlere dünyayı nasıl kurtaracağınızı ve barışı nasıl sağlayacağınızı göstermektir.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Aklını kaçırmış.” “Dorian, ne tatsız bir şaka.” “Nerden çıktı bu?” “Üstü kapalı bir çekiciliği bile yok.” “Pis herif.” “Baş belası.” “Biri o nefis plağı koysun yeniden.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Kavgaya çağrılıyorsunuz,” diye sürdürdü Ignatius, olanca sesiyle. “Ya dünyayı kurtarmak için kişisel yeteneklerinizi seferber edersiniz, ya da yoldaşlarınıza sırt çevirirsiniz. Hangisini seçiyorsunuz?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Aman, ne çirkin!” “Hiç eğlenceli değil.” “Bu iğrenç konuşma sürecekse, ben gidiyorum.” “Pek de zevksiz.” “Biri pikabı çalıştırsın. Sevgili, canım Lena.” “Paltom nerede?” “Hadi şık bir bara gidelim.” “Hale bak, en pahalı ceketime martini dökülmüş.” “Hadi şık bir bara gidelim.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Dünya ciddi bir huzursuzluk içinde,” diye haykırdı Ignatius, miyavlamaları ve tıslamaları bastırmak için. Küçük bir Büyük Şef parçasına aldığı bazı notlara bir göz atmak için durup ceplerini karıştırdı. Cebinden kâğıt yerine Bayan O’Hara’nın yırtılmış, kıvrılmış fotoğrafı çıktı. Fotoğrafı gören konuklar çığlıklar attılar. “Kıyameti önlemeliyiz. Ateşe ateşle karşılık vereceğiz. İşte bu nedenle size sesleniyorum.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bu neden söz ediyor, kuzum?” “Keyfimi kaçırdı.” “Şu gözlere bakın; ne kadar ürkütücü.” “Hadi şık bir bara gidelim.” “Hadi San Francisco’ya gidelim.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Susun, sapıklar!” diye bağırdı Ignatius. “Beni dinleyin.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Kovboy duygulu, soprano sesiyle yalvardı. “Dorian. Ne olur sustur şunu. Ne güzel eğleniyorduk. Oysa bu komik bile değil.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Çok doğru,” dedi inanılmayacak kadar şık bir konuk; yüzüne sürdüğü kahverengi pudra, güneşten yanmış gibi görünmesini sağlıyordu. “Gerçekten korkunç biri. İçime kasvet bastı.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Onu dinlemek zorunda mıyız?” diye sordu bir başkası, sigarasını Ignatius’u bir anda görünmez kılacak bir sihirbaz değneğiymişçesine sallayarak. “Yoksa bu bir tür numara mı, Dorian? Sürprizlere bayıldığımız doğru, ama bu. Demek istediğim, ben televizyondaki haberleri bile izlemem. Bütün gün o dükkânda çalıştıktan sonra katıldığım bir partide böyle şeyler duymak istemiyorum. İlle konuşacaksa, biz gittikten sonra konuşabilir. Sözleri korkunç zevksiz.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Çok da uygunsuz,” diyerek içini çekti siyah derili zorba; ansızın sevimli birine dönüşmüştü.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Pekâlâ,” dedi Dorian. “Pikabı açın. Biraz eğleniriz, demiştim.” Yüksek sesle homurdanan Ignatius’a baktı. “Ne yazık ki canlarım, kendisi korkunç, korkunç bir bombaymış.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Harika.” “Dorian olağanüstü biri.” “İşte pikabın fişi.” “Lena’ ya bayılıyorum.” “Bence bu onun en iyi plağı.” “Şarkı sözleri ne kadar da zekice.” “Bir kez onu New York’ta görmüştüm. Muhteşemdi.” “Bundan sonra, Çingene’yi çalın. Ethel’e bayılırım.” “Tamam, işte başlıyor.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Ignatius, yanan güvertedeki bir çocuk gibi öylece kalakalmıştı. Müzik bir kez daha yükseldi. Dorian da odadaki herkes gibi Ignatius’u görmezden gelerek, çene çalmak için birilerinin yanına gitti. Ignatius kendisini tıpkı lisedeki kimya laboratuvarında, yaptığı deney patlayıp da kaşını yaktığı ve dehşet içinde kaldığı günkü kadar yalnız hissediyordu. Yaşadığı şaşkınlık ve dehşet yüzünden pantolonunu ıslatmış, geçmişteki benzer patlamalar yüzünden ondan içtenlikle nefret eden öğretmen de dahil olmak üzere kimse yüzüne bakmamıştı. Günün geri kalanında, sırılsıklam bir halde okulda dolanırken herkes ona görünmez biriymiş gibi davranmıştı. Dorian’ın salonunda öylece dikilirken kendisini yine görünmez biri gibi duyumsayan Ignatius, varlığını kanıtlama gereksinimiyle plastik kılıcını düşsel bir düşmana doğru savurmaya başladı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Şimdi pek çok kişi Lena’nın şarkısına eşlik ediyordu. Pikabın yakınlarındaki iki kişi dans etmeye başladı. Dans bir orman yangını gibi yayıldı ve kısa sürede pist, sap gibi yalnız kalan Ignatius’un çevresinde salınan, kırıtan çiftlerle doldu. Dorian kovboyun kollarında yanından kayarcasına geçerken, Ignatius onun ilgisini çekmek için boş yere çabaladı. Kılıcını kovboya batırmayı bile denedi, ama ikisi ele avuca gelmez, şeytan bir dans çiftiydi. Ignatius sözcüğün tam anlamıyla un ufak olmak üzereyken, Frieda, Betty ve Liz mutfaktan çıkıp salona daldılar.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“O mutfağa daha fazla dayanamadık,” dedi Frieda Ignatius’a. “Ne de olsa, biz de insanız.” Ignatius’un midesine hafif bir yumruk indirdi. “Dışarda kalmış gibi bir halin var, şişko.” </span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ne demek oluyor bu?’ diye sordu Ignatius, kibirli. </span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Yani giysin ortama pek uygun değil gibi,” dedi Liz. </span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Beni bağışlayın, bayanlar. Gitmek zorundayım.” </span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hey, gitme, duba,” dedi Betty. “Biri seni dansa kaldırabilir. Seninle dalga geçiyorlar. Sakın gemiyi terk etme. Öz analarıyla bile dalga geçer bunlar.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">O sırada, kayıp uğur bileziğini aramak ve zincirlerle bir oyun daha oynamak için yavaşça köle bölümüne sıvışmış olan Timmy salona döndü. Ignatius’un yanına gelip heyecanla sordu: “Dans etmek ister misin?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Gördün mü,” dedi Frieda Ignatius’a.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bunu kaçırmak istemem,” diye bağırdı Liz. “Hadi limbo yapın da seyredelim. Hadi. Bir süpürge bulayım; sapını sırık yerine kullanabiliriz.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Oh, aman Tanrım!” diye inledi Ignatius. “Lütfen. Ben dans etmem.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Timmy bastırdı: “Aa, hadi ama. Ben sana öğretirim. Dans etmeye bayılırım. Kendini bana bırak.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hadisene, koca göt,” dedi Betty, gözdağı verircesine. “Hayır. Olanaksız. Hele kılıçla, önlükle hiç olmaz. Biri yaralanabilir. Buraya konuşma yapmaya geldim, dans etmeye değil. Ben dans etmem. Asla. Hayatımda hiç dans etmedim.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ama şimdi edeceksin,” dedi Frieda. “Denizcinin kalbini kırmak istemezsin, değil mi?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Dans etmeyeceğim!” diye hırladı Ignatius. “Hiç etmedim ve buna yoldan çıkmış, sarhoş biriyle başlamaya da niyetim yok.” </span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ayy, bu kadar katı olma,” deyip kıkırdadı Timmy.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Denge duyum her zaman ölçütlerin altında olmuştur,” diye açıkladı Ignatius. “Yerlere yuvarlanıp kalçamızı kırabiliriz. Bu düşmüş denizciye gelince; topal kalabilir.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bu duba tam bir baş belasına benziyor,” dedi Frieda arkadaşlarına. “Değil mi?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Frieda’nın işareti üzerine kızlar Ignatius’a saldırdı. Biri Ignatius’a çelme taktı; öteki diziyle kalçasına vurdu; üçüncüyse onu geriye, hemen arkada dönüp duran kovboya doğru itti. Ignatius kovboya tutundu, beriki ürken Dorian’ın kollarından kurtulup yere yuvarlandı. Kovboy düşerken pikabın iğnesi havaya kalktı ve plak sustu. Müziğin yerini konuklardan yükselen çığlıklar, feryatlar almıştı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Dorian, at şunu dışarıya!” diye korkuyla haykırdı süslü biri. Bir köşeye toplanan konukların yüzüklerinden, bileziklerinden ve kol düğmelerinden metalsi bir şıngırtı yükseldi.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Frieda dengesini bulmak için hâlâ kollarını sallayan Ignatius’a, “Vay be, o fahişe kovboyu tıpkı bir bovling kukası gibi devirdin,” diye bağırdı hayranlıkla.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bravo, şişko,” dedi Liz.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hadi, şimdi onu başka birinin üzerine itelim,” dedi Betty.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ne yaptın, koca canavar?” diye haykırdı Dorian, Ignatius’a.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bu büyük bir hakaret,” diye bağırıyordu Ignatius. “Bu toplantıda hiçe sayıldığım, küçük düştüğüm yetmezmiş gibi, ev dediğin bu örümcek yuvasında saldırıya uğradım. Umarım sigortan vardır. Yoksa avukatlarımın elinden kurtulabilmek için bu cafcaflı binayı satmak zorunda kalabilirsin.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Dorian dizlerinin üzerine çökmüş, gözkapakları titremeye başlayan kovboyu yelpazeliyordu.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Kov şunu, Dorian,” diye hıçkırdı kovboy. “Neredeyse öldürüyordu beni.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Farklı ve komik biri olduğunu sanıyordum,” dedi Dorian Ignatius’a. “Ancak evime ayak basan en iğrenç şey oldun. Daha kapıyı kırdığın anda, işlerin buraya varacağını kestirmeliydim. Şu sevgili çocuğa ne yaptığını gördün mü?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Pantolonum kirlendi,” diye car car bağırdı kovboy.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Şiddetli bir saldırıya uğrayıp züppe inek çobanının üzerine itildim.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Yalan atma, şişko,” dedi Frieda. “Biz her şeyi gördük. Kıskandı, Dorian. Seninle dans etmek istiyordu.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Korkunç.” “Defet şunu.” “Partiyi mahvetti.” “Pis canavar.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Tehlikeli de.” “Tam bir fiyasko.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Defol!” diye haykırdı Dorian.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Biz onunla ilgileniriz,” dedi Frieda.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Kızlar küt parmaklarını önlüğüne geçirip onu kapıya doğru çekiştirmeye başlayınca, Ignatius ağırbaşlı bir tavırla, “Pekâlâ,” dedi. “Seçiminizi yaptınız. Savaşla, kanla dolu bir dünyada yaşayın. Bombalar düşmeye başlayınca sakın bana koşmayın. Ben sığınağımda olacağım!”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hadi, sepetleyelim şunu,” dedi Betty</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Üç kız Ignatius’u tartaklayarak kapıdan çıkardı, patikaya doğru itekledi.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bu eylemle hiçbir ilgim kalmadığı için Fortuna’ya şükürler olsun,” diye gürledi Ignatius. Kızlar eşarbı bir gözünün üzerine doğru indirdikleri için nereye gittiğini göremiyordu. “Sizin gibi kendini çabucak kaybeden insanların oyuna güvenilmez zaten.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Ignatius’u bahçe kapısından dışarıya, kaldırıma ittiler. Kapıdaki İspanyol kılıçları baldırlarına batınca, acıdan öne doğru sendeledi.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“İşte bu kadar,” diye bağırdı Frieda, kapıyı kapatırken. “Sana on dakika veriyoruz. Sonra mahalleyi tarayacağız.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Dua et de o şişko kıçını bulamayalım,” dedi Liz.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Toz ol, duba,” diye ekledi Betty. “Uzun zamandır şöyle güzel bir kavga etmemiştik. Yumruklarımız kaşınıyor.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Ignatius itişerek patikaya doğru ilerleyen kızların arkasından, “Eylemi mahvettiniz,” diye bağırdı. Tükürükleri çevreye saçılıyordu, “Duydunuz mu? Mahvettiniz! Siyasetten de, oy toplamaktan da habersizsiniz. Ülkedeki bir tek bölgede bile seçimi kazanamazsınız siz. Mahallede bile!”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Kapı çarpılarak kapandı; kızlar eski coşkusuna kavuşmuş gibi görünen partiye döndüler. Müzik yeniden başlamıştı; Ignatius çığlıkların, kahkahaların eskisinden de güçlü bir biçimde yükseldiğini duydu. Kılıcıyla siyah panjurlara vurdu: “Kaybedeceksiniz!” Çığlığını dansçıların yeri döven, yerde sürüklenen ayak sesleri yanıtladı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Bitişikteki kapı girişinin gölgelerinde, ipek takım elbiseli, fötr şapkalı bir adam belirdi; kızların gidip gitmediğine baktı. Sonra yeniden karanlığa çekilip binanın önünde öfkeyle gidip gelen Ignatius’u gözledi.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Ignatius’un supabı bunca heyecana dayanamayıp kapanmıştı. Elleriyse onun halinden anladıklarını gösterircesine sayısız, küçük, beyaz yumruyla doluvermişti; yumrular deli gibi kaşınıyordu. Myrna’ya barış harekâtıyla ilgili olarak ne söyleyecekti şimdi? Tıpkı Mağribilerin Onuru için başlattığı başarısız sefer gibi, bir başka yenilgiyle yüz yüzeydi. Ah Fortuna, seni iğrenç fahişe! Akşam daha yeni başlıyordu; Constantinople Caddesi’ne ve annesinin çeşitli hakaretlerine dönemezdi, hele böyle coşkuları doruğuna çıkmak üzereyken ve bu şansını kaybetmişken. Neredeyse bir haftadır bu başlama vuruşundan başka bir şey düşünmemişti, oysa şimdi ne idüğü belirsiz üç kız tarafından siyaset arenasından Aziz Peter Caddesi’nin ıslak kaldırımına atılmış, hayal kırıklığı ve kızgınlık içinde dikiliyordu.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Her zamanki gibi can çekişmekte olan Mickey Mouse saatini görünce, saatin kaç olduğunu merak etti. Neşeli Gece’deki ilk gösteriyi izleyebileceği kadar erken miydi acaba? Belki de Bayan O’Hara çoktan başlamıştı? Myrna ile siyasal eylem alanında dövüşmek bir türlü kısmet olmayacaktı galiba. Öyleyse onlar da kozlarını cinsellik alanında paylaşırlardı. Bayan O’Hara, Myrna’nın saldırgan gözlerinin bugüne kadar görmediği ustalıkta bir savaşçıydı. Ignatius, ağzı belli belirsiz sulanarak bir kere daha fotoğrafa baktı. Ne cins bir evcil hayvandı acaba? Geceyi, başarısızlık canavarının dişlerinden kurtarma şansı hâlâ vardı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Bir pençesiyle ötekini kaşıyarak, en azından güvenlik açısından hemen oradan uzaklaşması gerektiğini düşündü. O üç vahşi kız sözlerinde duracak tiplere benziyorlardı. Aziz Peter’dan aşağıya, Bourbon’a doğru yuvarlanmaya başladı. İpek giysili, fötr şapkalı adam gölgelerden çıkıp Ignatius’un peşine düştü. Ignatius Bourbon’a varınca döndü, gece gezintisine çıkmış turistlerin ve mahallelilerin arasından kanala giden yokuşu tırmandı; bu insanların arasında göze çarpmıyordu. Dar kaldırımda kalabalığı yararak ağır ağır ilerliyor, iki yana özgürce sallanan kalçaları insanları yanlara doğru savuruyordu. Myrna, Bayan O’Hara’yı okuyunca, ağzındaki kahveyi şaşkınlıktan mektup kâğıdının üzerine püskürtecekti.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Neşeli Gece’nin bulunduğu yere yaklaşırken, esrarkeş zencinin sesini duydu: “Heey! Gelin! Bağyan O’Horror’nan hayvanının dansını seyredin. Yüzde yüz gerçek, pambuk tarlasındaki kölelerin dansı. Boktan içkinizin her kadehinde sizi nakavt etçek bi damla alkol olucak garanti. Vay anasını! Kadehlerden frengi kapıcanıza da garanti veriyoruz. Heey! Bağyan O’Horror’nan hayvanının eski Güney dansı gibisini görmemişinizdir. Bu gece başlıyo, belkim de bu sizin gösteriyi izlemek içün ilk ve tek şansmızdır. Kaçırmayın!”   .</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Ignatius, Neşeli Gece’nin önünden akıp geçen kalabalığın arasında zenciyi gördü. Kimsenin çığırtkanın yakarılarına kulak astığı yoktu. Çığırtkan bir fırtına bulutu üflemek için sözlerine ara verdi. Kuyruklu bir ceket giymiş, bir kenarını koyu renk gözlüğüne doğru yıktığı, silindir bir şapka takmıştı; dumanların arasından çağrısına aldırış etmeyen insanlara sırıtıyordu.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hey, buraya bakın! Yoldan geçip gidenler! Hemen durun ve içeri girin. Kıçınızı Neşeli Gece’nin taburelerine yerleştirin,” diye başladı yeniden. “Neşeli Gece’de asgari ücretin altında çalışan sahici zenciler bilem var. Vay be! Gerçek bi pambuk tarlası havası; sahnede, gözbebeklerinizin önünde pambuk yetiştirilecek; iki gösteri arasında insan hakları içün çalışan biri kıçına tekmeyi yiycek. Heey!”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bayan O’Hara çıktı mı?” Çığırtkanın dirseğinin dibindeki Ignatius’un salyaları akıyordu.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Vay vaay!” Şişko herif gelmişti. Hem de şahsen. “Hey, neden hâlâ o küpeynen eşarbı takıyosun? Amacın ne?’</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Lütfen.” Ignatius kılıcını biraz takırdattı. “Gevezelik edecek zamanım yok. Korkarım bu gece yıldızım yeterince parlak değil. Bayan O’Hara başladı mı?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bikaç dakka sona başlıyo. Hemen içeri gir ve kendine ringin karşısında bi yer bul. Şef garsonnan konuştum, senin içün bi masa ayırdı.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Doğru mu söylüyorsun?’ diye sordu Ignatius, heyecanla. “Nazi patroniçe yoktur, umarım?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Akşamüstü Kaliforniya’ya gitti. Harla O’Horror öyle iyiymiş ki, kendisi gidip kıçını okyanusa daldırır, bi süre keyfine bakarmış “</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Harika. Harika.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hadisene, yavu gir artık. Vaay be! Bi dakkasını bilem kaçırmamalısın. Sat anasını! Harla bi-iki saniye sona çıkıyo, hemen gidip o boktan sahnenin karşısına yerleş. İyice yakın oturursan, Bayan O’Horror’ın butlarındaki sivilceleri bilem gürebilirsin.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Jones, Ignatius’u kapitone kapıdan içeriye itekledi.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Ignatius bara öyle hızlı daldı ki, önlüğü ayak bileklerinin çevresinde dalgalandı. Karanlık olmasına karşın, Neşeli Gece’nin bir önceki gelişindekinden de pis olduğunu fark etti. Yerde, oldukça sınırlı bile olsa bir pamuk hasadına izin verecek kadar toz birikmişti; ama ortada pamuk filan görünmüyordu. Herhalde Neşeli Gece’nin iğrenç tuzaklarından biriydi bu da. Şef garsona bakındı, ama kimseyi göremedi, loş salondaki masalara dağılmış birkaç yaşlı adama doğru hantal hantal ilerledi ve tam sahnenin altındaki küçük masaya oturdu. Kasketi, yeşil bir sahne ışığı gibi parlıyordu. Bu kadar yakın olunca, ilgisini çekmek için Bayan O’Hara’ya bir işaret çakması, ya da Boethius’la ilgili bir şeyler fısıldaması olasıydı. İzleyicilerin arasında aynı soydan birinin bulunduğunu görünce kadın çok etkilenecekti. Ignatius yan masalarda oturan, bir avuç dolusu boş bakışlı erkeğe baktı. Bayan O’Hara, matinelerde çocuklara sarkıntılık eden bitkin, karanlık görünüşlü yaşlı adamlara benzeyen bu domuz sürüsünün karşısında alçalmak zorunda kalacaktı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Küçük sahnenin yan kanadındaki üç kişilik orkestra, </span><span class="CharOverride-22" xml:lang="tr-TR">Sen Benim Şans Yıldızımsın</span><span class="CharOverride-21" xml:lang="tr-TR">’ı çalmaya başladı. Biraz kirli görünen sahnede şimdilik herhangi bir sefahat belirtisi yoktu. Ignatius içki söylemek için bara doğru bakınca, annesiyle kendisine servis yapmış olan barmenle göz göze geldi. Barmen onu görmezden geldi. Bunun üzerine Ignatius bara yaslanmış, ayakta duran bir kadına heyecanla göz kırptı; kırk yaşlarındaki Latin kadın, altın dişlerini göstererek gülümsedi. Barmenin kendisini durdurmasına kalmadan bardan ayrıldı ve sahneye ılık bir sobaya sokulur gibi sokulmuş olan Ignatius’un yanına geldi.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“İçki istiyoosun, arkadaş?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Pis kokulu bir soluk Ignatius’un bıyığından süzülüp burnuna doldu. Eşarbı kasketinden çekip aldı, burun deliklerine bastırdı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Evet, teşekkür ederim,” dedi boğuklaşmış sesiyle. “Bir Dr. Nut, lütfen. Buz gibi olsun.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Kadın anlaşılması güç bir sesle, “Bakalım ne var?” dedikten sonra hasır sandaletlerini sürüyerek yeniden bara döndü.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Ignatius elini kolunu sallayarak barmenle konuşan kadını izledi. Çoğu Ignatius’a yöneltilmiş, bir sürü el kol hareketi yaptılar. Bu mağarada hiç olmazsa güvendeyim, diye düşündü Ignatius. Hele güçlü kuvvetli o üç kız mahallede kendisini arıyorlarsa. Barmenle kadın birkaç işaret daha yaptılar; sonra kadın ayaklarını sürüyerek, iki şişe şampanya ve iki kadehle Ignatius’un yanına döndü.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Dr. Nut yok,” dedi, tepsiyi çarparak masaya bırakırken. “</span><span class="CharOverride-22" xml:lang="tr-TR">Mira</span><span class="CharOverride-21" xml:lang="tr-TR"> şampanyaya yirmi dört dolar öde.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bu bir rezalet!” Kılıcını birkaç kez kadına doğru salladı. “Bana bir Cola getir.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Cola yok. Hiç bi şiy yok. Bi tek şampanya.” Kadın iskemlelerden birine oturdu. “Hadi, tatlım. Aç şu şampanyayı. Çok susadım.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Soluğu bir kez daha Ignatius’un burnuna çarptı; beriki eşarbı burnuna öyle sıkı bastırdı ki, neredeyse boğuluyordu. Bu kadından, hızla beynine ulaşan ve onu bir geri zekâlıya dönüştüren bir mikrop kapabilirdi. Zavallı Bayan O’Hara. İnsanlıktan nasibini almamış kişilerle bir arada çalışmaya zorlanıyordu. Bayan O’Hara’nın Boethius’tan ayrılmak zorunda kalışı göz yaşartıcıydı. Latin kadın hesabı Ignatius’un kucağına bıraktı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Sakın dokunma bana!” diye gürledi, eşarbın gerisinden.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“</span><span class="CharOverride-22" xml:lang="tr-TR">Ave Maria! Que Pato</span><span class="CharOverride-21" xml:lang="tr-TR">! diye söylendi kadın. “</span><span class="CharOverride-22" xml:lang="tr-TR">Mira</span><span class="CharOverride-21" xml:lang="tr-TR">, öde bakalım. </span><span class="CharOverride-22" xml:lang="tr-TR">Maricon</span><span class="CharOverride-21" xml:lang="tr-TR">. O koca </span><span class="CharOverride-22" xml:lang="tr-TR">cula</span><span class="CharOverride-21" xml:lang="tr-TR">’na tekmeyi yersin soona.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Aman bu ne zarafet,” diye homurdandı Ignatius. “Buraya seninle içmeye gelmedim. Derhal terk et masamı.” Ağzından derin bir soluk aldı. “Giderken şampanyayı da götür.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“</span><span class="CharOverride-22" xml:lang="tr-TR">Oye, loco</span><span class="CharOverride-21" xml:lang="tr-TR">, sen...”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Nefesli çalgıların bir ağızdan çıkardıkları güçsüz inilti, kadının sözlerini bastırdı. Parlak, lame bir tulum giymiş olan Lana Lee sahnede göründü.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Aman Tanrım!” diye patladı Ignatius tükürüklerini saçarak. Esrarkeş zenci kandırmıştı onu. Bardan sıvışmayı düşündü, ama aynı anda kadının işini bitirip sahneden inmesini beklemenin daha akıllıca olacağını kavradı. Çabucak masanın altına çömeliverdi. Nazi patroniçe sahnede konuşuyordu: “Bayanlar, babafingolar, hoş geldiniz!” Öyle korkunç bir başlangıçtı ki, Ignatius kafasını neredeyse masaya çarpıyordu.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Para öde,” diyordu başını masanın altına sokmuş, müşterisini bulmaya çalışan kadın.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Kes sesini, pis sürtük,” dedi Ignatius dişlerinin arasından.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Orkestra yalpalayarak, </span><span class="CharOverride-22" xml:lang="tr-TR">Çokbilmiş Bayan</span><span class="CharOverride-21" xml:lang="tr-TR">’a geçti. Nazi kadın haykırıyordu: “Ve işte, saf bakiremiz, güzel Bayan Harlett O’Hara!” Masalardan birinde oturan yaşlı bir adam beceriksizce alkışladı; Ignatius sahnenin ucuna bir göz atınca, patroniçenin gitmiş olduğunu gördü. Onun yerinde halkalarla süslenmiş bir kazık duruyordu. Bayan O’Hara neye hazırlanıyordu acaba?</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Sonra, metrelerce naylondan yapılmış, delikli bir balo giysisi ne bürünmüş olan Darlene göründü. Başında geniş kenarlı, tüylü, kocaman bir şapka, kolunda da yine kocaman bir kuş vardı. Biri daha alkışladı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“</span><span class="CharOverride-22" xml:lang="tr-TR">Mira</span><span class="CharOverride-21" xml:lang="tr-TR">, hemen para yoksa </span><span class="CharOverride-22" xml:lang="tr-TR">cabron</span><span class="CharOverride-21" xml:lang="tr-TR">.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Darlene kuşa dönüp “O baloda epiyce yapışıklı vardı, amma onurumu korudum,” dedi, tane tane.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ah Tanrım!” diye patladı Ignatius, kendini daha fazla tutamayarak. “Harlett O’Hara, bu geri zekâlı mı yoksa?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Papağan onu Darlene’den önce fark etmiş, boncuk gibi gözlerini sahneye çıktığı andan başlayarak Ignatius’un parlak küpesine dikmişti. Ignatius bağırınca, kuş Darlene’in kolundan sahneye atladı, ciyak ciyak öterek, Ignatius’un kafasına saldırmak üzere fırladı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hey,” diye haykırdı Darlene. “Bu, o deli herif.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Ignatius tam sıvışmaya hazırlanırken, kuş sahneden onun omzuna sıçradı. Pençelerini Ignatius’un gömleğine geçirip gagasıyla küpeye yapıştı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Tanrım!” Ignatius bir sıçrayışta doğruldu, kaşınıp duran pençeleriyle kuşa vurdu. Fortuna bu kanatlı gözdağını neden salmıştı üzerine? Ayağa fırlayıp sendeleyerek kapıya doğru giderken şampanya şişeleriyle kadehler yere devrilip parçalandı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Papağanımı geri getir,” diye haykırdı Darlene.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Şimdi Lana Lee de sahnedeydi; çığlık çığlığa bağırıyordu. Orkestra susmuştu. Yaşlı erkek müşteriler, küçük masaların çevresinde dönüp duran ve kulaklarına, omuzlarına konan pembe tüylerden kurtulmak için başını iki yana sallayan Ignatius’un önünden kaçıştılar.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Bu Allahın belası tip nasıl girdi buraya?” diye sordu Lana Lee, yaşları yetmişle seksen arasında değişen, şaşkın izleyicilere. “Jones nerde? Biri bana Jones’u bulsun.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Buraya gel, koca çılgın,” diye haykırdı Darlene. “Hem de açılış gecemde; illa bu gece gelmek zorunda mıydın?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Aman Tanrım,” dedi, eli kapıya değen Ignatius soluk soluğa. Ardında pek çok devrilmiş masa bırakmıştı. “Masum müşterilerinizin üzerine kızışmış bir kuşu nasıl salarsınız? Sizi iblisler! Sabah olur olmaz kendinizi mahkemede bulacaksınız.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“</span><span class="CharOverride-22" xml:lang="tr-TR">Gel</span><span class="CharOverride-21" xml:lang="tr-TR">! Bana borç var, yirmi dört dolar, şimdi öde bana.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Ignatius papağanla birlikte ileri doğru atılınca, bir masayı daha devirdi. Sonra küpenin kulağından çıktığını, gagasıyla küpeye sımsıkı yapışmış olan kuşun omzundan aşağı kaydığını hissetti. Dehşet içinde kapıdan fırladı; elindeki hesap pusulasını büyük bir kararlılıkla sallayan Latin kadın da hemen arkasındaydı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hoop! Hey!”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Ignatius, sabotaj tasarısının böylesine acıklı boyutlara varacağını hiç ummamış olan Jones’un yanından yuvarlanırcasına geçti. Soluk almaya, betonlaşmış supabını yerinde tutmaya çalışarak kendini caddeye, sonra da yaklaşmakta olan bir Arzu otobüsünün önüne attı. Kulağına önce kaldırımdaki bağrışmalar geldi. Sonra da tekerleklerin gümbürtüsü ve frenlerin gıcırtısı. Başını kaldırıp bakınca az ötesindeki farların ışığı gözlerini kamaştırdı. Farlar dalgalandı, bulanıklaştı ve Ignatius kendinden geçti.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Jones caddeye fırlayıp iri elleriyle gömleğinden çekmeseydi, doğruca otobüsün altına yuvarlanacaktı. Ignatius sırtüstü devrilmiş, otobüs de egzoz dumanları salarak Ignatius’un çöl botlarını yalarcasına geçip gitmişti.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Caddenin ortasında yatan kocaman, beyaz yığını inceleyen Lana Lee. “Öldü mü?” diye sordu umutla.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ölmedi işşallah. Bu </span><span class="CharOverride-22" xml:lang="tr-TR">maricon</span><span class="CharOverride-21" xml:lang="tr-TR">’da yirmi dört dolar borç var.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hey, uyan, herif,” dedi Jones, sigarasının dumanını yerde yatan karaltıya doğru üfleyerek.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">İpek takım giysili, fötr şapkalı adam Ignatius’un Neşeli Gece’ye girdiğini görünce saklandığı aralıktan çıktı. Ignatius’un bardan ayrılışı öyle şiddetli ve hızlı olmuştu ki, adam şaşkınlıktan öylece kalakalmıştı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Açılın da bakayım,” dedi fötr şapkalı. Diz çöktü, Ignatius’un kalp atışlarını dinledi. Bir davuldan çıkıyormuşa benzeyen gümbürtü, önlüğün metrelerce beyaz kumaşının altında yaşamın hâlâ sürdüğüne işaretti. Ignatius’un bileğini tuttu. Mickey Mouse saat parçalanmıştı. “İyi. Bir şeyi yok. Yalnızca bayılmış.” Adam gırtlağını temizledi, güçsüz bir sesle, “Herkes geri çekilsin,” dedi. “Bırakın hava alsın.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Cadde insanlarla dolmuş, otobüs yolun birkaç metre aşağısında, trafiği tıkayacak biçimde durmuştu. Bourbon Caddesi ansızın </span><span class="CharOverride-22" xml:lang="tr-TR">Mardi Gras</span><span class="CharOverride-21" xml:lang="tr-TR">’daki görüntüsünü almıştı.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Jones kara gözlüklerinin gerisinden yabancıya baktı. Adam tanıdık birine benziyordu; Jones’un daha önce gördüğü birinin iyi giyimli haline. En bildik gelen yeriyse, şaşkın gözleriydi. Jones aynı gözleri, kızıl bir sakalın üstünde gördüğünden emindi. Sonra aynı gözleri, yerfıstığı olayının olduğu gün karakolda, mavi bir kasketin altında gördüğünü anımsadı. Hiçbir şey söylemedi. Ne de olsa, polis polisti. En iyisi, seni rahatsız edinceye kadar onları görmezden gelmekti.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Nerden gelmiş?” diye soruyordu Darlene, kalabalığa. Pembe papağan yine gelip koluna konmuştu; gagasındaki küpe altın bir solucan gibi sallanıyordu. “Amma açılış gecesi, ha. N’apıcaz Lana?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Hiçbi şey,” dedi Lana öfkeyle. “Bırakın çöpçüler gelene kadar öylece kalsın. Sonra da sıra Jones’a gelecek.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Vay anasını! Herif içeri zornan girdi. Engellemeye çalıştım, amma Neşeli Gece’ye girmeyi kafaya koymuştu. Kiraladığın kostüm yırtılcak diye korktum, parayı sen ödeycen, Neşeli Gece iflas edebilir. Vaay!”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Ukalalığı kes, tamam mı? Galiba karakoldaki dostlarımı çağırmak zorunda kalacağım. Kovuldun. Darlene de öyle. Seni sahneme çıkarmamam gerektiğini biliyordum. O Allanın belası kuşu da çek kaldırımımdan.” Lana kalabalığa döndü. “Pekâlâ millet, madem hepiniz buradasınız, Neşeli Gece’ye girmeye ne dersiniz? Birinci sınıf bi gösteri sunuyoruz.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“</span><span class="CharOverride-22" xml:lang="tr-TR">Mira</span><span class="CharOverride-21" xml:lang="tr-TR">, Lee.” Latin kadın pis soluğunu Lana’nın yüzüne üfledi. “Şampanya yirmi dört dolar kim ödemek?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Sen de kovuldun, sersem budala.” Lana gülümsedi. “Hadi millet, içeri girin ve uzman karıştırıcılarımız tarafından tam istediğiniz kıvamda hazırlanan içkilerinizi yudumlayın.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Ancak, hırıltıyla soluyan beyaz yığını kaldırmaya uğraşan kalabalık, bu nazik daveti geri çevirmeyi yeğledi.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Lana Lee beyaz tümseğin yanına gidip onu kendine getirmek ve kaldırımından uzaklaştırmak için tekmelemeye hazırlanıyordu ki, fötr şapkalı adam kibarca sordu: “Telefonunuzu kullanabilir miyim acaba? Bir cankurtaran çağırsam iyi olacak.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Lana ipek takıma, şapkaya, şaşkın, güvensiz gözlere baktı. Düzgün, güvenilir birini bir görüşte tanımakla övünürdü. Zengin bir doktor? Bir avukat? Bu küçük fiyaskoyu kâra dönüştürebilir miydi acaba?</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">“Elbette,” diye fısıldadı. “Caddede yatan şu tipin akşamınızı mahvetmesini istemezsiniz, değil mi? Salağın teki işte. Eğlenmeyi bilen birine benziyorsunuz.” İnleyen, bir volkan gibi horuldayan, beyaz önlüklü dağa sırtını döndü. Ignatius düş ülkesinin bir yerlerinde, dehşetten donup kalmış Myrna Minkoff’un, İnce Beğeni ve Edep Mahkemesi’nce yargılandığını ve suçlu bulunduğunu görmekteydi. İşlediği sayısız suçun bedeli olarak, fiziksel acıyı da içeren, korkunç cezası açıklanmak üzereydi. Lana Lee adama yaklaştı ve elini lame tulumunun cebine soktu; adamın yanına çömeldi, avcuna gizlediği Boethius’lu fotoğrafı gizlice gösterdi. “Şuna bi baksana, bebek. Geceyi bununla geçirmeye ne dersin?”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Fötr şapkalı adam gözlerini Ignatius’un bembeyaz kesilmiş yüzünden ayırdı; kadına, kitaba, yerküreye ve tebeşire baktı, boğazını bir kez daha temizledi ve “Ben Devriye Mancuso, gizli polis,” dedi. “Sizi açık saçık gösteriler düzenlemek ve fotoğraf bulundurmaktan tutukluyorum.”</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Aynı anda, lağvedilmiş kadın kolunun üç üyesi, Frieda, Betty ve Liz kalabalığı yararak Ignatius’un çevresini sardılar.</span></p>
			<div class="_idFootnotes">
				<div class="_idFootnote">
					<p class="dipnot"><a class="_idFootnoteAnchor" href="#footnote-225-16-backlink" id="footnote-225-16">16</a>	(Fr.) Teyze, (ç.n.)</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-17-backlink" id="footnote-225-17">17</a>	(Fr.) Dünya, (ç.n.)</p>
				</div>
			</div>
		</div>
	</body>
</html>