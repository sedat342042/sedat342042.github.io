<html xmlns="http://www.w3.org/1999/xhtml">
	<head>
		<title>7-6</title>
		<link href="css/idGeneratedStyles.css" rel="stylesheet" type="text/css"/>
	</head>
	<body id="x7" xml:lang="tr-TR">
		<div class="Basic-Text-Frame">
			<p class="anabaslik" id="_idParaDest-9">Yedi</p>
			<p class="paragraf ParaOverride-13"><span class="CharOverride-21">Cennet Satış Anonim Şirketi, daha önce araba tamirhanesi olan bir garajın içindeydi: Poydras Caddesi’ndeki, boş bir binanın karanlık zemin katı. Garajın genellikle açık duran kapılarından dışarıya, yoldan geçenlerin genzini yakan, haşlanmış sosis ve hardal kokusuyla, Harmon’larla Hupmobil’lerden yıllardır sızan, boşaltılan motor yağlarını emmiş olan betonun kokusu yayılırdı. Cennet Satış Anonim Şirketi’nin güçlü, pis kokusu bazen yoldan geçen ve kokunun nedenini merak eden, aklı karışan bir yayanın durup karanlık garaja bakmasına neden olurdu. Yayanın gözüne bisiklet lastiklerinin üzerine yerleştirilmiş büyük, teneke sosis arabaları ilişirdi. Pek de etkileyici bir görüntü olduğu söylenemezdi. Seyyar sosis arabalarının çoğu oraya buraya çarpılmaktan fena halde hırpalanmıştı. Örselenmiş, devrilmiş bir sosis arabasının tekerleklerinden biri yoktu: Bir trafik kurbanı.</span></p>
			<p class="paragraf ParaOverride-13"><span class="CharOverride-21">Cennet Satış Anonim Şirketi’nin önünden öğle sonrası aceleyle geçen yayaların arasında hantal, ağır adımlarla yürüyen bir karaltı dikkati çekiyordu. Bu, Ignatius’tu. Dar garajın önünde durup Cennet’ten yayılan buharı büyük bir zevkle içine çekti; burnundan fışkıran kıllar haşlanmış sosis, hardal ve yağ kokularını tek tek çözümledi, ayrıştırdı, değerlendirdi ve sınıflandırdı. Derin derin soluk alarak, daha leziz olan kokuyu, pişmemiş sosis salkımlarının o nefis kokusunu da saptayıp saptayamayacağını merak etti. Kolundaki Mickey Mouse saatinin beyaz eldivenli akrebiyle yelkovanına bakınca, öğle yemeğini henüz bir saat önce yemiş olduğunu anladı. Yine de bu gizemli kokular ağzını sulandırmıştı.</span></p>
			<p class="paragraf ParaOverride-13"><span class="CharOverride-21">Garaja girdi, çevresine bakındı. Bir köşede yaşlı bir adam, üzerine oturtulduğu gaz ocağına göre çok geniş olan bir kazanda sosis haşlıyordu.</span></p>
			<p class="paragraf ParaOverride-13"><span class="CharOverride-21">“Affedersiniz, efendim,” diye seslendi Ignatius. “Burada perakende satış yapıyor musunuz?”</span></p>
			<p class="paragraf ParaOverride-13"><span class="CharOverride-21">Adamın sulanmış gözleri iriyarı ziyaretçiye çevrildi.</span></p>
			<p class="paragraf ParaOverride-13"><span class="CharOverride-21">“Ne istiyosun?”</span></p>
			<p class="paragraf ParaOverride-13"><span class="CharOverride-21">“Haşlanmış sosislerinizden bir tane satın almak istiyorum. Çok nefis kokuyorlar. Bir tane alabilir miyim acaba?”</span></p>
			<p class="paragraf ParaOverride-13"><span class="CharOverride-21">“Elbette.”</span></p>
			<p class="paragraf ParaOverride-13"><span class="CharOverride-21">“Elimle seçebilir miyim?” diye sordu Ignatius, eğilip tencerenin içine bakarak. Frankfurter’ler kaynayan suda yapay olarak renklendirilmiş ve şişirilmiş kurtçuklar gibi kıvranıyor, deviniyordu. Ignatius acı, ekşi kokuyu içine çekti. “Küçük bir lokantada, bir ıstakoz havuzunun karşısında olduğumu varsayacağım.”</span></p>
			<p class="paragraf ParaOverride-13"><span class="CharOverride-21">“Al şu çatalı,” dedi adam, Ignatius’a kargıya benzeyen, kıvrık, paslı şeyi uzatarak. “Ellerini sudan uzak tut. Asitten farksızdır. Baksana çatalı ne hale getirdi.”</span></p>
			<p class="paragraf ParaOverride-13"><span class="CharOverride-21">“Tanr</span><span class="CharOverride-21">ım,” dedi Ignatius, ilk lokmasını ısırdıktan sonra. “Tadı oldukça keskinmiş. Bunların içinde ne var?”</span></p>
			<p class="paragraf ParaOverride-13"><span class="CharOverride-21">“Kauçuk, baharat, sakatat. Kim bilir? Ben ağzıma bile sürmem.”</span></p>
			<p class="paragraf ParaOverride-13"><span class="CharOverride-21">“İnsanı garip biçimde çekiyor,” dedi Ignatius, boğazını temizleyerek. “Dışarıdayken burun deliklerimdeki kılların ender bir şeyi saptadıklarını hissetmiştim.”</span></p>
			<p class="paragraf ParaOverride-13"><span class="CharOverride-21">Ignatius bir yandan adamın burnundaki yara izine bakıp çaldığı ıslığı dinlerken bir yandan da mutlu bir yırtıcılıkla çiğniyordu.</span></p>
			<p class="paragraf ParaOverride-13"><span class="CharOverride-21">“Dinlediğim şey, Scarlatti’den bir parça mı?” diye sordu sonunda.</span></p>
			<p class="paragraf ParaOverride-13"><span class="CharOverride-21">“‘Sepetteki Hindi’yi çaldığımı sanıyordum.”</span></p>
			<p class="paragraf ParaOverride-13"><span class="CharOverride-21">“Scarlatti’nin yapıtlarına aşina olduğunuzu umarım. Bestecilerin sonuncusuydu o,” diye belirtti Ignatius. Uzun sosise güçlü saldırıları sürüyordu. “Sizde müziğe karşı bu yetenek varken, çok daha değerli işler yapabilirsiniz.”</span></p>
			<p class="paragraf ParaOverride-13"><span class="CharOverride-21">Adam uyumsuz ıslığına döndü, Ignatius da sosisine. “Galiba ‘Sepetteki Hindi’nin değerli bir Amerikan şarkısı olduğunu sanıyorsunuz. Oysa değil. Ahenkten yoksun, köt</span><span class="CharOverride-21">ü bir beste.”</span></p>
			<p class="paragraf ParaOverride-13"><span class="CharOverride-21">“Ne önemi var ki bunun?”</span></p>
			<p class="paragraf ParaOverride-13"><span class="CharOverride-21">“Son derece önemli, efendim!” diye haykırdı Ignatius. “Şu anda yaşadığımız ikilemin kökeninde, ‘Sepetteki Hindi’ türünden şeylere saygı duyulması yatıyor.”</span></p>
			<p class="paragraf ParaOverride-13"><span class="CharOverride-21">“Sen nerden çıktın yahu? Ne istiyosun?”</span></p>
			<p class="paragraf ParaOverride-13"><span class="CharOverride-21">“‘Sepetteki Hindi’yi kültürünün temel taşlarından biri sayan bu toplum için ne düşün</span><span class="CharOverride-21">üyorsunuz?”</span></p>
			<p class="paragraf ParaOverride-13"><span class="CharOverride-21">“Kim öyle sayıyomuş?” diye sordu adam kaygıyla.</span></p>
			<p class="paragraf ParaOverride-13"><span class="CharOverride-21">“Herkes! Özellikle halk şarkıcıları, üçüncü sınıfların öğretmenleri. Kirli üniversite öğrencileriyle kolejli çocuklar büyülenmişçesine durmaksızın bu şarkıyı söylüyorlar.” Ignatius geğirdi. “Canım bu leziz şeylerden bir tane daha istiyor.”</span></p>
			<p class="paragraf ParaOverride-13"><span class="CharOverride-21">Ignatius dördüncü haşlanmış sosisinden sonra görkemli pembe diliyle dudaklarını ve bıyığını yaladı. Yaşlı adama dönerek. “Uzun zamandır böylesine tıka basa doymam</span><span class="CharOverride-21">ıştım,” dedi. “Burayı bulduğum için çok şanslıyım. Önümde Tanrı bilir ne dehşetlerle dolu bir gün uzanıyor. Şu anda işsizim ve bir iş bulmaya zorlanıyorum. İsa’nın son akşam yemeğinde kullandığı kâseyi bulup getirmem istenseydi, belki işim çok daha kolay olurdu. Tam bir haftadır iş çevrelerinin altından girip üstünden çıkıyorum. Anlaşılan günümüz işverenlerinin aradığı özel bir ahlaksızlık t</span><span class="CharOverride-21">üründen yoksunum.”</span></p>
			<p class="paragraf ParaOverride-13"><span class="CharOverride-21">“Şansın yok, ha?”</span></p>
			<p class="paragraf ParaOverride-13"><span class="CharOverride-21">“Aslında hafta boyunca iki ilana başvurdum. Bazı günler Kanal Caddesi’ne ulaştığımda pilim tamamen bitmiş oluyor. Öylesi günlerde kendimi bir sinemaya atacak gücü ancak toplayabiliyorum. Kent merkezinde oynayan bütün filmleri gördüm; aralarından bazısı sonsuza kadar oynayacak kadar iğrençti, önüm</span><span class="CharOverride-21">üzdeki hafta oldukça sıkıcı geçeceğe benziyor.”</span></p>
			<p class="paragraf ParaOverride-13"><span class="CharOverride-21">Yaşlı adam Ignatius’a baktı, sonra da kocaman tencereye, gaz ocağına ve yamulmuş, çarpılmış el arabalarına. “Seni işe alabilirim,” dedi.</span></p>
			<p class="paragraf ParaOverride-13"><span class="CharOverride-21">“Çok teşekkür ederim,” dedi Ignatius, alçakgönüllülükle. “Ancak burada çalışamam. Bu garaj çok rutubetli, pek çok şeyin yanı sıra solunum yollarıyla ilgili bir hastalığım var.”</span></p>
			<p class="paragraf ParaOverride-13"><span class="CharOverride-21">“Burda çalışmayacaksın ki, oğlum. Seyyar satıcılık yaparsın, demek istemiştim.”</span></p>
			<p class="paragraf ParaOverride-13"><span class="CharOverride-21">“Ne?” diye gürledi Ignatius. “Bütün gün yağmurun, karın altında mı dolaşacağım?”</span></p>
			<p class="paragraf ParaOverride-13"><span class="CharOverride-21">“Buraya hiç kar yağmaz.”</span></p>
			<p class="paragraf ParaOverride-13"><span class="CharOverride-21">“Bazı ender durumlarda yağar. Ben el arabalarından birini güçlükle itmeye başlar başlamaz, kar da yağmaya başlayacaktır, emin olabilirsin. Muhtemelen beni bir hendeğin içinde bulurlar; bedenimdeki deliklerden buz saçaklar</span><span class="CharOverride-21">ı sarkar, sokak kedileri son soluğumun ılıklığından yararlanmak için beni tırmalarlar. Hayır, sağ olun bayım. Artık gitmeliyim. Yanlış hatırlamıyorsam bir sözüm var.”</span></p>
			<p class="paragraf ParaOverride-13"><span class="CharOverride-21">Ignatius dalgın dalgın kol saatine baktı ve yine durmuş olduğunu gördü.</span></p>
			<p class="paragraf ParaOverride-13"><span class="CharOverride-21">“Yalnızca bir süre için,” diye yalvardı yaşlı adam. “Bir günlüğüne dene. Ne dersin? Bir seyyar satıcıya çok ihtiyacım var.”</span></p>
			<p class="paragraf ParaOverride-13"><span class="CharOverride-21">“Bir gün mü?” diye yineledi Ignatius, inanamamışçasına. “Bir gün, ha? Değerli bir günü ziyan edemem. Gitmem gereken yerler, görmem gereken kişiler var.”</span></p>
			<p class="paragraf ParaOverride-13"><span class="CharOverride-21">“Pekâl</span><span class="CharOverride-21">â,” dedi yaşlı adam, kararlı bir sesle. “O zaman yediğin sosislerin parasını ver.”</span></p>
			<p class="paragraf ParaOverride-13"><span class="CharOverride-21">“Korkarım onlar dükkânın, daha doğrusu garajın ya da her neyse işte onun ikramı olmak zorunda. Annem olacak Bayan Marple dün gece cebimde birkaç sinema bileti bulmuş, bugün bana yalnızca otobüs bileti alacak kadar para verdi.”</span></p>
			<p class="paragraf ParaOverride-13"><span class="CharOverride-21">“Polis çağıracağım.”</span></p>
			<p class="paragraf ParaOverride-13"><span class="CharOverride-21">“Aman Tanrım!”</span></p>
			<p class="paragraf ParaOverride-13"><span class="CharOverride-21">“Paramı öde. Öde, yoksa yasaya başvururum.”</span></p>
			<p class="paragraf ParaOverride-13"><span class="CharOverride-21">Yaşlı adam uzun çatalı aldı ve paslı uçlarından ikisini usta bir hareketle Ignatius’un gırtlağına dayadı.</span></p>
			<p class="paragraf ParaOverride-13"><span class="CharOverride-21">“Yurtdışından getirilme atkımı deliyorsun,” diye bağırdı Ignatius.</span></p>
			<p class="paragraf ParaOverride-13"><span class="CharOverride-21">“Bana otobüs biletinin parasını ver.”</span></p>
			<p class="paragraf ParaOverride-13"><span class="CharOverride-21">“Constantinople Caddesi’ne kadar yürüyemem.”</span></p>
			<p class="paragraf ParaOverride-13"><span class="CharOverride-21">“Bir taksi tut. Eve varınca şoför</span><span class="CharOverride-21">ün parasını ödersin.”</span></p>
			<p class="paragraf ParaOverride-13"><span class="CharOverride-21">“Yaşlı bir adamın bana çatalla saldırdığını ve cebimdeki bozuklukları aldığını söylediğim zaman annemin bana inanacağını gerçekten aklın alıyor mu?”</span></p>
			<p class="paragraf ParaOverride-13"><span class="CharOverride-21">Yaşlı adam, “Beni bir kez daha soymalarına izin vermeyeceğim,” dedi, Ignatius’un yüzünü gözünü tükürük içinde bırakarak. “Zaten haşlanmış sosis işinde insanın en sık karşılaştığı şey, bu. Sosis satıcılarıyla benzincilerin yazgısı aynı. Soyguncular, hırsızlar. Bir sosis satıcısına kimse saygı duymuyor.”</span></p>
			<p class="paragraf ParaOverride-13"><span class="CharOverride-21">“Kesinlikle yanlış, bayım. Kimse bir sosis satıcısına benden daha çok saygı besleyemez. Onlar toplumumuzdaki birkaç değerli hizmetten birini yerine getiriyorlar. Bir sosis satıcısını soymak, simgesel bir eylemdir. Hırsızlığın nedeni açgözlül</span><span class="CharOverride-21">ük değil, daha çok satıcıyı küçümsemek.”</span></p>
			<p class="paragraf ParaOverride-13"><span class="CharOverride-21">“O kahrolası koca çeneni kapat ve paramı ver.”</span></p>
			<p class="paragraf ParaOverride-13"><span class="CharOverride-21">“Yaşına göre oldukça hoşgörüsüzsün. Ancak, elli sokak ötedeki evime kadar yürümek niyetinde değilim. Paslı bir çatalla öldür</span><span class="CharOverride-21">ülmeyi yeğlerim.”</span></p>
			<p class="paragraf ParaOverride-13"><span class="CharOverride-21">“Peki, dostum. Şimdi dinle beni. Seninle bir anlaşma yapacağım. Şu arabalardan birini bir saatliğine sürersen, ödeşiriz.”</span></p>
			<p class="paragraf ParaOverride-13"><span class="CharOverride-21">“Peki, ama Sağlık Müdürlüğü’nden rapor filan getirmem gerekmiyor mu? Demek istediğim; tırnaklarımın altında insan sağlığı için son derece zararlı bir şey bulunabilir. Bu arada, seyyar satıcıları hep böyle mi bulursun? İşe alma biçimin çağdaş yöntemlerle pek bağdaşmıyor. Kendimi sarhoş edilerek gemiye tayfa yazdırılmış biri gibi hissediyorum. Yanında çalışanların işine nasıl son verdiğini sormaya korkuyorum.”</span></p>
			<p class="paragraf ParaOverride-13"><span class="CharOverride-21">“Sakın bir daha haşlanmış sosisçileri soymaya kalkışma.”</span></p>
			<p class="paragraf ParaOverride-13"><span class="CharOverride-21">“Tamam, ne demek istediğini anladım. Noktanı koydun. Aslına bakarsan, iki nokta koydun; bir boğazıma, bir tane de boyun atkıma. Atkımın bedelini ödemeye hazırsındır, umarım. Dünyada bir eşi daha yok çünkü. İngiltere’de küçük bir fabrikada dokunmuş; fabrikaysa Luftwaffe tarafından havaya uçurulmuş. O sıralarda Luftwaffe’nin İngilizlerin moralini çökertmek için doğruca o fabrikayı hedef aldığı söylenmişti, ç</span><span class="CharOverride-21">ünkü Almanlar ele geçirdikleri bir haber filminde, Churchill’in boynuna bu tür bir atkı doladığını görmüşler. Churchill’in o film çekilirken boynunda bulunan atkı; neden bu atkı olmasın? Bugünkü değeri binlerce dolar olabilir. Şal olarak da kullanılabiliyor. Bak.”</span></p>
			<p class="paragraf ParaOverride-13"><span class="CharOverride-21">Ignatius’un atkıyı bir kuşak, bir kemer, bir pelerin, bir İskoç etekliği, kırık bir kol için askı ve bir başörtüsü gibi kullanışını izleyen yaşlı adam, sonunda, “Eh, Cennet Satı</span><span class="CharOverride-21">ş’a bir saatte fazla zarar vereceğini sanmam,” dedi.</span></p>
			<p class="paragraf ParaOverride-13"><span class="CharOverride-21">“Seçeneklerim hapishane ile delinmiş bir adem elmasıysa, arabalarından birini sürmekten mutlu olacağımı söyleyebilirim. Ancak ne kadar uzağa gidebileceğimi kestirmem olanaksız.”</span></p>
			<p class="paragraf ParaOverride-13"><span class="CharOverride-21">“Beni yanlış anlama, evlat. Kötü biri değilim, ama artık katlanamıyorum. Cennet Satış’ı saygın bir kuruluş haline getirebilmek için tam on yıldır uğraşıyorum, ama bu hiç de kolay olmuyor. İnsanlar haşlanmış sosis satanlara tepeden bakıyor. Benim bu işi serseriler için yaptığımı sanıyorlar. Doğru dürüst satıcı bulmak için canım çıkıyor. Sonra eli yüzü düzgün birini buluyorum, sokağa çıkıyor ve sokak serserileri tarafından soyulup soğana çevriliyor. Neden Tanrı insanı böyle yokuşa sürer ki?”</span></p>
			<p class="paragraf ParaOverride-13"><span class="CharOverride-21">“Tanrının işine karışılmaz,” dedi Ignatius.</span></p>
			<p class="paragraf ParaOverride-13"><span class="CharOverride-21">“Doğru, ama bu sorunun yanıtını bir türlü bulamıyorum.”</span></p>
			<p class="paragraf ParaOverride-13"><span class="CharOverride-21">“Boethius’un yazıları sana yol gösterebilir.”</span></p>
			<p class="paragraf ParaOverride-13"><span class="CharOverride-21">“Her gün gazetede Peder Keller ile Billy Graham’in yazılarını okurum.”</span></p>
			<p class="paragraf ParaOverride-13"><span class="CharOverride-21">“Aman Tanrım!” diye haykırdı Ignatius. “Neden yolunu şaşırdığın şimdi anlaşıldı.”</span></p>
			<p class="paragraf ParaOverride-13"><span class="CharOverride-21">Yaşlı adam ocağın yakınındaki madeni dolabı açarak, “Al şunları,” dedi. “Giy bakalım.” Dolaptan aldığı, beyaz bir önlüğe benzeyen şeyi Ignatius’a uzattı.</span></p>
			<p class="paragraf ParaOverride-13"><span class="CharOverride-21">“Nedir bu?” diye sordu Ignatius, hoşnutlukla. “Üniversite hocalarının cüppesine benziyor.”</span></p>
			<p class="paragraf ParaOverride-13"><span class="CharOverride-21">Alıp başından geçirdi. Paltosunun üzerine giydiği önlükle çatlamak üzere olan bir dinozor yumurtasına benzemişti.</span></p>
			<p class="paragraf ParaOverride-13"><span class="CharOverride-21">“Belindeki kuşağı da bağlasana.”</span></p>
			<p class="paragraf ParaOverride-13"><span class="CharOverride-21">“Kesinlikle olmaz. Sırtımdaki için söylemiyorum, ama insanın bedeni bu önlüklerin içinde özgürce hareket edebilmeli. Elinde bunun daha büyüğü yok mu?”</span></p>
			<p class="paragraf ParaOverride-13"><span class="CharOverride-21">“Yakından bakınca, önlüğün kol ağızları gözüme oldukça sararmış göründü. Umarım göğüsteki lekeler kan değil, ketçaptır. Bunu son giyen kişi sokak serserileri tarafından bıçaklanmış olmasın?”</span></p>
			<p class="paragraf ParaOverride-13"><span class="CharOverride-21">“Al şu kasketi tak.” Adam Ignatius’a beyaz kâğıttan yapılma küçük bir üçgen uzattı.</span></p>
			<p class="paragraf ParaOverride-13"><span class="CharOverride-21">“Kâğıt bir kasketi kesinlikle kullanmam. Kafamdaki gayet güzel üstelik çok daha sağlıklı.”</span></p>
			<p class="paragraf ParaOverride-13"><span class="CharOverride-21">“Ama avcı kasketiyle dolaşamazsın. Cennet Satış’ın üniformasını giymelisin.”</span></p>
			<p class="paragraf ParaOverride-13"><span class="CharOverride-21">“O kâğıt kasketi takmayacağım! Senin hatırına oynadığım bu küçük oyun sırasında zatürreeden ölmeye niyetim yok. İstiyorsan çatalı hayati organlarıma batırabilirsin. O kasketi takmayacağım. Onursuz ve hasta öleceğime şimdi ölürüm, daha iyi.”</span></p>
			<p class="paragraf ParaOverride-13"><span class="CharOverride-21">“Peki, kalsın,” diyerek içini çekti yaşlı adam. “Gel de şurdaki el arabasını al.”</span></p>
			<p class="paragraf ParaOverride-13"><span class="CharOverride-21">“Caddelerde o çirkin, eciş bücüş şeyle görüneceğimi mi sanıyorsun?” diye sordu Ignatius öfkeyle. Eliyle satıcı önlüğünü sıvazladı. “Beyaz lastikleri olan şu parlak arabayı versene.”</span></p>
			<p class="paragraf ParaOverride-13"><span class="CharOverride-21">“Tamam, tamam,” dedi yaşlı adam, ters ters. El arabasının üzerindeki küçük, sürme kapağı açtı ve kazandan aldığı sosisleri çatalla teker teker deliğe aktarmaya başladı. “İçine bir düzine sosis koydum.” Madeni sosis arabasının başka bir yerindeki sürme kapağı açtı. “Buraya bir paket çiğ sosis koyuyorum. Anladın mı?” Kapağı kapattı ve parlak, kırmızı teneke sosis arabasının yan tarafında bulunan bir başka kapağı ekti. “Buradaki küçük kutuda sıcak sıvı var, sosisleri sıcak tutuyor.”</span></p>
			<p class="paragraf ParaOverride-13"><span class="CharOverride-21">“Tanrım,” dedi Ignatius; biraz saygılı. “Bu el arabaları Çin bilmecesi gibi. Hep yanlış kapağı kaldırmasam bari.”</span></p>
			<p class="paragraf ParaOverride-13"><span class="CharOverride-21">Yaşlı adam sosis arabasının arkasına yerleştirilmiş bir başka sürme kapağı açtı.</span></p>
			<p class="paragraf ParaOverride-13"><span class="CharOverride-21">“Orada ne var? Makineli tüfek mi?”</span></p>
			<p class="paragraf ParaOverride-13"><span class="CharOverride-21">“Hardalla ketçap.”</span></p>
			<p class="paragraf ParaOverride-13"><span class="CharOverride-21">“Eh, cesaretimi toplayıp bir kez deneyeceğim. Ancak içimde, fazla uzağa gidemeden sıvıyla dolu kutuyu birine satacakmışım gibi bir duygu var.”</span></p>
			<p class="paragraf ParaOverride-13"><span class="CharOverride-21">Yaşlı adam arabayı garajın kapısına doğru iterek, “Hadi dostum, rasgele,” dedi.</span></p>
			<p class="paragraf ParaOverride-13"><span class="CharOverride-21">Ignatius, “Teşekkür ederim,” dedikten sonra büyük, teneke sosis arabasını kaldırıma çıkardı. “Tam bir saat sonra geri dönerim.”</span></p>
			<p class="paragraf ParaOverride-13"><span class="CharOverride-21">“İndir o şeyi kaldırımdan.”</span></p>
			<p class="paragraf ParaOverride-13"><span class="CharOverride-21">“Ne yani, trafiğe mi çıkacağım?”</span></p>
			<p class="paragraf ParaOverride-13"><span class="CharOverride-21">“Kaldırımda el arabası sürmek yasaktır, tutuklanabilirsin.”</span></p>
			<p class="paragraf ParaOverride-13"><span class="CharOverride-21">“İyi,” dedi Ignatius. “Polis beni izlerse, bir soygunu da önlemiş olur.”</span></p>
			<p class="paragraf ParaOverride-13"><span class="CharOverride-21">Arabayı ağır ağır iterek Cennet Satış’ın merkezinden uzaklaştı, büyük sosis arabasının iki yanından bir geminin pruvasına çarpan dalgalar gibi akan yoğun yaya trafiğini yararak ilerledi. Bu ona son birkaç gündür oldukça hırçın davranan personel müdürleriyle görüşmekten çok daha iyi bir zaman geçirme yöntemiydi. Sinema salonları şu anda ödenek yetersizliği çeken Ignatius için yasak bölge olup çıkmışlardı; seyyar satıcılık yapmasaydı, eve dönme vakti gelinceye kadar sıkıntıdan patlayacak, amaçsızca iş çevrelerinde dolanıp duracaktı. Yoldan geçenler Ignatius’a bakıyor, ama sosis almıyorlardı. Bir sonraki sokağa yaklaşırken, bağırmaya başladı: “Sosisli sandviç! Cennet’in haşlanmış sosisleri!”</span></p>
			<p class="paragraf ParaOverride-13"><span class="CharOverride-21">Köşeyi döndü, arabayı bir binanın duvarına dayadı. Çeşitli kapakları açarak sosisli bir sandviç hazırladı ve bir lokmada yuttu. Annesi ona hafta boyunca düşmanca davranmış, bir şişe bile Dr. Nut almamış, ne zaman yazı yazmak için odasına kapansa gelip kapıyı yumruklamış, evi satmakla, huzurevine taşınmakla tehdit etmişti. Ignatius’a, her şeye karşın işine dönmek için savaşan, çalışmak isteyen, otobüs garındaki helada çektiği onca yoksunluk ve işkenceye katlanan Devriye Mancuso’nun yürekliliğini örnek göstermişti. Devriye Mancuso’nun hali Ignatius’a, öldürülmeden önce imparator tarafından hapse atılan Boethius’un durumunu çağrıştırıyordu. Annesini yatıştırmak, evdeki koşulları düzeltmek için, Boethius’un haksız yere atıldığı hapishanede yazdığı </span><span class="CharOverride-22">Felsefenin Avuncu</span><span class="CharOverride-21">’nun İngilizce çevirisini verdi ve tıkıldığı helada incelemesi için Devriye Mancuso’ya iletmesini söyledi. “Kitap bize, değiştiremeyeceğimiz şeyi kabullenmemiz gerektiğini söylüyor. Haktanır bir erkeğin, haktanımaz bir toplumda çektiği sıkıntıları anlatıyor. Ortaçağ düşüncesinin temeli işte bu. Devriye’ye bunalım anlarında çok yardımcı olacaktır,” demişti Ignatius, iyi yüreklilikle. “Yaa?” demişti Bayan Reilly. “Ay, çok şekersin, Ignatius. Zavallı Angelo pek memnun olucak.” Devriye Mancuso’ya gönderilen armağan, Constantinople Caddesi’ndeki yaşamın hiç olmazsa bir günlüğüne huzurlu geçmesini sağlamıştı.</span></p>
			<p class="paragraf ParaOverride-13"><span class="CharOverride-21">Ignatius ilk sandviçini bitirdikten sonra bir yenisini hazırladı; işe dönmesini geciktirebilecek başka incelikler bulmaya çalışarak onu da tüketti. On beş dakika sonra, küçük kazandaki sosislerin gözle görünür biçimde azaldığını ayrımsayınca, bir süre için perhiz yapmaya karar verdi. Bağırarak el arabasını yokuş aşağı itmeye koyuldu “Haşlanmış sosis!”</span></p>
			<p class="paragraf ParaOverride-13"><span class="CharOverride-21">Eli kolu, düz, kahverengi kâğıda sarılı paketlerle dolu olan George, Carondelet Caddesi’ne doğru çıkarken bağırtıyı duydu, dev boyutlu satıcıya yaklaştı.</span></p>
			<p class="paragraf ParaOverride-13"><span class="CharOverride-21">“Hey, dur. Bana şunlardan bi tane versene.”</span></p>
			<p class="paragraf ParaOverride-13"><span class="CharOverride-21">Ignatius, arabanın önünü kesen delikanlıyı sertçe süzdü. İyice yağlanmış, uzun saçların ucuna asılıymış gibi görünen asık yüz, kulağa geçirilmiş sigara, mavimsi yeşil ceket, güzel çizmeler, ağ yeri bütün dinbilim ve geometri kurallarını hiçe sayarak, saldırgan bir biçimde şişmiş olan dar pantolon ve sivilceler karşısında supabı isyan etti.</span></p>
			<p class="paragraf ParaOverride-13"><span class="CharOverride-21">“Kusura bakmayın,” diye homurdandı. “Elimde yalnızca bir-iki sosis kaldı; onları saklamak zorundayım. Lütfen yolumdan çekilin.”</span></p>
			<p class="paragraf ParaOverride-13"><span class="CharOverride-21">“Saklamak mı? Kimin için?”</span></p>
			<p class="paragraf ParaOverride-13"><span class="CharOverride-21">“Seni ilgilendirmez. Hem sen neden okulda değilsin, kimsesiz çocuk? Beni daha fazla rahatsız etme. Üstelik bozuk param da yok.”</span></p>
			<p class="paragraf ParaOverride-13"><span class="CharOverride-21">İnce, beyaz dudaklar alayla büküldü: “Bende bi çeyrek var.”</span></p>
			<p class="paragraf ParaOverride-13"><span class="CharOverride-21">“Size sosis satamam bayım, anlaşıldı mı?”</span></p>
			<p class="paragraf ParaOverride-13"><span class="CharOverride-21">“Senin derdin ne, dostum?”</span></p>
			<p class="paragraf ParaOverride-13"><span class="CharOverride-21">“Derdim mi? Asıl senin derdin ne? Bu kadar erken saatte canı haşlanmış sosis çekecek kadar anormal biri misin, yoksa? Vicdanım sana sosis satmamı engelliyor. Şu iğrenç görünümüne bir baksana. Sen gelişmekte olan bir gençsin, gövdenin sebze, portakal suyu, beyaz ekmek, ıspanak ve benzeri şeylerle doldurulması gerek. Ben kendi adıma, genç bir insanın yozlaşmasına katkıda bulunacak değilim.”</span></p>
			<p class="paragraf ParaOverride-13"><span class="CharOverride-21">“Sen ne diyosun be?” Bana hemen sosisli bi sandiviç ver. Karnım aç. Öğle yemeği yemedim.”</span></p>
			<p class="paragraf ParaOverride-13"><span class="CharOverride-21">Ignatius, “Hayır!” diye öyle şiddetli bir çığlık attı ki, yoldan geçenler dönüp baktı; “Şimdi arabamı üzerine sürmeden, yolumdan çekil bakalım.”</span></p>
			<p class="paragraf ParaOverride-13"><span class="CharOverride-21">George, çiğ sosislerin durduğu bölümün kapağını açtı. “Hey, burda bi sürü sosis var. Bana bir sandiviç hazırla.”</span></p>
			<p class="paragraf ParaOverride-13"><span class="CharOverride-21">Yaşlı adamın soygunlarla ilgili uyarısını anımsayan Ignatius haykırdı: “İmdat! Biri sosislerimi çalıyor! Polis yok mu?”</span></p>
			<p class="paragraf ParaOverride-13"><span class="CharOverride-21">Sonra da arabayı olanca gücüyle George’un kasığına bindirdi.</span></p>
			<p class="paragraf ParaOverride-13"><span class="CharOverride-21">“Ahh! Dikkat etsene, manyak!”</span></p>
			<p class="paragraf ParaOverride-13"><span class="CharOverride-21">“İmdat! Hırsız var!”</span></p>
			<p class="paragraf ParaOverride-13"><span class="CharOverride-21">“Tanrı aşkına, sus,” dedi George ve kapağı kapadı. “Seni tımarhaneye tıkmalı. Koca ibne!”</span></p>
			<p class="paragraf ParaOverride-13"><span class="CharOverride-21">“Ne?” diye haykırdı Ignatius. “Bu ne büyük küstahlık!”</span></p>
			<p class="paragraf ParaOverride-13"><span class="CharOverride-21">“Sen zırdeli bir ibnesin,” diye hırladı George, daha da yüksek bir sesle. Sonra sırtını kamburlaştırdı, ayaklarını yere sürte sürte uzaklaştı. “Senin ibne ellerinin değdiği şeyi kim yemek ister ki zati?”</span></p>
			<p class="paragraf ParaOverride-13"><span class="CharOverride-21">“Bana küfretmeye nasıl cüret edersin? Biri şu oğlanı tutsun,” dedi Ignatius çılgın gibi; George’un hızla yolun aşağısındaki yayaların arasına karıştığını görünce. “Şu kadarcık vicdanı olan biri şu genç suçluyu yakalasın. Seni iğrenç küçük fırlama seni! Hiç saygı kalmadı mı? Bu köprüaltı çocuğunu yere yıkılana kadar kırbaçlamalı!”</span></p>
			<p class="paragraf ParaOverride-13"><span class="CharOverride-21">Seyyar arabanın çevresine toplanmış olan kalabalıktan bir kadın, “Ne korkunç, diil mi?” dedi. “Bu sosis satçılarını nerden buluyolar acıba?”</span></p>
			<p class="paragraf ParaOverride-13"><span class="CharOverride-21">“Serseri. Hepisi serseri bunnarın,” diye yanıtladı biri.</span></p>
			<p class="paragraf ParaOverride-13"><span class="CharOverride-21">“Bütün suç şarapta. Bana sorarsan, bunları çıldırtan şey, şaraptır derim. Böylelerin sokakta dolaşmasını yasaklamalı.”</span></p>
			<p class="paragraf ParaOverride-13"><span class="CharOverride-21">“Aklımı büsbütün yitirdim mi, yoksa siz geri zekâlılar benden mi söz ediyorsunuz?” diye sordu Ignatius.</span></p>
			<p class="paragraf ParaOverride-13"><span class="CharOverride-21">“Ona ilişmeyin,” dedi biri, “Gözlerine baksanıza.”</span></p>
			<p class="paragraf ParaOverride-13"><span class="CharOverride-21">“Gözlerimin nesi varmış?” diye terslendi Ignatius.</span></p>
			<p class="paragraf ParaOverride-13"><span class="CharOverride-21">“Hadi gidelim burdan.”</span></p>
			<p class="paragraf ParaOverride-13"><span class="CharOverride-21">“Çok iyi olur,” dedi Ignatius. Dudakları titriyordu. Bozulan sinirlerini yatıştırmak için bir sandviç daha hazırladı. Titreyen elleriyle kırmızı sosisi ve ekmeği dudaklarına dayadı, yarısına kadar ısırdı. Çiğneme eylemi, zonklayan başına iyi gelmişti. Son ekmek kırıntısını yuttuğunda, iyice yatışmıştı.</span></p>
			<p class="paragraf ParaOverride-13"><span class="CharOverride-21">El arabasının tutamağına yapışıp Carondelet Caddesi’ne doğru yalpalayarak ilerledi, yokuşu ağır ağır tırmandı. Ev öbeğinin çevresinde bir tur almayı kararlaştırmıştı; bir sonraki köşebaşında geriye döndü. Gallier Binası’nın aşınmış, granit duvarına yaslanıp iki Cennet sosisi daha tükettikten sonra, yolculuğunun son aşamasına geçti. Son köşeyi de dönüp, Poydras Caddesi’nin kaldırımına doğru sarkan CENNET SATIŞ A.Ş. levhasını görünce hızlandı; garajın kapısına vardığında soluk soluğaydı.</span></p>
			<p class="paragraf ParaOverride-13"><span class="CharOverride-21">Teneke sosisi garajın alçak, beton eşiğine çarparken, acınası bir sesle, “İmdat!” diye soludu.</span></p>
			<p class="paragraf ParaOverride-13"><span class="CharOverride-21">“N’oldu aslanım? Bir saatten önce dönmeni beklemiyordum.”</span></p>
			<p class="paragraf ParaOverride-13"><span class="CharOverride-21">“Dönebildiğim için ikimiz de şanslıyız. Üzgünüm, ama yine saldırdılar.”</span></p>
			<p class="paragraf ParaOverride-13"><span class="CharOverride-21">“Kimler?”</span></p>
			<p class="paragraf ParaOverride-13"><span class="CharOverride-21">“Sendikacılar. Artık her kimlerse. Ellerime baksana.” Ignatius pençelerini adamın suratına doğru kaldırdı. “Sinir sistemim, böyle bir darbeye maruz bırakıldığı için isyan etmek üzere. Birdenbire bir sinir krizi geçirirsem aldırma, olur mu?”</span></p>
			<p class="paragraf ParaOverride-13"><span class="CharOverride-21">“Ne oldu?”</span></p>
			<p class="paragraf ParaOverride-13"><span class="CharOverride-21">“Gençlerden kurulu, büyük bir yeraltı örgütünün bir üyesi Carondelet Caddesi’nde beni tutsak aldı.”</span></p>
			<p class="paragraf ParaOverride-13"><span class="CharOverride-21">“Soyuldun mu?” diye sordu yaşlı adam heyecanla.</span></p>
			<p class="paragraf ParaOverride-13"><span class="CharOverride-21">“Hem de acımasızca. Kocaman, paslı bir tabanca şakağıma dayanmıştı. Daha doğrusu damarlarımdan birine öyle sıkı bastırılmıştı ki, beynimin sol yanındaki kan dolaşımı bir süre için durdu.”</span></p>
			<p class="paragraf ParaOverride-13"><span class="CharOverride-21">“Günün bu saatinde ve Carondelet Caddesi’nde mi? Kimse engel olmadı mı?”</span></p>
			<p class="paragraf ParaOverride-13"><span class="CharOverride-21">“Elbette olmadı. İnsanlar bu tür şeyleri kışkırtıyorlar bile. Canını dişine takmış uğraşan, zavallı bir satıcının uluorta hakarete uğrayışını izlemekten belli bir zevk aldıklarını söyleyebilirim. Hatta oğlanın cesaretine saygı duyuyorlardır.”</span></p>
			<p class="paragraf ParaOverride-13"><span class="CharOverride-21">“Nasıl biriydi?”</span></p>
			<p class="paragraf ParaOverride-13"><span class="CharOverride-21">“Binlerce delikanlıdan farksızdı. Sivilceler, geriye taranmış saçlar, şişkin lenf bezleri; kısacası yetişmekte olan birinin bildik donanımı. Doğum lekesi ya da çıkık bir dizi olup olmadığını anımsayamıyorum. Tabancayı kafama dayayınca, beynimdeki kan dolaşımının yetersizliğinden ve korkudan bayılmışım. Ben kaldırımda külçe gibi yatarken, o da el arabasını soyup soğana çevirmiş.”</span></p>
			<p class="paragraf ParaOverride-13"><span class="CharOverride-21">“Kaç para almış?”</span></p>
			<p class="paragraf ParaOverride-13"><span class="CharOverride-21">“Para mı? Para çalmadı ki. Ayrıca çalınacak para da yoktu, çünkü leziz sosislerimizden hiçbirini satamamıştım henüz. Oğlan haşlanmış sosisleri çalm</span><span class="CharOverride-21">ış. Ama hepsini almamış. Kendime gelince hemen baktım. Galiba bir-iki tane kalmıştı.”</span></p>
			<p class="paragraf ParaOverride-13"><span class="CharOverride-21">“Böyle bir şey daha önce hiç duymamıştım.”</span></p>
			<p class="paragraf ParaOverride-13"><span class="CharOverride-21">“Belki de karnı çok açtı. Belki de gelişmekte olan bedenindeki vitamin eksikliğini gidermek zorundaydı. İnsanın yiyeceğe ve cinselliğe duyduğu gereksinim benzeşir. Silahla insanlara tecavüz edildiğine göre, neden silahla haşlanmış sosis soygunu yapılmasın? Bunda bir gariplik göremiyorum.”</span></p>
			<p class="paragraf ParaOverride-13"><span class="CharOverride-21">“Palavra sıkıyorsun.”</span></p>
			<p class="paragraf ParaOverride-13"><span class="CharOverride-21">“Ben mi? Bu, toplumsal bir olay. Suçu toplumumuzda aramalıyız. Televizyondaki açık saçık izlencelerin ve şehvet uyandıran dergilerin çıldırttığı delikanlılar, daha tutucu olan ve onların cinsel fantezilerine katılmak istemeyen genç kızlarla arkadaşlık ediyorlar. Bu nedenle, oğlanların doyurulmamış isteklerle kıvranan bedenleri avuntuyu yiyecekte arıyor. Ne yazık ki kabak benim başıma patladı. Bu çocuk çıkış yolunu yiyecekte aradığı için Tanrıya şükretmeliyiz. Aksi halde, oracıkta ırzıma geçebilirdi.”</span></p>
			<p class="paragraf ParaOverride-13"><span class="CharOverride-21">“Dört tanenin dışında hepsini almış,” dedi yaşlı adam, haşlanmış sosis kazanına bakarak. “Orospu çocuğu, onca sosisi nasıl taşıdı acaba?”</span></p>
			<p class="paragraf ParaOverride-13"><span class="CharOverride-21">“Gerçekten bilmiyorum,” dedi Ignatius. Sonra, kızgınlıkla ekledi: “Ayıldığımda arabanın kapısı açıktı. Kimse doğrulmama yardım etmedi tabii. Sırtımdaki beyaz önl</span><span class="CharOverride-21">ük bana bir satıcı, dokunulmaz biri damgasını vurmuştu.”</span></p>
			<p class="paragraf ParaOverride-13"><span class="CharOverride-21">“Bir kez daha denemeye ne dersin?”</span></p>
			<p class="paragraf ParaOverride-13"><span class="CharOverride-21">“Ne? Halimi görmüyor musun? Şu anda benden yeniden sokağa çıkmamı ve satış yapmamı beklediğine inanamıyorum. On </span><span class="CharOverride-22">sent</span><span class="CharOverride-21">’liklerimi Aziz Charles hattında çalışan bir tramvayın biletçisine verecek ve eve gideceğim. Azıcık normale dönebilmek için günün geri kalanını ılık suyla dolu bir küvette geçirmek niyetindeyim.”</span></p>
			<p class="paragraf ParaOverride-13"><span class="CharOverride-21">“Peki yarın buraya gelmeye ve bir kez daha denemeye ne dersin arkadaş?” diye sordu yaşlı adam umutla. “Bana satıcı lazım.”</span></p>
			<p class="paragraf ParaOverride-13"><span class="CharOverride-21">Ignatius yaşlı adamın burnundaki yara izini inceleyerek ve peş peşe geğirerek öneriyi bir süre tarttı. En azından bir iş bulmuş olacaktı. Bu da annesini yatıştırmaya yeterdi. Bu meslekte fazla denetlenmeyeceği, rahatsız edilmeyeceği açıktı. Genzini temizleyerek d</span><span class="CharOverride-21">üşüncelerine bir son verdikten sonra, bir kez daha geğirdi. “Sabah sistemim çalışır, işlevlerini yerine getirirse, dönerim buraya. Geliş saatimi kestirmem olanaksız, ama şöyle ya da böyle beni göreceğinizi söyleyebilirim.”</span></p>
			<p class="paragraf ParaOverride-13"><span class="CharOverride-21">“Çok iyi, evlat,” dedi yaşlı adam. “Bana Bay Clyde diyebilirsin.”</span></p>
			<p class="paragraf ParaOverride-13"><span class="CharOverride-21">“Pekala.” Ignatius, dudağının kenarındaki ekmek kırıntısını yaladı. “Bu arada, Bay Clyde, eve giderken önlüğümü çıkarmak istemiyorum, böylece anneme bir işe girdiğimi kanıtlayabilirim. Oldukça çok içiyor; alkol ihtiyacını karşılayacak parayı ne yapıp edip bulacağımdan emin olması gerek. Yaşamım bir hayli kasvetli. Bir gün size onu ayrıntılarıyla anlatırım. Ancak şu anda supabımla ilgili birkaç şey bilmeniz yeterli.”</span></p>
			<p class="paragraf ParaOverride-13"><span class="CharOverride-21">“</span><span class="CharOverride-22">Supap</span><span class="CharOverride-21"> mı?”</span></p>
			<p class="paragraf ParaOverride-13"><span class="CharOverride-21">“Evet.”</span></p>
			<p class="resim">* * *</p>
			<p class="paragraf ParaOverride-13"><span class="CharOverride-21">Jones elindeki süngeri göremediği tezgâhın üzerinde gezdiriyordu. Lana Lee kısa bir alışveriş gezisine çıkmıştı, uzun zamandır ilk kez kasayı gürü</span><span class="CharOverride-21">ltüyle ve uyarırcasına kilitledikten sonra dışarıya çıkıyordu. Jones tezgâhı biraz ıslattıktan sonra süngeri buz kovasının içine attı ve taburelerden birine yerleşerek Darlene’in verdiği son </span><span class="CharOverride-22">Life</span><span class="CharOverride-21">’ı okumaya çalıştı. Bir sigara yaktı; sigaranın dumanı dergiyi daha da okunmaz hale getirmişti. Neşeli Gece’de bir şey okumak için en uygun ışık, kasanın üzerindeki küçük lambadan gelendi. Jones tezgâh üzerinden uzanıp lambayı yaktı. Tam Seagram konyak reklamındaki kokteyl partiyi derinlemesine incelemek ü</span><span class="CharOverride-21">zereydi ki, kapı açıldı ve Lana Lee içeri girdi.</span></p>
			<p class="paragraf ParaOverride-13"><span class="CharOverride-21">“Seni burda yalnız bırakmamalıydım,” dedi kadın, bir torbayı açıp içinden bir kutu tebeşir çıkarırken. Kutuyu barın altındaki küçük dolaba koydu. “Kasamın yanında ne yapıyorsun bakayım? Hemen yerlerimi silmeye başla.”</span></p>
			<p class="paragraf ParaOverride-13"><span class="CharOverride-21">“Yerlerini daha yeni bitirdim. Yer paspaslama uzmanı olup çıktım zati. Zenciler silip süpürmek için doğmuşlar galiba? Onlar için yiyip içmek gibi bi şiy bu artık. Yakında bi yaşındaki zenci bebeğin eline de bi süpürge dutuşturursun, o da süpürcem diye kıçını yırtar. Vay be!”</span></p>
			<p class="paragraf ParaOverride-13"><span class="CharOverride-21">Lana dolabın içine bakarken, Jones yeniden dergiye döndü. Sonra kadın yerdeki uzun, yol yol izlere baktı: Jones tozları almamış da sabanla sürmüştü sanki. Zemindeki temiz çizgiler sabanın açtığı izler, tozlu yerlerse ekili sırtlardı. Gerçi Lana’nın haberi yoktu, ama bu Jones’un kapsamlı sabotaj tasarısının bir parçasıydı. Gelecek için daha büyük projeleri vardı:</span></p>
			<p class="paragraf ParaOverride-13"><span class="CharOverride-21">“Hey, baksana. Allahın cezası yerlerimin hali ne böyle?”</span></p>
			<p class="paragraf ParaOverride-13"><span class="CharOverride-21">Jones güneş gözlüğünün ardından gönülsüz gönülsüz baktı ve hiçbir şey göremedi.</span></p>
			<p class="paragraf ParaOverride-13"><span class="CharOverride-21">“Vaay! Harika yerlerin var. Vay anasını. Neşeli Gece’de her bi şiy birinci sınıf zati.”</span></p>
			<p class="paragraf ParaOverride-13"><span class="CharOverride-21">“Şu pisliği görmüyor musun?”</span></p>
			<p class="paragraf ParaOverride-13"><span class="CharOverride-21">“Eh, haftada yirmi dolara o kadar pislik olucak elbet. Ne zaman ücret elli, altmışa çıkar, pislik kalmaz.”</span></p>
			<p class="paragraf ParaOverride-13"><span class="CharOverride-21">“Harcadığım paranın karşılığını almak isterim,” dedi Lana öfkeyle.</span></p>
			<p class="paragraf ParaOverride-13"><span class="CharOverride-21">“Dinle, hiç benim maaşımnan geçinmeyi denedin mi? Yiycek, giycek satanların zencilere indirim yaptığını mı sanıyosun, yani? Burda bozuk paralarnan oynayıp durcağına biraz saksıyı çalıştır. Benim yaşadığım yerde millet sigarayı nassı alıyo, haberin var mı? Bi paket almaya güçleri yetmiyo, tane hesabıynan alıyolar. Tanesini iki </span><span class="CharOverride-22">sent</span><span class="CharOverride-21">’e. Zenci bi annenin işi kolay mı sanıyosun? Allah kahretsin. Yalan atmıyorum. Serseri olmaktan da, bu kadarcık maaşnan sağ kalmıya çalışmaktan da bıktım, usandım artıkın.”</span></p>
			<p class="paragraf ParaOverride-13"><span class="CharOverride-21">“Peki seni sokaklardan kim kurtardı? Polisler aylaklıktan tutuklamak için seni kovalarken, kim iş verdi sana? O kahrolası gözlüğün arkasına gizlenip işten kaytarmaya çalışırken arada bir bunları da düşün, tamam mı?”</span></p>
			<p class="paragraf ParaOverride-13"><span class="CharOverride-21">“Kaytarmak mı? Hadi be. Madem kaytarıyorum, bu boktan barın temizliğini kim yapıyo peki? Burda yerleri silip süpüren, o zavallı, uyuşuk müşterilerinin yerlere döküp saçtığı şeyleri temizleyen biri var, annaşıldı mı? Buraya eğleneceğini sanarak gelen o zavallılara acıyorum. İçki diye su içyolar. Vay be! Bi de para harcamaktan söz ediyosun. Yetim dostun ortalarda görünmediğine göre harcamalar azaldı bi kere. Hayırseverliği kestin madem. Bileşik Vakıf’a giden paranın bi kısmından kurtuldun işte.”</span></p>
			<p class="paragraf ParaOverride-13"><span class="CharOverride-21">Lana bir şey söylemedi. Tebeşirler için aldığı makbuzu daha sonra giderler hanesine işlemek ve vergi iadesinden yararlanabilmek için hesap defterinin içine koydu. Kullanılmış bir yerküre satın almış, küçük dolaba koymuştu. Şimdi tek gereksindiği şey, bir kitaptı. George’u bir sonraki görüşünde ondan bir kitap getirmesini isteyecekti. Elinde, lise günlerinden kalma bir kitap nasılsa bulunurdu.</span></p>
			<p class="paragraf ParaOverride-13"><span class="CharOverride-21">Lana bir süredir azar azar sahne donanımı topluyordu. Geceleri bara gelen sivil polisler onu öyle kaygılandırmıştı ki, bir türlü fırsat bulup bu tasarısını George’a açamamıştı. Asıl sorun Darlene’di elbette; Lana’yı kılık değiştirmiş polislerden koruyan kalkandaki tek zayıf nokta. Ama polisler ortaya çıktıkları gibi ansızın kaybolmuşlardı. Lana onları daha bara adım attıkları anda mimliyordu; taburelerden uzakta, kuşuyla çalışan Darlene de herhangi bir sorun yaratmayınca polisin yapabileceği bir şey kalmıyordu. Bir polisi mimlemek için yılların deneyimi gerekirdi. Ama insan bunu bir kez başardı mı, pek çok sorunu engelleyebilirdi.</span></p>
			<p class="paragraf ParaOverride-13"><span class="CharOverride-21">Halledilmesi gereken iki konu kalmıştı. Biri, kitabı bulmaktı. George onun bir kitap aradığını öğrenince, ne yapıp edip bulurdu. Lana’nın okunmuş bile olsa bir kitap için para ödemeye niyeti yoktu. İkincisi, sivil polisler ortadan kalktığına göre, Darlene’i taburelere geri göndermekti. Darlene gibi birini maaşa bağlamaktansa, komisyon hesabıyla çalıştırmak çok daha iyiydi. Kızın sahnede kuşla yaptıklarını gördükçe, Neşeli Gece’yi şimdilik hayvan işinden uzak tutmanın daha yararlı olacağını anlıyordu.</span></p>
			<p class="paragraf ParaOverride-13"><span class="CharOverride-21">“Darlene nerde?” diye sordu Jones’a. “Onunla küçük kuşuna verilecek bi haberim var.”</span></p>
			<p class="paragraf ParaOverride-13"><span class="CharOverride-21">“Tilefon etti, akşamüstü gelip biraz daha pırova yapçağını sööledi,” dedi Jones, gözlerini incelediği reklamdan kaldırmaksızın. “Kuşu veterine götürcekmiş, dediğine göre tüyleri dökülüyomuş.”</span></p>
			<p class="paragraf ParaOverride-13"><span class="CharOverride-21">“Yaa?”</span></p>
			<p class="paragraf ParaOverride-13"><span class="CharOverride-21">Lana yerküre, kitap ve tebeşirle yapacağı şeyi tasarlamaya koyuldu. Eğer ticari şansının olmasını istiyorsa, belli bir incelik ve kalite gerekliydi. Açık saçıklıkla zarafeti birleştiren çeşitli düzenlemeleri aklından bir bir geçirdi. Fazla çiğ olmamalıydı. Ne de olsa çocuklara seslenecekti.</span></p>
			<p class="paragraf ParaOverride-13"><span class="CharOverride-21">“İşte geldik,” diye seslendi Darlene kapıdan neşeyle. Dar bir pantolonla, kısa bir gemici ceketi giymişti, elinde üzeri örtülü bir kafes vardı.</span></p>
			<p class="paragraf ParaOverride-13"><span class="CharOverride-21">“Eh, çok uzun kalacak değilsin,” dedi Lana. “Seninle dostun için bazı haberlerim var.”</span></p>
			<p class="paragraf ParaOverride-13"><span class="CharOverride-21">Darlene kafesi tezgâhın üzerine bıraktı, örtüyü çekti, kullanılmış bir araba gibi, pek çok insanın elinden geçmişe benzeyen, kocaman, hastalıklı, pembe renkli bir papağan çıktı ortaya. Kuşun ibiği düşmüştü, korkunç bir sesle ciyaklıyordu: “Avvk.”</span></p>
			<p class="paragraf ParaOverride-13"><span class="CharOverride-21">“Tamam, kaldır şunu, Darlene. Bu geceden başlayarak taburene geri dönüyorsun.”</span></p>
			<p class="paragraf ParaOverride-13"><span class="CharOverride-21">“Ama, Lana,” diye inledi Darlene. “N’oldu ki? Pırovalarda çok iyiydik. Biraz daha cilalayalım, asıl o zaman gör. Yer yerinden oynuyacak.”</span></p>
			<p class="paragraf ParaOverride-13"><span class="CharOverride-21">“Doğrusunu istersen, Darlene, senden de o kuştan da korkuyorum.”</span></p>
			<p class="paragraf ParaOverride-13"><span class="CharOverride-21">“Bak, Lana.” Darlene ceketini çıkardı, gömleğine ve pantolonunun kenarına çengelli iğneyle tutturulmuş olan minicik halkaları gösterdi. “Şunnarı görüyo musun? İşte bunlar gösteriyi yumuşatıcak. Evde epiyce çalıştım. Yepyeni bi numara. Kuş gagasıynan bunlara yapışıyo, bi çekişte giysimi sıyırıyo. Yani bu halkalar sırf pırova için. Sahne giysim hazırlanınca bu halkalar çıtçıtların üzerine geçecek; kuş yapışınca da giysi çıkıverecek. Dediğim gibi Lana, yer yerinden oynuyacak.”</span></p>
			<p class="paragraf ParaOverride-13"><span class="CharOverride-21">“Dinle, Darlene, o Tanrının cezası şeyi başının çevresinde uçurman, ya da işte onun gibi bi şeyler yaptırman daha güvenli olur.”</span></p>
			<p class="paragraf ParaOverride-13"><span class="CharOverride-21">“Ama böylesi çok daha havalı olucak. Kuş bi çekişte...”</span></p>
			<p class="paragraf ParaOverride-13"><span class="CharOverride-21">“Evet, bi çekişte göğüslerini koparacak. Başımızda bi kaza eksik zaten, bi cankuntaranın gelip müşterilerimi kaçırmasını ve yatırımımı mahvetmesini istemiyorum. Belki de kuş kafayı bulur ve izleyicilerin arasına uçup birinin gözünü oyar. Hayır, açık konuşmak gerekirse, sana da kuşa da güvenmiyorum, Darlene. Önce güvenlik gelir.”</span></p>
			<p class="paragraf ParaOverride-13"><span class="CharOverride-21">“Ama Lana,” diye sızlandı, kalbi kırılan Darlene. “Bize bi şans ver. Epiy yol aldık.”</span></p>
			<p class="paragraf ParaOverride-13"><span class="CharOverride-21">“Hayır. Hadi, yaylan bakalım. Pislemeden önce çek şu şeyi tezgâhımdan.” Lana örtüyü kafesin üzerine geçirdi. “Adı lazım değil, işte onlar çekip gittiler; taburene dönebilirsin.”</span></p>
			<p class="paragraf ParaOverride-13"><span class="CharOverride-21">“Belki adı lazım değile, adı lazım değilleri anlatırım, adı lazım değil de korkup işi bırakır, ne dersin?”</span></p>
			<p class="paragraf ParaOverride-13"><span class="CharOverride-21">Jones başını dergiden kaldırıp “Siz bööle şifreli konuşup dururken, okuyamıyorum. Hem kimmiş bakalım bu adı lazım olmuyanlar?”</span></p>
			<p class="paragraf ParaOverride-13"><span class="CharOverride-21">“İn o tabureden, hapishane kuşu. Hemen yerlerimi sil.”</span></p>
			<p class="paragraf ParaOverride-13"><span class="CharOverride-21">“Bu papağan onca yolu aşıp çalışmak için Neşeli Gece’ye gelmiş,” dedi Jones, bulutun ardından gülümseyerek. “Lanet olsun. Ona bi şans tanımalısın, zencilere davrandığın gibi davranamassın.”</span></p>
			<p class="paragraf ParaOverride-13"><span class="CharOverride-21">“Haklı,” diye onayladı Darlene, içtenlikle.</span></p>
			<p class="paragraf ParaOverride-13"><span class="CharOverride-21">“Yetimlere yardımı kestiğimize ve bu parayı Neşeli Gece’nin temizlikçisine aktarmadığımıza göre, belkim komisyon almak için hile yapan, çırpınan, zavallı bi kızcağıza yardım edebiliriz. Ha?” Jones, Darlene dans etmeye çalışırken, kafesin içinde kanat çırparak dönen kuşu görmüştü. Bundan daha kötü bir gösteri izlememişti. Kızla kuşun yasal sabotaj yaptıkları söylenebilirdi. “Belki bunu biraz daha cilalamak gerekiyo, biraz daha kıvırtıp sallanmalı ya da kaymalı, sıçramalısın. Ama bence harika bi gösteri. Vay be!”</span></p>
			<p class="paragraf ParaOverride-13"><span class="CharOverride-21">“Gördün mü?” diye sordu Darlene Lana’ya. “Jones anlar bu işlerden. Zencilerde ritim duygusu vardır.”</span></p>
			<p class="paragraf ParaOverride-13"><span class="CharOverride-21">“Helal!”</span></p>
			<p class="paragraf ParaOverride-13"><span class="CharOverride-21">“Bazılarının öyküsünü birine annatıp onu ürkütmek istemem.”</span></p>
			<p class="paragraf ParaOverride-13"><span class="CharOverride-21">“Aman, kapa çeneni, Darlene,” diye haykırdı Lana.</span></p>
			<p class="paragraf ParaOverride-13"><span class="CharOverride-21">Jones iki kadını biraz dumana boğduktan sonra, “Bence Darlene’le kuş çok ilginç. Vay be! Buraya bi sürü yeni müşteri çekebilirler. Çapkın bi kartal çalıştıran başka kulüp var mı?”</span></p>
			<p class="paragraf ParaOverride-13"><span class="CharOverride-21">“Siz iki budala, bi kuş sayesinde para sızdıracağımıza gerçekten inanıyor musunuz?”</span></p>
			<p class="paragraf ParaOverride-13"><span class="CharOverride-21">“Hey! Kuş işi iyi para getiriyo. Beyazlar hep öpüşüp koklaşan mohabbet kuşları, kanaryalar filan besliyolar. Neşeli Gece’nin onlara nassı bi kuş sunduğunu hele bi öörensinler. Kapıya bi kapıcı dikmen gerekecek. Bütün sosyete buraya akıcak. Vay be!” Jones, her an patlayacakmış gibi görünen, tehlikeli bir yağmur bulutu oluşturdu. “Darlene’in yapması gereken tek şey, bikaç küçük değişiklik. Hay Allah. Kızcağız gösteri dünyasına daha yeni giriyor. Ona zaman tanı.”</span></p>
			<p class="paragraf ParaOverride-13"><span class="CharOverride-21">“Çok doğru,” dedi Darlene. “Gösteri dünyasına yeni giriyorum. Bana zaman tanı.”</span></p>
			<p class="paragraf ParaOverride-13"><span class="CharOverride-21">“Sus, aptal. Yani bu kuş senin giysilerini soymayı öğrenebilir mi sanıyorsun?”</span></p>
			<p class="paragraf ParaOverride-13"><span class="CharOverride-21">“Evet bağyan,” dedi Darlene coşkulu. “Aklıma birden geliverdi. Evde oturmuş, kuşun kafesteki halkalarla oynayışını seyrediyodum. Kendi kendime, “Darlene neden giysine bikaç halka takmıyosun?’ diye sordum.”</span></p>
			<p class="paragraf ParaOverride-13"><span class="CharOverride-21">“Şu geri zekâlıyı sustur,” dedi Lana. “Pekâlâ, ne yapabildiğini bi görelim bakalım.”</span></p>
			<p class="paragraf ParaOverride-13"><span class="CharOverride-21">“Vay be! İşte şindik oldu. Bu gösteriyi görmek için millet akın akın gelicek.”</span></p>
			<p class="resim">* * *</p>
			<p class="paragraf ParaOverride-13"><span class="CharOverride-21">“Santa, seni aramak zorundaydım, datlım.”</span></p>
			<p class="paragraf ParaOverride-13"><span class="CharOverride-21">“N’oldu, Irene?” diye sordu Battaglia’nın kısık bariton sesi, içten bir kaygıyla.</span></p>
			<p class="paragraf ParaOverride-13"><span class="CharOverride-21">“Konu, Ignatius.”</span></p>
			<p class="paragraf ParaOverride-13"><span class="CharOverride-21">“Bu kez n’aptı güzelim? Santa’ya anlatabilirsin.”</span></p>
			<p class="paragraf ParaOverride-13"><span class="CharOverride-21">“Bi dakka bekle. Hâlâ küvette mi, gidip bakim.” Bayan Reilly banyodan gelen çağıltıları korka korka dinledi. Banyonun, boyaları dökülen kapısından koridora balinalara yaraşır bir homurtu yayıldı. “Tamamdır. Hâlâ içerde. Sana yalan söyliycek diilim, Santa. Kalbim öyle kırıldı ki.”</span></p>
			<p class="paragraf ParaOverride-13"><span class="CharOverride-21">“Yaa?”</span></p>
			<p class="paragraf ParaOverride-13"><span class="CharOverride-21">“Ignatius bi saat kadar önce eve bi kasap kılığında geldi.”</span></p>
			<p class="paragraf ParaOverride-13"><span class="CharOverride-21">“İyi. Senin aylak şişko demek ki bi iş bulmuş.”</span></p>
			<p class="paragraf ParaOverride-13"><span class="CharOverride-21">“Ama bi kasap dükkânında diil, şekerim,” dedi Bayan Reilly, acı dolu bir sesle. “Seyyar susisçi olmuş.”</span></p>
			<p class="paragraf ParaOverride-13"><span class="CharOverride-21">“Ay, deme,” diye gakladı Santa. “Susis satıcısı mı? Yani sokaklarda mı?”</span></p>
			<p class="paragraf ParaOverride-13"><span class="CharOverride-21">“Evet, canım. Bi sokak serserisi gibi sokaklarda.”</span></p>
			<p class="paragraf ParaOverride-13"><span class="CharOverride-21">“Haklısın, gözelim. Serserilikten de beter bu. Gastelerdeki polis haberlerine arada bi göz at. Dört yan serseri dolu.”</span></p>
			<p class="paragraf ParaOverride-13"><span class="CharOverride-21">“Ne korkunç, diil mi?”</span></p>
			<p class="paragraf ParaOverride-13"><span class="CharOverride-21">“Biri, o oğlanın suratına bi yumruk indirmeli.”</span></p>
			<p class="paragraf ParaOverride-13"><span class="CharOverride-21">“Evden içeri girince bana çalıştığı işi tahmin etmemi söyledi. Önce, ‘kasap’ dedim, biliyo musun?”</span></p>
			<p class="paragraf ParaOverride-13"><span class="CharOverride-21">“Elbette.”</span></p>
			<p class="paragraf ParaOverride-13"><span class="CharOverride-21">“O zaman, gayet küstah, ‘Bi daha dene,’ dedi. ‘Tutturamadın.’ Beş dakka kadar çeşitli tahminlerde bulundum, o beyaz önlüklerin giyildiği bütün işleri sayıp döktüm. Sonunda, ‘Yanıldın,’ dedi. ‘Haşlanmış susis satıcam.’ Neredeyse bayılıyodum, Santa. Oracığa, mutfağa yığılıyodum. Kafatasım parçalancak, beynim muşambaya yayılcaktı, çok da iyi olucaktı.”</span></p>
			<p class="paragraf ParaOverride-13"><span class="CharOverride-21">“Umurunda bile olmazdı. Hiç aldırmazdı.”</span></p>
			<p class="paragraf ParaOverride-13"><span class="CharOverride-21">“Doğru.”</span></p>
			<p class="paragraf ParaOverride-13"><span class="CharOverride-21">“Aradan milyon yıl geçse de.”</span></p>
			<p class="paragraf ParaOverride-13"><span class="CharOverride-21">“Anacığı umurunda bilem diil,” dedi Bayan Reilly. “Onca eğitim al, sona da gündüz gözü sokaklarda haşlanmış susis sat.”</span></p>
			<p class="paragraf ParaOverride-13"><span class="CharOverride-21">“Peki ne dedin?”</span></p>
			<p class="paragraf ParaOverride-13"><span class="CharOverride-21">“Hiçbi şi. Ağzımı açar açmaz doğruca banyoya koştu. Hâlâ içerde, her yana su sıçratıyo.”</span></p>
			<p class="paragraf ParaOverride-13"><span class="CharOverride-21">“Bi dakka bekle, Irene, Bugün küçük torunlarımdan birini bana bıraktılar da.” Santa hattın öteki ucunda birine bağırdı. “Hemen uzaklaş o fırından, Charmaine. Tokadı yemeden kaldırıma çık ve orda oyna.”</span></p>
			<p class="paragraf ParaOverride-13"><span class="CharOverride-21">Bir çocuk sesi bir şeyler söyledi.</span></p>
			<p class="paragraf ParaOverride-13"><span class="CharOverride-21">“Tanrım,” diye sürdürdü Santa. “Çok şeker çocuklar, ama bazen insanı çileden çıkarıyolar. Charmaine! Hemen dışarı çık, git bisikletinnen oyna. Suratına bi tane yapıştıracam, ona göre. Bi dakka bekle, Irene.”</span></p>
			<p class="paragraf ParaOverride-13"><span class="CharOverride-21">Bayan Reilly, Santa’nın almacı bıraktığını duydu. Sonra bir çocuk çığlık attı ve Santa geri döndü.</span></p>
			<p class="paragraf ParaOverride-13"><span class="CharOverride-21">“Hey Tanrım, bu çocuk hiç söz dinnemiyo. Ona biraz soslu makarna pişiyodum, durmadan tencereyi karıştırıyo. Okuldaki rahibeler şunu biraz pataklasa keşke. Angelo’yu bilirsin. Çocukken rahibelerin onu nasıl dövdüğünü bi göreydin. Bi keresinde rahibenin biri onu karatahtaya savurmuş. İşte Angelo bugün öyle tatlı, düşünceli bi erkek olmasını buna borçlu.”</span></p>
			<p class="paragraf ParaOverride-13"><span class="CharOverride-21">“Rahibeler Ignatius’a bayılırdı. Öyle sevimli bi çocuktu ki. Bütün soruların yanıtını bildiği için o küçü</span><span class="CharOverride-21">k, dinsel resimleri hep o kazanırdı.”</span></p>
			<p class="paragraf ParaOverride-13"><span class="CharOverride-21">“Rahibeler kafasına kafasına indirmeliydi.”</span></p>
			<p class="paragraf ParaOverride-13"><span class="CharOverride-21">“O küçük, dinsel resimlerle eli kolu dolu bi halde eve geldiğini gördükçe,” diye burnunu çekti Bayan Reilly, “günün birinde, gündüz gözü susis satçağı aklıma gelir miydi?” Bayan Reilly ahizeye doğru sertçe, öfkeyle öksürdü. “Peki, Angelo’dan n’aber, tatlım?”</span></p>
			<p class="paragraf ParaOverride-13"><span class="CharOverride-21">“Karısı Rita biraz önce arayıp bütü</span><span class="CharOverride-21">n gün o helada oturmaktan her yanının rumatizma olduğunu söyledi. Doğruyu söyliyim mi, Irene? Angelo bi hortlak gibi sararıp soldu. Polisler o çocuğa çok kötü davranıyolar. Halbukim teşkilata âşıktır. Polis akademisinden mezun olduğunda, sanki büyük ikramiyeyi kazanmış gibiydi. Öyle gururlanıyodu ki.”</span></p>
			<p class="paragraf ParaOverride-13"><span class="CharOverride-21">“Zavallı Angelo gerçekten kötü görünüyo,” diye onayladı Bayan Reilly. “Çok da kötü öksü</span><span class="CharOverride-21">rüyo. Ama Ignatius’un gönderdiği kitabı okuyunca belkim kendini daha iyi hisseder. Ignatius, kitabın ona ilham vereceğini söylüyo.”</span></p>
			<p class="paragraf ParaOverride-13"><span class="CharOverride-21">“Yaa? Ignatius’tan gelen hiçbi şiye güvenim yok. Mutlaka açık saçık öykülernen dolu bi şiydir.”</span></p>
			<p class="paragraf ParaOverride-13"><span class="CharOverride-21">“Ya biri onu el arabasıynan görürse?”</span></p>
			<p class="paragraf ParaOverride-13"><span class="CharOverride-21">“Utanmana gerek yok, bebeğim. Başında bööle bi bela olması senin suçun diil,” diye homurdandı Santa. “Biliyo musun, o eve bi erkek gerekiyo. Senin oğlanı yola getirecek biri. Seni soran o kibar, tatlı adamı bulacam.”</span></p>
			<p class="paragraf ParaOverride-13"><span class="CharOverride-21">“Kibar, tatlı bi adam istemiyorum. Tek istediğim, tatlı bi evlat.”</span></p>
			<p class="paragraf ParaOverride-13"><span class="CharOverride-21">“Hiç merak etme. Santa’ya güven. Ben her bi şiyi düzeltirim. Balık pazarının müdürü, o adamın adını bilmiyomuş. Ama bulacam. Aslına bakarsan, onu geçen gü</span><span class="CharOverride-21">n Aziz Ferdinand Caddesi’ne doğru inerken gördüm.”</span></p>
			<p class="paragraf ParaOverride-13"><span class="CharOverride-21">“Beni sordu mu?”</span></p>
			<p class="paragraf ParaOverride-13"><span class="CharOverride-21">“Onunla konuşma fırsatı bulamadım, Irene. Aynı adam olup olmadığından bilem emin diilim.”</span></p>
			<p class="paragraf ParaOverride-13"><span class="CharOverride-21">“Gördün mü? O yaşlı adamın da umurunda diilim.”</span></p>
			<p class="paragraf ParaOverride-13"><span class="CharOverride-21">“Böyle konuşma, güzelim. Birahanede soruşturacam. Pazar ayinine gidecem. Adını mutlak öğrenecem.”</span></p>
			<p class="paragraf ParaOverride-13"><span class="CharOverride-21">“Yaşlı adam bana aldırmıyo.”</span></p>
			<p class="paragraf ParaOverride-13"><span class="CharOverride-21">“Irene, adamla bi tanışmaktan ne çıkar?”</span></p>
			<p class="paragraf ParaOverride-13"><span class="CharOverride-21">“Ignatius’nan başım dertte zati. Rezil oldum, Santa. Yan komşunun, Bayan Annie’nin onu o el arabasıynan gördüğünü düşünsene. Zati aleyhimize delil toplayıp duruyo. Panjurların ardından bütün gü</span><span class="CharOverride-21">n bizi gözlüyo.”</span></p>
			<p class="paragraf ParaOverride-13"><span class="CharOverride-21">“İnsanlar için endişelenmeyi kes, Irene,” diye akıl verdi Santa. “Benim komşuların da hepisi dedikoducu. Cluny Parish, Aziz Odo’da yaşayabilen insan her bi yerde yaşayabilir. Burası fesat bi yer, inan. Yan binada bi kadın var; benim hakkımda konuşmayı kesmezse suratının ortasına bi tuğla indirecem. Biri, arkamdan ‘şen dul’ dediğini sööledi. Ama merak etme. Ona haddini bildirecem. Galiba tersanede çalışan bi adamnan aşna fişnası var. Kocasına imzasız bi mektup döşeniyim de karı gününü görsün.”</span></p>
			<p class="paragraf ParaOverride-13"><span class="CharOverride-21">“Neler çektiğini anlıyorum, datlım. Küçükken Dauphine’de oturduğumu unutma. Babamın aldığı imzasız mektuplar aklıma geliyo da ... </span><span class="CharOverride-22">benim </span><span class="CharOverride-21">hakkımda. İğrenç. Onları kuzenim olucak kız kurusunun yazdığından kuşkulanmışımdır hep.”</span></p>
			<p class="paragraf ParaOverride-13"><span class="CharOverride-21">“Hangi kuzendi bu?” diye sordu Santa ilgiyle. Irene Reilly’nin akrabalarının yaşam öykü</span><span class="CharOverride-21">leri dinlenmeye değerdi.</span></p>
			<p class="paragraf ParaOverride-13"><span class="CharOverride-21">“Çocukken bi tencere kaynar suyu koluna döken kuzenim. Derisi yanmış, kavrulmuştu. Ne demek istediğimi anlıyo musun? Onu hep anasının mutfağındaki masada yazıp dururken görürdüm. Heralde benim hakkımda yazıyodu. Bay Reilly’le görüşmeye başlayınca beni çok kıskandıydı.”</span></p>
			<p class="paragraf ParaOverride-13"><span class="CharOverride-21">“Hep bööle olur zati,” dedi Santa. Yanmış bir kuzen Irene’in dramatik akraba koleksiyonuna göre çok sıradandı. Sonra boğuk ve neşeli sesiyle ekledi: “Senin, Angelo’nun ve gelirse karısının katılacağı, küçük bir parti verecem.”</span></p>
			<p class="paragraf ParaOverride-13"><span class="CharOverride-21">“Ay, çok tatlısın, Santa. Ama bugünlerde eğlencek durumda diilim.”</span></p>
			<p class="paragraf ParaOverride-13"><span class="CharOverride-21">“Biraz kendine gelirsin, hayatım. Yaşlı adamı bulabilirsem, onu da çağıracam. İkiniz dans edersiniz.”</span></p>
			<p class="paragraf ParaOverride-13"><span class="CharOverride-21">“Eh, o yaşlı adamı görürsen güzelim, Bayan Reilly’nin selamı var, de.”</span></p>
			<p class="paragraf ParaOverride-13"><span class="CharOverride-21">Ignatius ılık suyla dolu küvete uzanmış, parmağıyla plastik sabunluğu suyun üzerinde bir ileri bir geri kaydırıyor, arada bir annesinin telefonda söylediklerine kulak kabartıyordu. Bazen de sabunluğu suya batırıyor, suyla dolduktan sonra dibe çöküşünü izliyordu. Sonra küvetin dibinde tutup çeviriyor, suyunu boşaltıyor ve yeniden yüzdürüyordu. Mavi ve sarı gözlerini, klozetin üzerindeki açılmamış, kaba zarfa dikmişti. Ignatius bir süredir zarfı açıp açmamayı tartıyordu. İş bulmanın yarattığı sarsıntı olumsuz yönde etkilemişti onu; içinde pembe bir su aygırı gibi debelendiği ılık suyun sistemini yatıştırmasını bekliyordu. Zarfa ondan sonra saldıracaktı. Cennet Satış, zevkli bir işyeri olabilirdi. Arabayı ırmağın kıyısına bir yere park edip bütün zamanını </span><span class="CharOverride-22">Günce </span><span class="CharOverride-21">için not almakla geçirebilirdi. Bay Clyde’da Ignatius’un hoşuna giden babacan bir yan vardı; yaşlı adam, bu yaralı ve pörsümüş sosis imparatoru, </span><span class="CharOverride-22">Günce</span><span class="CharOverride-21">’de kullanabileceği hoş bir kişilikti.</span></p>
			<p class="paragraf ParaOverride-13"><span class="CharOverride-21">Sonunda Ignatius yeterince gevşediğini hissetti ve suları damlayan kolunu küvetten uzatıp zarfı aldı.</span></p>
			<p class="paragraf ParaOverride-13"><span class="CharOverride-21">Kalın, ten rengi kâğıdın üzerindeki küçük, yuvarlak, Plane-tarium İstasyonu, New York damgasını inceleyerek, “Neden hep bu tür zarf kullanır ki?” diye sordu kızgınlıkla. “Mektubu da mutlaka sabit kalem ya da daha kötü bir şeyle yazmıştır.”</span></p>
			<p class="paragraf ParaOverride-13"><span class="CharOverride-21">Zarfı yırtarak açtı, içinden ikiye katlanmış bir afiş çıkardı. Afişte büyük harflerle şöyle yazıyordu:</span></p>
			<p class="paragraf ParaOverride-13"><span class="CharOverride-21">KONFERANS! KONFERANS!</span></p>
			<p class="paragraf ParaOverride-13"><span class="CharOverride-21">M. Minkoff korkusuzca anlatıyor:</span></p>
			<p class="paragraf ParaOverride-13"><span class="CharOverride-22">“Siyasette Cinsellik: Gericilere Karşı Bir</span></p>
			<p class="paragraf ParaOverride-13"><span class="CharOverride-22">Silah Olarak Erotik Özgürlük”</span></p>
			<p class="paragraf ParaOverride-13"><span class="CharOverride-22">28, Perşembe, Saat 20.00</span></p>
			<p class="paragraf ParaOverride-13"><span class="CharOverride-22">Y.M.H.A.</span><span class="dipnot"><a class="_idFootnoteLink" href="#footnote-225-11" id="footnote-225-11-backlink">11</a></span><span class="CharOverride-22"> – Grand Concourse</span></p>
			<p class="paragraf ParaOverride-13"><span class="CharOverride-21">Giriş: 1 Dolar –ya da– M. Minkoff’un Herkes İçin Daha Çok, Daha İyi Cinsellik ve Azınlıklar İçin Ezme Programı İsteyen Saldırgan Dilekçesini İmzalayın! (Dilekçe Washington’a gönderilecektir.) Hemen imzalayın ve Amerika’yı cinsel cahillikten, bekâretten ve korkudan kurtarın. Bu yürekli ve önemli eyleme destek olmaya hazır mısınız?</span></p>
			<p class="paragraf ParaOverride-13"><span class="CharOverride-21">“Aman Tanrım” diye haykırdı Ignatius, sarkık bıyıklarının arasından. “Artık topluluk önünde konuşmasına izin mi veriyorlar? Bu gülünç konuşmanın başlığı ne anlama geliyor? Ignatius afişi öfkeyle bir kez daha okudu. “Ancak ne olursa olsun, cesurca konuşacağından eminim. Belki sapıkça bir şey, ama şu küçük sürtüğün dinleyicilerin karşısında saçmalayışını dinlemek isterdim. Bu kez beğeni ve incelik kurallarını hiçe saymaktan rekor kırdı.”</span></p>
			<p class="paragraf ParaOverride-13"><span class="CharOverride-21">Afişin altına elle çizilmiş ok işaretini ve çevir yazısını izleyen Ignatius afişi çevirdi, okumaya başladı:</span></p>
			<p class="paragraf ParaOverride-13"><span class="CharOverride-22">Baylar,</span></p>
			<p class="paragraf ParaOverride-13"><span class="CharOverride-22">Neyin var Ignatius? Senden haber alamıyorum. Gerçi yazmadığın için seni suçlayamam, son mektubumda biraz sert bir dil kullandığımın farkındayım, ama nedeni, cinselliğe karşı sağlıksız yaklaşımından kaynaklanan şu deli saçması fantezilerindi. Seninle tanıştığımız andan başlayarak cinsel eğilimlerini açıklığa kavuşturmak için sana manidar sorular sorup durdum. İkinci amacım da gerçek anlamda kendini dışavurma yolunu bulmanda ve doyuma, doğal boşalıma ulaşmanda sana yardımcı olmaktı. Zekâna saygı duydum, alışılmadık eğilimlerini olduğu gibi kabullendim; işte kusursuz ruhsal-cinsel dengeye ulaştığını görmek istememin nedeni. (Güzel, patlarcasına bir orgazm bedenini temizleyebilir, seni karanlıklardan çıkarabilirdi.) Lütfen mektup yüzünden bana kızma.</span></p>
			<p class="paragraf ParaOverride-13"><span class="CharOverride-22">Mektubun ileriki aşamalarında sana bu afişi açıklayacağım, bu cüretkâr, yürekli konuşmanın nereden çıktığını merak ettiğini biliyorum çünkü. Ama önce, film işinin yattığını söylemeliyim. Ev sahibini oynamayı tasarlıyorsan, unut gitsin. Öncelikle parasal sorunları halledemedik. Babamdan tek bir kuruş bile sızdıramazdım artık. Sonra Leola, Harlem’de bulduğumuz kız (alamadığı) ücreti konusunda oldukça sert çıkışlar yapmaya ve bana Yahudi düşmanlığının kanıtıymış gibi gelen sözcükler kullanmaya başlamıştı. Irkının yararına olacak bir tasarıda bedava çalışacak kadar özverili olmayan birini kim ister ki? Samuel Montana’da orman görevlisi olarak çalışmayı kararlaştırdı; karanlık ormanlarda geçen, gerilimli bir öykü (Cehalet ve Gelenek) hazırladığı için orman yaşamını hissetmek istiyor. Samuel’i tanıdığım kadarıyla, ormandaki görevini eline yüzüne bulaştıracaktır, ama öykünün tatsız gerçeklerle dolu, tartışmaya açık ve yürekli bir şey olacağından eminim. Ona şans dile. Harika bir insan.</span></p>
			<p class="paragraf ParaOverride-13"><span class="CharOverride-22">Konuşmaya dönelim. Sonunda felsefeme vb. uyan bir alan buldum galiba. Her şey çok garip bir biçimde gelişti. Birkaç hafta önce bazı arkadaşlarımın, İsrail’den gelen ‘gerçek’ bir delikanlı için verdikleri partiye katılmıştım. İnanılmaz biriydi. İnan.</span></p>
			<p class="paragraf ParaOverride-13"><span class="CharOverride-21">Ignatius biraz Cennet gazı çıkararak yellendi.</span></p>
			<p class="paragraf ParaOverride-13"><span class="CharOverride-22">Saatlerce orada öğrendiği halk şarkılarını söyledi; müziğin temelde toplumsal başkaldırı ve dışavurum aracı olması gerektiği savını kanıtlayan, gerçekten önemli şarkılar. Hiçbirimiz evden ayrılamadık, saatlerce onu dinledik ve soru sorduk. Daha sonra hep birlikte –her konuda– konuştuk; ona genel olarak aklımdan geçenleri aktardım.</span></p>
			<p class="paragraf ParaOverride-13"><span class="CharOverride-21">“Aah, aah,” diye esnedi Ignatius, sesli sesli.</span></p>
			<p class="paragraf ParaOverride-13"><span class="CharOverride-22">“Neden bunları salt kendine saklıyorsun, Myrna?” diye sordu. “Neden düşüncelerini bütün dünyayla paylaşmıyorsun?” Ona sık sık tartışmalarda, grup tedavisi toplantılarında konuştuğumu söyledim. Ayrıca yazı işlerine gönderdiğim ve ‘Yeni Demokrasi’de, ‘İnsan ve Kitleler’de ve ‘Şimdi’de basılan mektuplarımdan söz ettim.</span></p>
			<p class="paragraf ParaOverride-13"><span class="CharOverride-21">Ignatius annesinin kapının ardından, “Çık o küvetten, oğlum,” diye bağırdığını duydu.</span></p>
			<p class="paragraf ParaOverride-13"><span class="CharOverride-21">“Neden?” diye sordu. “Sen mi gireceksin?”</span></p>
			<p class="paragraf ParaOverride-13"><span class="CharOverride-21">“Yoo.”</span></p>
			<p class="paragraf ParaOverride-13"><span class="CharOverride-21">“O zaman lütfen beni rahat bırak.”</span></p>
			<p class="paragraf ParaOverride-13"><span class="CharOverride-21">“Ama içerde çok uzun kaldın.”</span></p>
			<p class="paragraf ParaOverride-13"><span class="CharOverride-21">“Lütfen! Bir mektup okumaya çalışıyorum.”</span></p>
			<p class="paragraf ParaOverride-13"><span class="CharOverride-21">“Mektup mu? Kimden peki?”</span></p>
			<p class="paragraf ParaOverride-13"><span class="CharOverride-21">“Sevgili arkadaşım Bayan Minkoff’tan.”</span></p>
			<p class="paragraf ParaOverride-13"><span class="CharOverride-21">“Ondan son kez söz ettiğinde, seni Levy Pantolonları’ndan kovdurduğunu süylemiştin.”</span></p>
			<p class="paragraf ParaOverride-13"><span class="CharOverride-21">“Evet, öyle. Ama son tahlilde bunun bana yararı oldu. Böylece beni daha mutlu edebilecek bir iş buldum.”</span></p>
			<p class="paragraf ParaOverride-13"><span class="CharOverride-21">“Ne korkunç,” dedi Bayan Reilly üzgün üzgün. “Bi fabrikadaki memurluktan atıldın ve sokaklarda seyyar satıcı oldun. Bak sana ne diycem, Ignatius. Dilerim susisçi de kovmaz seni. Santa ne dedi, biliyo musun?”</span></p>
			<p class="paragraf ParaOverride-13"><span class="CharOverride-21">“Oldukça anlaşılır ve kesin bir dille konuştuğundan eminim. Anadilimize yönelik saldırılarının içinden çıkmak gerçekten güç.”</span></p>
			<p class="paragraf ParaOverride-13"><span class="CharOverride-21">“Birinin sana okkalı bi yumruk atması gerektiğini sööledi.”</span></p>
			<p class="paragraf ParaOverride-13"><span class="CharOverride-21">“Ondan beklenmeyecek kadar düzgün bir cümle.”</span></p>
			<p class="paragraf ParaOverride-13"><span class="CharOverride-21">“Myrna neler yapıyomuş?” diye sordu Bayan Reilly merakla. “Neden bu kadar sık yazıyo? O kızın iyi bi banyoya ihtiyacı var.”</span></p>
			<p class="paragraf ParaOverride-13"><span class="CharOverride-21">“Myrna’nın aklı, suyla ancak ağız bağlamında ilgilenmeye erer.”</span></p>
			<p class="paragraf ParaOverride-13"><span class="CharOverride-21">“Ne?”</span></p>
			<p class="paragraf ParaOverride-13"><span class="CharOverride-21">“Lütfen bir balıkçı gibi bağırmayı keser ve çekip gider misin? Fırında pişmekte olan bir şişe misket şarabın yok mu senin? Şimdi beni yalnız bırak. Çok gerginim.”</span></p>
			<p class="paragraf ParaOverride-13"><span class="CharOverride-21">“Gergin mi? Tam bi saattir o ılık suyun içindesin.”</span></p>
			<p class="paragraf ParaOverride-13"><span class="CharOverride-21">“Artık ılık bile sayılmaz.”</span></p>
			<p class="paragraf ParaOverride-13"><span class="CharOverride-21">“O zaman çık o küvetten.”</span></p>
			<p class="paragraf ParaOverride-13"><span class="CharOverride-21">“Küvetten çıkmam senin için neden bu kadar önemli? Anne, seni hiç anlamıyorum. Bir ev kadını olarak şu anda yerine getirmen gereken herhangi bir iş yok mu? Bu sabah koridordaki toz topaklarının neredeyse beysbol topu kadar irileşmiş olduklarını ayrımsadım. Evi temizle. Telefonla konuş. Bir şeyler yap. Uzanıp biraz kestir. Son günlerde epey bitkin görünüyorsun.”</span></p>
			<p class="paragraf ParaOverride-13"><span class="CharOverride-21">“Elbette görünürüm. Zavallı anacığının kalbini kırıyosun. Düşüp ölsem ne yaparsın?”</span></p>
			<p class="paragraf ParaOverride-13"><span class="CharOverride-21">“Bu saçma sapan sohbete katılmayı reddediyorum. İstiyorsan tek başına konuşmayı sürdürebilirsin. Bana gelince; şimdi bütün dikkatimi Bayan Minkoff’un mektubundaki yeni sataşmalarda toplamalıyım.”</span></p>
			<p class="paragraf ParaOverride-13"><span class="CharOverride-21">“Artıkın dayanamıyorum, Ignatius. Bu yakınlarda bi gün beni kalp krizi geçirmiş, mutfakta yerde yatarken bulucaksın. Bekle de gör. Dünyada yapyalnız kalıcaksın. İşte o zaman dizlerinin üstüne çöküp zavallı, sevgili anacığına yaptıkların için Tanrı’dan af dileyeceksin.”</span></p>
			<p class="paragraf ParaOverride-13"><span class="CharOverride-21">Banyodan çıt çıkmadı. Bayan Reilly hiç olmazsa su sesi ya da kâğıt hışırtışı duymayı bekledi, ama banyo kapısı bir mezardan farksızdı. Birkaç dakika kadar boşu boşuna bekledikten sonra koridordan geçerek fırına doğru ilerledi. Fırın kapağının açıldığını duyan Ignatius mektuba döndü.</span></p>
			<p class="paragraf ParaOverride-13"><span class="CharOverride-22">“Sende bu sesle bu kişilik varken, hapishanedeki insanlara seslenmelisin,” dedi. Bu çocuk gerçekten şaşırtıcı biriydi. Kararlı olduğu kadar, gerçek bir ‘Mensch’.</span><span class="dipnot"><a class="_idFootnoteLink" href="#footnote-225-12" id="footnote-225-12-backlink">12</a></span><span class="CharOverride-22"> Öyle kibar ve düşünceliydi ki, inanamıyordum. (Özellikle, korkusuz ve kararlı olmasına karşın biraz gürültücü ve budala olan Samuel’den sonra.) Gerici düşüncelerle ve önyargıyla bu halk şarkıcısı kadar kararlılıkla savaşan kimseyi görmemiştim. En yakın arkadaşının zenci bir ressam olduğunu söyledi; soyut resimler yapıyor; tuvale başkaldırışını ve uzlaşmazlığını yansıtan olağanüstü boyalar sürüyor, bazen bir bıçakla tuvali paramparça ediyormuş. Bana, Papa’nın nasıl nükleer cephane toplamaya çalıştığını ayrıntılarıyla açıklayan, nefis bir kitapçık verdi; okuduklarım gözümü gerçekten açtı. Kitapçığı alıp kiliseye karşı savaşımında yardımcı olur diyerek ‘Yeni Demokrasi’nin yazıişleri müdürüne götürdüm. Bu delikanlı aynı zamanda WASP’lara</span><span class="dipnot"><a class="_idFootnoteLink" href="#footnote-225-13" id="footnote-225-13-backlink">13</a></span><span class="CharOverride-22"> da karşıydı. Daha doğrusu onlardan nefret ediyordu. Kısacası, gerçekten dişli biriydi.</span></p>
			<p class="paragraf ParaOverride-13"><span class="CharOverride-22">Geçen gün beni aradı. Brooklyn Tepeleri’nde oluşturmaya çalıştığı toplumsal eylem grubunda konuşma yapar mıymışım? Etkilenmiştim. Bu kurtlar sofrasında, bir dost... gerçekten içten bir dost bulmak öyle zor ki... Elimden geldiğince özetlemeye çalışırsam, konuşma yapmanın gösteri işine benzediğini maalesef acı bir biçimde öğrendim: Oyuncuları seçen kişi ve işte bildik oyun. Ne demek istediğimi anlıyor musun?</span></p>
			<p class="paragraf ParaOverride-13"><span class="CharOverride-21">“Okuduklarım, beğeniye karşı yapılan bu iğrenç hakaretler doğru olabilir mi?” diye sordu Ignatius, yüzen sabunluğa. “Bu kızın ar damarı çatlamış!”</span></p>
			<p class="paragraf ParaOverride-13"><span class="CharOverride-22">Bazı insanlara beynimden çok bedenimin çekici geldiği gerçeğini bir kez daha kavradım.</span></p>
			<p class="paragraf ParaOverride-13"><span class="CharOverride-21">“Hııh, hımm,” diye içini çekti Ignatius.</span></p>
			<p class="paragraf ParaOverride-13"><span class="CharOverride-22">İçimden, şu anda muhtemelen kendini davaya adamış bir başka kızı avlamaya çalışan bu sahte ‘halk şarkıcımızın’ gerçekte Alabamalı bir Baptist olduğunu söyledi. Tanrım, ne düzenbazmış ama. Bunun üzerine bana verdiği kitapçığı araştırdım ve zenci düşmanı Klan tarafından basıldığını gördüm. Bu sana günümüzde hangi düşünsel fesatlıklarla baş etmek zorunda olduğumuz konusunda bir fikir verir herhalde. Bana iyi, ilerici bir kitapçık gibi gelmişti. Şimdiyse ‘Yeni Demokrasi’nin yazıişleri müdürüne, cüretli de olsa kitapçığın yanlış kişilerce yazılmış olduğunu bildirmek gibi bir utançla karşı karşıyayım. Evet, WASP’lar bir kez daha saldırdılar ve bu kez beni mat ettiler. Bu olay bana, Poe Park’ta sincap sanarak beslediğim sıçanı anımsat<a id="x.564"/>tı; ilk bakışta sincaba öyle çok benziyordu ki. Öğrenmenin sonu yok. Bu sahtekâr bana bir fikir verdi. Böylelerinden öğrenilecek bir şeyler mutlaka vardır. Burada, Y’de bir akşam toplantı salonunu kullanıp kullanamayacağımı sordum. Bir süre sonra, peki, dediler. Bronx’taki Y’nin dinleyicileri biraz dar görüşlü olabilir elbette, ama iyi bir konuşma yaptığım sürece bir gün kendimi Lex Bulvarı’ndaki Y’de, Norman Mailer ve Seymour Krim gibi büyük düşünürlerin görüşlerini belirttikleri yerde bulabilirim pekâlâ. Denemekten zarar gelmez.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-22" xml:lang="tr-TR">Kişilik sorunlarını çözümlemeye çalıştığını umarım, Ignatius. Paranoyan daha da kötüleşmedi, ya? Bence senin paranoyan kendini sürekli odana kapaman ve dış dünyadan giderek daha çok kuşkulanmandan kaynaklanıyor: Neden orada timsahlarla birlikte yaşamakta direndiğini anlamıyorum. Beyninin tepeden tırnağa bakıma ve onarıma şiddetle gereksindiği doğru, ama yine de New York’ta gelişebilecek, tomurcuklanabilecek bir beynin var. Gördüğüm kadarıyla kendini ve zihnini bozuyorsun. Son kez Mississippi’den geçerken seni gördüğümde, gerçekten kötü durumdaydın. Ölçütlerin çok altındaki o eski evde annenle baş başa yaşamanın seni tam anlamıyla gerilettiğine inanıyorum. Doğal dürtülerin özgür kalmak için haykırmıyor mu? Güzel, anlamlı bir aşk serüveni seni değiştirebilirdi, Ignatius. Bundan eminim. Kalın Oedipus bağları beynini kıskıvrak yakalamış; seni mahvediyor.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-22" xml:lang="tr-TR">Toplumsal ya da siyasal düşüncelerinin de herhangi bir aşama yaptığını sanmıyorum. Tanrısal hakka dayanarak devlet başkanlığı için siyasi bir parti kurma ya da bir aday seçme tasarına ne oldu? Vaz mı geçtin? Sonunda seninle tanışıp siyasal kıpırtısızlığına savaş açtığım zaman, bu düşünceyi öne sürmüştün. Gerici bir tasarı olduğunu biliyordum, ama en azından siyasal bilincinin geliştiğine işaretti. Lütfen bana bu konuda yaz. Beni çok ilgilendiriyor. Bu ülkede üç partili bir sisteme gereksinmemiz var, bana kalırsa faşistler günbegün güçleniyorlar. Bu Tanrısal Hak Partisi, faşist desteğin büyük bir bölümünü yok edebilecek, işçiden yana bir tasarı gibi görünüyor.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-22" xml:lang="tr-TR">Evet, artık bitirmeliyim. Konuşmamın başarılı geçeceğini umuyorum. Özellikle sen çok yararlanabilirdin. Bu arada, Tanrısal Hak eylemini yaşama geçirmeye karar verirsen, sana burada da örgütlenebilmen için yardım sağlayabilirim. Lütfen evden çık, Ignatius, çık ve dış dünyaya adım at. Geleceğin için kaygılanıyorum. Sen her zaman benim en önemli tasarılarımdan biri oldun, zihninin son durumunu merak ediyorum; lütfen o yastıkların üzerinden kalk ve bana yaz.</span></p>
			<p class="Basic-Paragraph ParaOverride-22" xml:lang="en-GB"><span class="CharOverride-22" xml:lang="tr-TR">M. Minkoff</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-21" xml:lang="tr-TR">Daha sonra, kat kat pembe derisini eski bornozuna sarmış, belinin alt yanını da çengelli bir iğneyle tutturmuş olan Ignatius odasındaki masanın başına geçti ve dolmakalemini doldurdu. Koridordan telefonda konuşan annesinin sesi geliyordu. “Zavallı Reilly Nine’nin bıraktığı sigorta parasını son kuruşuna kadar onun koleci için harcadım. Ne korkunç, diil mi? Onca parayı çöpe atmış olduk.” Ignatius geğirdi, hâlâ elinde bulunduğuna inandığı klasörü bulmak için çekmecelerden birini açtı; orada birkaç ay önce Filipino’dan aldığı yo-yo’yu buldu. Ignatius’un isteği üzerine Filipi-no yo-yo’nun bir yüzüne bir palmiye resmi çizmişti. Ignatius yo-yo’yu yere doğru fırlattı, ama ip koptu ve yere düşen yo-yo yatağın altına kadar yuvarlandı, Büyük Şef kâğıtlarından ve eski gazetelerden oluşan yığına çarparak durdu. Ignatius parmağından sarkan ipi çıkardıktan sonra, yeniden çekmeceyi karıştırmaya koyuldu; sonunda Levy Pantolonları başlıklı bir mektup kâğıdı buldu.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-22" xml:lang="tr-TR">Sevgili Myrna,</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-22" xml:lang="tr-TR">Saldırgan mektubunu aldım. Halk şarkıcıları gibi insan sayılmayacak yaratıklarla kurduğun pespaye ilişkilerin beni ilgilendirdiğine gerçekten inanıyor musun? Her mektubunda, özel yaşamının ne kadar çalkantılı olduğuyla ilgili ipuçları buluyorum. Lütfen yazılarını salt tartışma konuları ve benzerleriyle sınırla; böylece en azından sapkınlık ve saldırganlıkla suçlanmaktan kurtulmuş olursun. Öte yandan, sıçanla sincap ya da sıçan-sincap ya da sincap-sıçan simgesini oldukça yaratıcı, hatta kusursuz bulduğumu söylemeliyim.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-22" xml:lang="tr-TR">O kuşkulu konuşmayı yapacağın karanlık gecede, tek dinleyicinin, toplantı salonunun penceresinde bir ışık gören ve kişisel cehenneminin soğuğundan, korkularından kaçmaya çalışan, yaşlı, umutsuz ve yalnız bir kütüphaneci olacağından eminim. Bu yaşlı adam salonda, sahnenin karşısında iki büklüm otururken, senin genizden gelen sesin boş koltukların arasında yankılanacak, can sıkıntısı, karmaşa ve cinsel değinmelerle dolu sözcüklerin zavallı adamın kel kafasına bir çekiç gibi inecek, sonunda kendini tam anlamıyla kaybeden adamcağız, beyninde vızıldayıp duran o tekdüze, iç karartıcı sesten tahrik olarak, yan yatmış organını çıkarıp umutsuzca sallayacaktır. Yerinde olsam, konuşmayı derhal iptal ederim; ‘Y’ yönetiminin durumu hoşnutlukla karşılayacağından eminim; hele bir de Bronx’taki bütün telefon kulübelerine yapıştırılmış olan o zevksiz afişi gördülerse.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-22" xml:lang="tr-TR">Senden özel yaşamıma yönelik yorum yapmanı isteyen yok; yorumların beğeni ve incelikten büsbütün yoksun.</span></p>
			<p class="Basic-Paragraph ParaOverride-21" xml:lang="en-GB"><span class="CharOverride-22" xml:lang="tr-TR">Aslında özel yaşamım büyük bir değişim geçirdi; şu anda yiyecek sanayiine olağanüstü canlı bir biçimde girmiş durumdayım, bu nedenle gelecekte sana mektup yazacak zamanı bulup bulamayacağımdan cidden kuşkuluyum.</span></p>
			<p class="Basic-Paragraph ParaOverride-22" xml:lang="en-GB"><span class="CharOverride-22" xml:lang="tr-TR">Meşguliyetle, </span></p>
			<p class="Basic-Paragraph ParaOverride-22" xml:lang="en-GB"><span class="CharOverride-22" xml:lang="tr-TR">Ignatius</span></p>
			<div class="_idFootnotes">
				<div class="_idFootnote">
					<p class="dipnot"><a class="_idFootnoteAnchor" href="#footnote-225-11-backlink" id="footnote-225-11">11</a> Genç İbrani Erkekler Birliği. (ç.n.)</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-12-backlink" id="footnote-225-12">12</a> (Alm.) İnsan. (ç.n.)</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-13-backlink" id="footnote-225-13">13</a> Beyaz Anglosakson Protestan. (ç.n.)</p>
				</div>
			</div>
		</div>
	</body>
</html>