<?xml version="1.0" encoding="utf-8" standalone="no"?><html xmlns="http://www.w3.org/1999/xhtml">
  <head>
    <meta content="text/html;charset=utf-8" http-equiv="content-type"/>
    <title>ibrahim</title>
    <meta content="http://www.w3.org/1999/xhtml; charset=utf-8" http-equiv="Content-Type"/><link href="stylesheet.css" rel="stylesheet" type="text/css"/><style type="text/css">
		@page { margin-bottom: 10.000000pt; margin-top: 10.000000pt; }</style></head>
  <body class="calibre">
<h2 class="h2baslik" id="calibre_toc_13">1. Yaşamı ve Kariyeri</h2>
				<p class="normal">Osmanlı matbaacılık tarihini inceleyen ilk araştırmacıların da kullandıkları İbrahim Müteferrika’nın hayatı hakkında bilgi sağlayan ilk kaynak yukarıda bahsettiğimiz Macar asili César (Czezárnak) de Saussure’ün İsviçre’deki bir tanıdığına Fransızca olarak yazdığı 21 Şubat 1732 tarihli mektuptur ki, içinde Müteferrika hakkında şöyle anlatılır: </p>
				<p class="normal">“Bir gün Kalvinist papazı olmak üzere okumuş olan 18-20 yaşında genç Macar ki, Thököly savaşı esnasında 1692 veya 1693’te talihsizlikten dolayı Türklerin tarafından esir alınmış. Uzun zamandır taş kalpli ve merhametsiz olan efendisinin evinde mutsuz bir hayat sürdürerek, esaretliğine fazla dayanamayıp, mühtedi olmuş. İbrahim –kendisi bu ismi almış– çok akıllı ve yetenekli imiş; yıllardır Türklerin dili ve kanunlarını öğrenmiş ve onlarda oldukça ilerleyip kabiliyetli bir efendi olmuş. I. Mahmud’u tahta çıkartan 1730 ayaklanması esnasında idam edilen sadrazam İbrahim Paşa’yı şahsen tanıma şansına sahip imiş. Vezir tarafından muhtelif işlerde başarı ile kullanmış olan İbrahim Efendi yakın zamanda büyük ve çok sayıda marifetlerini ispatlamış ve Türklere sanat ve ilimleri tanıtmak arzusunda bulunmuş. Bu amaç ile tarafından İstanbul’da bir matbaa kurması doğrultusunda teklifte bulunmuş ...<sup class="calibre3"><a href="ibrahim_split_212.html#footnote-304-183" id="footnote-304-183-backlink" name="footnote-304-183-backlink">[183]</a></sup>”.</p>
				<p class="normal">Niyazi Berkes, uzun bir makalesinde De Saussure’ün verdiği bilgileri ayrıntılı olarak değerlendirir. Bilgilerin yeterli derecede kesin olmadıklarını belirten Berkes, De Saussure’ün İbrahim Müteferrika’yı fazla yakından tanımadığını yada geçmişi hakkında tüm gerçeğin anlatmasından sakındığını tahmin eder<sup class="calibre3"><a href="ibrahim_split_213.html#footnote-304-184" id="footnote-304-184-backlink" name="footnote-304-184-backlink">[184]</a></sup>. Aslında Berkes’in makalesi, İbrahim Müteferrika’nın biyografisi hakkında İmre Karácson tarafından yazılan makaleyi<sup class="calibre3"><a href="ibrahim_split_214.html#footnote-304-185" id="footnote-304-185-backlink" name="footnote-304-185-backlink">[185]</a></sup> delillerle eleştirir. Macar Katolik papazı olan Karácson<sup class="calibre3"><a href="ibrahim_split_215.html#footnote-304-186" id="footnote-304-186-backlink" name="footnote-304-186-backlink">[186]</a></sup>, makalesinde De Saussure’ün aynı mektubu kullanır, ancak –Berkes’in belirttiği gibi– mektuptaki bilgiler sadece oldukça serbest olarak değerlendirilmiş değil, aynı zamanda tahrif edilmiştir. Karácson, pek ayan olmayan De Saussure’ün bilgilerine daha çok “kesinlik” katar ve sonuçta Müteferrika’nın yaşam öyküsü şöyle şekillendirilir: İbrahim, 1674 yılında Koloszvar’da Kalvinist mezhebine mensup olan fakir bir Macar ailenin çocuğu olarak dünyaya gelir; 18 yaşındayken –1104/1692-93 tarihli Erdel voyvodası İmre Thököly (1656–1705)’nin ayaklanması esnasında– Türk askerlerin tarafından esir alınır; karşılığında fidye alamayan askerler, 1106/1694-95’te İstanbul’a götürüp onu kul pazarında satarlar; sonraları mutsuz kulluk hayatına dayanamayan Macar, İbrahim adı altında mühtedi olur ve Türkçe’yi ve İslâm ilimlerini öğrenir; 1123/1711-1126/1714 tarihleri arasına ise yeni kabul etmiş dini savunmak amacı ile <span class="ideitalik">İslâm Riaslesi </span>(<span class="ideitalik">Risâle-i İslâmiye</span>)’ni yazar<sup class="calibre3"><a href="ibrahim_split_216.html#footnote-304-187" id="footnote-304-187-backlink" name="footnote-304-187-backlink">[187]</a></sup>.</p>
				<p class="normal">De Saussure’ün orijinal metni ışığında Karácson’un makalesi kasten İbrahim Müteferrika’nın gerçek yaşam öyküsünü değiştirdiğini tespit eden Berkes, bu yanlış çizilmiş biyografinin diğer araştırmacılar<sup class="calibre3"><a href="ibrahim_split_217.html#footnote-304-188" id="footnote-304-188-backlink" name="footnote-304-188-backlink">[188]</a></sup> tarafından sorgusuz tekrarlandığını belirterek, ilk Osmanlı matbaacısının gerçek kimliğini yaşadığı yer ve dönemin siyasi, toplumsal ve kültürel bağlamında tespit etmeye gayret eder.</p>
				<p class="normal">Berkes, Müteferrika’nın Koloszvar (Macarca) yada Kluj (Romence) denilen Erdély/Erdel’in idari merkezi olan şehirde dünyaya geldiğini vurgular<sup class="calibre3"><a href="ibrahim_split_218.html#footnote-304-189" id="footnote-304-189-backlink" name="footnote-304-189-backlink">[189]</a></sup>. Macar devleti ve büyük ölçüde Macar etnik topraklarının organik bir parçası olup, Erdel’in siyasi statüsü 1540’lı yıllardan 1690’lara kadar diğer Macar topraklarından farklı idi. Macar kralının şehit düştüğü ve sultan I. Süleyman Kanuni (1520–1566) önderliğinde Osmanlıların kazandıkları 1526 tarihli Mohaç meydan savaşından sonra Macar toprakları siyasi anlamda üçe bölünür. Macar geleneklerine göre yeni kral asiller meclisi tarafından seçilir<sup class="calibre3"><a href="ibrahim_split_219.html#footnote-304-190" id="footnote-304-190-backlink" name="footnote-304-190-backlink">[190]</a></sup>. Ancak ardı ardına yapılan iki değişik asiller toplantılarında iki ayrı kral ilan edilir. Biri Erdel voyvodası olan János Szapolyai ve diğeri Avusturyalı Habsburg sülalesine mensup olan I. Ferdinand’dır. Aralarında gerçekleşen iç savaşında I. Ferdinand daha başarılı olup, János Szapolyai Osmanlıların yardımına başvurarak, Osmanlıların 1529 tarihli Macar seferlerini destekler. Neticede orta ve doğu kesimleri olmak üzere Macar toprakların hemen üçte ikisi Osmanlı kontrolü altında kalır. Kuzey ve batı kesimi I. Ferdinand tarafından yönetilirken, 1541 yılında orta Macaristan toprakları Buda Sancağı olarak Osmanlı topraklarına katılır. Erdel diye bilinen Doğu Macaristan ise haraç ödemek şartı ile Osmanlılar tarafından İstefan olarak adlandırılan János Szapolyai’nin oğlu Janos Zsigmond’a verilir. Yeni kurulan Erdel prensliği Osmanlı’nın himayesinde bulunduğundan dolayı prenslik sadece Osmanlı devleti tarafından tanınırken, Habsburg sülalesi Erdel’i Macar krallığının topraklarından olduğunu sayar.</p>
				<p class="normal">Yaklaşık bir buçuk asır zarfında siyasi tartışmalara neden olan Erdel, aslında yarı bağımsız bir devlet olarak Avusturya’nın himayesi ve kontrolünden uzak kalır<sup class="calibre3"><a href="ibrahim_split_220.html#footnote-304-191" id="footnote-304-191-backlink" name="footnote-304-191-backlink">[191]</a></sup>. Habsburgların himayesinden mahrum olan yerli Katolik kilisesinin Erdel’deki etkisi azalırken, Protestan düşüncesi oldukça yaygınlaşır. 16. yüzyılın ortasından itibaren burada Kalvinist ve Lüteran kiliselerinin dışında Unitarian mezhebi de mürit kazanır<sup class="calibre3"><a href="ibrahim_split_221.html#footnote-304-192" id="footnote-304-192-backlink" name="footnote-304-192-backlink">[192]</a></sup>. Diğer Protestan mezheplerinin aksine Unitarianler Teslisi ve Peygamber İsa’nın tanrı vasfına sahip olduğunu inkar ederler. 16. yüzyılın son on yılında artık Erdel halkının yarısı bu mezhebe bağlı olur ve Koloszvar’da bir Unitarian koleji açılır<sup class="calibre3"><a href="ibrahim_split_222.html#footnote-304-193" id="footnote-304-193-backlink" name="footnote-304-193-backlink">[193]</a></sup>. Fakat 1680 yılında Erdel, Habsburgların himayesine geçer ve durum değişir. Katolik kilisesi yine destek alır ve buna mukabil başta Unitarianlar olmak üzere Protestan mezhepleri zor durumda kalır<sup class="calibre3"><a href="ibrahim_split_223.html#footnote-304-194" id="footnote-304-194-backlink" name="footnote-304-194-backlink">[194]</a></sup>. Berkes’e göre gelecekte İbrahim Müteferrika adını taşıyacak olan kişi Koloszvar’daki Unitarian kolejinde tahsil görür. Dolayısı ile o Kalvinist değil Unitarian idi. Berkes, müstakbel ilk Osmanlı matbaacısının Unitarian görüşlerini, yazdığı <span class="ideitalik">İslâm Risalesi</span>’nde tespit eder. Eserin 1711-1714 yıllarında değil de, 1710’de yazıldığı ve herhangi bir başlığı olmadığını vurgulayan Berkes, İslâm’ın müdafaası ötesinde daha çok Papalık müessesesi ve Katolik kilisesinin eleştirisi ve Unitarian görüşlerinin savunması olduğunu dile getirir. </p>
				<p class="normal">Dahası Berkes, De Saussure’ün Müteferrika’nın esir alındığı doğrultusunda anlattıklarını doğru olup olmadığı konusunda şüphe duyar. Çünkü Erdel hükümdarı İmre Thököly’nin Avustura’ya karşı 1690-91 tarihli ayaklanması Osmanlı tarafından desteklenir. 1691 yılının başlarında vezir Cafer Paşa’nın seraskerliğinde Osmanlı ordusu Belgrat yolu ile Koloszvar kalesine ulaşır, ancak tüm Erdel Avusturyaların ellerinde olduğundan kaleyi fethedemez. Osmanlılar yerli halktan genelde onları destekleyen bazı kişileri esir alırlar ve bu kişiler daha sonra mühtedi olup Osmanlı sınırlarına sığınırlar. Berkes’in tahminlerine göre tam bu olayların çerçevesinde Müteferrika da muhtemelen Thököly isyanına katılır, sonra Osmanlı’ya esir düşer yada kendi isteği ile doğrudan Osmanlı tebaasına geçer<sup class="calibre3"><a href="ibrahim_split_224.html#footnote-304-195" id="footnote-304-195-backlink" name="footnote-304-195-backlink">[195]</a></sup>. Yazar, Müteferrika’nın Türklere karşı savaşan bir asker gibi Türklere esir düşmesi çok az olasılıklı olduğunu düşünür. Bunun dışında Berkes’e göre Osmanlı tebaasına geçtiği zaman İbrahim 20 yaşında olmalı idi ki, De Saussure ve Karácson’un telkin ettikleri gibi 1674’de değil, ancak 1670 veya 1671’de dünyaya gelmiştir. </p>
				<p class="normal">Sonuç olarak Berkes’e göre, genç Müteferrika’nın Unitarian mezhebine yatkınlığı onun kişiliğinin anlamasına yardımcı olur. Müteferrika’nın matbaacılığa, müspet ilimlere, coğrafya ve tarihe karşı gösterdiği yakın ilgi ve Teslise aleyhtar görüşü İspanyol asıllı Michael Servetus (1511–1553) ve Macar asıllı Dávid Ferenc (ö. 1579) gibi Unitarian mezhebinin önde gelen isimlerin dışında Isak Newton ve John Locke gibi 17. yüzyılın meşhur Protestan bilim adamların tarafından da paylaşılır<sup class="calibre3"><a href="ibrahim_split_225.html#footnote-304-196" id="footnote-304-196-backlink" name="footnote-304-196-backlink">[196]</a></sup>.</p>
				<p class="normal">Yukarıda özetlediğimiz geniş makalesine ilave olarak iki yıl sonra (1964) basılan Berkes’in başka bir yazısında Şevval 1100/19-28 Temmuz 1690 tarihli bir Osmanlı belgesine dikkat çekilir. Söz konusu belgeden İmre Thököly’nin, katibi İbrahim’e değerli hizmetlerinden dolayı Erdel Mureş nehri dolaylarındaki bir değirmenin temlik edilmesi doğrultusundaki arzusunun Osmanlı devleti tarafından icra edildiği anlaşılır<sup class="calibre3"><a href="ibrahim_split_226.html#footnote-304-197" id="footnote-304-197-backlink" name="footnote-304-197-backlink">[197]</a></sup>. Berkes’e göre bu belgede bahsedilen İbrahim isimli kişi, Müteferrika ile aynı şahıs olup olmadığı kontrol edilmesi icap eder. Hatta muhtemelen yazarın orijinal ismi Abraham olup, belgede Osmanlıca’ya uygun bir şekilde İbrahim olarak yazılmış olabileceğini de tahmin eden Berkes, bu yazarın mühtedi olup İbrahim ismini aldığını da düşünür<sup class="calibre3"><a href="ibrahim_split_227.html#footnote-304-198" id="footnote-304-198-backlink" name="footnote-304-198-backlink">[198]</a></sup>.</p>
				<p class="normal">Yine 1964 yılında İngilizce olarak basılan <span class="ideitalik">Development of Secularism in Turkey </span>(<span class="ideitalik">Türkiye’de Sekülarizmin Gelişmesi</span>) başlıklı kitabında aynı görüşleri savunup Berkes, De Saussure’ün Müteferrika’nın esir düştüğü doğrultusunda yazması, bir nevi yurttaşın mühtedi oluşunun serbest değil de, zoraki bir şekilde gerçekleştiğini yazarak onu temize çıkartmak istediğini vurgular<sup class="calibre3"><a href="ibrahim_split_228.html#footnote-304-199" id="footnote-304-199-backlink" name="footnote-304-199-backlink">[199]</a></sup>. Aynı görüşleri Berkes’in <span class="ideitalik">İslâm Ansiklopedisi</span>’nin Batılı versiyonundaki İbrahim Müteferrika maddesinde<sup class="calibre3"><a href="ibrahim_split_229.html#footnote-304-200" id="footnote-304-200-backlink" name="footnote-304-200-backlink">[200]</a></sup> ve Türkçe basılan <span class="ideitalik">Türkiye’de Çağdaşlaşma </span>başlıklı kitabında da görürüz<sup class="calibre3"><a href="ibrahim_split_230.html#footnote-304-201" id="footnote-304-201-backlink" name="footnote-304-201-backlink">[201]</a></sup>.</p>
				<p class="normal">Rusya’dan desteklenen Avusturya ile Fransa’dan destek alan Osmanlı İmparatorluğu arasında 1736-1739 tarihli savaş esnasında sadrazama gözlemci olarak tayin olunan Fransalı Charles Peyssonnel, 1738’de Sofya yakınındaki Osmanlı ordugahında İbrahim Müteferrika ile tanışır ve hazırladığı raporda onun Unitarian olduğuna dair önemli işaretler verir:</p>
				<p class="normal">“Öbür yanımda komşum İbrahim Efendi var, siz onu kuşkusuz tanırsınız, Türk basımevinin kurucusudur, Macar asıllı, eskiden (Üçleme inanmayan Protestan) papazı imiş, bugün Türk (Müslüman). Çok iyi bir adamdır, hangi nedenle din değiştirmiş olduğunu bilmiyoruBu kafalı adam, bir bilginden daha çalışkandır. Latince’den kimi bilgileri kapsadığı için, onunla tercümansız olarak görüşüp konuşabiliyorum<sup class="calibre3"><a href="ibrahim_split_231.html#footnote-304-202" id="footnote-304-202-backlink" name="footnote-304-202-backlink">[202]</a></sup>”.</p>
				<p class="normal">1968 yılında çıkmış olan bir makalesinde A. D. Jeltyakov, Berkes’in Müteferrika’nın kendi isteği üzerine Müslüman olduğu doğrultusundaki görüşü doğru olabileceği kabul ederken, bu görüşün kesin delillerle ispatlanmamış olduğunu belirttir. Jeltyakov’a göre Müteferrika’nın Kalvinist değil de, Unitarian olduğu doğrultusundaki Berkes’in tahmini daha güvenilir görünür<sup class="calibre3"><a href="ibrahim_split_232.html#footnote-304-203" id="footnote-304-203-backlink" name="footnote-304-203-backlink">[203]</a></sup>. A. Rafikov ise Berkes’in ilk görüşüne katılmaz. Çünkü ona göre Berkes’in görüşü belgelere dayanan delillerle değil, sadece mantık yolu ile ortaya çıkarılan bir iddiadır. Dolayısı ile Rafikov, De Saussure’ün yazdıklarına daha çok güvenir<sup class="calibre3"><a href="ibrahim_split_233.html#footnote-304-204" id="footnote-304-204-backlink" name="footnote-304-204-backlink">[204]</a></sup>. Belli oluyor ki, aynı görüşü Macar müellifi L. Hopp ta paylaşır. Hopp, 1975’te çıkan Müteferrika hakkında biyografi makalesinde tamamen De Saussure’ün mektubuna dayanır, ancak Berkes’in yazılarını iktibas etmeden Müteferrika’nın Koloszvar’daki Unitarian kolejinde tahsil gördüğünü kaydeder<sup class="calibre3"><a href="ibrahim_split_234.html#footnote-304-205" id="footnote-304-205-backlink" name="footnote-304-205-backlink">[205]</a></sup>.</p>
				<p class="normal">Niyazi Berkes’in İbrahim Müteferrika’nın Unitarian olduğu iddiası başka araştırmacılar tarafından da genelde tenkitsiz ve doğru olarak kabul edilir<sup class="calibre3"><a href="ibrahim_split_235.html#footnote-304-206" id="footnote-304-206-backlink" name="footnote-304-206-backlink">[206]</a></sup>. Ancak bunu belirtmeliyiz ki, Berkes’in iddiası tamamen Müteferrika’nın 1710’da yazdığı <span class="ideitalik">İslâm Risalesi</span>’ndeki aktardığı görüşlere dayanır. Burada bu risale gibi yazılara ne derecede güvenebileceğimiz diye bir soru işaretinin koyulması gerekir. Metinde Müteferrika kendisi hangi Protestan mezhebine mensup olduğunu açıklamaz<sup class="calibre3"><a href="ibrahim_split_236.html#footnote-304-207" id="footnote-304-207-backlink" name="footnote-304-207-backlink">[207]</a></sup>. Muhtemelen hangi neden ile ve ne zaman mühtedi olduğuna ışık tutabilecek tek belge İbrahim Müteferrika’nın Müslüman olduğu karşılığında kisve bahası ödenmesi için yazdığı dilekçedir. Tabii, böyle bir dilekçe yazmış ise. Bu tür dilekçelerde genelde klişe ifadeler kullanılırken, bazen İslâm’ı kabul etmeye yönlendiren nedenler de ayrıntılı olarak aktarılır<sup class="calibre3"><a href="ibrahim_split_237.html#footnote-304-208" id="footnote-304-208-backlink" name="footnote-304-208-backlink">[208]</a></sup>. Sofya Ulusal Kütüphanesi Şarkiyat Bölümü’nde 1670’li ila 1870’li yılları arası tarihli bu nevi birçok belge saklanmaktadır ki, bazıları Bulgarca’ya tercüme edilip basılmıştır<sup class="calibre3"><a href="ibrahim_split_238.html#footnote-304-209" id="footnote-304-209-backlink" name="footnote-304-209-backlink">[209]</a></sup>. Ne yazık ki, basılan dilekçeler arasında Müteferrika adına yazılan herhangi bir dilekçe rastlanmaz. Fakat henüz basılmamış belgelerin arasında böyle bir arzuhalin bulunduğu olasılığını inkar etmemeliyiz, çünkü basılan belgeler arasında Humbaracı Ahmed Paşa adı ile mühtedi olan Avusturyalı general Marquis de Bonneval’in nafakasının artırılmasına dair 1731 tarihli bir ferman sureti de yer alır<sup class="calibre3"><a href="ibrahim_split_239.html#footnote-304-210" id="footnote-304-210-backlink" name="footnote-304-210-backlink">[210]</a></sup>.</p>
				<p class="normal">Coşkun Yılmaz’ın belirttiği gibi Müteferrika’nın <span class="ideitalik">İslâm Risalesi</span>’nin yazdığı 1710 yılından önce hayatı ile ilgili bilgiler eksiktir. Yılmaz’a göre risalenin dilinden ve yazılış tarzından hareket ederek tahmin edilebilir ki, Müteferrika 1710’a kadar artık Türkçe’yi ve İslâm kültürünü iyi öğrenmiş ve muhtemelen bir taraftan matbaacılık ile uğraşıp, diğer taraftan memuriyet kariyerine girmiştir<sup class="calibre3"><a href="ibrahim_split_240.html#footnote-304-211" id="footnote-304-211-backlink" name="footnote-304-211-backlink">[211]</a></sup>.</p>
				<p class="normal">T. Halasi Kun ve Niyazi Berkes, <span class="ideitalik">İslâm Ansiklopedisi</span>’nin Türk ve Batılı versiyonlarındaki maddelerinde İbrahim Müteferrika’nın Osmanlı idare sistemindeki kariyeri hakkında bilinenleri aktarırlar. İkisi de bu kariyerin <span class="ideitalik">İslâm Risalesi</span>’nin yazdığı 1710 yılından sonra başladığı hakkında hemfikirler. İbrahim, Osmanlı sarayında müteferrika olarak tayin edilir ki, icra ettiği vazifeden dolayı takma adı Müteferrika olur. Saraydaki müteferrikalar sultandan değişik vazifeler ile üstlenirler<sup class="calibre3"><a href="ibrahim_split_241.html#footnote-304-212" id="footnote-304-212-backlink" name="footnote-304-212-backlink">[212]</a></sup> ve İbrahim Müteferrika genelde diplomatik misyonlar ile meşgul olur. Ansiklopedi maddelerin her ikisinde de yer aldığı üzere Müteferrika’nın ilk diplomatik misyonu Osmanlı İmparatorluğu ile Habsburgların arasındaki 1715-1718 tarihli savaşı esnasında gerçekleşir ki, kendisi 1715’te Viyana’da Savoieli Prens Eugène ile Mora hakkında müzakerelerde bulunur. Ancak bu kayıtlar yanlış ve burada söz konusu olan aynı isimli başka biri olmalıdır<sup class="calibre3"><a href="ibrahim_split_242.html#footnote-304-213" id="footnote-304-213-backlink" name="footnote-304-213-backlink">[213]</a></sup>. Zira belirtileceği üzere İbrahim 1716’da müteferrika olmuştur.</p>
				<p class="normal">1716 yılında İbrahim Müteferrika, Macar kralı II. Rákóczi Ferenc’in Avusturya’ya karşı bağımsızlık savaşını destekleyen Macar generallerin yardımcısı olur. Savaş yıllarında Macarlar Osmanlı’ya destek olup, Sofya Ulusal Kütüphanesi Şarkiyat Bölümü’nde saklanan Osmanlı hazinesinden sağlanan ücret ve nafaka defterinden anlaşıldığı üzere Hotin, İbrail, Rusçuk ve Belgrat gibi Osmanlı kalelerin muhafazasına katılırlar<sup class="calibre3"><a href="ibrahim_split_243.html#footnote-304-214" id="footnote-304-214-backlink" name="footnote-304-214-backlink">[214]</a></sup>. Káracson’un demirbaş numarası göstermeden iktibas ettiği Zilkade 1128/Ekim-Kasım 1716 tarihli arşiv belgelerine göre Müteferrika, Belgrat’ta bulunan Macarların yanına günlük 60 akçe dirliği ile tayin olunur<sup class="calibre3"><a href="ibrahim_split_244.html#footnote-304-215" id="footnote-304-215-backlink" name="footnote-304-215-backlink">[215]</a></sup>. Sofya Ulusal Kütüphanesi Şarkiyat Bölümü’nde saklanan iki belgeye göre bu ücret her on beş gün bir kendisine ödenir. Belgelerden biri 15-30 Recep 1129/26 Haziran-10 Temmuz 1717 tarihleri arasındaki dönem için Macarlara nazır olduğundan ötürü hakkı olan nafakasını ödenmesine dair Müteferrika’nın kendi yazdığı arzuhaldir<sup class="calibre3"><a href="ibrahim_split_245.html#footnote-304-216" id="footnote-304-216-backlink" name="footnote-304-216-backlink">[216]</a></sup>. Ötekisi ise 1-5 Şaban 1129/11-25 Temmuz 1717 tarihleri arasında bir sonraki on beş günlük dönemi için nafakasının ödenmesine dair dilekçedir ki, Arapça transkripsiyonu ve Bulgarca tercümesi Boris Nedkov tarafından yayımlanmıştır<sup class="calibre3"><a href="ibrahim_split_246.html#footnote-304-217" id="footnote-304-217-backlink" name="footnote-304-217-backlink">[217]</a></sup>. Daha sonraları İbrahim Müteferrika, Osmanlı topraklarına mülteci olarak sığınan Macar kralı II. Rákóczi Ferenc’in mihmandarı olarak tayin edilir. 1717 başlarında Fransa’dan Gelibolu’ya gemi ile ulaşan Macar kralı, 1717’nin sonlarında ve 1718’in başlarında Edirne’de, ardından İstanbul Yeni köy’de ve nihayet Ağustos 1720’den itibaren Rodosçuk/Tekirdağ’da Osmanlı yönetimi tarafından teskin edilir<sup class="calibre3"><a href="ibrahim_split_247.html#footnote-304-218" id="footnote-304-218-backlink" name="footnote-304-218-backlink">[218]</a></sup>. Káracson’a göre İbrahim mihmandarlık görevi ile henüz 1129/1717’de yani Rákóczi’nin Edirne’de olduğu sıralarda üstlenir<sup class="calibre3"><a href="ibrahim_split_248.html#footnote-304-219" id="footnote-304-219-backlink" name="footnote-304-219-backlink">[219]</a></sup> ki, bu görüşe T. Halasi Kun da katılır. Ancak T. Gökbilgin’e göre Müteferrika, Rákóczi’nin Tekirdağ’a 1720’de yerleştiği zaman<sup class="calibre3"><a href="ibrahim_split_249.html#footnote-304-220" id="footnote-304-220-backlink" name="footnote-304-220-backlink">[220]</a></sup> onun mihmandarı olur<sup class="calibre3"><a href="ibrahim_split_250.html#footnote-304-221" id="footnote-304-221-backlink" name="footnote-304-221-backlink">[221]</a></sup> (Berkes de bu görüşü paylaşır). İbrahim bu görevde 1735’te Rákóczi’nin ölümüne kadar bulunur. Müteferrika, 1737 yılında Lehistan ile muahedeyi yenilemek üzere Kiev’e gönderilir. Öte yandan 1736-1739 Osmanlı-Avusturya savaşı esnasında Osmanlı ile Fransa arasında ittifak kurma teşebbüslere katılan Müteferrika, 1738’de top arabacılarının katibi olarak tayin olunur ve Osmanlı devleti ve itaatsiz Macarların adına Orşova kalesinin Osmanlılara teslim edilmesi hakkında Avusturyalılarla görüşür. 1743’te ise Rusya’ya karşı düşünülen Osmanlı-İsveç ittifakına doğru müzakerelere katılan İbrahim Müteferrika, aynı yılda Kaytak hanlığına Ahmed han’ın tayininden dolayı Dağıstan’a gönderilir<sup class="calibre3"><a href="ibrahim_split_251.html#footnote-304-222" id="footnote-304-222-backlink" name="footnote-304-222-backlink">[222]</a></sup>. Ancak Kemal Beydilli’ye göre Müteferrika’nın bu son misyonunu hakkında bilgileri daha ihtiyatlı değerlendirmeliyiz, çünkü aynı adı altında başka bir şahsın bu görev ile üstlendiği de mümkün olabilir<sup class="calibre3"><a href="ibrahim_split_252.html#footnote-304-223" id="footnote-304-223-backlink" name="footnote-304-223-backlink">[223]</a></sup>.</p>
				<p class="normal">Erhan Afyoncu’nun 2000’de basılan <span class="ideitalik">Türkiye Diyanet Vakfı</span> <span class="ideitalik">İslâm Ansiklopedisi</span>’ndeki maddesi Berkes’in İbrahim Müteferrika hakkındaki görüşlerine katılır<sup class="calibre3"><a href="ibrahim_split_253.html#footnote-304-224" id="footnote-304-224-backlink" name="footnote-304-224-backlink">[224]</a></sup>. Üstelik Afyoncu, İstanbul Başbakanlık Osmanlı Arşivi’nde bulduğu Müteferrika ile ilgili yeni belgeleri tanıtır. Bu belgelere dayanan aynı bilgilere 2001’de basılan bir makalesinde de tekrar dikkati çeker<sup class="calibre3"><a href="ibrahim_split_254.html#footnote-304-225" id="footnote-304-225-backlink" name="footnote-304-225-backlink">[225]</a></sup>.</p>
				<p class="normal">Afyoncu, keşfettiği belgelere dayanarak İbrahim Müteferrika’nın müteferrikalığına tayin edildiği tarihi 25 Rebiülahir 1128/18 Nisan 1716 olduğu tespit eder. O zamana kadar Abdullah’ın oğlu diye kaydedilen İbrahim 29 akçe yevmiye ile kapukulu sipahilerin 41. bölüğünde bulunur. Avustrurya seferinde gösterdiği hizmetlerden dolayı aynı ücret ile bu tarihten itibaren dergah-i ali müteferrikalarından biri olur. 1721–1723, 1724, 1725, 1729 ve 1737 tarihli birkaç aynı tipten belgelere göre müteferrikalık ulufesi 40, 50, 54, 100 ve nihayet yaklaşık on yıldır aldığı 120 akçeye yükselir ki, son iki maaşı bakımından İbrahim Müteferrika ulufeli müteferrikalar içerisinde en fazla ücreti alan kişi olur<sup class="calibre3"><a href="ibrahim_split_255.html#footnote-304-226" id="footnote-304-226-backlink" name="footnote-304-226-backlink">[226]</a></sup>.</p>
				<p class="normal">Erhan Afyoncu’ya göre Müteferrika Mora meselesinden dolayı 1715’te Viyana’da Prens Eugéne ile görüştüğü doğrultusundaki T. Halasi Kun’un<sup class="calibre3"><a href="ibrahim_split_256.html#footnote-304-227" id="footnote-304-227-backlink" name="footnote-304-227-backlink">[227]</a></sup> ansiklopedi maddesinde yazdıklarında –ki, sonra İ. Uzunçarşılı, N. Berkes vs tarafından bu bilgi tekrarlanmıştır– Nisan 1716’da müteferrika olan İbrahim Müteferrika’yı 1714 yılının sonlarında Prens Eugéne’e gönderilen müteferrika İbrahim Ağa isimli başka biri ile karıştırır<sup class="calibre3"><a href="ibrahim_split_257.html#footnote-304-228" id="footnote-304-228-backlink" name="footnote-304-228-backlink">[228]</a></sup>. Yeni çıkan bir makalesinde Kemal Beydilli de bu görüşe katılır<sup class="calibre3"><a href="ibrahim_split_258.html#footnote-304-229" id="footnote-304-229-backlink" name="footnote-304-229-backlink">[229]</a></sup>.</p>
				<p class="normal">Afyoncu bu yazılarında, İbrahim Müteferrika’nın 1716 yılındaki Macarlar ile münasebetleri, II. Rákóczi Ferenc’in mihmandarı olarak tayin edilmesi, 1737’de Lehistan ile müzakereleri, 2 Şubat 1738’den 25 Ekim 1743’e kadar divan-ı hümayun hacegânlığına terfi ederek top arabacıları katibi olması gibi görevleri hakkında yeni keşfetmiş belgeleri de tanıtır. Bunların arasında Müteferrika’nın 1743 yılın sonlarındaki Dağıstan seyahatinden sonra 14 Kasım 1744 ila 7 Kasım 1745 tarihleri arasında divan-ı hümayun tarihçiliği görevinde bulunmasına dair belge de yer alır. Bu bilgiden hareket ederek Afyoncu, Müteferrika’nın son bir görev daha icra etmiş olduğunu tespit eder. Şöyle ki, İsmail Hakkı Uzunçarşılı ve Osman Ersoy’ın yazılarında 1744 yılında İbrahim Müteferrika’nın girişiminin sayesinde Yalova’da devlet tarafından açılan kağıt imalathanesinin emini olarak bahsedilen divan-ı hümayun tarihçisi İbrahim Efendi<sup class="calibre3"><a href="ibrahim_split_259.html#footnote-304-230" id="footnote-304-230-backlink" name="footnote-304-230-backlink">[230]</a></sup> aslında Afyoncu’ya göre İbrahim Müteferrika’dan başka biri değildir<sup class="calibre3"><a href="ibrahim_split_260.html#footnote-304-231" id="footnote-304-231-backlink" name="footnote-304-231-backlink">[231]</a></sup>. Halbuki, Bulgar araştırmacısı Boris Nedkov, Uzunçarşılı’nın yazısını iktibas ederek ve başka delil göstermeden henüz 1966’da bu imalathanenin nezaretinde İbrahim Müteferrika’nın kendisi bulunduğu yazar<sup class="calibre3"><a href="ibrahim_split_261.html#footnote-304-232" id="footnote-304-232-backlink" name="footnote-304-232-backlink">[232]</a></sup>. Bunun dışında Afyoncu, T. Halasi Kun ve Niyazi Berkes’in dikkat etmedikleri Ahmed Refik’in 1930’da neşrettiği bir belgeye de dikkati çeker<sup class="calibre3"><a href="ibrahim_split_262.html#footnote-304-233" id="footnote-304-233-backlink" name="footnote-304-233-backlink">[233]</a></sup>. Söz konusu belge, saray müteferrikalarından İbrahim’in Selanik’e mülteci olarak sığınan İran şehzâdesi Mirza Safi’nin mihmandarı olarak tayin edilmesi hakkında Evasıt-ı Cemâziyelahir 1144/11-20 Kasım 1731 tarihli bir fermandır. Ancak Afyoncu’ya göre fermanda adı geçen İbrahim’in, inanıldığı gibi İbrahim Müteferrika ile aynı şahıs olduğu henüz kesin bir doğrululuk taşımaz, çünkü o dönemde İbrahim ismini taşıyan başka müteferrikalar da bulunur<sup class="calibre3"><a href="ibrahim_split_263.html#footnote-304-234" id="footnote-304-234-backlink" name="footnote-304-234-backlink">[234]</a></sup>.</p>
				<p class="normal">Kariyeri ile ilgili bazı belgelerin neşredilmesi veya iktibas edilmesine rağmen, İbrahim Müteferrika’nın Osmanlı topraklarına sığınan Macar mültecileri ile ilişkilerinin bazı önemli ayrıntılarına gerektiği kadar dikkat edilmemiştir. Sofya Ulusal Kütüphanesi Şarkiyat Bölümü’nde Tekirdağ’da II. Rákóczi Ferenc’in mihmandarlığını yapan İbrahim Müteferrika’nın nafakasının ödenmesine dair belgeler saklanır. Bu belgelerin arasında 1133 yılının ilk iki ayları, yani Muharrem<sup class="calibre3"><a href="ibrahim_split_264.html#footnote-304-235" id="footnote-304-235-backlink" name="footnote-304-235-backlink">[235]</a></sup> ve Sefer<sup class="calibre3"><a href="ibrahim_split_265.html#footnote-304-236" id="footnote-304-236-backlink" name="footnote-304-236-backlink">[236]</a></sup> (Kasım-Aralık 1720) için Müteferrika’nın mihmandarlık nafakası olan 60 akçe yevmiyesinin ödenmesi ile ilgili arzuhallerin dışında, Rebiü’l-ahir 1134/19 Ocak-16 Şubat 1722<sup class="calibre3"><a href="ibrahim_split_266.html#footnote-304-237" id="footnote-304-237-backlink" name="footnote-304-237-backlink">[237]</a></sup>, Safer 1135/11 Kasım-9 Aralık 1722<sup class="calibre3"><a href="ibrahim_split_267.html#footnote-304-238" id="footnote-304-238-backlink" name="footnote-304-238-backlink">[238]</a></sup> ve Şaban 1135/7 Mayıs-4 Haziran 1723<sup class="calibre3"><a href="ibrahim_split_268.html#footnote-304-239" id="footnote-304-239-backlink" name="footnote-304-239-backlink">[239]</a></sup> ayları için artık günde 60 akçelik değil, ancak 50 akçelik nafakasının ödenmesine dair dilekçelerine rastlarız. Bu son üç belgede İbrahim Müteferrika’nın dışında Rákóczi’nin maiyetinde bulunan Mustafa adında bir tercümanın 30 akçelik ve çavuşların toplam 120 akçelik yevmiyelerinin ödenmesi de söz konusu olur. Bu belgelerden anlaşılacağı üzere 1721’de Müteferrika’nın nafakası günde 60 akçeden 50 akçeye azaltılmış ki, bu durum herhalde sonradan Rákóczi’nin maiyetine tayin olunan ayrı bir tercümandan ötürü İbrahim’in tercümanlık çalışmalarının biraz azaldığını yansıtır. </p>
				<p class="normal">Tayyip Gökbilgin’in bulduğu II. Rákóczi Ferenc ve tevabiine dair arşiv malzemesi arasında İbrahim Müteferrika ile alakalı belgelerin en erkeni Safer 1135/Kasım 1722 tarihlidir. Gökbilgin, bunun ve benzer muhtevalı Rebiü’l-ahir 1140/Aralık 1727 tarihli diğer bir belgenin faksimilelerini de verir<sup class="calibre3"><a href="ibrahim_split_269.html#footnote-304-240" id="footnote-304-240-backlink" name="footnote-304-240-backlink">[240]</a></sup>. Ancak tarihçi, bu iki belgenin dışında iktibas ettiği çok daha belgeleri yorumsuz bırakır. Onlardan üçü Cemazi’ü-levvel 1138/Ocak 1726<sup class="calibre3"><a href="ibrahim_split_270.html#footnote-304-241" id="footnote-304-241-backlink" name="footnote-304-241-backlink">[241]</a></sup>, Cemâziyelahir 1138/Mart 1726 ve Ramazan 1138/Mayıs 1726<sup class="calibre3"><a href="ibrahim_split_271.html#footnote-304-242" id="footnote-304-242-backlink" name="footnote-304-242-backlink">[242]</a></sup> tarihli olup İbrahim Müteferrika’ya 50 akçe, tercüman Mustafa’ya 30 akçe ve çavuşlara 120 akçe yevmiyelerinin ödenmesine dair başdefterdarın telhisleridir. Başdefterdarın Muharrem 1148/Mayıs 1735 tarihli diğer bir telhisinde ise 8 Nisan 1735’te ölen Rákóczi’nin generallerinin maiyetinde bulunan Müteferrika, ismi belirtilmeyen tercüman ve bu defa bir kişi çavuşa Zilhicce 1147/24 Nisan-23 Mayıs 1735 nafakalarının ödenmesi söz konusu olur<sup class="calibre3"><a href="ibrahim_split_272.html#footnote-304-243" id="footnote-304-243-backlink" name="footnote-304-243-backlink">[243]</a></sup>. Bu belgeden belli olduğu gibi İbrahim Müteferrika’nın Macar mültecilerinin yanındaki görevi bu yana tarih yazıcılığında inanıldığı gibi Rákóczi’nin ölümü ile bitmez, ancak diğer belgelerden tespit ettiğimiz doğrultusunda 1738 yılına kadar devam eder. Örneğin İbrahim Müteferrika ve yine adı zikredilmeyen tercüman adına İstanbul’da yerleştirilen Macar mültecilerinin yanındaki icra ettikleri vazifelerinden dolayı Şevval 1150/22 Ocak-19 Şubat 1738 ayına ait nafakalarının ödenmesi için yazılan arzuhal Zilkade 1150/Mart 1738’de onaylanır<sup class="calibre3"><a href="ibrahim_split_273.html#footnote-304-244" id="footnote-304-244-backlink" name="footnote-304-244-backlink">[244]</a></sup>. Buna benzer Muharrem 1151/21 Nisan-20 Mayıs 1738 ayına ait ödemeler ile ilgili arzuhal Rebiü’l-evvel 1151/Haziran 1738’de onaylanır<sup class="calibre3"><a href="ibrahim_split_274.html#footnote-304-245" id="footnote-304-245-backlink" name="footnote-304-245-backlink">[245]</a></sup>. Bu belgelerde bahsedilen Müteferrika’nın yevmiyesi yine 50 akçedir. </p>
				<p class="normal">Ancak İbrahim Müteferrika, II. Rákóczi Ferenc’in vefatından sonra Macar generallerinin yanında görevini sürdürmüş ise de, mültecilerin başına geçen Ferenc’in oğlu Rákóczi Joszef’in mihmandarlığını yapmaz. Bu durum, söz konusu Nisan 1735 sonrası arzuhallerde Joszef’in ismi geçmemesi ve Joszef’in 23 Şaban 1151/5 Aralık 1738 tarihli tereke defterinden anlaşılır. Rákóczi Joszef, 10 Kasım 1738’de Rusçuk dolaylarındaki Çervena voda köyünde ölür<sup class="calibre3"><a href="ibrahim_split_275.html#footnote-304-246" id="footnote-304-246-backlink" name="footnote-304-246-backlink">[246]</a></sup> ve Rusçuk kadı sicilinde kaydedilen tereke defterine göre ona mihmandarlık yapan kişi saray kapucubaşılarından El-Hac Mehmed Ağa’dır<sup class="calibre3"><a href="ibrahim_split_276.html#footnote-304-247" id="footnote-304-247-backlink" name="footnote-304-247-backlink">[247]</a></sup>.</p>
				<p class="normal">Rákóczi Joszef, 1736-1739 tarihli Avusturya-Osmanlı savaşı nedeni ile planlanan Macar mültecilerinin Macaristan seferleri esnasında Çervena voda köyünde ordugah kurar. Ancak bu seferin planlamasında İbrahim Müteferrika da önemli bir rol oynar. Babası Ferenc’in vefatından sonra o zamana kadar Fransa’da bulunan Rákóczi Joszef, Marquise de Bonneval yani Humbaracı Ahmed Paşa tarafından Tekirdağ’a gelip ulusal davaları adına Macar mültecilerin başına geçmesi için ikna edilir<sup class="calibre3"><a href="ibrahim_split_277.html#footnote-304-248" id="footnote-304-248-backlink" name="footnote-304-248-backlink">[248]</a></sup>. 1737 yılının Ağustos-Eylül aylarında sadrazamlık makamında bulunan Muhsinzâde Abdullah Paşa’nın sultan I. Mahmud’a sunduğu takrize göre aynen yazıldığı gibi matbaacı İbrahim Efendi, İngiliz, Felemenk ve Fransız elçilerin tercümanlarının, yanında çalıştıkları elçilerin Osmanlının bu savaşta Erdel ve diğer Macar topraklarında kargaşalık yaratmak için neden Humbaracı Ahmed Paşa’yı ve Rákóczi Joszef’i kullanmadıklarına hayretlerini bahsettiklerini dile getirir. İbrahim Müteferrika’nın bu ihbarı üzerine sadrazam sultana Humbaracı Ahmed Paşa’dan istifade etmesini teklif eder. Öte yandan sultan, Tekirdağ’da bulunan Rákóczi Joszef’i İstanbul’a davet edip onu orada büyük itibarlar ile karşılar<sup class="calibre3"><a href="ibrahim_split_278.html#footnote-304-249" id="footnote-304-249-backlink" name="footnote-304-249-backlink">[249]</a></sup>. Ocak 1738’de sultan ahitname verip, onu Erdel prensi ve Macaristan dükü ilan eder<sup class="calibre3"><a href="ibrahim_split_279.html#footnote-304-250" id="footnote-304-250-backlink" name="footnote-304-250-backlink">[250]</a></sup>. Ardından Rákóczi Joszef tevabii ile birlikte Çervena voda’da ordugah kurar<sup class="calibre3"><a href="ibrahim_split_280.html#footnote-304-251" id="footnote-304-251-backlink" name="footnote-304-251-backlink">[251]</a></sup>. Ancak Muharrem 1151/21 Nisan-20 Mayıs 1738 ayı bir evin kirasının ödenmesine dair Kıralzâde Rakoçi, yani Rákóczi Joszef’in tarafından yazılan arzuhalden anlaşıldığı gibi tevabilerinden bazıları İstanbul Galata’da kalır<sup class="calibre3"><a href="ibrahim_split_281.html#footnote-304-252" id="footnote-304-252-backlink" name="footnote-304-252-backlink">[252]</a></sup>. Ve II. Rákóczi Ferenc’in vefatından sonra İbrahim Müteferrika İstanbul’da kalan bu Macar mültecilerin yanında mihmandarlık görevine devam eder. </p>
				<p class="normal">Osmanlı belgelerine göre İbrahim Müteferrika’nın II. Rákóczi Ferenc’in mihmandarı olarak tayin edilmesi ve öte yandan Mustafa adında ayrı bir tercüman da bulundurulması diğer ilginç bir husustur. Fakat Müteferrika kendisi de tercümanlığa devam eder. Çünkü II. Rákóczi Ferenc, ölmeden önce 1732–1735 ve 1742–1743 tarihleri arasında sadrazam olan Hekimoğlu Ali Paşa’ya yazdığı mektupta “sadık tercümanım İbrahim Efendi’yi padişahın lütuf ve inayetine tevdi ederim” gibi ifade kullanır<sup class="calibre3"><a href="ibrahim_split_282.html#footnote-304-253" id="footnote-304-253-backlink" name="footnote-304-253-backlink">[253]</a></sup>. De Saussure’ün Rákóczi Ferenc’in ölümünü bildiren 13 Ağustos 1735 tarihli başka bir mektubunda ise matbaacı diye tanıtılan İbrahim Efendi hakkında, saray tarafından ölen prense “dragoman ya da tercüman” olarak tayin edildiği kaydı geçer<sup class="calibre3"><a href="ibrahim_split_283.html#footnote-304-254" id="footnote-304-254-backlink" name="footnote-304-254-backlink">[254]</a></sup>.</p>
				<p class="normal">Yukarıda sözü geçen Erhan Afyoncu’nun yazılarında İbrahim Müteferrika’nın vefat tarihi meselesi de ayrıntılar ile ele alınır. Müteferrika’nın mezar taşında rakamlar ile ölüm tarihi olarak 1160/1747 diye yazılıdır. Ancak mezar taşının kitabesindeki şair Abdurrezak Nevres (ö. 1762)’in yazdığı mısrada düşürülen tarih 1158/1745 yılı olduğundan dolayı araştırmacıların çoğu 1745 tarihi Müteferrika’nın ölüm yılı, 1747 tarihi ise mezarının yapım senesi olduğu kabul ederler<sup class="calibre3"><a href="ibrahim_split_284.html#footnote-304-255" id="footnote-304-255-backlink" name="footnote-304-255-backlink">[255]</a></sup>. Ancak Afyoncu’nun arşivde bulduğu 25 Muharrem 1160/6 Şubat 1747 tarihli bir belgeye göre İbrahim ibn-i Abdullah adında vefat eden bir kişinin müteferrikalık görevi ve ulufesi başkasına devredilir. Afyoncu’ya göre burada sözü geçen kişi İbrahim Müteferrika kendisidir ve dolayısı ile ölüm tarihi kesin olarak 1160/1747 yılıdır. Üstelik Afyoncu’nun tespit ettiği vefat tarihi Ahmed Refik tarafından neşredilen Evahir-i Muharrem 1160/2-11 Şubat 1747 tarihli bir ilmühaberden desteklenir. Başmuhasebe makamına yazılan bu ilmühaberde İbrahim Müteferrika’nın vefatından dolayı matbaa faaliyetleri aynı şartlar altında Rumeli kadılarından İbrahim Efendi ve Anadolu kadılarından Ahmed Efendi’ye sultanın emri ve fermanı ile devredildiği bildirir<sup class="calibre3"><a href="ibrahim_split_285.html#footnote-304-256" id="footnote-304-256-backlink" name="footnote-304-256-backlink">[256]</a></sup>. Bu şekilde -Afyoncu’ya göre- matbaanın çalışmaları İbrahim Müteferrika’nın ölümünden hemen sonra başkalarına devredilir. Müteferrika, Kasım Paşa Ok Meydanı’ndaki Aynalıkavak Kabristanı’na defnedilmişken, mezar taşı 1942 yılında kaymakam Reşid Safvet Atabinen teşebbüsü sayesinde buradan Galata Mevlevihanesi mezarlığına nakledilir<sup class="calibre3"><a href="ibrahim_split_286.html#footnote-304-257" id="footnote-304-257-backlink" name="footnote-304-257-backlink">[257]</a></sup>.</p>
				<p class="normal">Son olarak İbrahim Müteferrika’nın hayatı hakkında şu ana kadar bilinenlerden aile durumuna değineceğiz. Hammer’e göre Müteferrika’nın Küçük İbrahim diye bilinen ve babasının vefatından sonra matbaa çalışmalarını devam ettiren bir oğlu var<sup class="calibre3"><a href="ibrahim_split_287.html#footnote-304-258" id="footnote-304-258-backlink" name="footnote-304-258-backlink">[258]</a></sup>. Erhan Afyoncu, Müteferrika’nın İbrahim adında bir oğlunun başka kaynaklarda rastlanmadığı gibi Hammer’in bahsettiği şahıs muhtemelen matbaayı devralan kadı İbrahim Efendi olduğunu düşünür<sup class="calibre3"><a href="ibrahim_split_288.html#footnote-304-259" id="footnote-304-259-backlink" name="footnote-304-259-backlink">[259]</a></sup>. Öte yandan Afyoncu, İsveç elçisi Edvard Carleson’un 20 Temmuz 1735 tarihli raporundaki Müteferrika’nın beş oğlu olduğu<sup class="calibre3"><a href="ibrahim_split_289.html#footnote-304-260" id="footnote-304-260-backlink" name="footnote-304-260-backlink">[260]</a></sup> iddiasını İstanbul’u 1734’te ziyaret eden elçinin ilk Osmanlı matbaacısının yanında çalışan yardımcılarını oğlu olarak yorumlamış olabileceğini tahmin eder<sup class="calibre3"><a href="ibrahim_split_290.html#footnote-304-261" id="footnote-304-261-backlink" name="footnote-304-261-backlink">[261]</a></sup>.</p>
				<p class="normal">Şimdi hayatı ve ailesi ile ilgili sorulara ışık tutar mahiyetinde olan İbrahim Müteferrika’nın yeni bulduğumuz tereke defterini ele alalım.</p>
				<p class="normal">Her tereke kaydında olduğu gibi bu defterde de müteveffanın ismi, mesleği, yaşadığı yeri ve varislerin adlarını görürüz. İbrahim Müteferrika ise müteferrika olarak tanıtılmaz, ancak muasırların arasında daha çok matbaa çalışmaları ile şöhret kazandığı için “bâsmacı merhûm İbrâhîm Efendi ibn-i Abdurrahmân” olarak tanıtılır<sup class="calibre3"><a href="ibrahim_split_291.html#footnote-304-262" id="footnote-304-262-backlink" name="footnote-304-262-backlink">[262]</a></sup>. Hemen şunu belirtmeliyiz ki, Erhan Afyıncu’nun bulduğu belgelerde İbrahim Müteferrika’nın baba adı Abdullah iken, tereke defterindeki baba adı Abdurrahman’dır. Aslında daha fazla Abdullah olmak üzere her iki ad da mühtedi olanların baba adı olarak kullanılır. Afyoncu, bulduğu belgelerde geçen “İbrahim bin Abdullah”tan İbrahim Müteferrika’nın kastedildiği doğrulayan aşağıdaki dört esas delilleri dile getirir: </p>
				<p class="normal">• Mühtedilerin baba adı genelde Abdullah olur. </p>
				<p class="normal">• Belgelerde bu şahsın 1716’da müteferrikalığa atanması, 1716 yılın sonunda ve 1718’de Osmanlı’ya destek olan Macarların yanında görevlendirilmesi, Osmanlı’ya sığınan II. Rákóczi Ferenc’in maiyetinde olduğu diğer kaynaklardan bilinen İbrahim Müteferrika’nın faaliyetleri ile isabet eder. </p>
				<p class="normal">• Belgelerde zaman zaman onun tercüman olduğu kayıtları var. </p>
				<p class="normal">• Belgelerde müteferrikalık hizmetinde olan İbrahim bin Abdullah 1160/1747 yılında ölmüşken, İbrahim Müteferrika’nın mezar taşındaki tarih yine 1160/1747’dir. </p>
				<p class="normal">Afyoncu’nun dile getirdiği deliller ikna edicidir, ancak onun kullandığı belgelerde ve bizim bulduğumuz tereke defterindeki baba adı faklılığı göze çarpar. Nitekim gerek Abdullah, gerek ise Abdurrahman mana olarak aynı şeyi ifade ederler ki, birincisi “Allah’ın kulu”, ikincisi “Rahman olanın (yani yine Allah’ın) kulu” anlamını taşır<sup class="calibre3"><a href="ibrahim_split_292.html#footnote-304-263" id="footnote-304-263-backlink" name="footnote-304-263-backlink">[263]</a></sup>. </p>
				<p class="normal">Ancak İbrahim Müteferrika’nın tereke defteri ve ondan sonra yazılan bir ek belge, Afyoncu’nun üzerinde ısrar ettiği ölüm tarihini destekler. Tereke defterinin tarihi 20 Rebiü’l-evvel 1160/1 Nisan 1747’dir ki, genelde müteveffa olanların tereke defterleri ölümlerinden hemen yada birkaç aya varan süreden sonra hazırlanır. Çünkü ölünün malını listeye geçirmek ve değerini doğru olarak hesaplamak herhalde biraz zaman alıcı bir muameledir. İbrahim Müteferrika’nın tereke defterinden hemen sonra kaydolunan 10 Safer 1160/21 Şubat 1747 tarihli ve İbrahim Müteferrika’nın ölümü ile ilgili bir hüccet, onun vefat tarihi yine en geç Şubat 1747 olduğunu ispat eder. Söz konusu hüccete göre “bundan akdem vefat eden mezkur Basmacı İbrahim Efendi ibn-i Abdurrahman’ın” terekesinden kızı Ayşe ve hademesine günde 120 akçelik nafaka sağlanır<sup class="calibre3"><a href="ibrahim_split_293.html#footnote-304-264" id="footnote-304-264-backlink" name="footnote-304-264-backlink">[264]</a></sup>. Tekrarlamak gerekir ise, yukarıda bahsettiğimiz gibi Afyoncu’nun bulduğu İbrahim bin Abdullah’ın ölümünden dolayı müteferrikalık ulufesi başkasına devredilmesi ile alakalı belgenin tarihi 25 Muharrem 1160/6 Şubat 1747 olup, İbrahim Müteferrika’nın matbaacılık ruhsatı kadılardan İbrahim ve Ahmed Efendilere verilmesi bildiren ilmühaberin tarihi ise Evahir-i Muharrem 1160/2-11 Şubat 1747’dir.</p>
				<p class="normal">İbrahim Müteferrika’nın ölüm tarihi ile alakalı ve çoktan neşredilmesine rağmen şu ana kadar fazla ilgi görmeyen diğer beş kayda dikkati çekmek icap eder. İlki Mehmed Süreyya’ya ait olup, Müteferrika’nın vefat tarihi 1150/1737-38 olarak gösterir<sup class="calibre3"><a href="ibrahim_split_294.html#footnote-304-265" id="footnote-304-265-backlink" name="footnote-304-265-backlink">[265]</a></sup>. İkincisi De Saussure’ün yukarıda sıkça söz konusu olan ilk Osmanlı matbaasını anlatan 1732 tarihli mektubuna 1759’dan sonra kendisi yaptığı ilavedir ki, orada Müteferrika yine 1738’de öldüğü haberi aktarılır<sup class="calibre3"><a href="ibrahim_split_295.html#footnote-304-266" id="footnote-304-266-backlink" name="footnote-304-266-backlink">[266]</a></sup>. Diğer üç kayıt tarih gerçeğine daha yakındır. Birisi o zamanlarda Paris’teki Kraliyet Kütüphanesi’nde Türkçe ve Farsça’dan çevirici olarak çalışan Armen adlı şahısa aittir. Armen, 1747-1749 tarihleri arasındaki dönemi İstanbul’da geçirir ve orada ta ilk kaldığı sene içerisinde o zamanki İstanbul Fransız elçisi Comte des Alleurs ile birlikte ilk Osmanlı matbaayı ziyaret eder ve sonra bu ziyareti anlatan ve 20 Eylül 1747 tarihini taşıyan Paris’e bir rapor gönderir. Armen, bu raporunda İbrahim Müteferrika’nın bundan altı ay önce öldüğünü kaydeder<sup class="calibre3"><a href="ibrahim_split_296.html#footnote-304-267" id="footnote-304-267-backlink" name="footnote-304-267-backlink">[267]</a></sup>. Yani bu kayıt, Müteferrika’nın vefat tarihi aşağı yukarı 20 Mart 1747 olduğunu ima eder. Öte yandan 1780’lerde ilk basılan Ignaz Mouradgea d’Ohsson’un <span class="ideitalik">Osmanlı İmparatorluğu’nun Genel Tablosu </span>başlıklı eserinde<sup class="calibre3"><a href="ibrahim_split_297.html#footnote-304-268" id="footnote-304-268-backlink" name="footnote-304-268-backlink">[268]</a></sup> Müteferrika’nın 1746’da öldüğü dile getirilir<sup class="calibre3"><a href="ibrahim_split_298.html#footnote-304-269" id="footnote-304-269-backlink" name="footnote-304-269-backlink">[269]</a></sup>. Ve son olarak bu defa İstanbul Avusturya elçisi Heinrich von Penkler’in 1746 yılı Haziran raporunda İbrahim Müteferrika’nın vefat ettiği haberi verilir<sup class="calibre3"><a href="ibrahim_split_299.html#footnote-304-270" id="footnote-304-270-backlink" name="footnote-304-270-backlink">[270]</a></sup>. Aslında, bu çapraşık kayıtları bir tarafa bırakırsak ve İbrahim Müteferrika’nın mezar taşında yazılan Miladi olarak 13 Ocak 1747’de başlayan 1160 tarihi ile Ahmed Refik’in, Erhan Afyoncu’nun ve bizim bulduğumuz Müteferrika’dan müteveffa olarak bahseden belgelerdeki Şubat 1747 tarihi göz önünde bulundurursak, o zaman İbrahim Müteferrika 13 Ocak ila 6 Şubat 1747 tarihleri arasında aşağı yukarı 75-77 yaşında vefat ettiğini ortaya çıkar<sup class="calibre3"><a href="ibrahim_split_300.html#footnote-304-271" id="footnote-304-271-backlink" name="footnote-304-271-backlink">[271]</a></sup>.</p>
				<p class="normal">İbrahim Müteferrika’nın tereke defteri onun aile durumuna ilk belgesel bilgiyi sağlar. İstanbul Sultan Selim Han Camii yanında Mismari Şüca mahallesi sakinlerinden olan Müteferrika’nın Hadice Hatun ibnet-i Abdullah adında bir eşi ve babası vefat ettiği zaman buluğ çağına ermeyen (sagire) Ayşe isminde bir öz kızı var idi<sup class="calibre3"><a href="ibrahim_split_301.html#footnote-304-272" id="footnote-304-272-backlink" name="footnote-304-272-backlink">[272]</a></sup>. Eşinin baba adı onun da Müteferrika gibi mühtedi olduğunun işaretini verir. 1 Nisan 1747 tarihi dolaylarında buluğa ermeyen kızı Ayşe, o zamanki şartlara göre 12 yaştan daha küçük idi<sup class="calibre3"><a href="ibrahim_split_302.html#footnote-304-273" id="footnote-304-273-backlink" name="footnote-304-273-backlink">[273]</a></sup>. Yani İbrahim Müteferrika oldukça geç yaşta –yaklaşık 63-65 yaşındayken– baba olmuştur. Zaten Şeriat hukukuna göre ölenlerin buluğ yaşına ermeyen çocukları olduğu zaman tereke defterinin hazırlanması icap ettiğinden dolayı bu tereke defteri de hazırlanmıştır ve belki bu talihli tesadüfün sayesinde bugün böyle önemli bir belgeyi elimizde tutuyoruz. Yine Şeriat’taki miras paylaşımı kurallarına göre sekiz paya bölünen Müteferrika’nın mirasından bir pay eşine, yedi pay ise kızına tevcih edilmiştir<sup class="calibre3"><a href="ibrahim_split_303.html#footnote-304-274" id="footnote-304-274-backlink" name="footnote-304-274-backlink">[274]</a></sup>.</p>
				<p class="normal">İbrahim Müteferrika’nın tereke defterinde başka mirasçı ve çocuklardan bahsedilmezken, yukarıda sözü geçen İstanbul İsveç elçisi Edvard Carleson’a göre Müteferrika’nın beş oğlu, Hammer<sup class="calibre3"><a href="ibrahim_split_304.html#footnote-304-275" id="footnote-304-275-backlink" name="footnote-304-275-backlink">[275]</a></sup> ve Babinger’e<sup class="calibre3"><a href="ibrahim_split_305.html#footnote-304-276" id="footnote-304-276-backlink" name="footnote-304-276-backlink">[276]</a></sup> göre Küçük İbrahim diye bilinen bir oğlu var idi. Erhan Afyoncu’nun Carleson’un haberini Müteferrika’nın beş oğlu değil de, matbaasında beş yardımcısı var olduğu doğrultusunda yorumlanması tereke defterinden desteklenir gibi görünür. Çünkü tereke defterinin masraf kısmında İbrahim Müteferrika’nın Mehmed Çelebi, Mehmed ibn-i Ali, Ahmed ibn-i Osman, Ahmed ibn-i Mehmed ve Hafız Abdulkerim Efendi adında beş tevabiine ödenmiş olan aylık ücretleri kayıtlıdır<sup class="calibre3"><a href="ibrahim_split_306.html#footnote-304-277" id="footnote-304-277-backlink" name="footnote-304-277-backlink">[277]</a></sup>. Bunlar herhalde matbaasında çalışan yardımcılarından başkası değildi ve gerçekten de sayısı en az beşti. </p>
				<p class="normal">Bazı araştırmacılara göre Müteferrika’nın terekesinden matbaa aletlerini satın alan Kadı İbrahim Efendi, matbaasında yardımcısı ve büyük bir ihtimalle onun damadı idi<sup class="calibre3"><a href="ibrahim_split_307.html#footnote-304-278" id="footnote-304-278-backlink" name="footnote-304-278-backlink">[278]</a></sup>. Aslında başta ilki olmak üzere her iki ihtimal de doğru olabilir<sup class="calibre3"><a href="ibrahim_split_308.html#footnote-304-279" id="footnote-304-279-backlink" name="footnote-304-279-backlink">[279]</a></sup>. Öldüğü zaman kızı Ayşe’nin buluğ çağına ermemesine rağmen Kadı İbrahim Efendi’nin onunla evli ve dolayısı ile Müteferrika’nın damadı olması en azından prensip olarak muhtemel idi, çünkü Şeriat’a göre böyle bir evlilik mümkün olabilir idi<sup class="calibre3"><a href="ibrahim_split_309.html#footnote-304-280" id="footnote-304-280-backlink" name="footnote-304-280-backlink">[280]</a></sup>. Babinger ise Kadı İbrahim ile Küçük İbrahim’in aynı şahıs olduklarını kabul eder ve dolayısı ile Kadı İbrahim’i Müteferrika’nın oğlu olarak nitelendirir<sup class="calibre3"><a href="ibrahim_split_310.html#footnote-304-281" id="footnote-304-281-backlink" name="footnote-304-281-backlink">[281]</a></sup>. Nitekim Hammer’e göre 1743-1768 yılları arasında Divan katipliğinde bulunan Küçük İbrahim, İbrahim Müteferrika’nın oğlu idi<sup class="calibre3"><a href="ibrahim_split_311.html#footnote-304-282" id="footnote-304-282-backlink" name="footnote-304-282-backlink">[282]</a></sup> ve Kemal Beydilli’ye göre bunun Müteferrika’nın terekesinin hazırlandığı zaman artık hayatta olmayan bir hanım ile ilk evliliğinden dünyaya gelmiş olması muhtemeldir<sup class="calibre3"><a href="ibrahim_split_312.html#footnote-304-283" id="footnote-304-283-backlink" name="footnote-304-283-backlink">[283]</a></sup>.</p>
				<p class="normal">İbrahim Müteferrika’nın tereke defteri onun şahsiyeti ve matbaacı kimliğini açıklayan daha çok sayıda bilgileri içerir ki, bunları görüşleri ve fikir hayatı hakkında şu ana kadar bilinenlerinin bağlamında gözden geçireceğiz. </p>
				</body>
</html>