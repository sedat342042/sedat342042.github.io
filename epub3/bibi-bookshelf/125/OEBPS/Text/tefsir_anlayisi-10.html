<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>tefsir_anlayisi-10.html</title>
  <link href="../Styles/template.css" rel="stylesheet" type="text/css"/>
</head>

<body>
  <div id="tefsir_anlayisi-10.html" xml:lang="tr-TR">
    <div class="Basic-Text-Frame">
      <p class="x1--Baslik" id="toc_marker-10">Tefsir Usûlü Konuları</p>

      <p class="x2--Baslik" id="toc_marker-10-1">Giriş</p>

      <p class="Norm">Bu bölümde Hocaefendi’nin tefsir usûlünün ana konularıyla ilgili yaklaşımlarını irdeleyeceğiz. <span class="x2--italik" xml:lang="tr-TR">Esbâb-ı nüzûl</span> rivayetleri ile Kur’ân ayetlerinin ilişkisi, bu tür rivayetlerin Kur’ân’ın izahındaki önemi, Hocaefendi’nin bunlardan istifade sıklığı ve özellikle modern Kur’ân okumaları bağlamında söz konusu rivayetlerle tarihselci hermenötik yaklaşımları Hocaefendi’nin nasıl değerlendirdiği üzerinde durulacaktır. Daha sonra Kur’ân kıssaları, tarihi gerçeklikleri, Kur’ân’da icrâ ettikleri fonksiyon, bu kıssaların izahında kullanılan <span class="x2--italik" xml:lang="tr-TR">israiliyyat</span> haberleri ve Hocaefendi’nin konu hakkındaki genel yaklaşımı da analiz edilecektir. Çağdaş Kur’ân tefsirinde ayrı bir yere sahip olan <span class="x2--italik" xml:lang="tr-TR">münasebet</span> konusu da Hocaefendi’nin penceresinden değerlendirilmeye çalışılacaktır. Son olarak klasik Kur’ân tevilinin can damarlarından birini oluşturan <span class="x2--italik" xml:lang="tr-TR">muhkem ve müteşabih</span> ayetler hakkında Hocaefendi’nin değerlendirmeleri ile onun ayrı bir yorum aracı olan <span class="x2--italik" xml:lang="tr-TR">nesih</span> mevzuundaki yaklaşımı üzerinde yoğunlaşılacaktır.</p>

      <p class="x2--Baslik" id="toc_marker-10-2">Sebeb-i Nüzûl Rivayetlerine Yaklaşımı</p>

      <p class="Norm">Klasik Kur’ân ilimleri çerçevesinde mesele ele alındığında, <span class="x2--italik" xml:lang="tr-TR">sebeb-i nüzûl</span> rivayetleriyle ilgili bilgi eksikliği, tefsir hakkında konuşmanın imkânsızlığı şeklinde yorumlanmıştır. Bu nedenle <span class="x2--italik" xml:lang="tr-TR">sebeb-i nüzûl</span>, tefsirde olmazsa olmaz kabul edilmiştir. Modern dönemde ise, konuya biraz daha farklı yaklaşılmıştır. Özellikle 19 ve 20. asırlarda Batılı güçler karşısında pasif bir konuma düşen ve birazda oryantalist mahreçli çalışmaların tesiri altında kalan Müslüman entelektüeller, hadisler konusunda sergiledikleri şüpheci yaklaşımı, <span class="x2--italik" xml:lang="tr-TR">esbâb-ı nüzûl</span> rivayetlerinde daha ileriye götürmüşlerdir. Özetle <span class="x2--italik" xml:lang="tr-TR">sebeb-i nüzûl</span> rivayetlerine ve <span class="x2--italik" xml:lang="tr-TR">sebeb-i nüzûl</span>ün Kur’ân-ı Kerim’i anlamadaki rolüne tereddütlü yaklaşım, modern tefsirin ayırıcı bir özelliği haline gelmiştir. Bu sözde ihtiyatlı tavır, çağdaş Kur’ân yorumcusunun bir taraftan gelenekle olan irtibatını keserken diğer taraftan da oldukça sığ bir yaklaşım diyebileceğimiz tefsir ve tevil ameliyesinde, müfessiri yorum sürecinde sadece Kur’ân ayetleriyle sınırlı kalmaya sevk etmiştir. Modern tefsirin öncü isimlerinden Sir Seyyid Ahmed Han’ın, müfessirlerin <span class="x2--italik" xml:lang="tr-TR">esbâb-ı nüzûl’</span>e (kendi ifadesiyle <span class="x2--italik" xml:lang="tr-TR">şe’n-i nüzûl</span>) aşırı değer vermelerinden yakınması ve söz konusu rivayetlerin zayıf deliller olduğunu ileri sürerek ayetlerin anlamlarının doğrudan bağlamlarından (<span class="x2--italik" xml:lang="tr-TR">karîne-i hâliye</span>) çıkarılmasını önermesi, bu yaklaşımın en tipik örneklerindendir. Hatta Ahmed Han, sadece Kur’ân merkezli bir anlama faaliyeti esnasında bağlam ya da Kur’ânî üslup mananın anlaşılmasına yardımcı olmazsa, <span class="x2--italik" xml:lang="tr-TR">sebeb-i nüzûl</span> rivayetlerinden ziyade farklı yolların aranmasının gerekliliğini tavsiye etmektedir.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-210" id="footnote-206-210-backlink">210</a></span></p>

      <p class="Norm">Son dönemlerde ise, özellikle tarihselci okumaların ısrarlı vurgusu sonucu <span class="x2--italik" xml:lang="tr-TR">sebeb-i nüzûl</span>lerin tefsirdeki önemi ve fonksiyonel yapısı yeniden gündeme gelmiştir. Hocaefendi, pek çok meselede olduğu gibi burada da orta yolu takip etmektedir. O, ne tefsirdeki modernizm öncülerinin söz konusu rivayetleri tümden reddederek sergiledikleri ifrata, ne de son dönem tarihselci yaklaşımların Kur’ân metnini doğrudan olgunun yörüngesine konuşlandırarak <span class="x2--italik" xml:lang="tr-TR">sebeb-i nüzûl</span>leri ayetlerin sebeb-i vucudu (varlık sebebi) olarak algıladıkları bir tefrite düşmektedir. Değişik mülahazalarda dile getirdiği gibi Hocaefendi, “Sebepler olmasaydı bu ayetler nâzil olmazdı” şeklindeki bir anlayışın kabulünün mümkün olmadığını söylemektedir. Ona göre Kur’ân-ı Kerim, insanlar istediği için nâzil olmamıştır, bilakis ince bir zevk ve oldukça da ihtiyatı ifade eden <span class="x2--italik" xml:lang="tr-TR">iktirân</span> tabirinin semantik haznesinde mündemiç şu manada inmiştir: “Herhangi bir sebeple alakalı ayeti, Allah (c.c.) ezelî hikmetiyle inzal edecekti ama, bu ayet belirli bir hikmete mebni, herhangi bir sebeple irtibatlandırılmış ve öyle nâzil olmuştur.”<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-211" id="footnote-206-211-backlink">211</a></span> Başka bir ifadeyle <span class="x2--italik" xml:lang="tr-TR">iktirân</span>, ilahî vahyin yeryüzünde istikbal edilişidir. Yoksa olgunun nassı harekete geçirmesi ya da nassa cebri bir davetiye çıkarması anlamına gelmemektedir. Hocaefendi bu tür yanlış algılamaları mantık kuralları çerçevesinde izah ederek sonuçlarının doğuracağı tehlikeye dikkatleri çekmeyi de ihmal etmemektedir: “Eğer meseleyi <span class="x2--italik" xml:lang="tr-TR">sebeb</span> ve <span class="x2--italik" xml:lang="tr-TR">müsebbeb</span> çerçevesinde değerlendirecek olursak, <span class="x2--italik" xml:lang="tr-TR">sebeb</span> olmadığında, <span class="x2--italik" xml:lang="tr-TR">müsebbeb</span>in de olamayacağı tabiîdir. O <span class="x2--italik" xml:lang="tr-TR">sebeb</span>ler olmasaydı bu ayetler nazil olmazdı, manasına gelir ki, böyle bir hükmü kabul etmek doğru değildir.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-212" id="footnote-206-212-backlink">212</a></span> Bu nedenle Hocaefendi, <span class="x2--italik" xml:lang="tr-TR">sebeb-i nüzûl</span>ü ayetlerin nâzil olmalarının sebeplerinden ziyade anlaşılmasının bir vesilesi olarak değerlendirmektedir. Özellikle çok sayıdaki ayetle ilgili <span class="x2--italik" xml:lang="tr-TR">sebeb-i nüzûl</span> rivayetlerinin yokluğu hesaba katılırsa, Hocaefendi’nin yaklaşımının hem kendi içinde hem de Kur’ân ilimleri açısından tutarlılığı izaha gerek duymamaktadır.</p>

      <p class="Norm">Hatırlatılması gereken bir başka nokta da Hocaefendi’nin <span class="x2--italik" xml:lang="tr-TR">sebeb-i nüzûl</span> rivayetleriyle ilgili farklı fakat şümullü sosyo-psikolojik yorumudur. Söz konusu yorumda o, Kur’ân ayetlerinin, emirlerinin, hükümlerinin hâdise destekli olması ve nassın olgu ile ilişkilendirilmesini bu hükümlerin kabulünde önemli bir etken olarak değerlendirmektedir. <span class="x2--italik" xml:lang="tr-TR">İfk</span> hâdisesiyle ilgili Hocaefendi’nin yaklaşımı güzel bir misal oluşturmaktadır. Hatırlanacağı üzere bir grup münafığın Hz. Aişe validemiz hakkındaki iftiraları başta Allah Resûlü (s.a.s.) ve validemiz olmak üzere pek çok mümini derinden üzmüştü. Fakat bu olay karşısında nasıl bir tavır sergileneceği konusunda da kimse ne yapacağını bilmiyordu. Bir süre sonra Hz. Aişe validemizi temize çıkaran ayetler indi, hemen ardından da ona iftira atanların layık oldukları cezaları zikreden ayetler de inince (burada zaman ve ayetlerin üslûbu çok önemli), bu psikolojik hava içinde suçlulara verilen ceza alkışla karşılanmış, böylece hüzünlü gönüllere de su serpilmiştir.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-213" id="footnote-206-213-backlink">213</a></span> Görüldüğü üzere <span class="x2--italik" xml:lang="tr-TR">sebeb-i nüzûl</span> rivayetleri ayeti daha iyi anlama imkânı sunmaktadır.</p>

      <p class="Norm">Ayrıca Hocaefendi, <span class="x2--italik" xml:lang="tr-TR">esbâb-ı nüzûl</span> rivayetlerinde, İslâm’ın teori ile pratiği arasındaki uyumu dikkatlere sunmaktadır. Ona göre, nazarî meselelerin bir ölçüde pratiğe <span class="x2--italik" xml:lang="tr-TR">iktirân</span>ı, İslâmın hayat içinde yorumlana yorumlana ve yaşana yaşana gelişmesini sağlamıştır. Hocaefendi’nin kendi ifadesiyle söyleyecek olursak “...Nazarî şeyler bir ölçüde pratiğe iktiran etmiş, hayatla içli dışlı olmuş ve böylece ayrı bir kuvvet kazanmıştır. Zira sistemler, pratiğe dökülebildiği ölçüde oturur ve âdeta yaşantıyla bütünleşir.”<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-214" id="footnote-206-214-backlink">214</a></span> Bununla irtibatlı olarak Hocaefendi <span class="x2--italik" xml:lang="tr-TR">sebeb-i nüzûl</span> rivayetlerinin, olgu ve nassın anlaşılmasında bilgimatik (arkaplan) görevi yüklendiğini de belirtmektedir. Çünkü <span class="x2--italik" xml:lang="tr-TR">sebeb-i nüzûl</span> vakalarının çoğu vahyin ilk muhatapları arasında şok tesiri meydana getirmiştir, dolayısıyla gelen ayetlerin de benzer bir durumu ortaya çıkarmasından daha tabiî ne olabilir.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-215" id="footnote-206-215-backlink">215</a></span> Hocaefendi bu sıkı ilişkide, hem vakanın hem de ayetin zihinlerde canlı kalmasını, <span class="x2--italik" xml:lang="tr-TR">sebeb-i nüzûl</span> rivayetlerinin başka bir hikmeti olarak zikretmektedir. Ayrıca Hocaefendi, Kur’ân-ı Kerim’de Hz. Peygamber’e (s.a.s.) hitaben zikredilen “Sana sorarlarsa, de ki” şeklinde başlayan on beş ayeti, <span class="x2--italik" xml:lang="tr-TR">sebeb-i nüzûl</span>ün önemi açısından değerlendirmesi dikkate şayandır.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-216" id="footnote-206-216-backlink">216</a></span> Çünkü ona göre bu ayetler, yöneltilen sorulara olayların arka planını, gelişimini ve insanı en iyi bilen Zât’ın (c.c.) en faydalı ve tatmin edici cevabıdır.</p>

      <p class="Norm">Yukarıda genel hatlarıyla çerçevesini çizmeye çalıştığımız Hocaefendi’nin <span class="x2--italik" xml:lang="tr-TR">esbâb-ı nüzûl</span>e yaklaşımını değerlendirmek üzere <span class="x2--italik" xml:lang="tr-TR">Kur’ân’dan İdrake Yansıyanlar</span> başlıklı eserindeki örneklere baktığımızda, sayısal açıdan oldukça sınırlı fakat içerik açısından alabildiğine zengin analizlerle karşılaşılmaktadır. Ayrıca az önce teorik olarak ele alınan <span class="x2--italik" xml:lang="tr-TR">sebeb-i nüzûl</span> konusuyla ilgili Hocaefendi’nin görüşlerinin, verdiği sınırlı örneklerle uyum içinde olduğu da dikkatlerden kaçmamaktadır. Konunun müşahhas bir şekilde anlaşılması için Hocaefendi’nin verdiği yaklaşık on adet misalden bazıları üzerinde durmakta fayda vardır.</p>

      <p class="Norm">Öncelikle belirtelim ki, bu sınırlı <span class="x2--italik" xml:lang="tr-TR">sebeb-i nüzûl</span> örneklerinde Hocaefendi dört temel konu ile ilgilenmektedir: Birincisi sadece kaynaklarımızda geçen <span class="x2--italik" xml:lang="tr-TR">sebeb-i nüzûl</span> rivayetini zikrederek yoruma katkıda bulunmaktır. Kehf (28)<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-217" id="footnote-206-217-backlink">217</a></span>, Ahzâb (5)<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-218" id="footnote-206-218-backlink">218</a></span> ve Duhâ (3)<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-219" id="footnote-206-219-backlink">219</a></span> surelerinin ayetleri bu konuda önemli üç örnektir. Hocaefendi, birinci ayetin yorumunda şu anekdotu zikrederek meselenin anlaşılmasını kolaylaştırmaktadır: “Kureyş’in ileri gelenleri, Allah Resûlü’nden etrafındaki fakirleri uzaklaştırması karşılığında kendilerinin O’na (s.a.s.) destek vereceklerini söylemişlerdir.”<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-220" id="footnote-206-220-backlink">220</a></span> İkinci örnekte ise, herkesin kendi babasına nispet edilmesinin gerekliliğini belirten ayetin Efendimiz’in (s.a.s.) azatlı kölesi Zeyd b. Hârise’nin bundan böyle Allah Resûlü’ne (s.a.s.) nispet (Zeyd b. Muhammed şeklinde) edilemeyeceği kaydedilmiştir.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-221" id="footnote-206-221-backlink">221</a></span> Son örnekte ise, Peygamberimiz’in (s.a.s.) en sıkıntılı anlarında vahyin kısa süreli kesildiği ortamı anlatan Ebû Leheb’in karısı Ümmü Cemil’in tutumunu sergileyen şu anekdottur: (Ümmü Cemil, Efendimiz’e (s.a.s.) karşı (hâşâ) dalga geçercesine) “Sahibini görmüyorum, herhalde seni terk etti” der.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-222" id="footnote-206-222-backlink">222</a></span></p>

      <p class="Norm">İkinci gruptaki misallerde ise Kur’ân’ın çağlara taşınmasını sağlayan küllî kaide “<span class="x2--italik" xml:lang="tr-TR">Sebeb</span>in hususiliği hükmün <span class="x2--italik" xml:lang="tr-TR">umumi</span>liğine mâni değildir” üzerinde yoğunlaşmaktadır. Hocaefendi <span class="x2--italik" xml:lang="tr-TR">sebeb-i nüzûl</span> rivayetlerinin önemli bir özelliğini her devirde benzer hâdiselerin vuku bulabileceği şeklinde izah etmektedir. Bu nedenle o <span class="x2--italik" xml:lang="tr-TR">sebeb-i nüzûl</span> aracılığıyla pek çok düstur ve kaide ortaya çıkarılabileceğini savunmaktadır.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-223" id="footnote-206-223-backlink">223</a></span> Sınırsız olaylar karşısında sınırlı sayıdaki ayetlerin anlam dünyasını asırlara taşımanın bu önemli kaideden daha güzel bir yolu olmasa gerektir. Hocaefendi bu konuda üç ayete dikkatleri çekmektedir. Birincisi “Allah’ın (c.c.) mescitlerinde Allah’ın (c.c.) adının anılmasını engelleyip oraların ıssız ve harap hale gelmesine çalışanlardan daha zâlim kim olabilir?” (2.114) ayetidir. Hocaefendi, ayetin izahında “Beyt-i Makdis’e insanların ulaşmasını engellemeye çalışan Hıristiyanlardır” yorumunu meseleyi daraltmak olarak, değerlendirmektedir. Çünkü başka bir zamanda da insanlar Allah Resûlü’nün (s.a.s.) Mekke’ye girmesine mâni oldular. Özetle Hocaefendi’ye göre, mescit ve camileri muattal bırakan herkes zâlimin ta kendisidir.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-224" id="footnote-206-224-backlink">224</a></span></p>

      <p class="Norm">Konuyla ilgili bir başka misal ise Mâide suresinin (54). ayetidir.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-225" id="footnote-206-225-backlink">225</a></span> Hocaefendi açık bir şekilde “Ayet hangi hâdise münasebetiyle nâzil olursa olsun, Kur’ân-ı Kerim’de bulunan pek çok emsâli ayetler gibi, bunun hükmü de umûmidir... ve müminlere, onlarda ürperti hâsıl eden bir üslûpla önemli bir mevzu ihtar edilmek istenmiştir” demektedir.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-226" id="footnote-206-226-backlink">226</a></span> Şayet Hocaefendi’nin bu sonucu ilgili ayeti incelediği bütün detaylarıyla ele alınsa, onun ayetlerin bağlamına da son derece önem verdiği görülecektir. Bu nedenle <span class="x2--italik" xml:lang="tr-TR">sebeb-i nüzûl</span> rivayetleri ayetlerin anlamlarını muayyen bir zaman ve mekanla sınırlamak için zikredilmemekte, onları asırlara taşımak için birer vasıta olarak kullanılmaktadır. Hocaefendi’nin tefsir ve tevillerinde dikkati çeken önemli bir husus da geleneğimizde çok iyi bilinen “Bir ayeti farklı mahmillere hamledemeyen kimse gerçek fakih değildir”<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-227" id="footnote-206-227-backlink">227</a></span> kaidesince metnin müsaadesi nispetinde sahih yorum sahaları açmaktır. Başka bir ifadeyle ayetlerin bizimle olan irtibatını kurmaktır. Yasin suresinin (36:20). ayetinde geçen “...derken şehrin öte başından, koşarak bir adam geldi ve onlara dedi ki: ‘Ne olur ey kavmim! Gelin siz bu resullere uyun!’ şeklindeki ihbarî bir ifadenin yorumuyla ilgili Hocaefendi’nin yaklaşımı bizim konu hakkındaki değerlendirmemizi destekler mahiyettedir: “...Ayetler ister kâfir, ister münafık ya da Yahudi veya Hıristiyan hakkında inmiş olun, <span class="x2--italik" xml:lang="tr-TR">esbâb-ı nüzûl</span> şunu veya bunu göstersin her fert kendi şahsıyla, çevresiyle, şöyle böyle içinde bulunduğu zaman ve mekanla bir çeşit aklî, mantıkî, hissî, vicdanî münasebetler tesis ederek, her zaman ona muhatap olabilir...”<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-228" id="footnote-206-228-backlink">228</a></span></p>

      <p class="Norm">Üçüncü grup <span class="x2--italik" xml:lang="tr-TR">sebeb-i nüzûl</span> rivayetleri ise, Hocaefendi tarafından olmazsa olmaz kabul edilmiştir. Konuyla ilgili görebildiğimiz kadarıyla sadece bir örnek zikredilmektedir: “O halde, öğüt fayda verecekse sen de nasihat et” (A’lâ, 87:9). Hocaefendi, <span class="x2--italik" xml:lang="tr-TR">esbâb-ı nüzûl</span> hesaba katılmadan bu kabil ayetlerin yanlış anlaşılabileceğini söylemektedir. Çünkü ayetteki şartlı ifade (va’z u nasihat fayda verirse) insanın zihnine bir kayıtlama mülahazası getirebilir, fakat ayetle ilgili <span class="x2--italik" xml:lang="tr-TR">sebeb-i nüzûl</span> ve Allah Resûlü’nün (s.a.s.) hayatı göz önünde bulundurulduğunda anlaşılan mana tebliğ ve irşat sorumluluğunun pekiştirilmesinden ibarettir. Farklı ayetlerle de meseleyi geniş bir şekilde izaha çalışan Hocaefendi’nin son tahlildeki yorumu <span class="x2--italik" xml:lang="tr-TR">sebeb-i nüzûl</span>ün Kur’ân’ı anlamadaki önemini gözler önüne sermektedir: “Nasihat et, zira nasihatin faydalı olacağı muhakkaktır.”<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-229" id="footnote-206-229-backlink">229</a></span> Burada önemine dikkat çekilmesi gereken bir nokta da Hocaefendi’nin başka bir yerde de ifade ettiği gibi “...İlahî beyânın sağlamlık ve berraklığına sadık kalmak ve onu vakaların arkasından koşturmaktan ziyade, bir endâm aynası hüviyetiyle hâdiselerin karşısına koymak esas olmalıdır. Dil, <span class="x2--italik" xml:lang="tr-TR">esbâb-ı nüzûl</span> ve kelime nüansları bilinerek ayetleri tahlile tâbi tutmak daha tutarlı olacaktır.” Hocaefendi’ye göre bunun en sağlam delili sahabe, tâbiîn ve erken dönem müfessirlerin yorumlarının halefleriyle karşılaştırıldığında daha derin izlenimi vermesi ve Kur’ân’ın ruhuna yakınlık açısından önde olmasıdır.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-230" id="footnote-206-230-backlink">230</a></span> Özetle, Hocaefendi sağlıklı bir Kur’ân anlayışı için sadece ayetlerin zâhirine bakarak anlama gayreti yerine, nüzûlünden günümüze kadar nasıl anlaşıldığının da mutlaka hesaba katılması gerektiğini vurgulamaktadır.</p>

      <p class="Norm">Son olarak Hocaefendi’nin <span class="x2--italik" xml:lang="tr-TR">esbâb-ı nüzûl</span> rivayetlerinin nass-olgu ya da doğrudan nüzûl süreci ilişkisinde ele aldığı örneklerdir. Konuyla alakalı en dikkat çekici misalleri kıble hakkındaki ayetler oluşturmaktadır (Bakara, 2:144, 150).<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-231" id="footnote-206-231-backlink">231</a></span> Hocaefendi, Allah Resûlü’nün (s.a.s.) namazda Mescid-i Aksa’ya dönmesi hususunda özellikle Medineli Yahudilerin onun peygamberliğini kabule matuf bir hazırlık safhasını oluşturduğunu, söylemektedir. Her ne kadar hakikat-ı Kâbe’nin Efendimiz (s.a.s.) ile ciddi bir alakası varsa da <span class="x2--italik" xml:lang="tr-TR">tevhid</span>in her şeyden üstün olduğu ve kendi başına hareket etmediği için Efendimiz, Mescid-i Aksa’yı bir süre kıble edinmiştir. Öte taraftan Hocaefendi, kıblenin daha sonra Kâbe’ye çevrilmesini ise, Mekke’de Hz. İbrahim dinine bağlı gibi görünen ve karşı millet olarak alaka duyan müşriklerin kalplerini yumuşattığını ve dolayısıyla Hz. Muhammed (s.a.s.)’in peygamberliğini konuşulabilir bir mevzu haline getirdiğini belirterek,<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-232" id="footnote-206-232-backlink">232</a></span> Kur’ân’ın indiği dönem ve ilk muhataplarıyla olan ilişkisini ortaya koymaktadır. Burada hususiyle bir noktayı da hatırlatmakta fayda vardır. Hocaefendi’nin bu izahlarından (hâşâ) Peygamber Efendimiz’in pragmatik bir yol takip ederek hem Medine’deki Yahudileri hem de Mekke’deki müşrikleri kazanmaya çalıştığı gibi bir anlam da çıkarılmamalıdır. Çünkü Allah Resûlü (s.a.s.) daha Mekke’deyken ve Medine’ye gidip gitmeyeceği belli olmadan önce, yıllarca Kâbe’de Kudüs’e dönerek namazlarını kılmıştır. Bu nedenle Hocaefendi’nin izahlarının arkasında tipik bir oryantalist yaklaşımından ziyade okura hâdiseler arkasındaki ilahî planın takdimi yattığı gözlemlenmektedir.</p>

      <p class="Norm">Vahiy süreciyle ilgili ise, Kasas suresinin (28:85).<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-233" id="footnote-206-233-backlink">233</a></span> ayetini zikredebiliriz. Hocaefendi ayetin Mekke’de başka bir rivayette de hicret esnasında indiğini belirterek üzgün Nebi’nin (s.a.s.) gönlüne onu tekrar çıkarıldığı yere geri döndüreceği müjdesini vererek huzur üflediği yorumunu yapmaktadır.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-234" id="footnote-206-234-backlink">234</a></span> Görüldüğü üzere Hocaefendi, ayetlerin nüzûl süreci ile anlamları arasında sağlam bir irtibat kurmaktadır. Böyle bir irtibatın en tabiî neticesi de söz konusu ayetin sıhhatli anlaşılmasına vesile olmaktadır.</p>

      <p class="Norm">Yukarıda farklı açılardan ele aldığımız Hocaefendi’nin <span class="x2--italik" xml:lang="tr-TR">sebeb-i nüzûl</span> yaklaşımı tartışılan konular ve verilen misallerle sınırlı değildir. Bununla birlikte genel olarak Hocaefendi’nin söz konusu meseleye yaklaşımı çerçevesinde ipuçları sunmaktadır. Özet olarak Hocaefendi bu konuda erken dönemle günümüz arasında sıkı bir bağlantı kurarken, bu iki zaman dilimini birbirlerinin hatırına feda etmediği dikkatleri çekmektedir. Daha önce de belirtildiği gibi bu yaklaşımla Hocaefendi, hem bütünüyle <span class="x2--italik" xml:lang="tr-TR">sebeb-i nüzûl</span> rivayetlerini reddeden çok sayıdaki çağdaşından ayrılmakta hem de bu rivayetleri ilahî kelamın ezelî ebedî anlam kategorisine sıkıştırarak zikredilen <span class="x2--italik" xml:lang="tr-TR">esbâb-ı nüzûl</span> rivayetlerinin pek çoğunun aslında <span class="x2--italik" xml:lang="tr-TR">tevil</span> ve <span class="x2--italik" xml:lang="tr-TR">ahbâr</span><span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-235" id="footnote-206-235-backlink">235</a></span> olduğu gerçeğini göremeyen bazı klasik ve modern düşünürlerden de farklı bir yol izlemektedir.</p>

      <p class="x2--Baslik" id="toc_marker-10-3">Kur’ân Kıssaları ve İsrailiyyat’a Bakışı</p>

      <p class="Norm">Kur’ân-ı Kerim’in üçte birinden fazlasını oluşturan kıssalar, geçmişten günümüze kadar hemen hemen her tefsir araştırmacısının dikkatini çekmiş ve çekmeye de devam etmektedir. Özellikle modern dönemde, hâkim anlayışın aksine bazı kimseler söz konusu kıssaların tarihi gerçekliğini sorgulayarak bu tür anlatımları Allah Resûlü’nün (s.a.s.) kalbinde yankı bulan bir dizi hikâye olarak değerlendirmesi, mesele hakkındaki ilgiyi daha da artırmıştır. Başka bir ifadeyle belirtecek olursak bu kimselere göre, kıssaların hakiki olaylara dayanma mecburiyeti yoktur, bu tarz anlatımlar genellikle Hz. Peygamber’e (s.a.s.) moral ve dayanma gücü vermek için serdedilmiş kurgu hikâyeciklerden oluşmaktadır. Bu yaklaşımın önde gelen temsilcilerinden birisi Mısırlı araştırmacı Muhammed Halefullah’tır.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-236" id="footnote-206-236-backlink">236</a></span></p>

      <p class="Norm">Günümüz Kur’ân okurunun kıssalara yaklaşımını sadece bu yorumla sınırlandırmak mümkün değildir. Başka araştırmacılar Kur’ân kıssalarının tarihi gerçekliğini kabul ederken, bu anlatımların içeriğini modern bilimin ışığında yeniden okuma ve yorumlama gayretine girişmişlerdir. Bu tür yaklaşımın en tabiî neticesi de Kur’ân kıssalarının anlaşılmasından ziyade, kıssaları bilimin verilerine tâbi kılma şeklinde tezahür ettiğinden dolayı, bu zorlama aklileştirme çabası Kur’ân kıssalarının serdediliş hedefinden inananları uzaklaştırmaktan başka işe yaramamıştır. Bu tür yaklaşımların en tipik örneğini Hindistanlı âlim Sir Seyyid Ahmed Han’ın Hz. Yunus kıssasını değerlendirirken verdiği şu anekdotta görmekteyiz. Ona göre, Kur’ân’ın hiçbir yerinde Hz. Yunus’un balık tarafından yutulduğuna dair açık bir delil yoktur. Çünkü Kur’ân’da konuyla ilgili “yutmak” anlamına gelen <span class="Arabic-text" style="font-size:1.09em;" xml:lang="ar-SA">اِبْت</span><span class="Arabic-text" style="font-size:1.09em;" xml:lang="ar-SA">َلَعَ</span> kelimesi kullanılmamaktadır. Olayın anlatımında kullanılan <span class="Arabic-text" style="font-size:1.09em;" xml:lang="ar-SA">اِلْتَقَمَ</span> fiilinin ise iki anlamı vardır ve bunlar da (yemek için acele etmek, bir yere acele yönelmek) “yutma” manasına gelmemektedir. Aslında tabiat kanunu dediği <span class="x2--italik" xml:lang="tr-TR">kanun-u fıtrat</span>’la uyuşmadığını düşündüğü kıssayı, kelime oyunlarıyla çözmeyi tercih eden Ahmed Han, Saffât suresinin (144). ayetinde açık bir şekilde geçen “(İnsanların) yeniden diriltilecekleri güne kadar onun karnında kalırdı/<span class="Arabic-text" style="font-size:1.09em;" xml:lang="ar-SA">ل</span><span class="Arabic-text" style="font-size:1.09em;" xml:lang="ar-SA">َلَبِثَ فِي بَطْنِهِ</span><span class="x2--italik" xml:lang="tr-TR">”</span> ifadesini ise, yüzeysel bir şekilde geçiştirmeye çalışmaktadır.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-237" id="footnote-206-237-backlink">237</a></span></p>

      <p class="Norm">Görüldüğü gibi bugün modern okur, bir tarafta kıssaların tarihî gerçekliğini küllî bir şekilde reddeden bir grubun yaklaşımı, diğer tarafta ise, kıssaları birer hakikat kabul etmekle birlikte Kur’ân metninin sınırlarını aşan zorlama yorumlarla söz konusu anlatımları güne uyarlama gayretlerinin yoğunlaştığı iki yaklaşım arasında sıkışmış kalmıştır. Maalesef bu iki yaklaşım da, kıssaların anlaşılmasında sağlıklı bir bakış açısı sunmamaktadır. Bununla birlikte bu konuda daha tutarlı yaklaşım sergileyen farklı ilim adamları da yok değildir. Hocaefendi pek çok konuda olduğu gibi burada da orta yolu takip ederek daha sağlam ve daha ufuk açıcı bir yaklaşım tercih eden ilim adamlarının başında gelmektedir.</p>

      <p class="Norm">Hocaefendi, Kur’ân’da kıssalara bakış açımız nasıl olmalı sorusuna, Kur’ân’ın ezelden ebede kadar insanlığın ışığı (nuru), rehberi, ruhu ve destanı olduğunu söyleyerek meseleye giriş yapmaktadır. Başka bir ifadeyle Kur’ân ezel ve ebed Sultanı’nın (c.c.) kelamı olduğu için ne o Sultan’ı ne de ezelden gelen kelamını sınırlamak mümkün değildir. Bununla birlikte Kur’ân kıssalarını mecaz ya da istiâreye hamlederek tarihî gerçekliklerini gözardı etmenin de sağlıklı bir yaklaşım olmadığını sık sık vurgulamaktadır. Bu kıssalar Hocaefendi’ye göre bizzat cereyan etmiş, yaşanmış hakikatlerdir ve onlara sadece sembolik değeri olan bir yığın anlatı gözüyle bakılmamalıdır.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-238" id="footnote-206-238-backlink">238</a></span> Konuyla ilgili güzel bir örneği Hocaefendi’nin, Sebe’ suresinin (34:14). ayetini<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-239" id="footnote-206-239-backlink">239</a></span> açıklarken yaptığı yorumda görmekteyiz. Ayetin cinlerin gaybı bilmediğini vurguladığını söyleyen Hocaefendi, Hz. Süleyman hakkındaki olayın ve benzer diğer hadiselerin aynıyla vuku bulmuş anlatımlar olduğunu kaydetmektedir. Bütün bu yorumlardan sonra da o, kıssanın imâ ettiği bazı işaret ve remizlere de dikkat çekmeyi ihmal etmemektedir: “İhtimal bununla bize anlatılmak istenen, bir gün mutlaka Süleyman’ın (a.s.) da saltanatının dağılacağıdır. Nitekim Hz. Süleyman’ın vefatını takip eden yıllarda, o saltanat dağılmış, toplum içinde ciddî inşikaklar yaşanmış ve yeniden Hz. Davud öncesi kaoslara dönülmüştür. Evet hiç beklenmedik bir anda, dağlar cesametindeki saltanatlar bile yerle bir olur, yerinde yeller esmeye başlar.. o saltanata munkad boyunlar da kendilerini yeni bir vetirede bulurlar.”<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-240" id="footnote-206-240-backlink">240</a></span></p>

      <p class="Norm">Ayrıca Hocaefendi Kur’ân’ı hem okurken hem de anlamaya çalışırken, müminlerin Kur’ân anlatımlarındaki hâdise ve diyalogların içine girerek ve yaşayarak Kur’ân ile iletişime geçmesini çok daha anlamlı bir yaklaşım olarak değerlendirmektedir.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-241" id="footnote-206-241-backlink">241</a></span> Bu nedenle o, Kur’ânî anlatımlardaki önemli karakterleri, sadece geçmişte yaşamış büyük bir nebi ya da veli olarak yapılan takdimin, kıssalardan murat edilen istifadenin hâsıl olamayacağını sık sık vurgulamaktadır. Hocaefendi’ye göre, kıssaların anlaşılmasında asıl önemli husus, o büyük insanların hayatını günümüze taşımak, aramızda onları hissetmek, kıssanın üslup ve kelimelerindeki inceliklerin bahşettiği imkân nispetinde, bize ve günümüze bakan yönlerin tespitine çalışmaktır.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-242" id="footnote-206-242-backlink">242</a></span> Başka bir ifadeyle, kıssalardan hâsıl olan maksat kıyamete kadar sürecek olan bir kısım küllî kaidelerin ucunu görebilmektir.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-243" id="footnote-206-243-backlink">243</a></span> Bu nedenle kıssadan alınacak ders, çıkarılacak yorum ve hakikat şuaları çok daha önem arz etmektedir. Hocaefendi’nin kıssalara yaklaşımı genel olarak bu merkezdedir. Tabiîdir ki, kıssaları bugünün insanlarının yaşantı süreçleri de Hocaefendi’nin yaklaşımında ayrı bir yere sahiptir. Mesela o, Kehf suresinin (18.94).<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-244" id="footnote-206-244-backlink">244</a></span> ayetiyle ilgili yaptığı yorumda şunları söylemektedir:</p>

      <p class="alinti">Bu Çin Seddi veya Kafkasya’daki Demirkapı ya da daha başka bir yer olabilir. Ancak daha sonraki ayetlerde tarifi yapılan şekliyle, muayyen bir sedden bahsetmek çok zor. Var olsa bile, tespiti ciddi bir araştırma ister. Bu sebeple setten ziyade, seddin arkasındaki topluma dikkat etmek lazım. Evet, o toplum manevî dinamikleriyle dimdik ayakta kaldığı müddetçe Ye’cüc ve Me’cüc kabilelerinin fitne ve fesatları önlenebilecek; hiç olmazsa zararsız hale getirilecektir. Bence Zülkarneyn kıssasında küllî hükümler aranmalıdır. Şöyle ki, devlet başkanının özellikleri, devletin devamı için şartlar vs. Aksi takdirde, tarihin derinliklerinde kalmış bir hâdiseyi hikâye etmiş oluruz ki böyle bir yaklaşımla da Kur’ân’dan istifademiz ya hiç olmayacak ya da fevkalade az olacaktır.<span class="Dipnot-Ba-vurusu" style="font-size:1em;" xml:lang="tr-TR"><a class="footnote-link" href="#footnote-206-245" id="footnote-206-245-backlink">245</a></span></p>

      <p class="Norm">Hocaefendi benzer yaklaşımları değişik kıssaların yorumunda da göstermektedir. “Doğrusu biz, harikulade güzel bir Kur’ân dinledik ki doğru yola iletiyor. İşte biz ona iman ettik. Rabbimize hiçbir şeyi ortak koşmayacağız, dediler” (72:1-2) ayetinde zikredilen hâdise hakkında Hocaefendi “Ben, fizik dünyası, metafizik âlemi ile iç içe bir hususiyetler insanı olan Efendiler Efendisi’nin (s.a.s.) ufkumuzu aşkın bu macerasına temas etmeyeceğim. Aslında böyle bir husus bizim sorumluluğumuz dışında kalmaktadır” diyerek sözü doğrudan kıssadan alınacak derse getirmekte ve meseleyi şöyle noktalamaktadır: “Bizim için önemli olan, ins ü cinnin İftihar Tablosu’nun (s.a.s.) evrensel mesajının cin tayfasını dahi içine aldığının vurgulanmasıdır...”<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-246" id="footnote-206-246-backlink">246</a></span> Görüldüğü üzere Hocaefendi, kıssaların perde arkasını, bize bakan yönlerini ve onlardan çıkarmamız gereken hakikatleri nazara vermekte ve detay ve keyfiyetleri çok fazla irdelememektedir. Hz. Yunus’un (a.s.) kavminin kıssasının geçtiği ayette (10:98)<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-247" id="footnote-206-247-backlink">247</a></span> açık bir şekilde “Bu kavmin Musul civarında, Ninova karyesinde veya bir başka yerde bulunması neticeyi değiştirmez; mühim olan ilahî ve nebevî tembihleri değerlendirip <span class="x2--italik" xml:lang="tr-TR">tevil-i ehâdîs</span>’in aydınlattığı yollarda emârelere yorumlar yükleyerek, kaderdenk noktaları iyi kullanıp muhtemel tehlikelere karşı teyakkuz içinde ve teveccüh eksenli yaşamaktır.”<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-248" id="footnote-206-248-backlink">248</a></span></p>

      <p class="Norm">Hocaefendi’nin temkin ve ihtiyat yörüngeli bu yaklaşımı onu Kur’ân’ın nefes kesen kıssaları üzerinde bazı tahliller yapmaktan alıkoymamıştır. Her ne kadar bu kıssalar zaman, mekan, şahıs ve toplumlarla mukayyet hâdiseler de olsa, Hocaefendi bu vakaların tarihî, siyasî, coğrafî, kültürel ve dinî arka planı iyi incelendiği takdirde, zaman-mekan-ilgili toplum faktörlerini aşarak günümüze bakan yönlerin, mesajların ve derslerin daha kolay tespit edileceğine sık sık vurgu yapmaktadır.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-249" id="footnote-206-249-backlink">249</a></span> Tabii ki bu tür bir analiz emek mahsulü bir çalışmayı ve ciddi bir Kur’ân muktesebatını da zorunlu kılmaktadır.</p>

      <p class="Norm">Yasin suresi’nin (36:20). ayetinde geçen “Şehrin öbür ucundan bir adam koşarak geldi.‘Ey kavmim! dedi, bu elçilere uyunuz!’” kıssadaki <span class="Arabic-text" style="font-size:1.09em;" xml:lang="ar-SA">أَقْصَى</span> <span class="Arabic-text" style="font-size:1.09em;" xml:lang="ar-SA">الْمَدِينَةِ</span> (şehrin öbür ucu) tabirinin manasıyla ilgili olarak Hocaefendi müfessirlerin çok çaba sarfettiğini belirterek, kendisine ait üslubuyle bu yorumların üç tanesini özetler. Burada dikkat çeken husus Hocaefendi’nin en güçlü yorumları herhangi bir tercihe tâbi tutmaksızın dikkatli okurların anlayışlarına havale etmesidir. Birinci yoruma göre <span class="Arabic-text" style="font-size:1.09em;" xml:lang="ar-SA">أَقْصَى</span> <span class="Arabic-text" style="font-size:1.09em;" xml:lang="ar-SA">الْمَدِينَةِ</span> tabiri “şehrin öte yakasından” demektir ki, söz konusu şahsın şehrin öbür ucunda oturduğunu göstermektedir. İkinci tahlile göre, tabir “şehrin yüksek sınıfından” ya da “önde gelen” birisi manasınadır. Hocaefendi’nin kendi ifadesiyle söyleyecek olursak şehir dışında villasında oturan, halkla içli dışlı olmayan aristokrat sınıftan birisi anlamına gelmektedir. Burada özellikle Hocaefendi’nin kıssayı özenle seçtiği kavramlarla günümüze taşımasına dikkat edilmelidir. Son tahlilde ise, <span class="Arabic-text" style="font-size:1.09em;" xml:lang="ar-SA">أَقْصَى ال</span><span class="Arabic-text" style="font-size:1.09em;" xml:lang="ar-SA">ْمَدِينَةِ</span> tabirini kavminin o günkü anlayış, düşünce ve yaşam biçiminden uzak ve kendine göre seviyeli bir hayat tarzı benimsemiş kimse şeklinde anlatmaktadır.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-250" id="footnote-206-250-backlink">250</a></span></p>

      <p class="Norm">Hocaefendi her zaman kıssaların tahlilinde müfessirlerin genel yorumlarını günümüz insanının anlayacağı tarzda özetleyip sunan nötr bir nakilci de değildir. Yapılan nakiller arasında mevcut metin içi ve dışı delillerin kuvveti nispetinde tercihlerde de bulunmaktadır. Değişik ihtimaller yumağı arasından seçtiği güzel bir örnek Hûd suresinin (11:70-71). ayetleridir.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-251" id="footnote-206-251-backlink">251</a></span> Hz. Sâre’nin ayakta olması ile ilgili dört görüşü zikreden Hocaefendi, sonuncu görüşün en kuvvetli ihtimal olduğunu hem bağlam hem de bağlam dışı referansları kullanarak ortaya koymaktadır. Buna göre Hz. Sâre:</p>

      <p class="Normal-Numarali"><span class="italic-numara" style="font-size:1.05em;" xml:lang="tr-TR">a.</span> Misafirlere hizmet ettiği için ayaktadır.</p>

      <p class="Normal-Numarali"><span class="italic-numara" style="font-size:1.05em;" xml:lang="tr-TR">b.</span> Misafirlerin davranışlarından duyduğu tedirginlikten dolayı ayaktadır.</p>

      <p class="Normal-Numarali"><span class="italic-numara" style="font-size:1.05em;" xml:lang="tr-TR">c.</span> Hz. Meryem’in ruh ya da Cebrail’i görerek hamile kaldığı gibi ihtimal Sâre’de mucizevî bir şekilde Meleklerin varlığı sebebiyle hamile kalmış ve hayretinden dolayı ayakta durmaktadır.</p>

      <p class="Normal-Numarali"><span class="italic-numara" style="font-size:1.05em;" xml:lang="tr-TR">d.</span> Hz. Sâre yaşı itibariyle âdet görmeyen bir kadındı. Çocuk müjdelenince hayız görmeye başlaması büyük bir ihtimal. Hayız kanını da en iyi ayakta iken fark edebilir. Ayrıca Arapça’da <span class="Arabic-text" style="font-size:1.09em;" xml:lang="ar-SA">ضَحِكَت</span><span class="Arabic-text" style="font-size:1.09em;" xml:lang="ar-SA">ِ الْمَرْأَةُ</span> “kadın hayız oldu” manasına da gelmektedir.</p>

      <p class="Norm">Meseleyi bu şekilde özetledikten sonra Hocaefendi hassasiyeti gereği “Her şeyi en iyi Allah bilir” kaydını da ihmal etmemektedir.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-252" id="footnote-206-252-backlink">252</a></span> Hocaefendi, benzer bir ihtiyatı Meryem suresinin (19:17)<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-253" id="footnote-206-253-backlink">253</a></span> ayetinin analitik yorumunda ortaya koymaktadır. Ayette geçen <span class="x2--italik" xml:lang="tr-TR">ruh</span> tabirinde Peygamber Efendimiz’in (s.a.s) ruhunu da içine alacak kadar ihtilafın olduğunu söyleyen Hocaefendi, bazı hadislerden dolayı bu tür bir ihtimalin varlığını kabul etmekle birlikte, söz konusu ihtimallerin sağlam delillerle takviye edilecekleri ana kadar kesinlik ifade etmeyeceğini kaydetmektedir.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-254" id="footnote-206-254-backlink">254</a></span></p>

      <p class="Norm">Hocaefendi’nin, Hz. Musa’nın Firavun’a buluşma zamanının tayiniyle ilgili bayram günü, kuşluk vaktinde insanların toplanma zamanını seçmesi (Tâhâ, 20:58-59) hususundaki kıssa analizi de üzerinde durulmaya değer bir konudur. Burada o, eski ve yeninin ufuklarını buluşturacak derecede özenle seçilmiş kavramların günümüz okuruna daha iyi aktarılmasını sağlamaktadır. Vahiyle müeyyet bir Peygamber’in Firavun karşısındaki güveni tamdır. Hakkın yerini bulması ve kozların eksiksiz paylaşılması kapalı kapılar ardında yapılmamalıdır. Bayram gününün seçilmesi ise, milletin işinin gücünün olmadığı bir günde ve herkesin oraya gelmesinin sağlanması gereğinden kaynaklanmaktadır. Kuşluk vakti ise, ideal bir zamandır çünkü gece dinlenmiş, insanların kendilerini zinde ve dinç hissettikleri bir zaman dilimidir.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-255" id="footnote-206-255-backlink">255</a></span> Hocaefendi’nin bu tahlilleri modern insanın algı dünyasıyla paralellik arzetmektedir. Onun bu olayı günümüze kadar taşıması ve bugünün insanı için neler ifade ettiği üzerinde durması da kıssaları tarihsel bir anlatıdan ziyade güncel bir sunum olarak değerlendirdiğinin önemli bir göstergesidir.</p>

      <p class="Norm">Hocaefendi’nin kıssa tahlilleriyle ilgili son bir örnekle meseleyi noktalamak istiyoruz. O’nun özellikle <span class="x2--italik" xml:lang="tr-TR">Kur’ân’dan İdrake Yansıyanlar</span> başlıklı iki ciltlik eserinde, ayetlerde geçen bir lafız ya da ifadenin içerdiği potansiyel anlamdan yaptığı çıkarımlarda bu tür örneklere sık rastlamaktayız. Mesela Tahrîm suresindeki (66:10). ayet “Allah, inkâr edenlere, Nuh’un karısı ile Lut’un karısını misal verdi” ayetinin tefsiriyle ilgili istidradî olarak zikrettiği başka bir ayeti kerimeden Hz. Lut’un peygamber olarak gönderildiği kavmin yabancısı olduğu sonucunu çıkarır. Bu yorum için Hocaefendi, “Sizi savacak bir dayanağım olsaydı” mealindeki Hûd suresinin (11:80) ayetini delil gösterir.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-256" id="footnote-206-256-backlink">256</a></span></p>

      <p class="Norm">Son olarak Hocaefendi’nin tefsirlerdeki Kur’ân kıssalarıyla yakından ilişkisi olan <span class="x2--italik" xml:lang="tr-TR">israiliyyat</span>a bakış açısına da göz atmakta fayda vardır. Hocaefendi başka yerde üzerinde durulacağı üzere klasik ve modern dönemin tefsir anlayışı arasında devamlı ilişki kurmaktadır. Hiçbir zaman toptancı bir yaklaşımla tamamen eskiyi ya da yeniyi göz ardı etmemektedir. <span class="x2--italik" xml:lang="tr-TR">İsrailiyyat</span> meselesinde de söz konusu dengeyi kuran Hocaefendi’nin bu tür rivayetlere karşı ihtiyatı, onların içerisinde barındırdıkları ders, mev’ize ve fasıllardan istifadeye engel teşkil etmemektedir. Özetle belirtilecek olursa o, Peygamberlerin ismetine, konumuna, itikâdî bazı meselelerin yorumunda kelâmî sorun oluşturacak rivayetlerden azamî derecede kaçınırken, ayetlerin anlaşılmasında detay gibi de görünse katkı sağlayacak bu tür rivayetleri tamamen yok saymamakta, rivayetleri reddetmektense bir mahmili sahih bulup kullanma yolunu tercih etmektedir.</p>

      <p class="Norm">Yukarıda da belirtildiği üzere Hocaefendi, <span class="x2--italik" xml:lang="tr-TR">israiliyyat</span> rivayetlerinde Kur’ân’ın temel esprisine ters olmama kaidesini esas almaktadır. Meseleyi özlü bir şekilde takdim ettiği bir yerde şunları söylemektedir: “Mesela, Neml suresi ele alınırken, karınca ile alakalı son ilmî tespitler anlatılabilir, surenin <span class="x2--italik" xml:lang="tr-TR">hurûf-u mukattaa</span> ile başlamasının nükteleri dile getirilebilir. Fakat, asıl makâsıd-ı ilahi unutulup da sarı karınca veya kızıl karıncaya girilerek teferruata dalınırsa, ayetler arada kaynayıp gider.’<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-257" id="footnote-206-257-backlink">257</a></span> Hatta Hocaefendi teferruatla aşırı meşguliyeti Kur’ân-ı Hakîm’in insanî zaaflarımıza alet edilmesiyle eş tutmaktadır. Kasas suresinin (28:76).<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-258" id="footnote-206-258-backlink">258</a></span> ayetinin tefsirini konu edindiği bölümde ise Hocaefendi’nin yaklaşımı gayet nettir. Bazı rivayet tefsirlerinde, ayet esas alınarak Karun’un Hz. Musa (a.s.) ile akrabalığı (dayısının ya da halasının oğlu vs.) tesis edilmeye çalışıldığını belirten Hocaefendi meseleyi şu şekilde sonuca bağlamaktadır: “Bu tür bir mülahazanın arkasında yatan temel hedef Hz. Musa’ya (a.s.) yakınlığına rağmen Karun’un ondan istifade edememesini göstermektir. Fakat işin doğrusu ne Kur’ân’da ne de sünnet-i sahîha’da bu mevzuyla alakalı bir açıklama vardır.”<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-259" id="footnote-206-259-backlink">259</a></span></p>

      <p class="Norm">Konuyla ilgili daha farklı bir örnek ise Tâhâ suresinin (20:115).<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-260" id="footnote-206-260-backlink">260</a></span> ayeti kapsamında ele alınmaktadır. Hocaefendi, Hz. Âdem’in imtihan konusu olan yasak meyve ile ilgili o kadar çok görüş var ki hepsini sıralamak, burayı manava benzetmek olacaktır, diyerek meselenin özüne dikkatleri çekmektedir. Kısaca Hocaefendi’ye göre, söz konusu meyvenin arpa, buğday, hurma ya da üzüm olması, birinin diğerine tercihi neticeyi değiştirmemektedir. Bu yaklaşımda onun mevzu bahis rivayetler konusundaki yaklaşımı açık bir şekilde görülmektedir.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-261" id="footnote-206-261-backlink">261</a></span> Ayrıca Hocaefendi kelâmî endişeye sevk edecek en küçük bir şüphede <span class="x2--italik" xml:lang="tr-TR">israiliyyat</span> rivayetleri konusundaki tavrını açık bir şekilde ortaya koymaktadır. Genelde Peygamberlerin ismetiyle ilgili hususlarda hassasiyet isteyen bu tür rivayetlere Hocaefendi’nin yaklaşımının sergilendiği önemli bir örnek Yusuf suresinin daha önce işaret ettiğimiz (12:24). ayetinin tefsiridir.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-262" id="footnote-206-262-backlink">262</a></span> Hocaefendi ayetin tefsiriyle ilgili iki farklı yorumun birini ifrat diğerini de tefrit olarak değerlendirmektedir.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-263" id="footnote-206-263-backlink">263</a></span> O, konuyla ilgili serdedilen yorum ve bu yorumları desteklemek için serdedilen rivayetleri problemli bulmakta ve pek çok konuda olduğu gibi iki yaklaşım arasında sahih ve emniyetli bir tevil olan ortayolu tercih etmektedir: “Hz. Yusuf’un şehevâtı vardır ama Hakk’ın siyânetiyle onun peygamberâne azim ve iradesine tâbidir.”<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-264" id="footnote-206-264-backlink">264</a></span></p>

      <p class="Norm">Yukarıda da dikkat çekildiği üzere, Hocaefendi bu tür rivayetler karşısında statik bir tavır sergilememektedir. İstifade cihetinin mevcudiyeti onu bu tür rivayetleri kullanmaya sevk etmektedir. Konuyla ilgili güzel bir örnek Sebe’ suresinin (34:12).<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-265" id="footnote-206-265-backlink">265</a></span> ayetinin tefsirinde görülmektedir. Ayetin izahında Hocaefendi bir hadis-i şerîf-i zikrederek Cenâb-ı Hakk’ın her peygambere ayrı ayrı isimler öğretmiş olabileceğini ve Hz. Süleyman’a (a.s.) da cinleri teshir edeceği bazı isimler öğretmiştir, demektedir. Sonra da şunları söylemektedir:</p>

      <p class="alinti">Sünnet-i sahîhada olmamakla beraber, israiliyyatta anlatıldığına göre, Hz. Süleyman, kendinden sonra sû-i istimal edilir diye bu isimleri tahtının bir yanında saklamış ama o zamanki Yahudiler bunları alarak kendi hesaplarına kullanmışlardır. Ahd-i Atik’deki bazı yaklaşımlar da böyle bir yoruma müsait görünmektedir.<span class="Dipnot-Ba-vurusu" style="font-size:1em;" xml:lang="tr-TR"><a class="footnote-link" href="#footnote-206-266" id="footnote-206-266-backlink">266</a></span></p>

      <p class="Norm">Görüldüğü üzere Hocaefendi konunun daha iyi anlaşılması için Kur’ân öncesi kitaplarda bu tür bir yorumu destekleyecek delillerin mevcudiyetini hesaba katarak <span class="x2--italik" xml:lang="tr-TR">israiliyyat</span> rivayetlerini i’mâle çalışmaktadır. Bu noktada Hocaefendi ile <span class="x2--italik" xml:lang="tr-TR">israiliyyat</span>a sadece politik, ideojik nedenlerle kapıları kapatan çok sayıdaki modern araştırmacı arasında ciddi farkların olduğu dikkatlerden kaçmamaktadır.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-267" id="footnote-206-267-backlink">267</a></span> Kanaatimizce Hocaefendi, topyekün <span class="x2--italik" xml:lang="tr-TR">israiliyyat</span> rivayetlerinin reddedilmesini, neredeyse devasa Müslüman tefsir kitabiyâtının büyük bir bölümünün reddedilmesi anlamına geleceğinin şuurunda olarak temkinle meseleye yaklaşmaktadır.</p>

      <p class="Norm">Hocaefendi’nin bazen de bu tür rivayetleri asıl meselenin daha iyi anlaşılmasını sağlayacak ikincil bir vasıta olarak değerlendirdiği de gözlenmektedir. Bu sebeple de o, ne rivayetin kaynağı ne de detayı hakkında fazla bilgi vermemektedir. Kehf suresinde (18:19). ayetinde anlatılan gençlerle ilgili şu anekdot burada zikre değerdir: “Mağara yârânından birisi çarşıda alışveriş yaparken, gerek giyim-kuşamı gerekse kullandığı paradan fark edilince, şehir halkı –bir rivayete göre– başta vali olmak üzere onu takip ederek, Ashab-ı Kehf’i mağarada bulurlar...”<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-268" id="footnote-206-268-backlink">268</a></span> Burada hangi kaynakta ve hangi rivayete göre olduğu çok önem arz etmemektedir, çünkü asıl konu valinin söz konusu şahsı takibinden çok onlarla ilgili şifahî bilginin artarak arkadan gelen nesillere aktarılması meselesidir.</p>

      <p class="Norm">Benzer bir misali Hocaefedi, <span class="x2--italik" xml:lang="tr-TR">mü’mini-i âl-i fir’avn</span> adının verildiği Mü’min suresinin (40:26). ayetinin tefsiriyle ilgili yaklaşımında sergilemektedir: “Firavun, bırakın Musa’yı öldüreyim” dediğinde <span class="x2--italik" xml:lang="tr-TR">mü’mini âl-i fir’avn</span> devreye giriyor.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-269" id="footnote-206-269-backlink">269</a></span> Rivayete göre bu zat, Hz. Asiye’nin ağabeyi ve Firavun’un ordularının başkomutanıdır.” Bu ilave bilgi, meselenin anlaşılmasındaki katkılarından dolayı Hocaefendi tarafından nakledilmektedir. İkincil özelliği ve hadis ilminin aksine tefsir ilminin rivayetler konusundaki tesâhülünden kaynaklanan yapısı sebebiyle de o, ne rivayeti detaylı bir şekilde anlatmakta ne de sıkı bir tashih süzgecinden geçirme ihtiyacı duymaktadır. Özetle, Hocaefendi bu tür rivayetleri yaptığı yorumlara katkıları nispetinde yer vermekte, itikâdî açıdan sıkıntılı rivayetleri ise hem eleştirmekte hem de Kur’ân hakikatlerine karışmaları tehlikesine karşı müminleri uyarmaktadır.</p>

      <p class="x2--Baslik" id="toc_marker-10-4">Kur’ân Ayetleri Arasındaki Tenasüp Anlayışı</p>

      <p class="Norm">Klasik tefsir usûlünün en şerefli ilim kabul ettiği<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-270" id="footnote-206-270-backlink">270</a></span> fakat istenen seviyede tefsirlerde kendisine yer bulamayan <span class="x2--italik" xml:lang="tr-TR">münasebet</span> konusu, modern Kur’ân okurunun üzerinde ısrarla durduğu bir meseledir. Her ne kadar <span class="x2--italik" xml:lang="tr-TR">tenasüp</span>le ilgili ısrarın arkasında oryantalistlerin sure ve ayet gruplarının düzensiz olarak bir araya getirildiği iddiasına karşı anti-tez üretme çabasının yattığı söylense de, asıl sebebin klasik tefsirin sözde parçacı yaklaşımının aksine modern düşünürlerin sure ve ayet gruplarını bir bütün olarak ele almaları (konulu tefsir örneklerine bkz.), çok sayıda nükteyi birarada görmelerine imkân sağlamıştır. Tabi ki bu tür bir yaklaşım klasik tefsirin tamamen <span class="x2--italik" xml:lang="tr-TR">tenasübü</span> yok saydığı anlamına gelmemektedir. Mesela Zerkeşî, <span class="x2--italik" xml:lang="tr-TR">münasebet</span>e gereken ilgiyi fazlasıyla gösteren müfessirin Fahreddin Râzî olduğunu bildirmektedir. Râzî ise, Kur’ân’ın lafızlarının açık ve manasının mu’ciz olduğu gibi surelerinin tertibi, ayetlerinin nazmı da mu’cizdir, demektedir.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-271" id="footnote-206-271-backlink">271</a></span> Büyük müfessir Burhaneddin Ebû’l-Hasan İbrahim b. Ömer el-Bikâî (ö.885h/1480) sadece konusal değil yapısal olarak da <span class="x2--italik" xml:lang="tr-TR">münasebet</span>in ipuçlarını sunan çok önemli bir tefsir kaleme almıştır: <span class="x2--italik" xml:lang="tr-TR">Nazmü’d-Dürer fî Tenâsübi’l-Âyâti ve’s-Süver</span>. Buna rağmen bu konuda klasik tefsirlerin yaklaşımının biraz daha sınırlı olduğu dikkatlerden kaçmamaktadır.</p>

      <p class="Norm"><span class="x2--italik" xml:lang="tr-TR">Tenasüp</span> konusunda müfessirlerin çekimserliğinin arkasındaki en önemli sebeplerden birisi, İzzuddin b. Abdisselam’ın da belirttiği gibi, “Bir ifadenin siyak ve sibakiyle ilişkisinin güzel bir şekilde kurulabilmesi için, onun başı ile sonunun birbiriyle bağlantılı tek bir konu hakkında olması şartı aranır... Kur’ân’ın değişik şartlarda indiği ve bu inişin 20 küsur yıllık bir zaman dilimine yayıldığı düşünüldüğünde bir devamlılık ya da <span class="x2--italik" xml:lang="tr-TR">tenasüp</span>ten bahsedilemez’<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-272" id="footnote-206-272-backlink">272</a></span> anlayışıdır. İzzuddin b. Abdisselam, pek çok çağdaş düşünürün de üzerinde durduğu gibi, metnin özel bir sebeple irtibatını ifade eden tarihî boyutunu hareket noktası kabul etmektedir.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-273" id="footnote-206-273-backlink">273</a></span> Günümüz tarihselci Kur’ân okurları da benzer bir açıklama getirerek <span class="x2--italik" xml:lang="tr-TR">münasebet</span> konusundaki tutumlarını ortaya koymuşlardır: “Kur’ân ayetlerinin farklı dönemlere ait olduğunu bilip dururken onlara metin muamelesi yapmak tutarsızlıktır.”<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-274" id="footnote-206-274-backlink">274</a></span> Klasik ve modern tarihselci yaklaşımlara karşı da geleneğimizde hemen hemen her dönem itirazlar gelmiştir. Bunların başında İzzuddin b. Abdisselam’ın yukarıdaki yorumunu ciddi bir şekilde eleştiren Veliyyuddin el-Mellevî<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-275" id="footnote-206-275-backlink">275</a></span> gelmektedir. Ona göre, “Ayetlerin tarihî arkaplanı (<span class="x2--italik" xml:lang="tr-TR">sebeb-i nüzûl</span>), ayetlerin iniş sebeplerini belirler, ayetlerin düzenini ise hikmet belirlemektedir”. Bu nedenle o, ayetlerin gelişigüzel tertip edilmediğini açıkça ifade etmektedir.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-276" id="footnote-206-276-backlink">276</a></span></p>

      <p class="Norm">Hocaefendi bu tür bir tartışmada daha çok el-Mellevî tarafında yerini almaktadır. O’nun bu konudaki yaklaşımını belirleyen en önemli unsur ise <span class="x2--italik" xml:lang="tr-TR">Fatiha Üzerine Mülahazalar</span> adlı kitabında da belirttiği gibi, Kur’ân ayet ve surelerinin tevkıfî bir şekilde tertip edildiği kabulünde yatmaktadır.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-277" id="footnote-206-277-backlink">277</a></span> Diğer bir ifadeyle, ona göre, Kur’ân sure ve ayetleri rastgele tertip edilmemiştir. Bu nedenle Hocaefendi’nin tefsir anlayışında sure ve ayetler arası <span class="x2--italik" xml:lang="tr-TR">münasebet</span> ayrı bir öneme sahiptir.</p>

      <p class="Norm">Bemele ve Fatiha suresi arasındaki <span class="x2--italik" xml:lang="tr-TR">münasebet</span>i tahlil ettiği bir yerde <span class="x2--italik" xml:lang="tr-TR">tenasüb</span>ün önemi hakkında şunları söylemektedir: “Kur’ân-ı Kerim’in sure ve ayetleri arasında çok ciddi bir <span class="x2--italik" xml:lang="tr-TR">münasebet</span> ve alaka vardır. Sanki Kur’ân, bir anda ve tek bir mesele için inmiş gibi bir <span class="x2--italik" xml:lang="tr-TR">tenasüp</span> arzetmektedir.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-278" id="footnote-206-278-backlink">278</a></span> Hocaefendi, Kur’ân’da yerine göre ayrı ayrı, yerine göre iç içe konular arasında son derece ince bir <span class="x2--italik" xml:lang="tr-TR">tenasüp</span> ve müzikal bir ahenk olduğunu, birbirinden çok uzak gibi görünen hususlar arasında bile az bir teemmülle bir kaç iltisâk noktasının yakalanacağını belirtmektedir.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-279" id="footnote-206-279-backlink">279</a></span> Hocaefendi Kur’ân’ın bütünselliğini gözardı edenlerin ya da parçacı yaklaşımların sağlıklı bir tefsir ortaya koyamayacaklarını da sık sık vurgulamaktadır. Kendi ifadesiyle özetleyecek olursak:</p>

      <p class="alinti">Kur’ân ayetleri, siyâk ve sibâklarına dikkat edilmeden ele alınıp değerlendirilirse hata edilir. Çünkü Kur’ân’da ele alınan bir konu, her defasında çok değişik buutlarıyla anlatılır. Aynı konunun anlatıldığı farklı farklı yerlerde meseleye hep değişik perspektiflerden yaklaşılmıştır. Bu sebepledir ki, Kur’ân-ı Kerim’in konularına göre yapılan fihristlerden istifade ederek varılacak hükümler eksik ve hatadan hali olmaz.<span class="Dipnot-Ba-vurusu" style="font-size:1em;" xml:lang="tr-TR"><a class="footnote-link" href="#footnote-206-280" id="footnote-206-280-backlink">280</a></span></p>

      <p class="Norm">Teorik anlamda <span class="x2--italik" xml:lang="tr-TR">münasebet</span> konusundaki genel tutumunu özetlemeye çalıştığımız Hocaefendi’nin pratikte sure ve ayetler arası <span class="x2--italik" xml:lang="tr-TR">tenasüp</span> ile ilgili sunduğu örnekler oldukça orijinalidir. Bazen sure içi, bazen sureler arası, bazen de bir ayet ya da kelimenin diğer ayetlerle olan irtibatını analiz eden Hocaefendi zaman zaman da bir iki cümle zikrederek sure ya da ayetler arası ilişkileri güzel bir şekilde özetlemektedir. <span class="x2--italik" xml:lang="tr-TR">Tenasüp</span>le ilgili ilginç örneklerin başında onun Âl-i İmrân suresinin (3:64). ayetiyle ilgili tahlili gelmektedir. Ayette Yüce Allah şöyle buyurmaktadır: “De ki: Ey Ehl-i Kitap, sizinle bizim aramızda aynı olan bir kelimeye gelin. Allah’tan başkasına ibadet etmeyelim ve O’na hiçbir şeyi ortak koşmayalım; Allah’ı bırakıp da, kimimiz kimimizi rabler edinmesin...” Hocaefendi, Kur’ân’ın ortaya koyduğu üslup tam anlaşılmadığı için bu ayet-i kerimeden çok farklı sonuçlar çıkarıldığına dikkat çekmektedir. Ona göre, bütüncül yaklaşımdan yoksun bazı kimseler ayetteki tedriciliği görememişlerdir. Bunun tabiî sonucu da ayetteki kelimelerde sıralanan işaret taşlarının (<span class="x2--italik" xml:lang="tr-TR">tenasüp</span>) ıskalanması ve beşeri acûliyetle meselenin ele alınmasına sebep olmuştur. Parçacı yaklaşımlar sonucu bazıları meseleye sondan başlamakta bazıları da Kur’ân’ın ayette çizdiği rotayı kavrayamayarak ilginç çıkarımlarda bulunmaktadır. Mesela tarik-i Ahmediye’nin dışında kurtuluşun varlığı iddiası bunların başında gelmektedir. Hocaefendi ısrarla ayetlerin dikkatlice tetkiki, Kur’ân’ın Ehl-i Kitap’ın önüne köprüler koyup, kapılar gösterdiğini, tafsilatı ise bu ayetle değil daha farklı ayetlerde izah ettiğini söylemektedir. Burada Hocaefendi, özellikle Bediüzzaman Said Nursi’den de istifade ile, İslâm’ın bir bakıma imanın tahsil, tarsîn ve tahkimi için tedrice olan ihtiyacına ayrıca vurgu yapmaktadır. Özetle belirtecek olursak Hocaefendi ayetin Ehl-i Kitap’a güler yüzle ve tatlı bir dille yaklaşıp gelin dediğini, Kur’ân’ın davet ettiği hususlar onların bilmediği şeyler değil, bilakis bildikleri ünsiyet ettikleri meseleler olduğunu, fakat aradan uzun zaman geçtiğinden unuttuklarını, söylemektedir. Böylece Kur’ân önce “Şunlara tapmayalım” cümlesiyle bir tahliye (arıtma) ameliyesini gerçekleştirmekte, sonra da tecdid ameliyesi için köprüler kurmaktadır.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-281" id="footnote-206-281-backlink">281</a></span></p>

      <p class="Norm"><span class="x2--italik" xml:lang="tr-TR">Tenasüp</span> ile ilgili bir başka örnek de Allah’ın (c.c.) <span class="x2--italik" xml:lang="tr-TR">Rahman</span> ve <span class="x2--italik" xml:lang="tr-TR">Rahim</span> isimleridir. Bu iki ismi celilin Fatiha suresinde tekrar edilmesiyle ilgili farklı hikmetler zikreden Hocaefendi, <span class="x2--italik" xml:lang="tr-TR">tenasüp</span> açısından farklı bir inceliğe dikkat çekmektedir: “Bir yönüyle <span class="x2--italik" xml:lang="tr-TR">Allah</span> lafzından sonra bu iki ismin anılması, sakındırma ve korkutmadan sonra, teşvik ve rağbet verme manasını taşımaktadır.”<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-282" id="footnote-206-282-backlink">282</a></span> Yine besmele ve Fatiha suresi arasındaki <span class="x2--italik" xml:lang="tr-TR">tenasüp</span>le ilgili başka bir zaviyeden meseleyi ele alarak şunları söylemektedir: “Bismillah’da celâliyle, cemâliyle tecelli eden bu câzibe-i rahmete karşı, hangi sözle karşılık vereceksiniz? İşte bu mukadder sorulara bizim cevabımız <span class="Arabic-text" style="font-size:1.09em;" xml:lang="ar-SA">اَلْحَمْدُ لِلّٰه</span><span class="Arabic-text" style="font-size:1.09em;" xml:lang="ar-SA">ِ رَبِّ الْعَالَمِينَ</span> (Alemlerin Rabbi olan Allah’a hamdolsun’.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-283" id="footnote-206-283-backlink">283</a></span> Rahmân suresinin <span class="Arabic-text" style="font-size:1.09em;" xml:lang="ar-SA">اَلر</span><span class="Arabic-text" style="font-size:1.09em;" xml:lang="ar-SA">َّحْمٰنُ</span> şeklinde başlaması ve sonra da Allah’ın Kur’ân’ı öğretmesinin zikredilmesi arasındaki <span class="x2--italik" xml:lang="tr-TR">münasebet</span>i izah ederken de benzer bir ilgiyi kuran Hocaefendi, “Kur’ân’ın taliminden daha büyük bir merhamet tezahürü olur mu?” diyerek, Kur’ân’ın inanan insanların dünyanlarını nasıl aydınlattığına vurgu yapmaktadır.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-284" id="footnote-206-284-backlink">284</a></span></p>

      <p class="Norm">Hocaefendi’nin müstakil bir tefsiri olmadığı için onun sure ve ayetlerle ilgili görüşlerini özetleyen detaylı bir <span class="x2--italik" xml:lang="tr-TR">tenasüp</span> bağı çıkarmak oldukça zordur. Bununla birlikte <span class="x2--italik" xml:lang="tr-TR">Fatiha Üzerine Mülahazalar</span>’ı müstakil bir sure tefsiri kabul edersek konu hakkındaki yaklaşımı daha da net bir şekilde ortaya çıkmaktadır. Özellikle Fatiha suresinin diğer surelerle olan ilişkisi bağlamında Hocaefendi’nin şu tespiti kayda değerdir:</p>

      <p class="alinti">... Fatiha Suresinin Kur’ân’la öyle bir alakası var ki, tek başına bir yıldız gibi diğer gezengenlerle hiçbir bağı yok ve adeta bir Güneş gibi tek başına dolaşıyor, ama sanki diğer sistemlerle içli-dışlı. Yıldızlar, Kur’ân-ı Kerim’in ayetlerine, surelerine çok benzerler. Zira Kur’ân ayetlerinin bir adı da necmdir. Necm, aynı zamanda “yıldız” demektir. Semanın yıldızları nasıl hem aynı hem gayrı, hem bağlı hem kopuk; öyle de Kur’ân-ı mucizü’l-beyân’ın ayetleri dahi sanki müstakil ve sanki birbirine bağlı, işte böyle bir nizam ve ahenk içindedir.<span class="Dipnot-Ba-vurusu" style="font-size:1em;" xml:lang="tr-TR"><a class="footnote-link" href="#footnote-206-285" id="footnote-206-285-backlink">285</a></span></p>

      <p class="Norm">Yukarıdaki iktibastan da anlaşıldığı üzere Hocaefendi hem sure ve ayetlerin özerklikleri, kendi başlarına ifade ettikleri manalar hem de diğer ayet ve surelerle ilişkileri açısından konuyu ele alarak <span class="x2--italik" xml:lang="tr-TR">münasebet</span> konusunda da orta bir yol göstermektedir. Mü’min suresinin (40:26).<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-286" id="footnote-206-286-backlink">286</a></span> ayetinde Firavun’dan yapılan iktibasın daha iyi anlaşılmasıyla ilgili Hocaefendi’nin konteks vurgusu da önemli konulardan birisidir. O, bu ayeti tam anlayabilmenin en temel şartınının Firavun’u bu tür bir söyleme sevk edecek arka planla ilgili bilgilere olan ihtiyaçtır, demektedir. Bu bilgiler ise farklı yerlerde ve söz konusu ayetten önceki pasajlarda geçmektedir.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-287" id="footnote-206-287-backlink">287</a></span> Hocaefendi, ayetler arası bu ilişkileri Hz. Peygamber’in (s.a.s.) dönemindeki Mekke’li müşriklere kadar getirir ve onların “Ailelerimizi bölüyor, bizi atalarımızın yolundan döndürmeye çalışıyor” sözleriyle irtibatlandırır. Oradan da modern mütekebbir, zâlim, tiran ve despotlara göndermelerde bulunur.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-288" id="footnote-206-288-backlink">288</a></span> Görüldüğü üzere metin içi tahlilleri metin dışı bazı argümanlarla desteklemekte ve Kur’ân’ın ezelî-ebedî beyanlarını asırlara taşındığının güzel bir örneğini sergilemektedir.</p>

      <p class="Norm">Hocaefendi’nin yukarıdaki misale benzer farklı yorumları da mevcuttur. Siyâk-sibâk çerçevesinde değerlendirdiği başka bir misal de Ahzâb suresinin (33:4).<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-289" id="footnote-206-289-backlink">289</a></span> ayetinde geçen “iki kalp” ile ilgilidir. Sure içi <span class="x2--italik" xml:lang="tr-TR">münasebet</span> ve bağlam açısından mesele ele alınmakta ve sonuç olarak burada zikredilen kalbin insanın göğsündeki et parçası değil bilakis tasavvuf erbabınca bilinen manevî kalp olduğu belirtilmektedir.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-290" id="footnote-206-290-backlink">290</a></span> Aynı şekilde Hocaefendi’nin Fussilet suresinin (41:53).<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-291" id="footnote-206-291-backlink">291</a></span> ayetiyle ilgili izahı da bu çerçevede değerlendirilebilir:</p>

      <p class="alinti">Burada evvela sibâk itibariyle, Allah’ın varlık ve birliğine ait ayetlerin, Kur’ân’ın hakaniyetini gösteren delillerin peşi peşine ortaya çıkacağına, âfâk ve enfüs armonisinin sürekli Hakk’ı ilam ve ilan edeceğine işaret edilerek, mudâyaka içinde bulunan müminlere hem harem içindeki sinelerin hem de harem haricindeki gönüllerin açılacağı; hem kendi iç dünyalarının hem de kâinat ve bütün şuunun inkişaf edeceği... gösterilmektedir.<span class="Dipnot-Ba-vurusu" style="font-size:1em;" xml:lang="tr-TR"><a class="footnote-link" href="#footnote-206-292" id="footnote-206-292-backlink">292</a></span></p>

      <p class="Norm">Zaman zaman da Hocaefendi’nin bir ayetin içinde zikredilen kelimelerin takdim ve tehiriyle ilgili ya da ayet sonlarındaki fezlekelerle ilgili ilişkileri açtığı görülmektedir. Tevbe suresinin (9:111).<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-293" id="footnote-206-293-backlink">293</a></span> ayetinde canın maldan önce zikredilmesi ve İbrahim suresinin (14:5)<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-294" id="footnote-206-294-backlink">294</a></span> ayetinin sonunda geçen <span class="Arabic-text" style="font-size:1.09em;" xml:lang="ar-SA">صَبَّار</span><span class="Arabic-text" style="font-size:1.09em;" xml:lang="ar-SA">ٍ شَكُورٍ</span> ifadelerinin hikmetiyle ilgili Hocaefendi’nin açıklamaları bu konuda güzel birer örnektir. Tevbe suresindeki ayette canın, malın önüne geçmesini Hocaefendi, ahirette insanın canının, dünyada Allah yolunda kullandığı malından daha önce geleceği şeklinde yorumlayarak<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-295" id="footnote-206-295-backlink">295</a></span> ayetteki tertibi tamamen hikmet açısından ele almaktadır. İbrahim suresindeki fezleke ile ilgili (<span class="Arabic-text" style="font-size:1.09em;" xml:lang="ar-SA">صَبَّارٍ شَكُ</span><span class="Arabic-text" style="font-size:1.09em;" xml:lang="ar-SA">ورٍ</span>) benzer kullanımlı dört ayrı ayeti de hatırlattıktan sonra ayetlerin siyâk ve sibâkına dikkat çekerek hem kullanım hem de mana açısından aralarındaki sıkı <span class="x2--italik" xml:lang="tr-TR">münasebet</span>i ifade etmektedir. Özetle söylenecek olursa bu ayetlerin geçtiği hemen her yerde Allah’ın insanlara ihsan ettiği nimetler anlatılmaktadır ki ardından da, mübalağa sigası ile çok sabreden ve çok şükredenler için burada Allah’ın varlık ve birliğine işaret eden deliller vardır, demektedir.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-296" id="footnote-206-296-backlink">296</a></span></p>

      <p class="Norm">Sonuç olarak Hocaefendi, Kur’ân-ı Kerim’in ayet ve sureleri arasında kuvvetli irtibatın olduğunu teorik olarak kabul etmekte ve pratik açıdan da bu konuda örnekler vermektedir. Yalnız Hocaefendi’nin <span class="x2--italik" xml:lang="tr-TR">münasebet</span> ile ilgili yaklaşımı, tarihselci hermenötikçilere ya da oryantalist söyleme karşı üretilmiş tepkisel bir metot değildir. Bilakis o, kendi geleneğimizde önemli bir yere sahip olan <span class="x2--italik" xml:lang="tr-TR">tenasüp</span> anlayışı ışığında zaman zaman da modern donelerden istifade ile sayıları sınırlı fakat hem derin hem de oldukça ufuk açıcı değerlendirmelerde bulunmaktadır.</p>

      <p class="x2--Baslik" id="toc_marker-10-5">Muhkem ve Müteşabih Konusu ile İlgili Yaklaşımı</p>

      <p class="Norm">Kur’ân hermenötiğinin temel sacayaklarından birisi de <span class="x2--italik" xml:lang="tr-TR">muhkem</span>-<span class="x2--italik" xml:lang="tr-TR">müteşabih</span> meselesidir. Kur’ân bir taraftan kendisinin <span class="x2--italik" xml:lang="tr-TR">muhkem</span><span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-297" id="footnote-206-297-backlink">297</a></span> olduğunu belirtirken diğer taraftan da <span class="x2--italik" xml:lang="tr-TR">müteşabih</span><span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-298" id="footnote-206-298-backlink">298</a></span> olduğunu söylemektedir. Âl-i İmrân suresinin (3:7). ayetinde ise “Bu muazzam kitabı sana indiren O’dur. Onun ayetlerinin bir kısmı <span class="x2--italik" xml:lang="tr-TR">muhkem</span> olup bunlar kitabın esasıdır. Âyetlerin bir kısmı ise <span class="x2--italik" xml:lang="tr-TR">müteşabih</span>tir. Kalplerinde eğrilik olanlar sırf fitne çıkarmak, insanları saptırmak ve kendi arzularına göre yorumlamak için <span class="x2--italik" xml:lang="tr-TR">müteşabih</span> kısmına tutunup onlarla uğraşır dururlar. Hâlbuki onların hakikatini, gerçek yorumunu Allah’tan başkası bilemez. İlimde ileri gidenler: “Biz ona olduğu gibi inandık. Hepsi de Rabbimizin katından gelmiştir” derler. Bunları ancak tam akıl sahipleri düşünüp anlar” buyrularak Kur’ân’da hem <span class="x2--italik" xml:lang="tr-TR">muhkemat</span> hem de <span class="x2--italik" xml:lang="tr-TR">müteşabihat</span>ın varlığına vurgu yapılmıştır.</p>

      <p class="Norm">Yukarıdaki ayetler <span class="x2--italik" xml:lang="tr-TR">muhkem</span> ve <span class="x2--italik" xml:lang="tr-TR">müteşabih</span> açısından yüzeysel bir tenâkuzdan ziyade, Kur’ân’ın anlaşılır olması dolayısıyla tamamen <span class="x2--italik" xml:lang="tr-TR">muhkem</span>, ayetlerinin birbirlerine benzemesi, birinin diğerine ayine olması açısından tamamen <span class="x2--italik" xml:lang="tr-TR">müteşabih</span> ve bazen de <span class="x2--italik" xml:lang="tr-TR">muhkem</span> ya da <span class="x2--italik" xml:lang="tr-TR">müteşabih</span> olacağını göstermektedir. Klasik tefsir geleneğimizde Ebû Hayyan gibi dâhî müfessirler<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-299" id="footnote-206-299-backlink">299</a></span> neredeyse selef ulemasından aktardığı yirmiye yakın yorumla <span class="x2--italik" xml:lang="tr-TR">muhkem</span>-<span class="x2--italik" xml:lang="tr-TR">müteşabih</span> hususunu izah etmeye çalışmışlardır. Hocaefendi, bu son derece önemli konuyu değişik eserlerinde farklı vesilelerle gündeme getirmekte ve mevzunun anlaşılması için çok önemli açıklamalarda bulunmaktadır.</p>

      <p class="Norm">Öncelikle belirtmekte fayda vardır ki, Hocaefendi <span class="x2--italik" xml:lang="tr-TR">muhkem</span>-<span class="x2--italik" xml:lang="tr-TR">müteşabih</span> meselesini analiz ederken konuyu doğrudan doğruya Kur’ân’ın mahiyetiyle ilişkilendirmekte ve bu önemli usûlü klasik tefsirin çizdiği sınırların ötesine taşımaktadır. Ona göre Kur’ân, varlık, kâinat ve insanı doğru okuyup değerlendirmede en sağlam kriterleri ihtiva eden <span class="x2--italik" xml:lang="tr-TR">muhkem</span> bir kitaptır. Bu nedenle Kur’ân’ın ferdî, ailevî, içtimaî ve milletlerarası çözemeyeceği hiçbir problem yoktur.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-300" id="footnote-206-300-backlink">300</a></span> Kur’ân’ı anlama gayretleri içerisinde olanlar için <span class="x2--italik" xml:lang="tr-TR">muhkem</span>lerin fener hüviyetinde olduğunu hatırlatan Hocaefendi, <span class="x2--italik" xml:lang="tr-TR">müteşabihat</span>ın da varlığına dikkat çekmektedir. Hocaefendi’ye göre Kur’ân’da <span class="x2--italik" xml:lang="tr-TR">müteşabihat</span>ın varlığı sayısız hikmeti içerisinde barındırmaktadır. Bu sebeple o, <span class="x2--italik" xml:lang="tr-TR">müteşabihat</span>ı statik bir kavram olarak görmez. <span class="x2--italik" xml:lang="tr-TR">Muhkem</span> nasıl insanlara doğru ile yanlış arasındaki farkı öğretiyorsa, <span class="x2--italik" xml:lang="tr-TR">müteşabih</span> de insanları teemmül, tezekkür ve tefekkür gibi ameliyelerle devamlı geliştirmektedir. Çünkü <span class="x2--italik" xml:lang="tr-TR">muhkem</span> muhataplarca rahat anlaşılmasına rağmen <span class="x2--italik" xml:lang="tr-TR">müteşabihat</span>ın derin yanlarının bulunması, Hocaefendi’nin ifadesiyle belirtecek olursak, mülhemûnun ilhamlarına emanettir.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-301" id="footnote-206-301-backlink">301</a></span></p>

      <p class="Norm">Burada önemli bir konunun da altını çizmekte fayda vardır. Hocaefendi söz konusu <span class="x2--italik" xml:lang="tr-TR">müteşabihat</span>ı sadece muhatap açısından değerlendirmektedir. Yoksa Cenâb-ı Hak açısından <span class="x2--italik" xml:lang="tr-TR">müteşabih</span> diye bir husus mevzu bahis değildir, çünkü O’nun (c.c.) ilmi sınırsızdır. Ayrıca mutlak <span class="x2--italik" xml:lang="tr-TR">müteşabih</span>in yanı sıra, <span class="x2--italik" xml:lang="tr-TR">hafî</span>, <span class="x2--italik" xml:lang="tr-TR">müşkil</span> ve <span class="x2--italik" xml:lang="tr-TR">mücmel</span> gibi kısımlara da dikkat çekerek <span class="x2--italik" xml:lang="tr-TR">müteşabih</span>atın anlaşılma sınırlarına da değinen Hocaefendi meseleyi daha çok fıkıh usûlü terminolojisi ile incelemektedir. Buna göre Hocaefendi, <span class="x2--italik" xml:lang="tr-TR">hafî</span>, <span class="x2--italik" xml:lang="tr-TR">müşkil</span> ve <span class="x2--italik" xml:lang="tr-TR">mücmel</span>’in pek çok kişi tarafından anlaşılabilmesine rağmen mutlak <span class="x2--italik" xml:lang="tr-TR">müteşabihat</span>ın sadece ilimde derinleşmiş, <span class="x2--italik" xml:lang="tr-TR">muhkemat</span>a bağlı, <span class="x2--italik" xml:lang="tr-TR">müteşabihat</span>a açık muhakkikînin tefsir ve tevilleri ile vuzûha kavuşacağını söylemektedir.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-302" id="footnote-206-302-backlink">302</a></span> Böylelikle Hocaefendi Âl-i İmrân suresindeki ayette geçen <span class="x2--italik" xml:lang="tr-TR">vav</span> harfiyle ilgili de kanaatini bir nebze de olsa işareten göstermiş olmaktadır. Özetle o, ayetteki <span class="x2--italik" xml:lang="tr-TR">vav</span>ı bir <span class="x2--italik" xml:lang="tr-TR">isti’nâfiyye</span> olarak değil atıf harfi olarak değerlendirerek Kur’ân’ın zaman ve mekânı aşkın hitabının râsih âlimler tarafından her zaman ter ü taze anlaşılacağına imâda bulunmaktadır. Tabi buradan gayba dair bilgilerin de bilinebileceği anlamı çıkarılmamalıdır. Çünkü asıl vurgulanan husus daha çok zamana vâbeste meselelerin vakti merhûnu gelince anlaşılması anlamına gelmektedir. Konuyu Hocaefendi’nin bu husustaki izahlarından takip edelim:</p>

      <p class="alinti">Kur’ân-ı Kerim’de ve sünnet-i sahîhada yorumu, açılımı zamana bırakılmış pek çok konu vardır. Tafsilatı vakt-i merhûnuna bırakılmış gibi görünen bu hususlarla alakalı tafsilî emir ve tavsiye yoktur. Bu itibarla siyaset, devlet, toplumun yönetimi gibi konularda şerefnüzûl ve şerefsüdûr icmalî emir ve tavsiyeler açılırken farklı şekil ve farklı desenlerde bazı şeyler ortaya çıkmıştır. İsterseniz bunu, zamanı da önemli bir müfessir kabul ederek ona havale edilmiş olmasına bağlarsınız; isterseniz muhatapları itibarıyla hanifiyye-i semha ile gelmiş bu dinin evrenselliğine verirsiniz. Evet, Kur’ân’ın muhatapları arasında en bedeviden en medeniye, çok az gelişmiş yığınlardan en mütekâmil milletlere, bir kısım kuru kalabalıklardan fevkalade organize olabilmiş aydınlık cemaatlere kadar çok farklı kimseler bulunmaktadır. O bütün bunların bakış, görüş ve değerlendirme, hatta yaşayabilme durumlarını nazara alarak onlara seslenmiştir. Yerinde icmâli tercih etmiş ve ele aldığı konunun tafsîl ve açılımını vakt-i münasibinde ricâl-i münasibîne bırakmış, yerinde de tafsîl ve tebyinde bulunarak muhkem hakikatlerin hususiyetini vurgulamıştır.<span class="Dipnot-Ba-vurusu" style="font-size:1em;" xml:lang="tr-TR"><a class="footnote-link" href="#footnote-206-303" id="footnote-206-303-backlink">303</a></span></p>

      <p class="Norm">Yukarıda da görüldüğü gibi <span class="x2--italik" xml:lang="tr-TR">müteşabihat</span>ın varlığı doğrudan Kur’ân’ın asırlara hitabeden mahiyetiyle ilgilidir. Bu sayede Kur’ân’ın anlam dünyası hiçbir zaman tüketilemeyecektir. Daha da önemlisi Kur’ân’ın herhangi bir dile çevirisinin yapılamamasındaki önemli sebeplerden birisi de onda <span class="x2--italik" xml:lang="tr-TR">hafî</span>, <span class="x2--italik" xml:lang="tr-TR">müşkil</span>, <span class="x2--italik" xml:lang="tr-TR">mücmel</span> ve en önemlisi de <span class="x2--italik" xml:lang="tr-TR">müteşabihat</span> gibi farklı anlam tabakalarının varlığıdır. Mesela Ehl-i Kitab’ın <span class="x2--italik" xml:lang="tr-TR">ibnullâh</span> tabirini bir tercüme hatası olma ihtimali çerçevesinde değerlendiren Hocaefendi,<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-304" id="footnote-206-304-backlink">304</a></span> onların <span class="x2--italik" xml:lang="tr-TR">müteşabihat</span>ı <span class="x2--italik" xml:lang="tr-TR">muhkemat</span>ın süzgecinden geçirmedikleri için yanlış yorumlara teveccüh ettiğine işaret etmektedir. Bu konuyu tefsirini yaptığı Âl-i İmrân suresinin (3:59).<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-305" id="footnote-206-305-backlink">305</a></span> ayetinde açık bir şekilde görmek mümkündür. Ayette Hz. İsa’nın (a.s.) durumunu Hz. Âdem’e (a.s.) benzeten Kur’ân’ın bu beyanını tamamen <span class="x2--italik" xml:lang="tr-TR">müteşabih</span> anlatım çerçevesinde değerlendiren Hocaefendi şunları söylemektedir:</p>

      <p class="alinti">Kur’ân, anlaşılması zor, müteşabih ve mücerret gerçekleri çok defa temsillerle ve benzetmelerle anlatır. Benzetmede ise, benzeyenle kendisine benzetilen arasında, birbirine misal olacak şekilde yakınlık bulunmalıdır. İşte, Hz. İsa’nın babasız olarak dünyaya geldiğine inanmak istemeyenler, Hz. Âdem’in yaratılışına bakmalıdırlar. Hz. Âdem’in de babası yoktu, hatta annesi de yoktu. Buna inanıp da, Hz. İsa’ya inanmamak olmaz. Demek oluyor ki insanlar, evrim iddialarına gelinceye kadar Hz. Âdem’in Allah tarafından yaratıldığına ve onun yaratılışının mucize olduğuna inanıyorlardı ki, Kur’ân, Hz. İsa’nın da mucizevî yaratılışına misal olarak Hz. Âdem’in yaratılışını vermektedir. Bir meçhul, bir başka meçhulle anlatılmaz; ancak bir malumla anlatılır. Beşer tarihinde insanlık Hz. Âdem’i baba olarak tanımış, dinler tarihi, Hz. Âdem’den bahsetmiş ve Darwin’e kadar hiç kimse bunun aksine bir şey söylememiş, ancak Darwin’den sonradır ki, insanlığın babası olarak nesnas, maymun gibi varlıklar öne sürülmeye başlanmıştır. Bu ayet de, Hz. Âdem’in insanlığın babası olduğunu ve Allah tarafından mucizevî şekilde yaratılmış bulunduğunu açıkça ifade etmektedir.<span class="Dipnot-Ba-vurusu" style="font-size:1em;" xml:lang="tr-TR"><a class="footnote-link" href="#footnote-206-306" id="footnote-206-306-backlink">306</a></span></p>

      <p class="Norm">Hocaefendi’nin <span class="x2--italik" xml:lang="tr-TR">müteşabih</span> konusundaki hassasiyetinin ayrı bir boyutu da bu meselenin doğrudan doğruya inançla olan ilişkisidir. Bu nedenle o, bu ince meselenin tam anlaşılmaması ya da hak ettiği değerin gösterilmemesi halinde <span class="x2--italik" xml:lang="tr-TR">mezelle-i akdâm</span> (ayakların kaydığı) bir konu haline geleceği uyarısında bulunmaktadır. Özellikle Kur’ân’da Cenâb-ı Hakk’ın Zâtıyla-Sıfâtıyla ilgili ayetlerin yorumu hakkında sık karşılaşılan bu hususa Hocaefendi oldukça önem vermektedir. Söz gelimi bazı kimseler haberî sıfatları doğrudan zâhiri kelime anlamıyla izaha kalkışarak ya ifratlara ya da tefritlere gitmektedir. Hâlbuki bu tür sıfatlar <span class="x2--italik" xml:lang="tr-TR">müteşabihat</span> türündendir ve zâhirî manaları itibariyle Zât-ı Hakk’a uygun düşmediği için temkinli bir yoruma ihtiyaç vardır. Usûlü’d-dini ilgilendiren bu konuda Hocaefendi okuru özellikle <span class="x2--italik" xml:lang="tr-TR">teşbih</span> ve <span class="x2--italik" xml:lang="tr-TR">tecsim</span>e girmeden sakındırmaktadır. Aslında Hocaefendi, Ehl-i Sünnet geleneğinden tevârüs ettiği yaklaşımı modern insanın anlayacağı bir dille yeniden ifade etmektedir. Özetle belirtecek olursak selef-i salihîn haberî sıfatlar konusunda, onların birer ilahî sıfat olmasını kabul etmekle birlikte manalarını Allah’a havale etme yolunu seçmektedir. Onların bu yolu tercihinin perde arkasını Hocaefendi bir temkin ve tedbir sonucu olduğu kanaatindedir.</p>

      <p class="Norm">Mesela Mücessime ve Müşebbihe gibi Zât-ı Ulûhiyet’i tıpkı insanlar gibi eli-ayağı, gözü-kulağı olan, inen-çıkan, koşan-yaklaşan, sevinen-kızan vb. bir varlık tasavvuru ya da Mutezile ve Cehmiyye gibi bu tür sıfatların Zât-ı Hakk’a uygun olmayacağı mülahazasıyla inkârı arasında bir orta yolun bulunması burada zikredilebilir. Bu nedenle selef-i salihîne gelince onlar, bütün sıfatlar gibi bunları da kabul etmenin yanında şöyle böyle tevil ve tefsire gitmemiş ve <span class="x2--italik" xml:lang="tr-TR">müteşabihat</span> karşısındaki yaklaşımlarına benzer bir tavır sergileyerek “Onların hakikatini ve gerçek yorumlarını Allah’tan başka kimse bilmez” deyip sükutu tercih etmişlerdir. Evet onlar, <span class="x2--italik" xml:lang="tr-TR">teşbih</span> ve <span class="x2--italik" xml:lang="tr-TR">tecsim</span>e girmeyen zat ve sıfat mülahazalarının yanında, sıfatları inkâr etmeden tenzihte bulunmasını da başarmış; usûlcülerin ifadesiyle, <span class="x2--italik" xml:lang="tr-TR">isbât</span> <span class="x2--italik" xml:lang="tr-TR">bilâ teşbîh ü temsîl</span>, <span class="x2--italik" xml:lang="tr-TR">tenzîh bilâ ta’tîl ü inkâr</span> hakikatini ortaya koymuşlardır.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-307" id="footnote-206-307-backlink">307</a></span> Daha sonraki âlimlerden (halef) bazıları ise saf zihinlerin sağa sola çekilmemesi ve efkârın bulandırılmaması için kitap ve sünnetin temel disiplinlerine sadık kalarak dil kuralları çerçevesinde bir kısım makul yorumlara gitmede beis görmemişlerdir: <span class="x2--italik" xml:lang="tr-TR">Nüzûl’</span>ü, Cenâb-ı Hakk’ın rahmetinin inmesi; <span class="x2--italik" xml:lang="tr-TR">ityân’</span>ı, O’nun kahr u gazabının gelmesi; <span class="x2--italik" xml:lang="tr-TR">mecî’</span>i, hususi emirlerinin zuhuru; <span class="x2--italik" xml:lang="tr-TR">istivâ’</span>yı, hâkimiyetini göstermesi; <span class="x2--italik" xml:lang="tr-TR">yed’</span>i de nimeti, kudreti ve malikiyeti şeklinde yorumlanmıştır.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-308" id="footnote-206-308-backlink">308</a></span></p>

      <p class="Norm">Aslında Hocaefendi <span class="x2--italik" xml:lang="tr-TR">müteşabihat</span> nosyonunu eserlerinde çok daha genel bir yorum felsefesi olarak değerlendirmektedir. Çünkü <span class="x2--italik" xml:lang="tr-TR">müteşabihat</span> dinî mevzularda çok boyutlu, farklı ve derin meselelerin anlaşılması adına tercih edilen bir tevil aracıdır. Bu nedenle <span class="x2--italik" xml:lang="tr-TR">müteşabihat</span> sadece Kur’ân-ı Kerim’le sınırlı değildir. Hadislerde de <span class="x2--italik" xml:lang="tr-TR">müteşabihat</span> vardır. Hatta Hocaefendi <span class="x2--italik" xml:lang="tr-TR">müteşabihat</span>ın sahasını ehl-i tasavvufun sözlerine kadar taşımaktadır. Onun Hz. Mesih’in âhirzamanda tekrar dünyaya gelmesiyle ilgili değerlendirmesi bu konuda güzel bir örnektir. Öncelikle allâme Keşmirî’nin tahlilleri çerçevesinde konu hakkında Kur’ân’dan getirilen deliller<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-309" id="footnote-206-309-backlink">309</a></span> üzerinde duran Hocaefendi, meselenin hassasiyetine dikkat çekmektedir. Buna göre ulemâmız bu tür gaybî haberlerle ilgili sûiistimallere yol açmamak ve bugünden yapılacak yanlış bir yorumla ileride yalancılıkla suçlanmamak için çok dikkatli davranmış ve gereksiz ya da zorlama yorumlara başvurmamışlardır. Tıpkı Kur’ân gibi hadislerde de gaybî haberlerde açık ve herkesin anlayacağı bir dil kullanılmamış, aksine olay ve hâdiseler temsil ya da <span class="x2--italik" xml:lang="tr-TR">müteşabih</span> bir ifadeyle anlatılmıştır. Hocaefendi, Üstad Bediüzzaman Hazretlerinin ve diğer muhakkikînin Hz. Mesih’in nüzûlüyle alakalı bir kısım <span class="x2--italik" xml:lang="tr-TR">müteşabih</span> ya da muğlak ifadeleri literal yorumlamamasını daha sıhhatli bulmaktadır. Bu sebeple Hocaefendi, Hz. İsa’nın şahsen nüzûlünü imkânsız görmemekle beraber, <span class="x2--italik" xml:lang="tr-TR">şahs-ı manevî</span> şeklinde ele almayı daha uygun ve anlamlı bir tevil görmektedir.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-310" id="footnote-206-310-backlink">310</a></span></p>

      <p class="Norm">Benzer bir şekilde “Allah’ın ilk yarattığı şey (yani yokluğun bağrına atılan ilk varlık tohumu), benim nurumdur’<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-311" id="footnote-206-311-backlink">311</a></span> hadisi, tevil ve tefsiri oldukça zor olan Hz. Cebrail’in Efendimiz’e (a.s.) Dihyetü’l-Kelbî suretinde gelmesi ya da Üseyd b. Hudayr’ın Kur’ân okurken <span class="x2--italik" xml:lang="tr-TR">sekîne</span>nin gelmesini <span class="x2--italik" xml:lang="tr-TR">temessül</span> olarak yorumlayan<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-312" id="footnote-206-312-backlink">312</a></span> Hocaefendi, bu tür ifadeleri tamamen <span class="x2--italik" xml:lang="tr-TR">müteşabih</span> kategorisinde değerlendirmektedir. Bu nedenle söz konusu hadislerin bu çerçevede yorumlanması gerektiği kanaatindedir. Hatta o, kendisine Muhyiddin-i Arabî Hazretleri ile ilgili sorulan bir soruyu da <span class="x2--italik" xml:lang="tr-TR">müteşabih</span> bağlamında değerlendirerek meselenin nasıl anlaşılması gerektiğini uzunca tahlil etmektedir. Soruya göre, Muhyiddin ibn Arabî Hazretleri çok rahatsız, baygın olduğu bir anında manevî âlemde birisinin kendisini düşmanlardan koruduğunu, sonra da “Ben Yasin suresiyim” dediğini, kendisine gelince de başında Yasin suresi’nin okunduğunu söylüyor. Böylece her surenin bir şahs-ı manevîsi bulunduğu iddia ediliyor. Şimdi, bazı Müslümanların, devamlı okudukları virdler ve tefsirler için de aynı şeyleri söyleyebilir miyiz? Söylenebilir mi? Yoksa bütün bunlar bir his yanılması mı? Hocaefendi bu soruyla ilgili Muhyiddin ibn Arabî’nin gördüklerini hakikat olarak kabul etmekle birlikte yorumlanmasının gerekliliği kanaatindedir. Çünkü tıpkı Kur’ân ve hadisin <span class="x2--italik" xml:lang="tr-TR">müteşabihat</span>ı olduğu gibi, yani, bizler tarafından asıl maksadının anlaşılması imkânsız veya çok zor bir kısım beyânlar bulunduğu gibi, manasını hiç anlayamadığımız ifadeler de bulunmaktadır, demektedir.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-313" id="footnote-206-313-backlink">313</a></span></p>

      <p class="Norm">Sonuç olarak Hocaefendi, klasik usûl kitaplarında olduğu gibi <span class="x2--italik" xml:lang="tr-TR">muhkem</span> ve <span class="x2--italik" xml:lang="tr-TR">müteşabih</span> kavramları etrafında çok fazla linguistik analiz yapmamaktadır. Ayrıca <span class="x2--italik" xml:lang="tr-TR">muhkem</span>i amel edilen, <span class="x2--italik" xml:lang="tr-TR">müteşabih</span>i ise amel edilmeyen ayet grupları olarak da ele almamaktadır. O, <span class="x2--italik" xml:lang="tr-TR">muhkem</span> ve <span class="x2--italik" xml:lang="tr-TR">müteşabih</span>i daha çok dinamik bir anlam kuramı çerçevesinde değerlendirmeye çalışmaktadır. Hocaefendi’nin bu yaklaşımı özel uygulamalardan ziyade genel kuralları ortaya koymaktadır. Bu sebeple şu <span class="x2--italik" xml:lang="tr-TR">müteşabih</span>, şu <span class="x2--italik" xml:lang="tr-TR">muhkem</span> ya da aksi ifadelerden çok, söz konusu ifadelerin nasıl anlaşılması gerektiği üzerinde yoğunlaşmaktadır. <span class="x2--italik" xml:lang="tr-TR">Hurûf-u mukattaa</span>larla ilgili <span class="x2--italik" xml:lang="tr-TR">müteşabih</span> çerçevesinde çok fazla bilginin olmamasının önemli bir nedeni de onun konuyu daha genel ele almasında yatmaktadır. Ayrıca o, sık sık surelerin bu tür ifadelerle başlamasının nüktelerinin araştırılması ile ilgili teşviklerde de bulunmaktadır.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-314" id="footnote-206-314-backlink">314</a></span> Başka bir ifadeyle söyleyecek olursak ona göre <span class="x2--italik" xml:lang="tr-TR">müteşabihat</span>ın varlığı, Kur’ân’ı asırlara taşımanın farklı bir ünvanıdır.</p>

      <p class="x2--Baslik" id="toc_marker-10-6">Nesih Konusu ile İlgili Görüşleri</p>

      <p class="Norm">19. ve 20. yüzyıllarda klasik modernizmin Kur’ân tefsirinde göze çarpan özelliklerinin başında Kur’ân’da <span class="x2--italik" xml:lang="tr-TR">nesh</span>in inkârı gelmektedir.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-315" id="footnote-206-315-backlink">315</a></span> Geleneğimizde Kur’ân’da <span class="x2--italik" xml:lang="tr-TR">nesh</span>in varlığını kabul etmeyen âlimlerimize rastlanılsa da, Ebû Müslim el-İsfehanî dışında konuyla ilgili şöhret kazanmış diğer âlimlerin sayısı yok denecek kadar azdır. Son dönemlerde yaşamış ve bazı Müslüman entelektüeller tarafından modern Kur’ân tefsirinin müjdeleyicisi olarak kabul edilen Şah Veliyyullah ed-Dihlevî ise, tefsir usûlüyle ilgili meşhur risalesi <span class="x2--italik" xml:lang="tr-TR">el-Fevzu’l-Kebîr</span>’de Kur’ân ilimlerinin en zor meselerinden biri olarak tanımladığı nesih konusunda, ıstılahtan kaynaklanan ihtilaflardan dolayı mütekaddimîn ve müteahhirîn âlimleri arasında <span class="x2--italik" xml:lang="tr-TR">mensuh</span> ayetler hakkında farklı rakamlar söylendiğini kaydetmektedir. Ayrıca Şah Veliyyullah mensuh ayet sayısını büyük alim Suyûtî’nin müfessir Ebû Bekr b. el-Arabî’yi takip ederek yirmiye düşürdüğünü ve bu rakamın da sorunlu olduğunu belirtmektedir. Bundan sonra o, söz konusu ayetleri teker teker ele alarak <span class="x2--italik" xml:lang="tr-TR">mensuh</span> ayet sayısını yirmiden beşe kadar indirmektedir.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-316" id="footnote-206-316-backlink">316</a></span></p>

      <p class="Norm">Bununla birlikte çağdaş dönemde bazı düşünürler tarafından ortaya konan tarihsel hermenötik yaklaşımlar sonucu <span class="x2--italik" xml:lang="tr-TR">nesih</span> meselesi tekrar canlı bir şekilde gündeme gelmiş ve söz konusu yöntemin önemli bir parametresi olarak hüsn-ü kabul görmüştür. Kur’ân’ın ve İslâm hukukunun anlaşılmasında ulemâ tarafından bir tevil aracı olarak kullanılan <span class="x2--italik" xml:lang="tr-TR">nesih</span> konusunda Hocaefendi’nin görüşleri gerçekten merak konusudur. Başta hemen belirtelim ki Hocaefendi <span class="x2--italik" xml:lang="tr-TR">Kur’an’dan İdrake Yansıyanlar</span> ve <span class="x2--italik" xml:lang="tr-TR">Fatiha Üzerine Mülahazalar</span> adlı eserlerinde <span class="x2--italik" xml:lang="tr-TR">nesih</span> meselesi üzerinde müstakil olarak durmamaktadır. Fakat, değişik yazılarında çoğunlukla istidrâdi bir şekilde girdiği <span class="x2--italik" xml:lang="tr-TR">nesih</span> mevzusuyla ilgili izahları konu hakkındaki düşüncesini ortaya koymak için yeterli olacağı kanaatindeyim.</p>

      <p class="Norm">Yukarıda da değinildiği üzere nesihle ilgili zikredilen üç önemli ayet-i kerime vardır<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-317" id="footnote-206-317-backlink">317</a></span> ve Hocaefendi bu ayetleri <span class="x2--italik" xml:lang="tr-TR">Kur’ân’dan İdrake Yansıyanlar</span> başlıklı eserinde tefsir etmemektedir. Belki eserin sohbetlerden derleme olması ya da son derece teknik bir mevzuyu bütün yönleriyle anlatma endişesi ilgili ayetler üzerinde durmamanın bir nedeni olabilir. Diğer eserlerinden anladığımız kadarıyla Hocaefendi <span class="x2--italik" xml:lang="tr-TR">nesih</span> meselesine oldukça geniş bir açıdan bakmaktadır. Bu sebeple klasik eserlerdeki <span class="x2--italik" xml:lang="tr-TR">nesh</span>in çeşitleri, sünnet Kur’ân’ı <span class="x2--italik" xml:lang="tr-TR">nesh</span>eder mi ya da aksi, <span class="x2--italik" xml:lang="tr-TR">nâsih</span>in <span class="x2--italik" xml:lang="tr-TR">nesh</span>edilmesi (<span class="x2--italik" xml:lang="tr-TR">mensuh</span> olması) mümkün müdür, <span class="x2--italik" xml:lang="tr-TR">nesih</span>le ilgili hadislerin sıhhatı veya meşhur <span class="x2--italik" xml:lang="tr-TR">seyf</span> (kılıç) ayeti özelinde <span class="x2--italik" xml:lang="tr-TR">nesh</span>edilen diğer Kur’ân pasajları vb. meseleleri Hocaefendi tartışma konusu yapmamıştır. Buradan da anlaşılacağı üzere onu <span class="x2--italik" xml:lang="tr-TR">nesh</span>in varlığından ziyade ne olduğu konusu daha çok ilgilendirmektedir. <span class="x2--italik" xml:lang="tr-TR">Nesh</span>in neliği de tikel bir yaklaşımdan çok tümel bir anlayışı zorunlu kılmaktadır. Bu çerçevede en dikkat çekici husus Hocaefendi’nin <span class="x2--italik" xml:lang="tr-TR">nesih</span> ile ilgili izahlarını temellendirdiği ayet seçimidir. Tıpkı selefleri Bediüzzaman ve Elmalılı Hamdi Yazır gibi Hocaefendi de <span class="x2--italik" xml:lang="tr-TR">nesih</span> konusunu detaylandırırken <span class="x2--italik" xml:lang="tr-TR">nesih</span> ve <span class="x2--italik" xml:lang="tr-TR">tebdil</span>in açıkça zikredildiği (2:106) ile (16:101). ayetleri yerine teorik planda daha şümullü bir bakış açısı sunan “Allah (c.c.), dilediği hükmü iptal eder, dilediğini sabit bırakır. Ana kitap O’nun (c.c.) yanındadır”mealindeki ayeti (13:39) esas almaktadır. Hocaefendi’nin bu çerçevedeki en önemli değerlendirmelerinin başında “Levh-i Mahfuz ve Berisi” adlı yazısı<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-318" id="footnote-206-318-backlink">318</a></span> gelmektedir.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-319" id="footnote-206-319-backlink">319</a></span> Meseleyle ilgili değerlendirmelerini bizzat Hocaefendi’nin kendi ifadelerinden takip edelim:</p>

      <p class="alinti">Evet, Allah, gerek tekvinî emirlerde, gerek teşriî disiplinlerde, “Hikmet-i bâliğa”sı gereğince dilediği şeyleri siler, değiştirir, farklı kalıplara ifrağ eder; hem sistemler arasında hem de arz üzerinde bir kısım tebdil ve tağyirlerde bulunur; içtimaî coğrafyada değişiklikler yapar; bazı milletleri yerle bir eder, onların yerlerine başkalarını getirir; istediğini aziz, istediğini zelil kılar; istediğini güldürür, istediğini ağlatır ve o kuvvet-i kâhiresiyle bütün kâinatları, umum yeryüzünü cemalî ve celalî tecellileriyle levh-i mahv u isbat’ın mecâlîsi olarak müşahitlerin müşahedesine arz eder. O, tekvinî emirlerdeki bu tür tasarrufu gibi, teşriî ahkam-ı sübhaniyesinde de, dünkü bazı hükümleri kaldırır (nesih), onların yerine yenilerini ikâme buyurur; suhuf-u Âdem’in yerine Hazreti Nuh’a inen sayfalarla mesajlarını âleme duyurur. Gün gelir murâd-ı sübhânisini Hazreti İbrahim’e gönderdiği vahiyle dillendirir. Eski sayfalardan aldığını alır, onu yeni ilavelerle değiştirir, bir kitap hâline getirir ve Hazreti Musa’ya sunar. Daha sonra onda da Zebûr’la ayrı bir derinlik ortaya koyar ve Hazreti Davud’un sesiyle makasıdını bir kere daha cihana ilan eder. İncil’le, büyük ölçüde Tevrat’ta bulunmayan, tamamen ledünnî bir farklılığı seslendirir ve Hazreti Mesih’in lisanıyla o büyük değişikliğin mümessili Hazreti Ahmed’i müjdeler; müjdeler ve onunla o güne kadar cereyan eden tebeddülleri, tagayyürleri sona erdireceği işaretini verir; mevsimi gelince de: “Ben bugün sizin dininizi kemale erdirdim. Size olan nimetimi tamamladım. Sizin için din olarak da İslâm’dan hoşnut oldum” beyan-ı sübhanisiyle o güzeller güzeli zatı, muştuların en anlamlısıyla sevindirir.<span class="Dipnot-Ba-vurusu" style="font-size:1em;" xml:lang="tr-TR"><a class="footnote-link" href="#footnote-206-320" id="footnote-206-320-backlink">320</a></span></p>

      <p class="Norm">Yukarıdaki iktibastan da anlaşılacağı üzere, Hocaefendi <span class="x2--italik" xml:lang="tr-TR">nesih</span> konusunu evveli ve ahiri bir anda gören Yüce Yaratıcı’nın takdiri açısından ele alırken aynı zamanda insanlık tarihinin tekâmülüne de vurgu yaparak kaçınılmaz değişimin merhalelerine dikkat çekmektedir. Buna göre <span class="x2--italik" xml:lang="tr-TR">nesh</span>in inkârı aslında insanlık tarihinin inkârı anlamına gelmektedir. Diğer taraftan en son ve en kâmil din olan İslâm’ın önceki dinlerle olan münasebetini göstermesi açısından <span class="x2--italik" xml:lang="tr-TR">nesih</span> anlayışının önemli bir buuduna dikkat çekmektedir. Özetle söylenecek olursa, tıpkı Bediüzzaman<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-321" id="footnote-206-321-backlink">321</a></span> gibi Hocaefendi de farklı bir üslûpla son din İslâm’ın sâir dinlerin mehasinini cem ettiğini belirtmektedir. Görüldüğü üzere Hocaefendi için <span class="x2--italik" xml:lang="tr-TR">nesih</span> sadece birkaç tikel hukukî ayetin hükmünün kalkması ile sınırlı bir mevzu değildir; o, kâinattaki canlı cansız her bir nesnenin geçirdiği değişimin, adaptasyonun adıdır. Buna ekosistem de dahildir. Konumuz açısından dikkat edilmesi gereken başka bir nokta da Hocaefendi’nin ferdî, içtimaî, iktisadî ve kültürel hayattaki değişim ve dönüşümleri, farklılaşıp başkalaşmaları da aynı çerçevede mütalaa etmesidir.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-322" id="footnote-206-322-backlink">322</a></span> Hocaefendi Kur’ân ilimlerinin bir alt birimi ve usûl-ü fıkhın önemli bir dinamiği kabul edilen <span class="x2--italik" xml:lang="tr-TR">nâsih mensuh</span> konusuna “İlim” başlıklı başka bir yazısında da değinmektedir. Kısaca belirtecek olursak Hocaefendi, geleneğimizde zaman zaman kendisine başvurulan bu önemli hermenötik aracı inkâr etmemekte ve onu naklî ilimlerin muâmelât kısmındaki mütemmimât alt başlığında Kur’ân’ın ahkâmını anlama bağlamında değerlendirmektedir.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-323" id="footnote-206-323-backlink">323</a></span></p>

      <p class="Norm">Son olarak, Hocaefendi’nin <span class="x2--italik" xml:lang="tr-TR">nesih</span> meselesiyle ilgili ilginç bir yaklaşımını da zikretmekte fayda vardır. Ehl-i Kitap ile ilgili inen (3:188) “O ettiklerine sevinen, yapmadıkları şeylerle övülmeyi sevenlerin, azaptan kurtulacaklarını sanma. Onlar için acı bir azap vardır” ayeti çerçevesinde Hocaefendi farklı bir bakış açısı getirmektedir. O, Müslümanların da bu ayetten alacağı pek çok ders ve ibretin olacağını vurgulayarak meseleyi farklı bir boyutta değerlendirmektedir. Kısaca, bizden önceki ümmetler hakkında nâzil olan hükümler şayet <span class="x2--italik" xml:lang="tr-TR">nesh</span>edilmemişse, bunlar bizim de şeriatımızın bir parçasıdır. Bu nedenle Hocaefendi bu tür ayetlerin sanki bize iniyormuş gibi algılanmasını öğütlemektedir.<span class="Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-206-324" id="footnote-206-324-backlink">324</a></span> Bu yaklaşımda, hem geleneğin içerisinde muhkem bir yer edinen önemli bir anlayışın devamını sağlarken diğer taraftan da mükemmellikte zirveyi temsil eden Kur’ân’dan istifadenin değişik yollarını göstermektedir.</p>

      <p class="Norm">Hocaefendi’nin farklı eserlerindeki satır aralarından okumaya çalıştığımız açıklamaları bize onun <span class="x2--italik" xml:lang="tr-TR">nesih</span> meselesini değişik bir açıdan ele aldığını göstermektedir. Özellikle Bakara ve Nahl surelerindeki ayet yerine Ra’d suresindeki ayeti <span class="x2--italik" xml:lang="tr-TR">nesih</span>le ilgili açıklamalarına esas kılması, onun meseleyi klasik Kur’ân ilimleri ya da usûl kitaplarındaki detaylardan ziyade bir dünya görüşü olarak algıladığını göstermektedir. Bu nedenle, klasik usûl kitaplarındaki tartışmaların pek çoğunu Hocaefendi’nin izahlarında görmüyoruz. Hocaefendi, geleneğimizdeki <span class="x2--italik" xml:lang="tr-TR">nesih</span> mevzuunu ve ilgili tartışmaları da ne çelişki ne de Kur’ân’da sınırları dondurulmuş bir anlama ameliyesi olarak değerlendirmektedir. Zaman akmaya devam ettikçe insanda ve insanı kuşatan dünyada bazı değişiklikler tabiîdir. Bu değişikliklerin yanı sıra bazı değişmeyenler de vardır. Bu sürecin dindeki yansımaları ise Hz. Muhammed’in (a.s.) getirdiği son din olan İslâm’ın daha önceki şeriatları <span class="x2--italik" xml:lang="tr-TR">nesh</span>etmesidir ki, Hocaefendi bu konuya gereken vurguyu sık sık yapmaktadır.</p>

      <p class="Dipnot"><span class="x2--italik Dipnot-Ba-vurusu" xml:lang="tr-TR">_______________</span></p>

      <div class="footnotes">
        <div class="footnote">
          <p class="Dipnot"><a class="footnote-anchor" href="#footnote-206-210-backlink" id="footnote-206-210">210</a> Daud Rahbar, “Sir Sayyid Ahmad Khan’s Principles of Exegesis: Translated from his Tahrir fi Usûl al-Tafsir I-II’, <span class="x2--italik" xml:lang="tr-TR">The Muslim World</span>, 46 (1956), 324.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-211-backlink" id="footnote-206-211">211</a> Gülen, <span class="x2--italik" xml:lang="tr-TR">Fasıldan Fasıla</span>, 2/180-1.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-212-backlink" id="footnote-206-212">212</a> Gülen, <span class="x2--italik" xml:lang="tr-TR">a.g.e</span>., 2/180-1.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-213-backlink" id="footnote-206-213">213</a> Gülen, <span class="x2--italik" xml:lang="tr-TR">a.g.e</span>., 2/181-2.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-214-backlink" id="footnote-206-214">214</a> Gülen, <span class="x2--italik" xml:lang="tr-TR">a.g.e</span>., 2/182.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-215-backlink" id="footnote-206-215">215</a> Gülen, <span class="x2--italik" xml:lang="tr-TR">a.g.e</span>., 2/182.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-216-backlink" id="footnote-206-216">216</a> Faruk Tuncer, “Fethullah Gülen’s Methodology of Interpreting the Qur’an”, http://www.fethullahgulen.org/conference-papers/the-fethullah-gulen-movement-ii/2240-fethullah-gulens-methodology-of-interpreting-quran.html, 10.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-217-backlink" id="footnote-206-217">217</a> 18.28 “Rablerine, sırf O’nun (c.c.) rızasını ve cemaline kavuşmayı umdukları için, sabah akşam yalvaranlarla beraber, sıkıntılara karşı candan sabret. Dünya hayatının süslerini arzulayarak sakın gözlerini onlardan başkasına çevirme. Kalbini Bizi zikretmekten gafil bıraktığımız, heva ve hevesine uyan ve işi hep aşırılık olan kimselere itaat etme”.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-218-backlink" id="footnote-206-218">218</a> 33.5 “Öyleyse evlatlara babalarını esas alarak isim verin! Böyle yapmak Allah nezdinde daha doğrudur. Eğer babalarını bilmiyorsanız, bu takdirde onları kardeş veya mevlâ olarak kabul edin! Yanılarak isimlerde yaptığınız hatalardan ötürü size vebal yoktur, ama kalplerinizin kasden yaptıklarında vebal vardır. Allah gafûrdur, rahimdir”.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-219-backlink" id="footnote-206-219">219</a> 93:3 “Ey Resûlüm! Rabbin seni terk etmedi, sana darılmadı da”.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-220-backlink" id="footnote-206-220">220</a> Gülen, <span class="x2--italik" xml:lang="tr-TR">Kur’ân’dan İdrake Yansıyanlar</span>, 2/234.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-221-backlink" id="footnote-206-221">221</a> Gülen, <span class="x2--italik" xml:lang="tr-TR">a.g.e.</span>, 2/321.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-222-backlink" id="footnote-206-222">222</a> Gülen, <span class="x2--italik" xml:lang="tr-TR">a.g.e.</span>, 2/392.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-223-backlink" id="footnote-206-223">223</a> Gülen, <span class="x2--italik" xml:lang="tr-TR">Fasıldan Fasıla</span>, 2/183.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-224-backlink" id="footnote-206-224">224</a> Gülen, <span class="x2--italik" xml:lang="tr-TR">Kur’ân’dan İdrake Yansıyanlar</span>, 1/66.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-225-backlink" id="footnote-206-225">225</a> 5:54 “Ey iman edenler! Sizden kim dininden dönerse bilsin ki, Allah onların yerine öyle bir topluluk getirir ki, Allah onları sever, onlar da Allah’ı severler. Onlar müminlere karşı alçak gönüllü, kâfirlere karşı onurlu ve zorludurlar. Allah yolunda mücahede eder ve bu hususta dil uzatan hiçbir kimsenin ayıplamasından korkmazlar. İşte bu, Allah’ın öyle bir lütfudur ki dilediğine verir. Allah vâsi ve alîmdir (ihsanı boldur, her şeyi hakkıyla bilir)”.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-226-backlink" id="footnote-206-226">226</a> Gülen, <span class="x2--italik" xml:lang="tr-TR">a.g.e.</span>, 1/146.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-227-backlink" id="footnote-206-227">227</a> <span class="Dipnot-Arabic" style="font-size:1.11em;" xml:lang="ar-SA">لا يكون أحد فقيها</span> <span class="Dipnot-Arabic" style="font-size:1.11em;" xml:lang="ar-SA">حتى يحمل الآية الواحدة إلى محامل</span> <span class="Dipnot-Arabic" style="font-size:1.11em;" xml:lang="ar-SA">متعددة</span></p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-228-backlink" id="footnote-206-228">228</a> Gülen, <span class="x2--italik" xml:lang="tr-TR">a.g.e.</span>, 2/331-2.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-229-backlink" id="footnote-206-229">229</a> Gülen, <span class="x2--italik" xml:lang="tr-TR">a.g.e.</span>, 2/389-391.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-230-backlink" id="footnote-206-230">230</a> Fethullah Gülen, “Kur’ân olmuş ve olacak her şeyden bahsediyor diyorlar. Bu doğru mudur?”, <span class="x2--italik" xml:lang="tr-TR">Asrın Getirdiği Tereddütler,</span> İzmir: Nil Yay. 1985, 1/7-16.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-231-backlink" id="footnote-206-231">231</a> 2:144 “Elbette ilahî buyruğu bekleyerek yüzünün semada aranıp durduğunu görüyoruz. Artık müsterih ol, işte memnun olacağın kıbleye seni yöneltiyoruz. Haydi yüzünü Mescid-i Haram’a doğru çevir! Siz de ey müminler, nerede olursanız olunuz yüzünüzü oraya doğru çevirin! Kendilerine kitap verilmiş olanlar, kıbleyi çevirmenin gerçekten Rab’leri tarafından olduğunu bilirler. Allah onların yaptıklarından habersiz değildir”.</p>

          <p class="Dipnot">2:150 “Her nereden yola çıkarsan çık, sen yüzünü Mescid-i Haram tarafına çevir! Ve siz de ey müminler! Her nerede olursanız yüzünüzü oraya doğru çevirin ki, halk aleyhinizde kullanacak bir delil bulamasın. Yalnız onlardan haksızlık edenler başka! Siz de onlardan değil, Ben’den çekinin ve o tarafa yönelin ki, size olan nimetlerimi tamamlayayım ve böylece siz de doğru yolu tutmuş olasınız”.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-232-backlink" id="footnote-206-232">232</a> Gülen, <span class="x2--italik" xml:lang="tr-TR">Kur’ân’dan İdrake Yansıyanlar</span>, 1/75-77.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-233-backlink" id="footnote-206-233">233</a> 28:85 “Kur’ân’ı (tebliğ ve irşâdı) sana farz kılan Allah, elbette seni (yine) dönülecek yere döndürecektir”.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-234-backlink" id="footnote-206-234">234</a> Gülen, <span class="x2--italik" xml:lang="tr-TR">a.g.e.</span>, 2/315.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-235-backlink" id="footnote-206-235">235</a> Buradaki ahbâr’dan kastımız, doğrudan Allah Resûlü’nden (s.a.s.) gelen tefsir rivayetlerinden ziyade sahabe, tâbiîn ve tebe-i tâbiîn’in ayetlerle ilgili yaptıkları izah ve tefsirlerdir.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-236-backlink" id="footnote-206-236">236</a> Said Şimşek, <span class="x2--italik" xml:lang="tr-TR">Günümüz Tefsir Problemleri</span>, Konya: Kitap Dünyası ts., 368-9; Baljon, <span class="x2--italik" xml:lang="tr-TR">a.g.e.</span>, 53.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-237-backlink" id="footnote-206-237">237</a> Rahbar, <span class="x2--italik" xml:lang="tr-TR">a.g.m</span>., 325-332.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-238-backlink" id="footnote-206-238">238</a> Gülen, <span class="x2--italik" xml:lang="tr-TR">a.g.e.,</span> 2/327; Gülen, <span class="x2--italik" xml:lang="tr-TR">Prizma,</span> 3/96-97; Tuncer, <span class="x2--italik" xml:lang="tr-TR">a.g.m</span>., 10.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-239-backlink" id="footnote-206-239">239</a> 34.14 “Süleyman’ın ölüm fermanını çıkarmamızdan sonra, cinler ve çevresindekiler onun öldüğünü, ancak dayandığı asâsını bir ağaç kurdunun yemesi sonucunda, kendisinin yere yıkılmasından sonra anlayabildiler. O, yere düşünce cinler kesin olarak anladılar ki şayet gaybı bilmiş olsalardı kendilerini zelil ve perişan eden angarya işlerde devam edip gitmezlerdi”.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-240-backlink" id="footnote-206-240">240</a> Gülen, <span class="x2--italik" xml:lang="tr-TR">Kur’ân’dan İdrake Yansıyanlar,</span> 2/328.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-241-backlink" id="footnote-206-241">241</a> Gülen, <span class="x2--italik" xml:lang="tr-TR">Fasıldan Fasıla</span>, 1/195.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-242-backlink" id="footnote-206-242">242</a> Gülen, <span class="x2--italik" xml:lang="tr-TR">a.g.e.</span>, 1/188; Başka bir yerde “...Her fert kendi şahsıyla, çevresiyle, şöyle-böyle içinde bulunduğu zaman ya da mekanla bir çeşit aklî, mantıkî, hissî, vicdanî münasebetler tesis ederek, her zaman ona muhatap olabilir ve onun tazelerden taze mesajlarını gönlünde duyabilir.” (Gülen, <span class="x2--italik" xml:lang="tr-TR">Kur’ân’dan İdrake Yansıyanlar,</span> 2/332).</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-243-backlink" id="footnote-206-243">243</a> Gülen, <span class="x2--italik" xml:lang="tr-TR">a.g.e.,</span> 2/331.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-244-backlink" id="footnote-206-244">244</a> 18:94 “Ey Zülkarneyn! dediler, Ye’cüc ve Me’cüc bu ülkede bozgunculuk yapıyorlar. Ücret karşılığında bizimle onlar arasında bir set yapar mısın?”.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-245-backlink" id="footnote-206-245">245</a> Gülen, <span class="x2--italik" xml:lang="tr-TR">a.g.e.,</span> 2/240.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-246-backlink" id="footnote-206-246">246</a> Gülen, <span class="x2--italik" xml:lang="tr-TR">a.g.e.,</span> 2/388.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-247-backlink" id="footnote-206-247">247</a> 10:98 “Azap gelip çattığı zaman imana gelip de bu imanı kendilerine fayda vermiş olan bir tek memleket halkı olsun, bulunsaydı ya! Asla böyle bir şey vaki olmamıştır. Ancak Yunus’un (a.s.) halkı müstesnadır ki bunlar iman edince, kendilerinden dünya hayatındaki rüsvaylık azabını uzaklaştırıp giderdik ve onları bir süre daha yaşattık”.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-248-backlink" id="footnote-206-248">248</a> Gülen, <span class="x2--italik" xml:lang="tr-TR">a.g.e.,</span> 1/194.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-249-backlink" id="footnote-206-249">249</a> Gülen, <span class="x2--italik" xml:lang="tr-TR">Prizma</span>, 3/96-97; Gülen, <span class="x2--italik" xml:lang="tr-TR">Kur’ân’dan İdrake Yansıyanlar,</span> 2/331-2.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-250-backlink" id="footnote-206-250">250</a> Gülen, <span class="x2--italik" xml:lang="tr-TR">a.g.e.,</span> 2/329-30.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-251-backlink" id="footnote-206-251">251</a> 11:70-71 “Ama misafirlerinin ellerini yemeğe uzatmadıklarını görünce, onların bu hali hoşuna gitmedi ve onlardan kuşkulandı, kalbine bir korku girdi. ‘Korkma!’ dediler. ‘Çünkü biz aslında Lût kavmini imha etmek için gönderildik.’ Bu sırada hanımı da, hizmet için ayakta durmuş, onları dinliyordu. Bunu işitince korkusunun geçmesinden ötürü gülümsedi. Biz de ona İshak’ın, onun peşinden de Yakub’un doğacağını müjdeledik”.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-252-backlink" id="footnote-206-252">252</a> Gülen, <span class="x2--italik" xml:lang="tr-TR">a.g.e.</span>, 1/195-196.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-253-backlink" id="footnote-206-253">253</a> 19:17 “Onlarla kendisi arasına bir perde gerdi. Biz de ona Ruhumuzu gönderdik de, ona kusursuz, mükemmel bir insan şeklinde görünüverdi”.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-254-backlink" id="footnote-206-254">254</a> Gülen, <span class="x2--italik" xml:lang="tr-TR">a.g.e.,</span> 2/248.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-255-backlink" id="footnote-206-255">255</a> Gülen, <span class="x2--italik" xml:lang="tr-TR">a.g.e.,</span> 2/260-1.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-256-backlink" id="footnote-206-256">256</a> Gülen, <span class="x2--italik" xml:lang="tr-TR">a.g.e.,</span> 2/385.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-257-backlink" id="footnote-206-257">257</a> Gülen, <span class="x2--italik" xml:lang="tr-TR">Fasıldan Fasıla</span>, 1/188.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-258-backlink" id="footnote-206-258">258</a> 28:76 “Karun, Musa’nın kavminden idi de, onlara karşı azgınlık etmişti”.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-259-backlink" id="footnote-206-259">259</a> Gülen, <span class="x2--italik" xml:lang="tr-TR">Kur’ân’dan İdrake Yansıyanlar,</span> 2/302.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-260-backlink" id="footnote-206-260">260</a> 20:115 ‘Biz onu (Hz. Âdem) günah işlemekte azimli bulmadık’.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-261-backlink" id="footnote-206-261">261</a> Fethullah Gülen, <span class="Dipnot-italik" xml:lang="tr-TR">Sonsuz Nur,</span> 2/357-378.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-262-backlink" id="footnote-206-262">262</a> 12:24 “Andolsun ki, kadın ona meyletti. Eğer Rabbi’nin bürhanını görmeseydi –ki gördü– o da (kadına) meyl edecekti. (Fakat etmedi) işte böylece biz, ondan kötülük ve fuhşu uzaklaştırmak için (delilimizi gösterdik). Şüphesiz ki o, ihlasa erdirilmiş kullarımızdandı”.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-263-backlink" id="footnote-206-263">263</a> Gülen, <span class="x2--italik" xml:lang="tr-TR">Kur’ân’dan İdrake Yansıyanlar,</span> 1/199.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-264-backlink" id="footnote-206-264">264</a> Gülen, <span class="x2--italik" xml:lang="tr-TR">a.g.e.,</span> 1/200.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-265-backlink" id="footnote-206-265">265</a> 34:12 “Rabbi’nin izniyle cinlerden bir kısmı onun önünde çalışırdı. Onlardan kim emrimizden sapsa, ona alevli azabı tattırırdık”.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-266-backlink" id="footnote-206-266">266</a> Gülen, <span class="x2--italik" xml:lang="tr-TR">a.g.e.,</span> 2/324-5.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-267-backlink" id="footnote-206-267">267</a> Ebû Reyye’nin <span class="x2--italik" xml:lang="tr-TR">israiliyyat</span> haberlerinin kaynağı olarak gördüğü Ka’bu’l-Ahbâr’ı ilk siyonist olarak değerlendirmesi bu çerçevede mütalaa edilebilir. (G. H. A. Juynboll, <span class="x2--italik" xml:lang="tr-TR">The Authenticity of the Tradition Literature: Discussion in Modern Egypt</span>, Leiden: E. J. Brill 1969, 120-138; R. L. Nettler, “Early Islam, Modern Islam and Judaism: The <span class="x2--italik" xml:lang="tr-TR">Israiliyyat</span> in Modern Islamic Thought’, (eds.) Netler, R. L. and Taji-Faruki Suha, <span class="x2--italik" xml:lang="tr-TR">Studies in Muslim-Jewish Relations: Muslim-Jewish Encounters; Intellectual Traditions and Modern Polities</span>, Oxford: Harwood Academic Publications 1998, 1-14).</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-268-backlink" id="footnote-206-268">268</a> Gülen, <span class="x2--italik" xml:lang="tr-TR">a.g.e.,</span> 2/229.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-269-backlink" id="footnote-206-269">269</a> Gülen, <span class="x2--italik" xml:lang="tr-TR">a.g.e.,</span> 2/337-8.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-270-backlink" id="footnote-206-270">270</a> <span class="x2--italik" xml:lang="tr-TR">Münasebet</span> şerefli bir ilimdir... <span class="x2--italik" xml:lang="tr-TR">Münasebet</span>, lügatta “yakınlık” anlamına gelir. Bu ilim, ayetlerin başlangıçlarıyla sonları arasındaki ya da sureler arasındaki ilişkiyi irdelemektedir... <span class="x2--italik" xml:lang="tr-TR">Münasebet</span> ilmiyle ilk ilgilenen şahıs olarak bilinen Ebû Bekr en-Nişabûrî’nin “Bu ayetin niçin buraya, ya da bu surenin niçin bu surenin yanına konduğuna” dair açıklamalar getirdiği nakledilmektedir. Kâdî Ebû Bekr b. el-Arabî ise, Kur’ân ayetlerinin birbirleriyle olan irtibatlarından dolayı “Bütün Kur’ân tek bir kelime gibidir” demektedir. (Zerkeşî, <span class="x2--italik" xml:lang="tr-TR">el-Burhân fî Ulûmi’l-Kur’ân</span>, Beyrut: Dâru’l-Ma’rife 1990, 1/130-132; Suyûtî, <span class="x2--italik" xml:lang="tr-TR">el-İtkân fî Ulûmi’l-Kur’ân</span>, Beyrut: Dâr-u İbn Kesîr 1993, 2/976-977).</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-271-backlink" id="footnote-206-271">271</a> Zerkeşî, <span class="x2--italik" xml:lang="tr-TR">a.g.e.</span>, 1/132; Nureddin Itır <span class="x2--italik" xml:lang="tr-TR">münasebet</span> ilminin çok sık olmasa da Taberî’yle başladığını bildirmektedir. (Nureddin Itır, “İlmu’l-Münâsebât ve Ehemmiyyetühü fî Tefsîri’l-Kur’âni’l-Kerîm”, <span class="x2--italik" xml:lang="tr-TR">Mecelletü Külliyyeti’d-Dirâsâti’l-İslâmiyye ve’l-Arabiyye</span>, 11 (1990), 87.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-272-backlink" id="footnote-206-272">272</a> Suyûtî, <span class="x2--italik" xml:lang="tr-TR">a.g.e.</span>, 2/977.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-273-backlink" id="footnote-206-273">273</a> Nasr Hâmid Ebû Zeyd, <span class="x2--italik" xml:lang="tr-TR">İlahi Hitabın Tabiatı: Metin Anlayışımız ve Kur’an İlimleri Üzerine</span>, Ankara: Kitabiyât 2001, 198.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-274-backlink" id="footnote-206-274">274</a> Özsoy, “Kur’ân Hitabının Tarihselliği ve Tarihsel Hitabın Nesnel Anlamı Üzerine”, 137.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-275-backlink" id="footnote-206-275">275</a> Melevî şeklinde de okunmaktadır.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-276-backlink" id="footnote-206-276">276</a> Zerkeşî, <span class="x2--italik" xml:lang="tr-TR">a.g.e.</span>, 1/131-132; Suyûtî, <span class="x2--italik" xml:lang="tr-TR">a.g.e.</span>, 2/977; Itır, Kur’ân sure ve ayetlerinde <span class="x2--italik" xml:lang="tr-TR">münasebet</span> arayanları ciddi bir şekilde eleştiren müfessirlerden birisinin de Şevkânî (ö.1250) olduğunu belirtmektedir. Hatta Şevkânî’nin Kur’ân’da <span class="x2--italik" xml:lang="tr-TR">münasebet</span> aramanın insanları şüpheye götüreceğini söylediğini, kaydetmektedir. (Itır, <span class="x2--italik" xml:lang="tr-TR">a.g.e</span>., 70).</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-277-backlink" id="footnote-206-277">277</a> “Allah Resûlü (s.a.s.) bu ayet falan surenin şu ayetidir, derdi. Vahiy katipleri de bu ayeti oraya kor, ona göre ezberlerlerdi.” Hocaefendi aynı kitabında Mushaf’taki sure ve ayetlerin sıralanışı sahabenin tam bir ittifakı ile vukû buldu, demektedir. (Gülen, <span class="x2--italik" xml:lang="tr-TR">Fatiha Üzerine Mülahazalar,</span> 20-21).</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-278-backlink" id="footnote-206-278">278</a> Gülen, <span class="x2--italik" xml:lang="tr-TR">a.g.e.,</span> 98.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-279-backlink" id="footnote-206-279">279</a> Gülen, “Kur’ân-ı Kerim ve Meali Üzerine”, 3.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-280-backlink" id="footnote-206-280">280</a> Gülen, <span class="x2--italik" xml:lang="tr-TR">Fasıldan Fasıla</span>, 1/185; Başka bir yerde ise “Kur’ân baştan sona mülahaza edilmeli ve bir bütün olarak ele alınmalıdır. O, bir ayet oradan bir ayet buradan bölük-pörçük anlaşılmaz.” (Gülen, <span class="x2--italik" xml:lang="tr-TR">a.g.e.</span>, 2/170).</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-281-backlink" id="footnote-206-281">281</a> Gülen, <span class="x2--italik" xml:lang="tr-TR">Kur’ân’dan İdrake Yansıyanlar,</span> 1/109-113.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-282-backlink" id="footnote-206-282">282</a> Gülen, <span class="x2--italik" xml:lang="tr-TR">Fatiha Üzerine Mülahazalar,</span> 151.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-283-backlink" id="footnote-206-283">283</a> Gülen, <span class="x2--italik" xml:lang="tr-TR">a.g.e.,</span> 103.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-284-backlink" id="footnote-206-284">284</a> Gülen, <span class="x2--italik" xml:lang="tr-TR">Kur’ân’dan İdrake Yansıyanlar,</span> 2/367.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-285-backlink" id="footnote-206-285">285</a> Gülen, <span class="x2--italik" xml:lang="tr-TR">Fatiha Üzerine Mülahazalar,</span> 109.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-286-backlink" id="footnote-206-286">286</a> 40:26 “Firavun: Bırakın beni, dedi. Mûsa’yı öldüreyim, varsın Rabbi’ne yalvarsın. Ben onun dininizi değiştirmesinden veya yeryüzünde fesat çıkarmasından korkuyorum”.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-287-backlink" id="footnote-206-287">287</a> Gülen, <span class="x2--italik" xml:lang="tr-TR">Kur’ân’dan İdrake Yansıyanlar</span>, 2/336-7.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-288-backlink" id="footnote-206-288">288</a> Gülen, <span class="x2--italik" xml:lang="tr-TR">a.g.e.</span>, 2/337.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-289-backlink" id="footnote-206-289">289</a> 33:4 “Allah, bir adamın içinde iki kalp yaratmadığı gibi, zıhâr yaptığınız eşlerinizi de analarınız yerine tutmadı...”</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-290-backlink" id="footnote-206-290">290</a> Gülen, <span class="x2--italik" xml:lang="tr-TR">a.g.e.</span>, 2/322.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-291-backlink" id="footnote-206-291">291</a> 41:53 “İnsanlara ufuklarda ve kendi nefislerinde ayetlerimizi göstereceğiz ki O’nun (Kur’ân) gerçek olduğu, onlara iyice belli olsun..”</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-292-backlink" id="footnote-206-292">292</a> Gülen, <span class="x2--italik" xml:lang="tr-TR">a.g.e.</span>, 2/345.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-293-backlink" id="footnote-206-293">293</a> 9:111 “Allah müminlerden canlarını ve mallarını kendilerine verilecek (cennet) karşılığında satın almıştır...”</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-294-backlink" id="footnote-206-294">294</a> 14:5 “...Şüphesiz ki bunda çok sabırlı, çok şükreden herkes için ibretler vardır.”</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-295-backlink" id="footnote-206-295">295</a> Gülen, <span class="x2--italik" xml:lang="tr-TR">a.g.e.</span>, 1/182.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-296-backlink" id="footnote-206-296">296</a> Gülen, <span class="x2--italik" xml:lang="tr-TR">a.g.e.</span>, 1/209.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-297-backlink" id="footnote-206-297">297</a> 11:1 “Elif, Lam, Ra. Bu öyle bir kitaptır ki ayetleri en kesin delillerle desteklenmiş (<span class="x2--italik" xml:lang="tr-TR">muhkem</span>), sonra da güzelce açıklanmış, tam hüküm ve hikmet sahibi, her şeyden haberdar olan (Hakîm ve Habîr) tarafından gönderilmiştir”.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-298-backlink" id="footnote-206-298">298</a> 39:23 “Allah sözlerin en güzelini indirmiştir. Allah’ın vahiy yolu ile gönderdiği bu söz, her tarafı birbirini tutan, benzeyen (<span class="x2--italik" xml:lang="tr-TR">müteşabih</span>), gerçekleri, farklı üsluplarla tekrar tekrar beyan eden bir kitaptır. Rab’lerini tazim edenlerin tüyleri onu okuyup dinlerken ürperir. Sonra bedenleri ve kalpleri Allah’ı anmaya ısınıp yumuşar, sükûnet bulur…”.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-299-backlink" id="footnote-206-299">299</a> Ebû Hayyan, <span class="x2--italik" xml:lang="tr-TR">Tefsiru’l-Bahri’l-Muhit,</span> I-IX, Beyrut, 2001, 2/396 (Âl-i İmrân suresi 3:7).</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-300-backlink" id="footnote-206-300">300</a> Gülen, “Kur’ân-ı Kerim ve Meali Üzerine”, 2-3.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-301-backlink" id="footnote-206-301">301</a> Gülen, <span class="x2--italik" xml:lang="tr-TR">a.g.m.</span>, 6.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-302-backlink" id="footnote-206-302">302</a> Gülen, <span class="x2--italik" xml:lang="tr-TR">a.g.m.</span>, 6.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-303-backlink" id="footnote-206-303">303</a> Zeki Sarıtoprak-Ali Ünal, “An Interview with Fethullah Gülen”, <span class="x2--italik" xml:lang="tr-TR">The Muslim World,</span> 95 (2005), 460-1.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-304-backlink" id="footnote-206-304">304</a> Gülen, <span class="x2--italik" xml:lang="tr-TR">Kur’ân’dan İdrake Yansıyanlar,</span> 1/140.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-305-backlink" id="footnote-206-305">305</a> 3:59 “Allah yanında İsa’nın durumu, aynen Âdem’in durumu gibidir. Allah, Âdem’i topraktan yaratıp, ona ‘ol’ dedi, o da derhal oluverdi”.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-306-backlink" id="footnote-206-306">306</a> Fethullah Gülen, <span class="x2--italik" xml:lang="tr-TR">Yaratılış Gerçeği ve Evrim,</span> İzmir: Nil Yayınları 2003, 103-4.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-307-backlink" id="footnote-206-307">307</a> Fethullah Gülen, <span class="x2--italik" xml:lang="tr-TR">Kalbin Zümrüt Tepeleri,</span> İstanbul: Nil Yayınları 2008, 4/179-183.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-308-backlink" id="footnote-206-308">308</a> Gülen, <span class="x2--italik" xml:lang="tr-TR">a.g.e</span>., 4/179-183<span class="x2--italik" xml:lang="tr-TR">.</span></p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-309-backlink" id="footnote-206-309">309</a> 3:46; 4:159; 19:33; 43:61.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-310-backlink" id="footnote-206-310">310</a> Fethullah Gülen, <span class="x2--italik" xml:lang="tr-TR">Prizma,</span> İstanbul: Nil Yayınları 2003, 4/198-199.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-311-backlink" id="footnote-206-311">311</a> Gülen, <span class="x2--italik" xml:lang="tr-TR">Fasıldan Fasıla</span>, 4/59.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-312-backlink" id="footnote-206-312">312</a> Fethullah Gülen, <span class="x2--italik" xml:lang="tr-TR">Asrın Getirdiği Tereddütler</span>, İzmir: T.Ö.V. Yay 1993, 2/122-129.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-313-backlink" id="footnote-206-313">313</a> Gülen, <span class="x2--italik" xml:lang="tr-TR">a.g.e.,</span> 2/123.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-314-backlink" id="footnote-206-314">314</a> Gülen, <span class="x2--italik" xml:lang="tr-TR">Fasıldan Fasıla</span>, 1/187.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-315-backlink" id="footnote-206-315">315</a> Bkz. Daud Rahbar, <span class="x2--italik" xml:lang="tr-TR">a.g.m.,</span> 104.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-316-backlink" id="footnote-206-316">316</a> Şah Veliyyullah Dihlevî, <span class="x2--italik" xml:lang="tr-TR">el-Fevzu’l-Kebîr</span> <span class="x2--italik" xml:lang="tr-TR">fi Usûli’t-Tefsîr</span>, Karaçi: Kadimi Kütüphane ts., 39-46.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-317-backlink" id="footnote-206-317">317</a> 2:106 “Biz, daha hayırlısını veya benzerini getirmedikçe, herhangi bir ayetin hükmünü neshetmez veya ertelemeyiz. Allah’ın her şeye kadir olduğunu bilmez misin?”.</p>

          <p class="Dipnot">13:39 “Allah, dilediği hükmü iptal eder, dilediğini sabit bırakır. Ana kitap O’nun yanındadır”. 16:101 “Biz bir ayetin yerine onun hükmünü neshedecek başka bir ayet getirdiğimiz zaman –ki Allah göndereceği ayetleri pek iyi bilmektedir– onlar: ‘Sen iftiracının tekisin!’ dediler. Hayır, hiç de öyle değil! Onların çoğu işin gerçeğini bilmiyorlar”.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-318-backlink" id="footnote-206-318">318</a> Gülen, <span class="x2--italik" xml:lang="tr-TR">Kalbin Zümrüt Tepeleri,</span> 4/104-112.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-319-backlink" id="footnote-206-319">319</a> Bu çerçevede Bediüzzaman Hazretlerinin imam-ı mübin ve kitab-ı mübin kavramlarıyla ilgili izahını hatırlatmakta fayda vardır. Ona göre Cenâb-ı Hakk’ın bu iki kitabı kader ve kudrete bakar ve levh-i mahv ve isbat denilen zamanın misali sayfasında yazılan icattan ibarettir: <span class="x2--italik" xml:lang="tr-TR">İmam-ı mübin</span> ilim ve emr-i ilahinin bir unvanıdır. <span class="x2--italik" xml:lang="tr-TR">Kitab-ı mübin</span> ise, âlem-i şehadete bakar, teşkil ve icadı eşyada tasarrufa medar ve kudret ve irade-i ilahiyenin bir ünvanıdır. (Bediüzzaman Said Nursi, <span class="x2--italik" xml:lang="tr-TR">Sözler</span>, İzmir: Şahdamar Yayınları 2006, 167, 245, 331, 627-8, 742-3).</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-320-backlink" id="footnote-206-320">320</a> Başka bir yerde ise Hocaefendi konu hakkında şu izahı yapmaktadır: “Teferruata ait meselelerde peygamberler, bir evvelki şeriatı <span class="x2--italik" xml:lang="tr-TR">nesh</span>edip hükmünü kaldırabilir. Bu gibi meselelerde hep değişiklik olagelmiştir. Bu da beşerin biraz olgunlaşması ve kemâle ermesiyle alakalıdır. Hz. Âdem döneminde beşer çocukluk devrini yaşıyordu. Hâlbuki Efendimiz kendini ikindi sonrası güneşine benzetmektedir. Demek ki onun devrinin insanı olgunluk ve kemâl devrini yaşamaktadır. Bu devrede haktan sonra bâtıl çok iyi fark ediliyor ve bâtıldan sonra gelen Hakk’a sımsıkı tutunuluyordu. Gelen dinin teferruata ait kısımları da bu düşünce ve fikir merhalesine göre ayarlanmıştı. Fakat bunu yapan da yine Hakîm olan Allah’tır. Bu dinin bütün ibadet şekillerinde yüzlerce maslahat vardır. Yani ondaki ibadet şekli olgun bir cemaate münasip ibadet tarzıdır. Diğer dinler ise, daha sonra zaten tahrife uğramış ve asıl hüviyetlerini kaybetmişlerdir. Eski hallerini muhafaza etselerdi bile bugün için geçerli olamazlardı. Çünkü Allah, din olarak kendisinin razı olacağı dini tesbit buyurmuş ve bunun İslam dini olduğunu söylemiştir. (Fethullah Gülen, “Din, insanların izah edemedikleri meseleleri kamufle için zorunlu olarak ortaya atılan bir fikirdir, deniliyor. Medeniyetin terakki etmesi dine olan ihtiyacı ortadan kaldırır mı?”, <span class="x2--italik" xml:lang="tr-TR">Asrın Getirdiği Tereddütler,</span> İzmir: Nil Yayınları 2001, 3/20-28).</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-321-backlink" id="footnote-206-321">321</a> Kezalik hikmet ve maslahatın iktizası üzerine, ömrü beşerin mertebelerine göre ahkam-ı fer’iyyede tebeddül vardır. Çünkü, fer’i hükümlerden biri, bir zamanda maslahat iken, diğer bir zamana göre mazarrat olur. Veya bir ilaç, bir şahsa deva iken, şahsı âhere dâ’ olur. Bu sırdandır ki, Kur’ân fer’î hükümlerden bir kısmını neshetmiştir. Yani vakitleri bitti, nöbet başka hükümlere geldi diye hükmetmiştir... Hz. Muhammed aleyhi’ssalatü ve’sselam, resûldür, ekmelü’r-rusüldür, hâtemü’l-enbiyâdır, risaleti âmmedir… (Bediüzzaman Said Nursi, <span class="Dipnot-italik" xml:lang="tr-TR">İşaratu’l-İ’caz</span>, İstanbul: Sözler Neşriyat 1994, 44-45).</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-322-backlink" id="footnote-206-322">322</a> Gülen, <span class="x2--italik" xml:lang="tr-TR">Kalbin Zümrüt Tepeleri,</span> 4/104-112.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-323-backlink" id="footnote-206-323">323</a> Fethullah Gülen, <span class="x2--italik" xml:lang="tr-TR">Kalbin Zümrüt Tepeleri,</span> İzmir: Nil Yayınları 2006, 2/18-23.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-206-324-backlink" id="footnote-206-324">324</a> Gülen, <span class="x2--italik" xml:lang="tr-TR">Fasıldan Fasıla,</span> 1/181-2.</p>
        </div>
      </div>
    </div>
  </div>
</body>
</html>
