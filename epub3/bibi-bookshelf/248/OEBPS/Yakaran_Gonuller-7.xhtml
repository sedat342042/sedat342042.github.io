<html xmlns="http://www.w3.org/1999/xhtml">
	<head>
		<title>Yakaran_Gonuller-7</title>
		<link href="css/idGeneratedStyles.css" rel="stylesheet" type="text/css"/>
	</head>
	<body id="Yakaran_Gonuller" xml:lang="tr-TR">
		<div class="Basic-Text-Frame">
			<p class="Baslik_1" id="_idParaDest-32">Bazı Büyük Velî Zatların Duaları</p>
			<p class="yildiz"><span class="italik_E">(Allah’ın rıza ve rıdvanı hepsinin üzerine olsun.)</span></p>
			<p class="Baslik_2" id="_idParaDest-33">Hazreti Hasan (r.a.) Efendimiz’in Bir Duası</p>
			<p class="a_Paragraf">Kendisini zikreden kullarını unutmayan, dua dua yakaranlara hüsran ve haybet yaşatmayan ve kapısına bel bağlayanları ümitlerinde inkisara düşürmeyen Yüce Allah’a hamd ü senalar olsun.</p>
			<p class="Baslik_2" id="_idParaDest-34">Hazreti Hüseyin (r.a.) Efendimiz’in Bir Duası</p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Ey Kudreti Sonsuz Allahım! Her sıkıntı için yegâne itimat kaynağım Sen, bütün zorluklara karşı güveneceğim biricik mercii de yalnız Sensin. Başıma gelen her meşakkat ve musibete karşı sadece Sana güveniyor ve o musibetleri sadece Senin inayetinle aşabileceğime inanıyorum. Kalbi zayıf düşüren, çareleri tüketen, dostların yalnız bıraktığı, düşmanların şamata yaptığı nice sıkıntıları, başka kapılardan tecerrüd ile sadece Senin kapına yönelip Sana arz ettiğimde Sen sıkıntılarımı giderdin ve beni onlardan kurtardın. Her nimetin sahibi, her ihtiyacın karşılayanı, her arzunun sunulduğu son makam Sensin. Sen ki, çocuğu, salih insanlar olan anne-babası hatırına korursun. Beni de öyle koru Allahım, koru ve zalim insanların zulüm ve işkenceleri ile imtihan etme. </p>
			<p class="a_Paragraf">Allahım! Senden, rahmetinle kalbimi hidayet buyurmanı, işlerimi toparlamanı, dağınıklığımı gidermeni, elimin uzanamadıklarını ıslah etmeni, amelimi temizleyip hatalarımı düzeltmeni, bana doğruyu göstermeni, sevdiğim ve istediğim şeylerin hayırlısı ne ise onu vermeni ve beni her türlü kötülük, fitne ve zarardan korumanı diliyorum.</p>
			<p class="a_Paragraf">Allahım! Her hükmünde bu kuluna muvaffakiyet ihsan et. Şehitlerin makamından, saîd ve bahtiyar kullarının güzel hayatından ve düşmanlarına karşı zafer kazanmaktan onu mahrum bırakma.</p>
			<p class="a_Paragraf">Allahım! Her hâlimizde ve her işimizde âkıbetimizi güzel eyle ve bizi dünyada rezil rüsvay olmaktan, âhirette de Cehennem azabından koru. </p>
			<p class="a_Paragraf">Allahım! Yüce Kitabı’nda zikrettiğin yahut kullarından herhangi birine bildirdiğin ya da kimseye bildirmeyip nezd-i ulûhiyetinde isti’sâr buyurduğun bütün isimlerin hürmetine; hâsseten en büyük, en büyük, en büyük ismin olan ve onunla dua edildiğinde icabet buyurduğun ism-i a’zam hakkı için Efendimiz Hazreti Muhammed’e <span class="_aleyhisselam-_E _idGenCharOverride-1">(sallallahu aleyhi ve sellem)</span> ve âline salât ü selâm eyle ve o salât ü selâm hakkı için dualarımı kabul buyur.</p>
			<p class="Baslik_2" id="_idParaDest-35">Muhammed ibnü’l-Hanefiyye’ye (r.a.) Ait Bir Salât ü Selam</p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Allahım! En faziletli salâtını, en kâmil ve mükemmel tahiyyâtını ve en güzel selâmlarını, nübüvvet divanının açılış ve kapanış mührü, fâtih ve hâtimi, risalet semasının güneşi, en parlak nur, en temiz sır, havz ve kevserin sahibi, mahşer gününün mücessem şefaati, melek ve insanların efendilerinin efendisi, Hakk’ın halka karşı hücceti, sultan-ı enbiya, burhan-ı asfiya, Âlemlerin Rabbi’nin habibi, seyyidimiz ve mevlamız Hazreti Muhammed <span class="_aleyhisselam-_E _idGenCharOverride-1">(sallallahu teâlâ aleyhi ve sellem)</span> üzerine ve âli, ashâbı, zürriyeti, müminlerin anneleri olan ezvâc-ı tâhirâtı ve kıyamete kadar O’nun ve onların <span class="_aleyhisselam-_E _idGenCharOverride-1">(rıdvanüllahi aleyhim ecmaîn)</span> yoluna tâbi olanlar üzerine eyle. </p>
			<p class="a_Paragraf">Allahım! Server-i Enbiya Efendimiz Hazreti Muhammed’e ve hem esmâyı ta’lim buyurduğun hem de ulvî âlemlerin sakinlerine kıble eylediğin <span class="bold_E">Âdem</span> Nebîye ve Havva anamıza salât ve selâm eyle. Senin salavâtın Efendimiz’in ve o ikisinin üzerine olsun.</p>
			<p class="a_Paragraf">Allahım! Hâtemü’l-Enbiya Efendimiz Hazreti Muhammed’e ve ilimleri kendisine vahyettiğin, değişik anlayışlara göre söz söylemeye muvaffak kıldığın ve mucizeleriyle insanların yaralarını tedavi edebilme payesiyle donattığın <span class="bold_E">Şît</span> Nebîye salât ü selâm eyle. Senin selâmın Efendimiz’in ve onun üzerine olsun. </p>
			<p class="a_Paragraf">Allahım! Nebiy-yi Ekrem Efendimiz Hazreti Muhammed’e ve üstün bir makama yücelttiğin, kendisine faydalı ilimlerden pek çoğunu vahyettiğin <span class="bold_E">İdris</span> Nebîye salât ve selâm eyle. Senin salâtın Efendimiz’in ve o nebînin üzerine olsun.</p>
			<p class="a_Paragraf">Allahım! Resûl-i Mücteba Efendimiz Hazreti Muhammed’e ve ehl-i arza risalet vazifesiyle gönderdiğin, büyük bir beladan kurtardığın, neslinden Efendimiz Hazreti Muhammed’in <span class="_aleyhisselam-_E _idGenCharOverride-1">(aleyhisselâm)</span> atası İbrahim Peygamber’i çıkardığın, <span class="italik_E">“(Binin gemiye!) Onun yüzüp gitmesi de, durması da Allah’ın adıyladır. Gerçekten Rabbim Ğafûr’dur, Rahîm’dir.”</span> diyerek Sana hamdeden ülü’l-azm nebîn <span class="bold_E">Nuh</span>’a <span class="_aleyhisselam-_E _idGenCharOverride-1">(aleyhisselâm)</span> salât eyle. Senin salâtın Efendimiz’in ve o nebînin üzerine olsun.</p>
			<p class="a_Paragraf">Allahım! Resûl-i Mücteba Efendimiz Hazreti Muhammed’e ve resûl ve nebî olarak gönderdiğin, Zâtına halîl eylediğin, düşmanının elinden bütün tarihe ibret olacak bir şekilde kurtardığın, <span class="italik_E">“Rabbim bana karşı çok lütufkârdır.”</span> diyerek Sana ta’zîm ü tebcîlde bulunan ülü’l-azm peygamberin <span class="bold_E">İbrahim</span> Nebîye salât ü selâm eyle. Senin salât ü selâmın Efendimiz’in ve onun üzerine olsun.</p>
			<p class="a_Paragraf">Allahım! Şah-ı Rusül Efendimiz Hazreti Muhammed’e ve <span class="italik_E">“Gerçekten o sözünün eri idi.”</span> diyerek sena buyurduğun, onun canına bedel olarak, babasına büyük bir kurbanlık armağan ettiğin ve Efendimiz Hazreti Muhammed’i o kerîm peygamberin neslinden getirdiğin nebîn İbrahim’in <span class="_aleyhisselam-_E _idGenCharOverride-1">(aleyhisselâm)</span> oğlu Hazreti <span class="bold_E">İsmail</span>’e salât eyle. Senin salât ü selâmın Efendimiz’in ve o iki nebînin üzerine olsun. </p>
			<p class="a_Paragraf">Allahım! Muhbir-i Sâdık Efendimiz Hazreti Muhammed’e ve zürriyetinden nebîler çıkardığın, müttaki kullarına mukteda bih eylediğin, imamü’l-evliya Hazreti <span class="bold_E">İshak</span>’a <span class="_aleyhisselam-_E _idGenCharOverride-1">(aleyhisselâm)</span> salât ve selâm eyle. Senin salavâtın Efendimiz’in ve onun üzerine olsun.</p>
			<p class="a_Paragraf">Allahım! Mefhar-i Enbiya Efendimiz Hazreti Muhammed’e ve hüznünü giderdiğin, kerem timsali oğluna kavuşturduğun, Hazreti İbrahim’in oğlu Hazreti İshak’ın oğlu Hazreti <span class="bold_E">Yakub</span>’a <span class="_aleyhisselam-_E _idGenCharOverride-1">(alâ nebiyyina ve aleyhimüsselâm)</span> salât ve selâm eyle. Senin salât ü selâmın Efendimiz’in ve onların üzerine olsun.</p>
			<p class="a_Paragraf">Allahım! Nebiy-yi Mükerrem Efendimiz Hazreti Muhammed’e ve Kerîm ibn Kerîm ibn Kerîm ibn Kerîm kıldığın <span class="bold_E">Yusuf</span> ibn Yakub ibn İshak ibn İbrahim Nebîne salât ü selâm eyle! Senin salât ve selâmın Efendimiz’in ve onların üzerine olsun.</p>
			<p class="a_Paragraf">Allahım! Habîb-i Huda Efendimiz Hazreti Muhammed’e ve vaad ü vaîdlerle kavmine iyiliği emreden ve onları kötülükten nehyeden, inkârcı ve günahkâr kavmine, <span class="italik_E">“Keşke, size karşı gelebilecek bir gücüm olsaydı ya da çok sağlam bir kaleye sığınsaydım.”</span> diyen bahtiyar nebî Hazreti <span class="bold_E">Lût</span>’a salât eyle. Senin salavâtın Efendimiz’in ve onun üzerine olsun.</p>
			<p class="a_Paragraf">Allahım! Seyyidü’l-Mürselîn Efendimiz Hazreti Muhammed’e ve Ahkâf bölgesinde yaşayan kavmini inzar eden, Senin, inayet ve lütuflarınla o kasıp kavuran o malum kasırgadan kurtardığın adalet ve insaf timsali nebîn Hazreti <span class="bold_E">Hûd</span>’a salât eyle. Senin salât ve selâmın Efendimiz’in ve onun üzerine olsun.</p>
			<p class="a_Paragraf">Allahım! Seyyidü’l-Âlemîn Efendimiz Hazreti Muhammed’e ve onun için bir mucize, kavmi için de bir imtihan olmak üzere kayanın içinden bir deve çıkardığın fakat kavminin o deveyi boğazladıkları, bunun üzerine Senin de, onun şakî kavmini bir sabah vakti, kendilerini uyardıktan üç gün sonra azabınla yerle bir ettiğin Seyyidina <span class="bold_E">Salih</span>’e <span class="_aleyhisselam-_E _idGenCharOverride-1">(aleyhisselâm)</span> salât ve selâm eyle. Senin salât ve selâmın Efendimiz’in ve onun üzerine olsun.</p>
			<p class="a_Paragraf">Allahım! İmamü’l-Enbiya Efendimiz Hazreti Muhammed’e ve kavmi için eşsiz bir vâiz ve hatip olan Hazreti <span class="bold_E">Şuayb</span>’a <span class="_aleyhisselam-_E _idGenCharOverride-1">(aleyhisselâm)</span> salât et. Senin salât ü selâmın Efendimiz’in ve onun üzerine olsun. </p>
			<p class="a_Paragraf">Allahım! Fahru’l-Müslimîn Efendimiz Hazreti Muhammed’e <span class="_aleyhisselam-_E _idGenCharOverride-1">(sallallahu aleyhi ve sellem)</span>  ve peygamberlik vazifesi için seçtiğin, apaçık âyet ve delillerle Firavun, Hâman ve Karun’a tebliğ için gönderdiğin, Tûr Dağı’nda kendisine Tevrat’ı indirdiğin, onları karanlıklardan nura çıkarsın diye İsrailoğulları’na hidayet rehberi olarak tavzif buyurduğun Hazreti <span class="bold_E">Mûsa</span>’ya <span class="_aleyhisselam-_E _idGenCharOverride-1">(aleyhisselâm) </span>salât ü selâm eyle! Senin salât ve selâmın Efendimizin ve o ülü’l-azm nebînin üzerine olsun.</p>
			<p class="a_Paragraf">Allahım! Nebiy-yi Muhterem Efendimiz Hazreti Muhammed’e ve Kelîmullah Mûsa’nın <span class="_aleyhisselam-_E _idGenCharOverride-1">(aleyhisselâm)</span> Tûr’a çıktığında yerine halef bıraktığı ve buzağıya tapanlara var gücüyle karşı çıkmaya çalışan nebiy-yi halîm <span class="bold_E">Harun</span>’a <span class="_aleyhisselam-_E _idGenCharOverride-1">(aleyhisselâm)</span> salât ve selâm eyle. Senin salât ve selâmın Efendimiz’in ve onun üzerine olsun. </p>
			<p class="a_Paragraf">Allahım! Habîb-i Kerîm Efendimiz Hazreti Muhammed’e ve insanlar arasında adaletle hükmetsin diye yeryüzünde halife kıldığın, Zebûr’u gönderdiğin ve onu kendisine uyanlara nur eylediğin <span class="bold_E">Dâvud</span> Nebîye salât eyle. Senin salât ve selâmın Efendimiz’in ve onun üzerine olsun.</p>
			<p class="a_Paragraf">Allahım! Seyyidü’l-Beşer Efendimiz Hazreti Muhammed’e ve kendisine daha sonra hiç kimseye nasip olmayan bir mülk bahşettiğin, emrine cinlerden, insanlardan, haşerattan, kuşlardan ve rüzgârdan oluşan bir ordu verdiğin, Hüdhüd’ün Sebe’den kesin bir haberle huzuruna vardığı nebiy-yi emîn Hazreti <span class="bold_E">Süleyman</span>’a salât ve selâm eyle. Senin salavâtın Efendimiz’in ve onun üzerine olsun.</p>
			<p class="a_Paragraf">Allahım! Hayru’l-Beşer Efendimiz Hazreti Muhammed’e ve kendisini, <span class="italik_E">“Doğrusu Biz onu pek sabırlı bulduk. Ne güzel kuldu o! Allah’a bütün kalbiyle teveccüh ederdi.”</span> şeklindeki kavl-i kerîmin ile sena buyurduğun; <span class="italik_E">“Ayağını yere vur! İşte sana yıkanacağın ve içeceğin soğuk bir su.” </span>diyerek hitap ettiğin; huzurunda, <span class="italik_E">“Ya Rabbî! Şeytan bana bir yorgunluk ve eziyet dokundurdu.” </span>sözleriyle nida edince üzerindeki zarar ve sıkıntıyı bertaraf eylediğin; Vehhâb isminin tecellisi olmak üzere ona ve ehline katından bir rahmet verdiğin Hazreti Eyyub’a <span class="_aleyhisselam-_E _idGenCharOverride-1">(aleyhisselâm)</span> salât ü selâm eyle. Senin salât ve selâmın Efendimiz’in ve onun üzerine olsun.</p>
			<p class="a_Paragraf">Allahım! Efdalü’l-Beşer Efendimiz Hazreti Muhammed’e ve balığın karnında, <span class="italik_E">“Ya Rabbî! Sensin İlah, Senden başka yoktur ilah. Sübhansın, bütün noksanlardan münezzehsin. Doğrusu kendime zulmettim, yazık ettim. Affını bekliyorum Rabbim!”</span> diyerek Seni tesbih eden, Senin de gam ve tasasını giderdiğin, kavminden azabı uzaklaştırıp onlara bir mühlet verdiğin, kavminin de “Ey Kendisinden başka hayy olmayan Hayy, ey ölüleri dirilten Hayy, ey Kendisinden başka bir ilah bulunmayan Hayy, ey yegâne merhamet Sahibi” diyerek Seni zikrettikleri Yunus nebîye salât ve selâm eyle. Senin salât ü selâmın Efendimiz’in ve onun üzerine olsun.</p>
			<p class="a_Paragraf">Allahım! Habîb-i Kibriya Efendimiz Hazreti Muhammed’e ve kendisine ilm-i ledünden hususî bir ilim talim buyurduğun kulunla görüşmeye azmettiğinde, Kelîmullah Hazreti Mûsa’ya yol arkadaşlığı yapan Hazreti Yuşa’a <span class="_aleyhisselam-_E _idGenCharOverride-1">(aleyhisselâm)</span> salât et. Senin salât ve selâmın Efendimiz’in ve onun üzerine olsun.</p>
			<p class="a_Paragraf">Allahım! Hâce-i Kâinat Efendimiz Hazreti Muhammed’e ve kendisine hususî bir hayat mertebesiyle tecelli buyurduğun ve elçilerinden birisi kılıp Yüce Kitabında, <span class="italik_E">“Selam olsun İlyas’a!”</span> diyerek andığın <span class="bold_E">İlyas</span> Nebîye salât ve selâm eyle. Senin salavâtın Efendimiz’in ve onun üzerine olsun.</p>
			<p class="a_Paragraf">Allahım! Ferîd-i Kevn ü Zaman Efendimiz Hazreti Muhammed’e ve özel bir hayat mertebesiyle lütuflandırdığın, rahmetine mazhar kıldığın, rahmet yağmuru olan ilm-i ledünden ta’lim buyurduğun ve daha nice güzel sıfatlarla donattığın <span class="bold_E">Hızır</span>’a <span class="_aleyhisselam-_E _idGenCharOverride-1">(aleyhisselâm)</span> salât ve selâm buyur. Senin salât ü selâmın Efendimiz’in ve onun üzerine olsun.</p>
			<p class="a_Paragraf"> Allahım! Şeref-i Nev-i İnsan Efendimiz Hazreti Muhammed’e ve kavminin rehber ve rehnüması olarak onların ıslahı için durmadan çalışan <span class="bold_E">Elyesa</span>’ya <span class="_aleyhisselam-_E _idGenCharOverride-1">(aleyhisselâm)</span> salât eyle. Senin salât ve selâmın Efendimiz’in ve O’nun üzerine olsun.</p>
			<p class="a_Paragraf">Allahım! Resûlü’s-Sekaleyn Efendimiz Hazreti Muhammed’e ve nübüvvet faziletiyle ikram ve tekrim buyurduğun seyyidina <span class="bold_E">Zülkifl</span>’e <span class="_aleyhisselam-_E _idGenCharOverride-1">(aleyhisselâm)</span> salât ve selâm eyle. Senin salavâtın Efendimiz’in ve onun üzerine olsun.</p>
			<p class="a_Paragraf">Allahım! Seyyid-i Kâinât Efendimiz Hazreti Muhammed’e ve Sen onu hikmet ü beyanla serfiraz kıldıktan sonra hikmetin sırlarını gözler önüne seren <span class="bold_E">Lokman</span>’a <span class="_aleyhisselam-_E _idGenCharOverride-1">(aleyhisselâm)</span> salât ve selâm eyle. Senin salât ü selâmın Efendimiz’in ve onun üzerine olsun.</p>
			<p class="a_Paragraf">Allahım! Seyyidü’l-Kevneyn Efendimiz Hazreti Muhammed’e ve asfiyadan kıldığın <span class="bold_E">Eş’ıya</span> Nebîye salât et. Senin salât ve selâmın Efendimiz’in ve onun üzerine olsun.</p>
			<p class="a_Paragraf">Allahım! Sâhibü’l-Mi’rac Efendimiz Hazreti Muhammed’e ve <span class="italik_E">“Bana lütf u kereminden öyle bir vâris nasip et ki, bana da, Ya’kub hanedanına da mirasçı olsun. Onu, razı olacağın bir insan eyle ya Rabb.”</span> diyerek Sana gizlice niyazda bulunan <span class="bold_E">Zekeriya</span>’ya <span class="_aleyhisselam-_E _idGenCharOverride-1">(aleyhisselâm)</span> salât ve selâm eyle. Senin salavâtın Efendimiz’in ve onun üzerine olsun.</p>
			<p class="a_Paragraf">Allahım! Fahr-i Âlem Efendimiz Hazreti Muhammed’e ve kendisine daha çocuk iken hikmet verdiğin ve <span class="italik_E">“Doğduğu gün de, vefat ettiği gün de, diriltilip kabirden kalkacağı gün de selâm olsun ona.”</span> diyerek selâmda bulunduğun Zekeriya peygamberin oğlu <span class="bold_E">Yahya</span> Nebîye salât ve selâm eyle. Senin salât ü selâmın Efendimiz’in ve onun üzerine olsun.</p>
			<p class="a_Paragraf">Allahım! Mefhar-i Mevcûdât Efendimiz Hazreti Muhammed’e ve daha beşikte iken konuşan, bedenini, annesine kusursuz, mükemmel bir insan şeklinde temessül eden Ruhu’l-Emîn’in nefhasından inşa buyurduğun, sonra da İncil’i verip Benî İsrail’e elçi olarak gönderdiğin ülü’l-azm peygamber Hazreti <span class="bold_E">İsa</span>’ya salât ü selâm eyle. Senin salât ve selâmın Efendimiz’in ve onun üzerine olsun.</p>
			<p class="a_Paragraf">Allahım! Beşeriyetin İftihar Tablosu, hamd kahramanı Efendimiz’e ve O Nebîler Serveri’nden az bir zaman önce irsal buyurduğun Hazreti <span class="bold_E">Hâlid ibn Sinan</span> el-Anbesî’ye <span class="_aleyhisselam-_E _idGenCharOverride-1">(aleyhisselâm)</span> salât eyle. Senin salavâtın Efendimiz’in ve onun üzerine olsun.</p>
			<p class="a_Paragraf">Allahım! Risalet davasında son sözün hatibi, gaybın son habercisi, Senin nusret, fetih, kevser ve şefaatle te’yid buyurduğun, iki cihanın ruhu, dünya ve ukba hayatlarının gözü, eliyle sırların saçılıp nurların parladığı, en parlak nur, müminlerin velîsi, ma’sum ve mukarreb nebî, bütün yer ve gök ehlinin en faziletlisi, kendileri vesilesiyle mümkinât âleminde ruhun enginliklerine, sırrın derinliklerine ait inceliklerin avlandığı zâtların en mükemmeli, Hakk’ın hususî muhabbetinin mazharı, varlığın özü, usaresi, durulardan duru mustafa ve musaffa, bütün enbiyanın gözünün nuru, asfiyanın burhanı, Sana yakınlıkta eşsiz <span class="italik_E">”kabe kavseyni ev edna”</span> tacıyla serfiraz, hesap gününde şefaat edenlerin bile şefaatçisi, günah işleyenlerin şefaat edeni, Âlemlerin Rabbi Allah’ın bütün elçilerinin en hayırlısı, seyyidimiz ve biricik sahibimiz sâdiku’l-va’di’l-emîn Efendimiz Hazreti Muhammed’e <span class="_aleyhisselam-_E _idGenCharOverride-1">(aleyhi efdalüssalavât ve etemmütteslîmat)</span>, âline, ashâbına, ehl-i beytine, ezvacına, zürriyetine, davasına taraf olup destek çıkanlara, yoluna ittiba edenlere, O’nu gönülden sevenlere ve kıyamete kadar gelecek bütün ümmetine salât ve selâm eyle. </p>
			<p class="a_Paragraf">Bütün hamd ü senalar Âlemlerin Rabbi Allah’a mahsustur.</p>
			<p class="Baslik_2" id="_idParaDest-36">Muhammed ibnü’l-Hanefiyye Hazretlerinin <br/>Başka Bir Salât ü Selamı</p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Allahım! Bütün meleklerin, dünyayı teşrifi için muntazır oldukları Efendimiz Hazreti Muhammed’e ve nebîlerine vahyini indirmek payesiyle mükerrem kıldığın, “çok kuvvetli, yüce arş sahibi Allah nezdinde pek itibarlı” kerîm ve emin, ilim, vahiy ve ilhamla hayata ruh üfleyen, ilimlerin arşını taşıyan, Senin Alîm ve Allâm isimlerinin mazharı, melâike-i kiramın en büyüklerinden biri olan Hazreti <span class="bold_E">Cibrîl</span>-i Emîn’e salât ve selâm eyle. Senin en faziletli tahiyyât ve selâmların Efendimiz’in ve onun üzerine olsun.</p>
			<p class="a_Paragraf">Allahım! Efendimiz Hazreti Muhammed’e ve sûra üfleme, mertebe ve suretleri tertip etme gibi mukaddes vazifelerle tavzif buyurduğun, Levh-i Mahfuz’da kalemin yazdıklarının nâzırı, gavs-ı a’zam’ın kalbi, kalbinin üzerinde olan, sûra ikinci kez üflediğinde bütün ervâhın cisimlerine döndürüleceği ve bedenlerin yeniden hayat bulacağı büyük melek Hazreti <span class="bold_E">İsrafîl</span>’e salât ü selâm eyle. Senin en güzel salavâtın Efendimiz’in ve onun üzerine olsun.</p>
			<p class="a_Paragraf">Allahım! Efendimiz Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span> ve kurb payesiyle mükerrem kıldığın, mahlûkatının rızıklarını taksime vekil ta’yin buyurduğun, cismâni erzak ve ezvakın arşını taşıyan yüce melek Hazreti <span class="bold_E">Mikaîl</span>’e <span class="_aleyhisselam-_E _idGenCharOverride-1">(aleyhisselâm)</span> salât ve selâm eyle. Senin salavâtın Efendimiz’in ve onun üzerine olsun.</p>
			<p class="a_Paragraf">Allahım! Efendimiz Hazreti Muhammed’e ve müminlerin ruhlarını gayet yumuşak bir şekilde kabzetmeye, kâfir ve müşriklerinkini ise şiddetle söküp almaya müvekkel kıldığın şanı yüce melek <span class="bold_E">Azrail</span>’e salât ve selâm eyle. Sen güvenilip dayanılan ve Kendisine itimat edilen Vekîl’sin. Senin salât ü selâmın Efendimiz’in ve onun üzerine olsun.</p>
			<p class="a_Paragraf">Allahım! Efendimiz Hazreti Muhammed’e ve melâike-i kiramdan arşı taşıyanlara, mahlûkat için istiğfarda bulunanlara ve Senin, kelâmın Ümmü’l-Kitap kuvvetiyle te’yid buyurduğun meleklerine salât ve selâm eyle. Ey Vehhâb, Senin salât ü selâmın Efendimiz’in ve o meleklerin üzerine olsun. </p>
			<p class="a_Paragraf">Allahım! Gözleri sadece Hakk’a nâzır, mülahazaları yalnız Rabbilerine kilitli, cemâl ve celâl nurlarına müstağrak, kadem ve kalbleri üzerinde Benî Âdem’den mukarreb kulların kalbleri olan ve ind-i İlahî’de ikrama mazhar olmuş mükremîn meleklere salât eyle. Senin salavât ve tahiyyâtın mahşere kadar Efendimiz’in ve onların hepsinin üzerine olsun. </p>
			<p class="a_Paragraf">Allahım! Efendiler Efendisi Hazreti Muhammed’e ve en büyük meleklerden ikisi olan vaad, müjde ve sevap arşının hâmili Hazreti Rıdvan ile vaîd, tehdit ve ikab arşını taşıyan Hazreti Mâlik’e <span class="_aleyhisselam-_E _idGenCharOverride-1">(aleyhimesselâm)</span> salât ve selâm eyle. Mennân-ı Hakikî Sensin. Senin salavâtın Efendimiz’in ve o iki büyük meleğin üzerine olsun.</p>
			<p class="a_Paragraf">Allahım! İki Cihan’ın Güneşi Efendimiz’e ve mukarreb meleklere, onlar içinden hususiyle Kerûbiyyûn’a, göklerde ve yerlerdeki mümin kullar için Cenab-ı Hakk’a istiğfar eden meleklere, âdil-i şahit olarak insanların amellerini kaydeden kiram-ı kâtibîne, inkârcıların ruhlarını şiddetle söküp çıkaran, müminlerin ruhlarını sühûletle kabzeden, can alırken nefislerde dalgıç gibi yüzen, Senin tavzif buyurduğun yerde işleri idare eden ve abesten fersah fersah uzak hikmetine muvafık olarak kullarının amellerinden yarattığın meleklere salât ü selâm eyle. Senin salavâtın Efendimiz’in ve topyekün onların üzerine olsun.</p>
			<p class="a_Paragraf">Allahım! Efendimiz Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span> ve Kur’ân-ı Kerîm’in kalbi <span class="italik_E">”Yâsîn”</span>, <span class="italik_E">“Fâtiha Sûresi”, “Elif Lâm Mîm”, “Elif Lâm Mîm”, “Elif Lâm Mîm Sâd”, “Elif Lâm Râ”, “Elif Lâm Râ”, “Kâf Hâ Yâ Ayn Sâd”, “Hâ Mîm. Ayn Sîn Kâf”, “Tâ Hâ”, “Tâ Sîn”, “Tâ Sîn Mîm”, “Hâ Mîm”, “Hâ Mîm”, “Hâ Mîm”, “Hâ Mîm”, “Hâ Mîm”, “Hâ Mîm”, “Hâ Mîm”, “Kâf”</span> ve <span class="italik_E">“Nûn”</span> âyet-i celîlelerine müvekkel olan melâikeye salât ve selâm eyle. Senin salavâtın Efendimiz’in ve onların tamamının üzerine olsun.</p>
			<p class="a_Paragraf">Allahım! Efendimiz Hazreti Muhammed’e ve insanların kabre girince ilk defa gördüklerinde ürpererek karşılayacakları cesametli sual melekleri olan Nekîr ve Münker’e salât eyle.</p>
			<p class="a_Paragraf">Allahım! Bize rahmetinle muamelede bulun. Sevenin sevdiğine gösterdiği şefkat ve merhameti zorluklarla karşılaştığımızda bize de lutfeyle. Dünya ve kabir hayatımızda, mahşer gününde ve yeniden dirildiğimizde bize tedirginlik, sıkıntı ve üzüntü yaşatma. Her hâlimizde yanımızda ol ve bizi gözet. Ey Yüceler Yücesi, mezellet ve ızdırarımıza merhamet buyur. Bize liyakatimiz olan adaletinle değil, Sana yaraşan fazl u ihsanla muamele et. Bizi affet. Bize şefkat et. <span class="italik_E">“Mevlâmız Sensin. Kâfirlere karşı bize her zaman yardım eyle.”</span></p>
			<p class="a_Paragraf">Efendimiz Hazreti Muhammed’e <span class="_aleyhisselam-_E _idGenCharOverride-1">(aleyhi efdalüssalavât ve ekmelüttahiyyât)</span>, Efendiler Efendisi’nin bütün âl ü ashâbına ve Senin bu âlemdeki kullarından biri olan halife-i Resûl, insan-ı kâmil, sahib-i vakt ve kutb-u a’zam’a salât ü selâm eyle. </p>
			<p class="a_Paragraf">Hamd ü senalar bütünüyle Sanadır Allahım!</p>
			<p class="Baslik_2" id="_idParaDest-37"><span class="bold_E">İmam Zeynülâbidîn Ali ibn Hüseyin Hazretlerinin <br/>Bir Münacaatı</span></p>
			<p class="Baslik_3" id="_idParaDest-38"><span class="bold_E">1. Tevbekârların Münacaatı</span></p>
			<p class="a_Paragraf">Rahman ve Rahîm Allah’ın adıyla ki, inayet yalnız O’ndandır. İlahî! İşlediğim hatalar ve günahlar ruhuma zillet urbası giydirdiler. Bir de Senden cüdâ düşünce kendimi bütün bütün meskenet libasının içinde buldum; hadd ü hesaba gelmez, kocaman kocaman kabahatlerim hep kalbimi simsiyah hâle getirdiler. </p>
			<p class="a_Paragraf">Bahtına düştüm, ey biricik Matlûbum, Maksûdum, Mahbûbum; ne olur, tevbemi kabul, kalbimi de ihya buyur! Andolsun ki, günahlarımı affedebilecek, yaralarımı sarıp tedavi edebilecek Senden başka hiçbir kimse bilmiyorum. </p>
			<p class="a_Paragraf">İşte yüce dergâhına geldim; boyun büküyor, huzurunda kemerbeste-i ubûdiyet içinde elpençe divan duruyor, affına iltica ediyorum. Eğer beni kapından uzaklaştırırsan gidip hangi kapıya sığınabilir, huzurundan kovacak olursan kimden sığınma talep edebilirim? </p>
			<p class="a_Paragraf">Vah benim acınacak hâlime vah! Ne kadar utanılacak bir durumdayım. Yazıklar olsun bana, günahlara ne kadar dalmış, Rabbimin hoşnut olmadığı vadilerde ne kadar da çok dolaşmışım!</p>
			<p class="a_Paragraf">Ey en büyük günahları bile bağışlayan ve parça parça olmuş gönülleri bile şefkatiyle sarıp sarmalayan Rab! Senden, en çirkin günahlarımı bile yarlığayıp yok saymanı, yüzümün karası suçlarımı örtmeni, kıyamet gününde affının ve gufranının serinliğinden, bağışlayıcılığının güzelliğinden beni de hissedar etmeni diliyorum. </p>
			<p class="a_Paragraf">Ya Rabbî ve ya İlahî! Günahlarımı rahmet bulutlarınla ört; ayıplarımın üzerine de merhamet ve şefkat bulutlarını gönder!</p>
			<p class="a_Paragraf">İlahî! Sahibinden kaçan bir köle, döndüğü zaman sahibinden başka kime iltica edebilir ve yine sahibinin gazabından onu başka kim koruyabilir? İşte ben de Senin kulun ve kölen olarak kapına geldim.</p>
			<p class="a_Paragraf">Rabbim! Günahlara tevbe etmenin karşılığı gönülde duyulan pişmanlıklarsa şayet, Sana kasem olsun ki, yapıp ettiklerimden bin kere, yüz bin kere pişmanım. İstiğfarda bulunup Senden bağışlanma dilenmek hataların defterden silinmesine bir yolsa eğer, yürekten istiğfarda bulunuyor ve bu nâçar kulunu da yarlığayacağını ümit ediyorum. Evet, ümidim budur ve hoşnutluğunla gönlüme sürûr salacağın âna kadar da bu kapıyı asla terk etmeyeceğim.</p>
			<p class="a_Paragraf">Allahım! Kudretin hakkı için tevbemi kabul buyur. Sen Hâlîm’sin, affetmeyi seversin; beni de affet. Aczimi, zayıflığımı, çaresizliğimi görür ve bilirsin; hâlime merhamet et!</p>
			<p class="a_Paragraf">Allahım! Kullarına afv u mağfiret kapılarını açan Sensin. Onu tevbe diye isimlendiren ve <span class="italik_E">“Ey mümin kullarım! Samimi bir tevbe ile Rabbiniz’e teveccüh edin!”</span> diye emir veren ve davette bulunan da yine Sensin. Sen kapıları bu kadar açtıktan sonra, o kapıdan geçip dergâhına iltica etmeyen gafillerin daha hiçbir mazereti olamaz.</p>
			<p class="a_Paragraf">Rabbim! Bazı dostlarının da dediği gibi günahın çok çirkin olduğu ve Senin lütuflarını idrak etmiş kapı kullarına yaraşıp yakışmadığı muhakkak; fakat, affın, Sana çok yakıştığı da apaçık bir hakikat.</p>
			<p class="a_Paragraf">Rabbim! İsyan vadilerine yuvarlanıp sonra da yaptığı âsîliklerden dolayı tevbe kapısının tokmağına dokunan, sayılamayacak kadar hatasına, kusuruna ve günahlarına rağmen Senin rahmet, şefkat ve merhamet esintilerini hırz-ı cân ile bekleyen ve Senin, bütün bu recâ ve beklentilere lütf u keremle mukabelede bulunduğun ilk kişi şüphesiz ben değilim.</p>
			<p class="a_Paragraf">Ey ızdırar içerisinde hafakanlar yaşayan muzdar kullarının niyazlarına icabet buyuran. Ey zararları kaldırıp telâfi eden. Ey iyilikleri karşılıksız ve en büyük olan. Ey gizli gizli cereyan eden işlere de nigehbân olan Yüceler Yücesi Allahım! Huzuruna sermayesiz geldim; nâçâr, Senin cömertliğine ve keremine sığınıyor, “Keremkân Sensin, kesme keremin.” diyerek rahmet denizlerinden ben de hissedar olmak istiyorum. Dualarıma icabet buyur ve beni ümitlerimde, dileklerimde haybet ve hüsrana uğratma. Tevbe kapından Sana olan teveccühümü karşılıksız bırakma!</p>
			<p class="a_Paragraf">Ey Merhametlilerin en Merhametlisi Mevlâm! Bu bendene lütf u ihsanla muamelede bulunup hata ve günahlarını affet, ne olur!..</p>
			<p class="Baslik_3" id="_idParaDest-39"><span class="bold_E">2. Nefs-i Emmaresinin Kötülüklerinden Bezip Bunalmışların Münacaatı</span></p>
			<p class="Besmele_sola_dayali">Rahman ve Rahîm Allah’ın adıyla</p>
			<p class="a_Paragraf">Ey Yüce Allahım! Kötülüğe düş(ür)mekten, hatalara koş(tur)maktan, isyanlara dal(dır)maktan, Senin gazabına yaklaş(tır)maktan, helake götüren yollara sap(tır)maktan ve beni Senin nezdinde mahlûkatın en seviyesizi durumuna sokmak için çabalayıp durmaktan bıkıp usanmayan.. sayısız kusurlara bulaşmış.. bitip tükenmek bilmeyen emellerin peşinde durmadan koşan.. başı derde düştü mü sızlanıp duran.. hayırlı bir işe vesile olduğunda onu kendinden bilen ve paylaşmaya hiç yanaşmayan.. bütün mâlâyâniyata meyyâl.. gaflet ve nisyanla âlûde.. fırsat buldu mu günaha girmekte saniye fevtetmeyen.. tevbeye gelince erteledikçe erteleyen... şu nefs-i emmâremi Sana şikâyet ediyorum. </p>
			<p class="a_Paragraf">İlahî! Beni dalâlet vadilerine sürüklemek isteyen insî ve cinnî düşmanlarımı; sürekli aklımı çelmek, zihnimi vesveselere boğmak, kalbimi şüphelerle çepeçevre kuşatmak, hevâ ve heveslerinin peşinde koşturmak, geçici dünya hayatını süslü gösterip ibadet ü taatıma ve Sana yakınlaşmama mâni olmak için didinip duran şeytan(lar)ı da yine Sana şikâyet ediyorum. </p>
			<p class="a_Paragraf">Rabbim! Türlü türlü vesveselere esir olmuş, kaskatı kesilmiş, paslanmış ve kararmaya yüz tutmuş kalbimi; haşyet nedir, gözyaşı nedir unutmuş ve bütün bütün kurumaya başlamış, kendine dünyalık eğlenceler arayıp duran gözlerimi de yine Sana şikâyet ediyorum. Sen yegâne güç ve kuvvet Sahibisin ve benim gibi bir aciz için Senin havl ve kuvvetinden başka hiçbir dayanak yoktur. Dünyanın câzibedâr güzelliklerinin ağına düşmekten ve sıkıntıları altında ezilmekten beni sadece Sen sıyanet edebilirsin. </p>
			<p class="a_Paragraf">Ya Rab! Senin hikmetine ve meşîetine dehâlet ediyor ve bana sadece lütfunla muamelede bulunmanı istirham ediyorum. Ne olur beni başkalarından gelecek lütuflara mecbur bırakma ve beni fitnelere hedef olmaktan koru. Düşmanlık besleyenlere karşı yardımcım ol. Utanç sebebi ayıplarımı setret. Beni bu belalardan muhafaza buyur ve ma’siyetlere düşmeme fırsat verme. </p>
			<p class="a_Paragraf">Rahmetine sığınıyorum ey merhameti merhametlerin en güzeli olan Rabbim! Ne olur, dualarımı kabul buyur.</p>
			<p class="Baslik_3" id="_idParaDest-40"><span class="bold_E">3. Hayatını Havf/Allah Korkusu Endeksli Sürdürenlerin Münacaatı</span></p>
			<p class="Besmele_sola_dayali">Rahman ve Rahîm Allah’ın adıyla</p>
			<p class="a_Paragraf">Merhameti, re’fet ve şefkati sonsuz Yüce Rabbim! Sana iman etmiş bu kuluna azap mı edeceksin? Sana gönlünü veren bu muhtaç gedâyı uzaklığın yakıcı ateşine mi maruz bırakacaksın? Düşmüş kalkmış ama gelip af talebinde bulunmuş bu zavallıyı hizlâna mı uğratacaksın? Günahlarını ancak Senin rahmet ve merhamet deryalarının eritebileceği bu acizi afv u safhından mahrum mu bırakacaksın? Hâşâ ya Rabbi hâşâ, kapına dayanmış, ihtiyacını, ızdırarını arz etmiş bir muhtacı eli-avucu boş geri çevirmek Senin keremine yakışmaz. </p>
			<p class="a_Paragraf">Olamaz, annem şakî olayım diye beni dünyaya getirmiş olamaz; hayatımı günahların ve isyanların elemleri perişan etsin diye beni yetiştirmiş de olamaz. Rabbim, ah keşke bir bilebilseydim ismimi saîdler defterine kaydettiğini ve beni yakınlığına mazhar kıldığını! Keşke bilebilseydim de gözlerim sürurla, gönlüm de itmi’nanla dolsaydı!</p>
			<p class="a_Paragraf">Allahım! Azametine karşı secde etmiş yüzleri karartır mısın Sen hiç? Medh u senalarla hep Yüce Zâtının ululuğunu seslendirip durmuş dilleri ebkem bırakır mısın? Senin sevginin boyasıyla boyanmış kalbleri mühürler misin? Senin zikrinin lezzetiyle dolup dolup taşmış kulakları duyamaz hâle getirir misin? Rahmet ve şefkatine nâil olabilme recasıyla hep semaya kalkmış ellere kelepçe vurur musun? İbâdet ü tâata râm olmuş bedenleri cezalandırır mısın ya da Senin Dinine, Kitabına, Resûlüne hizmet için koşturup durmuş ayakları incitir misin Sen hiç?</p>
			<p class="a_Paragraf">Allahım! Rab olarak sadece Seni bilip Seni tanıyan kullarının yüzüne, ne olur, rahmet kapılarını kapama. Hayır ya Rabbi hayır, Sen tevhid inancıyla azîz eylediğin yürekleri Senden uzak kalmanın zilletine dûçâr kılmaz ve Senin muhabbetinle meşbû gönülleri Cehennem ateşine maruz bırakmazsın.</p>
			<p class="a_Paragraf">Allahım! Azabının ve gazabının eleminden beni koru! Ya Hannan, ya Mennan, ya Rahîm, ya Rahman, ya Cebbar, ya Kahhar, ya Settar, ya Ğaffar, eşrârın (kötü kimseler) kim ve ahyârın (iyi insanlar) kim olduğunun gün gibi açığa çıkacağı, hesap endişesinden ellerin ayakların titreyeceği, ömrünü ihsanla değerlendirmiş yiğitlerin kurbiyete mazhar kılınacağı, hayatını isâet (kötülük)le heder etmiş bahtsızların da uzaklığa maruz bırakılacağı, dünya hayatındayken her kim ne işlemişse karşısına tastamam çıkarılacağı ve hiçbir kimsenin zerre ağırlığınca haksızlığa uğratılmayacağı o şedîd günde beni Cehennem azabından ve rezil rüsva olmaktan muhafaza buyur.</p>
			<p class="Baslik_3" id="_idParaDest-41"><span class="bold_E">4. Hayatını Reca/Ümit Eksenli Sürdürenlerin Münacaatı</span></p>
			<p class="Besmele_sola_dayali">Rahman ve Rahîm Allah’ın adıyla</p>
			<p class="a_Paragraf">Ey, kulu Kendisinden bir talepte bulunduğu zaman hemen cevap veren, ümitlerine nezdindeki güzelliklerle mukabelede bulunan, yaklaşmak arzu ettiğinde kurb yollarını açan, apaçık isyanlara düştüğü zaman bile o günahların üzerini kapatıp setreden ve tevekkülde bulunduğu zaman itimadını boşa çıkarmayıp ihtiyacını is’af buyuran Yüceler Yücesi Rab! Kulların arasında, Senin izzet ü ikramından istifade etmeyi gönülden dileyip de ona mazhar olamayan, Senin cömertliğinden hissedar olmayı isteyip de nasibini alamayan kim vardır ki? Öyleyse Sen beni de kapından boş geri çevirmezsin. Senden başka ihsanla mevsûf bir Mevlâ tanımıyorum ben. Bütün iyilikler Senden ve bütün rızık da Senin hazinende olunca ben başka kimin kapısından bir ihsan umabilirim? Bütün mahlûkat, kapıkulların ve her şeyin dizgini de Sende olunca nasıl başkasından bir lütuf bekleyebilirim? Sen ümit ettiklerimin kat kat ötesinde beni fazlınla serfiraz kılmışken, benim Senden ümit kesmem hiç doğru olur mu? Allahım! Yoluna sımsıkı sarılmışken, Sen de beni, benim gibi acizlere muhtaç etmezsin, değil mi? </p>
			<p class="a_Paragraf">Ey rahmetine sarılanların doğru yolu bulup saadete erdikleri ve tevbe ile kapısına yönelenlerin azap ve gazaba maruz kalmadıkları Sultanlar Sultanı! Sen bana karşı unutma muamelesi yapmazken ben Seni nasıl unutabilir ve Sen her hâlime nigehbân olduğun hâlde ben nasıl lağv ü lehviyâta dalabilirim? Hâşâ ya Rabbi hâşâ!</p>
			<p class="a_Paragraf">İlâhî! Başkalarına bâr olmayı ar sayıyor ve ellerimi sadece Senin, hazinenden lutfedeceğin güzellikler için açıyor, emelimi de yalnız Senin ihsanlarına bağlıyorum. Ya Rab! Beni hâlis tevhide ulaştır ve gönülleri tertemiz kullarının zümresine kat! Ey dergâhı bütün kaçkınların sığınağı! Ey rahmeti bütün tâliplerin recâsı! Ey dilekte bulunulanların en hayırlısı! Ey kendisinden bir şey istenilenlerin en kerîmi, en cömerdi! Ey dileyenlerin dileklerini geri çevirmeyen! Ey ümit besleyenleri haybet ve hüsrana uğratmayan! Ey dua dua yalvaran herkese kapısı açık olan! Ey el açıp, “âmîn!” diyenlerle arasındaki perdeleri kaldıran Rabbim! Keremine sığınıyor, lütuflarınla yüzümü güldürmeni diliyor; recâ hislerime mukabelede bulunarak kalbimi itmi’nanla doldurmanı, dünyanın bütün musibetlerini gözümde bir hiç seviyesine düşürecek ve Seninle aramdaki perdeleri kaldırıp basîret ufkumu açacak kadar da yakînimi ziyadeleştirmeni diliyorum. </p>
			<p class="a_Paragraf">Rabbim, rahmetine iltica ediyor, lütfundan sürpriz inayetler bekliyorum. Dualarıma icabet buyur ve bu aciz, muhtaç kulunu haybet ve hüsrana uğratma! Âmîn!</p>
			<p class="Baslik_3" id="_idParaDest-42"><span class="bold_E">5. Hakk’ın Rahmetine Sonsuz İtimat Hisleriyle Dopdolu Yaşayanların Münacaatı</span></p>
			<p class="Besmele_sola_dayali">Rahman ve Rahîm Allah’ın adıyla </p>
			<p class="a_Paragraf">Allahım! Yol azığım az fakat Sana olan tevekkülüm çoktur. Cürmümün büyüklüğünü düşününce azabının korkusundan tir tir titriyorum ama reca duygusu ufkumu sarınca içime emn ü eman doluyor. Günah(lar)ım beni cezaya müstehak hâle getirse de, affına olan itimadım kulağıma hep mükâfatının büyüklüğünü fısıldıyor. Gaflet, huzuruna varacağım gün için kayda değer bir hazırlık yapmama müsaade etmemiş olsa bile, kereminin genişliğini ve sürpriz lütuflarını düşününce gözlerim ümitle parlıyor. Bin bir isyana, tuğyana dalmış olmam içime vahşet salıyor ama gufranını ve rızanı bir armağan paketi hâlinde önüme koyuvereceğini düşünüyorum ve işte o zaman gönlüm üns esintileriyle coşuyor.</p>
			<p class="a_Paragraf">Rabbim! Zâtından gelecek ziya tufanlarına, nur hüzmelerine, rahmet ve re’fet esintilerine itimad ediyor; bol ikramlarından, birbirinden güzel nimetlerinden istifade edebileceğim istikametindeki beklentilerimi gerçekleştirmeni ve beni de bir kurb/yakınlık eri olma payesiyle şereflendirmeni diliyorum.</p>
			<p class="a_Paragraf">Ya Rab! İşte huzurundayım ve kendimi Senin rahmet ve şefkat esintilerine salıyorum. Cömertliğinin ve lütuflarının enginliğine iltica ediyorum. Gazabından kaçıyor, hoşnutluğuna sığınıyorum. Senden yine Sana iltica ediyorum. Beni en güzel şekilde ödüllendireceğin hususundaki ümidim de tam, mevhibelerine olan itimadım da tamdır. Görüp gözetmene ne kadar muhtaç olduğumu Sen daha iyi bilirsin, Rabbim!</p>
			<p class="a_Paragraf">Ey fazlı, keremi, hilmi ve affı bizim hayallerimize bile sığmayacak kadar engin olan Yüce Sultanım! Ne olur, bizi, tattırmakla yüzümüzü güldürdüğün nimetlerinin tamamına erdir. Bu zavallı gedâna bir kere keremkâne davrandıktan sonra artık keremini kesme. Hilminle muamele edip örttüğün günahlarımın üzerindeki örtüyü de ne olur daha kaldırma. Senin malumun olan bütün çirkin işlerimi de bağışla. </p>
			<p class="a_Paragraf">İlâhî! Dileklerimin yüce dergâhında kabulü için yine Senin şefaatine dehâlet ediyor, azabından korunmak için Senin merhametine sığınıyorum. İhsanlarına karşı çok arzuluyum; nimetlerine nihayetsiz rağbetim var; lütuf sağanaklarınla sırılsıklam hâle geleceğim, inayet bulutlarınla gölgeleneceğim ânı gözlüyorum; kapını çalarak, dergâhına teveccüh ederek, lütf u inayetine sığınarak, yüce katından bahşedeceğin en câzip lütufları avlamaya çalışarak, cemâline koşarak, azametin ve celâlin karşısında el-pençe divan durarak Seni, Senin rızanı talep ediyorum. </p>
			<p class="a_Paragraf">Ey merhametlilerin en merhametlisi olan Allahım! Bahtına düştüm, ne olur, bana istihkakım olan azap edilmek ve mahrumiyete maruz bırakılmakla değil, Senin şanın olan mağfiret ve rahmetle muâmelede bulun! Âmîn! </p>
			<p class="Baslik_3" id="_idParaDest-43"><span class="bold_E">6. Şükürle Gerilmiş Kulların Münacaatı</span></p>
			<p class="Besmele_sola_dayali">Rahman ve Rahîm Allah’ın adıyla</p>
			<p class="a_Paragraf">Allahım! Peşi peşine akıp gelen lütuflarına karşı nasıl şükredebileceğim hususunda bütün bütün şaşkına döndüm. -Sana sonsuz defa hamd ü senalar olsun!- Fazlın coşup coşup gelince Seni senâ etmekte bütün bütün aciz düştüm. Haddimin fevkinde o kadar çok nimetle serfiraz kıldın ki beni, nasıl hamdedeceğimi bilemez oldum. İnayetinle ardarda öyle tecellîlerde bulundun ki, onlara şükürle mukabele hususunda da hepten tâkatsiz kaldım. </p>
			<p class="a_Paragraf">Rabbim! İşte bunlar, Senin bir çağlayan gibi akıp akıp gelen nimetlerine karşı kusur ve ihmallerini, kadr ü kıymet bilmeyişini itiraf eden çaresiz bir mücrimin itiraflarıdır. Rabbim, Sen Raûf ü Rahîm, Berr ü Kerîm’sin. Dergah-ı izzetine yönelenleri haybete uğratmaz, avluna sığınanları da kovup uzaklaştırmazsın. Bir dileği olanların kervanları hep Senin kapında dururlar. Yardıma ihtiyacı bulunanlar Senin dergâhının önünde konaklarlar. Ne olur Allahım! Bizi arzu ettiğimiz hususlarda haybet ve inkisara uğratma, ümitsizliğe düşürme. Bize yeis ve ümitsizlik elbisesi giydirme.</p>
			<p class="a_Paragraf">Ey bütün mevcûdâtı yaratan ve yaşatan Ulu Sultanım! Senin nimetlerinin büyüklüğü yanında benim şükrüm pek noksan; ikramlarına karşı ettiğim senâ da çok cılızdır. Üzerimdeki iman urbası da, başımdaki izzet tâcı da, boynumda hep duracak olan Sana kulluk tasması da hep Senin ihsan ve lütuflarının eseridir. Evet ya Rabbi! İhsanların o kadar hadsiz ki, onları saymaktan acizim; değil tek tek saymak hepsinin büyüklüğünü birden idrake bile güç yetiremiyorum. Senin şükrüne nasıl tâkat getirebilirim ki ben; Sana şükretmenin bile bir şükür borcu oluyor. Evet, ne zaman “leke’l-hamd/hamd Sana” desem, onun için de ayrıca bir “hamd olsun” demem vacip oluyor.<span class="bold_E"> </span></p>
			<p class="a_Paragraf">Allahım! Biz yoktuk, kerem kılıp bizi Sen var ettin ve bugüne getirdin. Senden üzerimizdeki nimetlerini tamama erdirmeni, nikmetinden, azabından, gazabından da emin kılmanı diliyoruz. Bu muhtaç kapıkullarını iki cihan saadetinin en âlâsı ve en güzeli ile sevindir. Altından kalkamayacağımız ağır imtihanlara tâbî tutmadığın ve üzerimizden sağanak sağanak yağdırdığın nimetlerin için Sana sonsuz hamd ediyor ve hamdimizin rızana muvafık, lütuflarının azametine de layık olacağını ümit ediyoruz, ey merhametine hudut olmayan, yüce ve kerîm Rabbimiz!</p>
			<p class="Baslik_3" id="_idParaDest-44"><span class="bold_E">7. Hakk’ın İtaatkâr Kullarının Münacaatı</span></p>
			<p class="Besmele_sola_dayali">Rahman ve Rahîm Allah’ın adıyla</p>
			<p class="a_Paragraf">Allahım! Sana, layık olduğun surette ibadet ü taatta bulunabilmemiz için bize yol göster. Ma’siyet mahallerine düşmemize müsaade etme ve bizi öyle yerlerden fersah fersah uzak tut. Rızana, hoşnutluğuna ulaşmamıza engel olan şeyleri yolumuzdan kaldır. İşin nihayetinde de bizi cennetlerinin en güzelleriyle sevindir! Rabbimiz! Şek ve şüpheler durmadan fitneleri körüklüyor, Senin dupduru ve tertemiz lütuflarının saffetini bulandırmaya çalışıyorlar. Sen basiretlerimizin üzerindeki şek ve şüphe bulutlarını kaldır, kalblerimizi kaplayan perdeleri aç, vicdanlarımızdaki bâtıl izlerini sök at ve içimize bütünüyle hak ve hakikat duygusunu perçinle. </p>
			<p class="a_Paragraf">Ey Rahmeti Sonsuz! Bizleri, necat ve felah limanına yanaşan geminin yolcularından eyle. Gönüllerimize, Sana dua dua yalvarmanın lezzetini duyur. Muhabbet ve sevgi havuzlarından doyasıya içmeyi lutfet. Seni sevmenin ve Sana kurbiyetin halâvetiyle sinelerimizi doldur. Üzerimizden inayetini esirgeme; esirgeme ki, gayretlerimiz sırf rızan için, himmetimiz de yalnız Sana hizmet yolunda olsun. Niyetlerimizde ihlaslı ve samimi olmayı müyesser eyle! Ya Rab! Biz Seninle varız ve Senin için varız. Sana ulaşabilmek için de yine Senden başka bir vesilemiz yoktur. </p>
			<p class="a_Paragraf">Ya Rabbenâ ve ya İlahenâ! Bizleri de, Yüce Kitab’ında zikrettiğin ‘mustafeyne’l-ahyâr’/seçkin ve hayırlı kullarından eyle. Bizi destekle ki, yolumuz hep salâha, salihâta, iyiliğe kilitlenmiş kullarının yolu olsun. Hep asil davranışların peşinde koşalım. Her zaman hayır istikametinde yarışalım. Ömrümüz fâniyât ü zâilât (gelip geçici şeyler) peşinde değil, derecelerimizin yükselmesine vesile olacak bâkiyât ü salihât (âhirette işe yarayacak salih ameller) arkasında geçsin. </p>
			<p class="a_Paragraf">Ey merhametlilerin en merhametlisi olan Rabbimiz! Sen her şeye kâdirsin; bizim dualarımıza icabette bulunmak da Sana asla zor gelmez. Ne olur ya Rab, niyazımızı kabul buyur ve bizi haybet, hüsran ve inkisâr-ı hayâle uğratma!</p>
			<p class="Baslik_3" id="_idParaDest-45"><span class="bold_E">8. Sadece Allah’ı ve O’nun Hoşnutluğunu Dileyen İrade Kahramanlarının Münacaatı</span></p>
			<p class="Besmele_sola_dayali">Rahman ve Rahîm Allah’ın adıyla</p>
			<p class="a_Paragraf">Ey bütün noksan sıfatlardan münezzeh ve topyekün kemâl vasıflarıyla mevsuf yüce Rabbimiz! Senin yol göstericiliğine sığınmayan gafil kimselerin düşe kalka yürüdükleri yollar ne kadar dar; dosdoğru yola hidayet buyurduğun bahtiyar insanların salına salına yürüdükleri yollar ise ne kadar açık ve ne kadar geniştir! Ya Rab! Senden, bizi Sana ulaştıracak yollara, o yollar içinde de en kestirme olanına hidayet etmeni, uzakları yakın hâle getirmeni, zorları da kolaylaştırmanı diliyoruz. Bizi de hep hoşnutluğun istikametinde koş(uş)turup duran.. ülfet ve ünsiyete mağlup olmayıp daima Senin kapının tokmağına dokunan.. gecelerin karanlığını ibadet ü tâatla aydınlığa çeviren.. Senin mehabetin karşısında yüreği her zaman kıpır kıpır olan.. beslenme kaynaklarını dupduru kıldığın.. arzu ettikleri şeyleri is’af buyurduğun.. talep ettikleri payelere ulaştırdığın.. fazlınla ihtiyaçlarını giderdiğin.. sevginle gönüllerini doldurduğun ve sinelerini yüce katından mâ-i zülâllerle doyurduğun kullarından eyle! O kullar ki, Senin inayetinle münacaatın lezzetine ermiş ve gözlerini diktikleri zirvelere doğru hiç durmadan yürümeye muvaffak olmuşlardır. </p>
			<p class="a_Paragraf">Ey Kendisine teveccüh edenleri yalnız bırakmayıp fazlıyla sevindiren; zikrinden gafil bulunanlara bile rahmet ve re’fetle muamelede bulunan, Vedûd ve Atûf isimleriyle kullarını cezbeden Allahım! Beni de nezdindeki lütuflardan en çok hissesi olan, yüce katında yüksek payelere ulaşmış, sadrı sinesi Senin muhabbet ve marifetinle meşbû bahtiyar kullardan eylemeni diliyorum! Rabbim! Himmetimi hizmetine, rağbetimi de Sana hasrettim. Yegâne muradım Sensin; başkası değil. Gözlerim sadece Sana mülâkî olduğum gün aydın olacaktır. Aşkım da şevkim de, içimdeki iştiyakım da sadece Sanadır ve yalnız Senin içindir. İhtiyacım da, muradım da Senin rıza ve rıdvanındır. Talebim komşuluğuna ermektir. Gayem yakınlığına mazhar olmaktır. Kalbim sadece Senin kapında gedâlık yapmakla ve yalnız Senin yüce huzurunda yalvarıp yakarmakla ünse erer ve huzur bulur. Dertlerimin dermanı da, yanan sineme serinlik verecek ilaç da yine Sende(n)dir. Tasalarımı giderip, sıkıntılarımı izale edecek biri varsa, o da yine Sensin!</p>
			<p class="a_Paragraf">Rabbim! Enîsim ol.. vahşetimi gider.. sürçmelerimi, tökezlemelerimi görmezden gel.. hatalarımı setret.. tevbemi kabul buyur.. dualarımı geri çevirme.. bu aciz bendeni hiçbir elin ulaşamayacağı sıyanet fanusun içine al ve fakr u zarûretimi sonsuz havl ve kuvvetinle zenginleştir.. ümidimin sönüp gitmesine müsaade etme.. beni uzaklığın yakıp kavuran rüzgârlarına terk etme; ey Cennetlerin Sahibi, dünya ve âhirette her şeyim olan Rabbim!</p>
			<p class="Baslik_3" id="_idParaDest-46"><span class="bold_E">9. Allah Sevgisiyle Dopdolu Olan Muhabbet Erlerinin Münacaatı</span></p>
			<p class="Besmele_sola_dayali">Rahman ve Rahîm Allah’ın adıyla</p>
			<p class="a_Paragraf">Ey muhabbet tahtının Tek Hükümdarı olan Allahım! Senin muhabbetinin halâvetini, lezzetini tattıktan sonra daha kim başka arayışlara girer ve bir kere yakınlığının ünsüne erdikten sonra kim yüzünü başka şeylere çevirir? Ya Rab! Bizleri de kurbiyetin ve dostluğun için seçtiğin, gönüllerine sevgini yerleştirmekle şereflendirdiğin, içlerine bir kor gibi Sana kavuşma iştiyakını attığın, kazana rıza ufkunu gösterdiğin, hoşnutluğunla mükâfatlandırdığın, terk edilmişliğe bırakmadığın, sadakat tahtına oturttuğun, marifetinle donattığın, kalblerini aşkınla yakıp tutuşturduğun, bakışlarını mâsivadan tecrit edip bütün bütün Zâtına yönelttiğin, gönüllerini muhabbetinle doldurduğun, nezdindeki güzelliklere karşı içlerinde rağbet uyandırdığın, lisanlarını ve gönüllerini tesbih ü zikirle zinetlendirdiğin, hamd ü şükür yoluna sevk ettiğin, her an ibadet ü tâatla meşgul ettiğin, salih amellere muvaffak kılmak suretiyle iyiler zümresine ilhak eylediğin, vicdanlarına münacaatının hazzını duyurduğun ve adanmış insanlar hâline getirdiğin makbul kullarından eyle.</p>
			<p class="a_Paragraf">Rabbimiz! Yüce huzurunda tekrar tekrar yalvarıyor ve Senden dualarımıza icabette bulunmanı istirham ediyoruz. Ne olur, bizleri, üzülmesi de sevinmesi de, neş’esi de inlemesi de Senin için (lillah, lieclillah, livechillah) olan, azamet-i İlahîye karşısında alınları hep secdede, hizmet-i imaniye ve Kur’âniye yolunda her zaman emre âmâde bulunan, haşyetten gözyaşları ceyhun olmuş, kalbleri muhabbet-i İlahîye ile dolmuş ve yürekleri ilahî heybet karşısında hep tir tir titreyen saîdler zümresine ilhak eyle!</p>
			<p class="a_Paragraf">Ey mukaddes envârını, sevgisine mazhar kıldığı kullarının gözlerine sürme yapan, envâr-ı Zâtiye’sini marifet erbabının dupduru gönüllerine akıtan, müştak gönüllerin yegâne arzusu ve muhabbet erlerinin en birinci ve asıl gayesi olan Rabbimiz! Senden, Senin sevgini ve Seni sevenlerin sevgisini istiyor ve Sana kurbiyete vesile olabilecek bütün amelleri bize sevdirmeni diliyoruz. Rabbimiz, bizi de kurb kahramanlarından eyle! Öyle aşkın bir sevgiyle içimizi donat ki, gönül pencerelerimizi Senin rızandan başka her şeye kapatalım ve öyle bir şevk ü iştiyakla ruhlarımızı doyur ki, Senin hoşnut olmadığın hiçbir şeye tenezzül etmeyelim. Bize de nazar-ı muhabbet ve nazar-ı merhametle bak. Bizden yüz çevirme ve bizi mesut ve bahtiyar insanlardan eyle, ey dualarımızı her zaman kabulle karşılayan Merhametliler Merhametlisi Rabbimiz!</p>
			<p class="Baslik_3" id="_idParaDest-47"><span class="bold_E">10. Hakk’ın Hoşnutluğuna Ulaşmak İçin Sürekli Değişik Vesileler Arayan Kulların Münacaatı</span></p>
			<p class="Besmele_sola_dayali">Rahman ve Rahîm Allah’ın adıyla</p>
			<p class="a_Paragraf">Allahım! Seni, yüce şanına layık olarak bilebilmem için yine Senin re’fet ve rahmetine ve ümmetini azaba terk etmeyecek olan rahmet nebîsi Habîbin’in şefaatine muhtacım; başka hiçbir vesilem ve tutunacak hiçbir dalım yoktur. Senden bu vesileleri, bağışlanmam ve rızana ermem için bir yol hâline getirmeni dileniyorum. Ümitlerim Senin keremine tutundu; taleplerim de yine Senin hududu olmayan cömertliğine sığındı. Bu arzularımı gerçekleştireceğini ümit ediyorum. Rabbim! Beni hep salih amellerde istihdam eyle ve işlerimin sonucunu daima hayırlı kıl. Beni Cennetinin en güzel yerlerine yerleştireceğin, orada da sürpriz lütuflarınla sevindirip dostluğunla şereflendireceğin seçkin insanlardan eyle! Ey kereminden öte kerem, merhametinden öte merhamet olmayan! Ey yalnız kalmışların en güzel enîsi! Ey kovulmuşların en lütufkâr sığınağı! Ellerimi affın için kaldırıyor, avuçlarımı da keremine açıyorum. Ne olur, ey dualarımı işiten Rabbim, beni kapından mahrumiyetle geri çevirme. Beni haybet ve hüsrana maruz bırakmakla imtihan etme! Âmîn!</p>
			<p class="Baslik_3" id="_idParaDest-48"><span class="bold_E">11. Huzur-u İlahîde Acz ü Fakrını Şefaatçi Yapanların Münacaatı</span></p>
			<p class="Besmele_sola_dayali">Rahman ve Rahîm Allah’ın adıyla</p>
			<p class="a_Paragraf">Allahım! Kırıklarımı sadece Senin lütfun ve rahmetin sarıp sarmalayabilir. Beni fakirlikten kurtaracak bir şey varsa o da Senin kerem ve ihsanındır. Korkularım ancak Senden gelecek emn ü emanla kaybolup gider. Beni zilletten kurtarıp azîz kılacak yegâne güç de Senin saltanatındır. Umduklarıma bir tek Senin fazlınla nâil olabilir, taleplerimi de yalnızca Senin ucu bucağı olmayan hazinelerinden karşılayabilirim.</p>
			<p class="a_Paragraf">Allahım! Senden başka ihtiyaçlarımı giderebilecek bir güç ve kuvvet sahibi yoktur. Sıkıntılarımı yalnız Senin rahmetin, karşılaştığım meşakkatleri de bir tek Senin re’fetin izale edebilir. Susuzluğumu ve içimdeki yangını ancak Sana mülâkî olmakla söndürebilir, aşk u şevkime teselliyi de yalnızca Sana münacaatta bulabilirim. Senin maiyyetine ermeden karardâde olabilmem mümkün değildir. Tasalarımı ve içimdeki harareti Senin rahmet ve şefkatinden başka izale edebilecek bir ilaç da bilmiyorum. Hastalıklarıma yalnız Senin rahmet tecellilerinde şifa bulabilir; gamımı, kederimi bir tek Senin kurbiyetinle giderebilirim. Yaralarımı da sadece Senin afv u safhın tedavi edebilir. Kalbimin üzerine bir tortu gibi çöken kesîf örtüleri Senin bağışlamanla kaldırabilir, sadrıma çöreklenen vesveseleri de yine Senin inayetinle uzaklaştırabilirim. </p>
			<p class="a_Paragraf">Ey rahmetine, merhametine nâil olmak, rıza ve rıdvanına ehil hâle gelmek, kullarının en nihaî emeli, isteği, talebi, arzusu olan Sultanlar Sultanı Allahım! Ey salih kulların dostu! Ey korkuya kapılanların emn ü emânı! Ey zaruret içinde kıvranan gönüllerin ızdırap dolu hallerine icabette bulunan! Ey fakirliğe müptela olmuşları görüp gözeten! Ey dertlilerin dertlerine nezdinden dermanlar gönderen! Ey inayetiyle, yardım talebinde bulunanların imdadına koşan! Ey fakirlerin ve düşkünlerin ihtiyaçlarını gideren! Ey keremi bütün keremleri aşkın, merhameti de bütün merhametlerin ötesinde ve hepsinin kaynağı olan Yüce Rabbim! Huzurunda boyun büküyor ve maddî-manevî ihtiyaçlarımı Sana arz ediyorum. Tazarrum da, niyazım da başkasına/başkalarına değil yalnız ve yalnız Sanadır. Gönlümü rıdvanının serinliğiyle ferahlatmanı ve nimetlerini kesintisiz olarak devam ettirmeni istirham ediyorum. İşte huzurundayım.. kerem kapının önünde durdum.. nezd-i ulûhiyetinden geleceğini ümit ettiğim iyilik ve cömertlik esintilerine kendimi saldım.. Kitabın Kur’ân gibi sapasağlam bir ipe tutundum.. Dinin İslâm gibi asla zarar verilemeyecek bir kulpa sımsıkı sarıldım. </p>
			<p class="a_Paragraf">Ameli yok denecek kadar az, iki kelimeyi bir araya getirmeye bile tâkat getiremeyecek kadar da aciz bu abd-i zelîle, bu zavallı kuluna merhamet et! Hadd ü hesabı olmayan bol nimetlerinden onu da nasiplendir. Hiçbir gölgenin kalmadığı o günde onu da Kendi gölgene al, ey Kerîm, Cemîl ve Erhamürrâhimîn olan Allahım! </p>
			<p class="Baslik_3" id="_idParaDest-49"><span class="bold_E">12. İrfan ve Marifet Erleri Olan âriflerin Münacaatı</span></p>
			<p class="Besmele_sola_dayali">Rahman ve Rahîm Allah’ın adıyla</p>
			<p class="a_Paragraf">Allahım! Diller, celâline yaraşır şekilde Seni senâ etme hususunda tâkatsiz kaldılar. Akıllar, cemâlinin künhünü idrake kalkıştı fakat aciz düştüler. Gözler de aynı âkıbetle karşı karşıya kaldı ve Senin sübuhât-ı vechini müşahedeye güç yetiremediler. Hiç kimse Seni bilmeye, marifetine ermeye tam muktedir olamadı ve bilme peşinde olanlar bu husustaki acziyetlerini en büyük idrak bildiler. </p>
			<p class="a_Paragraf">Rabbimiz! Bizleri sadr u sinelerinde şevk ü heyecanın kök saldığı.. muhabbet hislerinin bir karasevda hâlinde kalblerinin bütününü sardığı.. tefekkür deryalarında derinleştikçe derinleşmiş.. kurbiyet payesiyle şereflendirilmiş.. mükâşefe yamaçlarında ilahî sırlara uyanmış.. muhabbet havuzundan kana kana içmiş.. özlerinde saflığa, duruluğa ermiş.. gözlerindeki perde kalkmış.. imanın hazzını vicdanlarında tam hissetmiş.. bütün şek ve şüphelerden kurtulmuş.. gönülleri, Seni bilip bulmanın inşirahıyla dolup taşmış.. himmetleri coşmuş.. eksiksiz huzuru ve tastamam saadeti elde etmiş.. Hakk’ın muâmelesi gibi bir âb-ı hayat kaynağından kevserler içmiş.. içleri üns esintileriyle ayrı bir güzelliğe ulaşmış.. her türlü korkudan, endişeden emin kılınmış.. Rabb’e rücû ve teveccühle gönülleri itmi’nana ermiş.. ruhları yakîn zirvelerinde felahı bulmuş ve dünya-âhiret pazarında, dünyayı verip âhireti almak suretiyle kârlı bir ticarete muvaffak olmuş bahtiyar kullarından eyle!</p>
			<p class="a_Paragraf">Rahmet ve Şefkat Sultanı Mevlâmız! Senin, zikrinle meşbû gönüllere saldığın ilhamlar ne kadar lezzetli, Gaybu’l-Guyûb olan Zâtın istikametindeki nâmütenâhî seyr u sülûk (yolculuk) ne kadar tatlı, muhabbetinin tadı ne kadar hoş, kurbiyetinin gönüllere akıttığı esintiler de ne kadar ferahlatıcıdır! Ne olur, bizi, huzurdan kovulup uzaklaştırılmanın azabıyla tanıştırma ve bizi marifet erbabı has kullarının zümresine ilhak eyle! </p>
			<p class="a_Paragraf">İhsanına, rahmet ve merhametine sığınarak bunları Senden dileniyoruz, dualarımızı kabul buyur, ey azamet ve ululuk tahtının Sultanı ve ey lütf u keremiyle, sevdiklerini umduklarına nâil eyleyen Merhametliler Merhametlisi Rabbimiz!</p>
			<p class="Baslik_3" id="_idParaDest-50"><span class="bold_E">13. Allah’ı Çokça Zikreden Zâkirlerin Münacaatı</span></p>
			<p class="Besmele_sola_dayali">Rahman ve Rahîm Allah’ın adıyla</p>
			<p class="a_Paragraf">Allahım! Bir vecîbe olarak omuzlarıma koymasaydın, ben katiyen Senin zikrine teşebbüs edemezdim. Seni şanına layık şekilde zikretmeye güç yetiremeyeceğime göre nasıl böyle bir şeye teşebbüs edebilirdim ki! Ben nerede, Seni takdis edecek biri olmak nerede? Senin üzerimizdeki en büyük nimetlerinden biri de hiç şüphesiz Yüce Zâtının zikrini lisanlarımıza akıtman ve Seni tenzih ü tesbih edip, huzurunda dua dua yalvarmamıza müsaade etmiş olmandır. -Sana bin kere, yüzbin kere, milyonlar kere şükürler olsun Allahım!- Rabbimiz, üzerimizdeki nimetini tamamla. Bize yalnızken veya bir toplulukta bulunurken, gece-gündüz, açık-gizli, rahatlıkta-zorlukta hep Senin yâdınla oturup kalkmayı nasip et. Bizi hep dupduru, katışıksız amellerde istihdam eyle. Kusur ve günahlarımızı da ince hesaba tâbi tutma ve ne kadar hatamız varsa hepsini mağfiret buyur! </p>
			<p class="a_Paragraf">Allahım! Selim ve temiz kalbler hep Senin sevdana tutulmuşlar, farklı farklı gönüller sadece Senin marifetin etrafında bir araya gelmişlerdir. Kalbler sadece Seni anmakla itmi’nan bulup oturaklaşır; his ve heyecanlar da yalnızca Sana vâsıl olunca sükûna ererler. Her yerde sayısız lisanlarla tesbih edilen Sen; her zaman kendisine yönelinip ibadet ü tâatta bulunulan Sen; varlığına bir başlangıç ve son olmayıp her zaman varolan Mevcûd-u Ezelî Sen; çeşit çeşit dillerle kendisine dua dua yalvarılan Sen; bütün kalblerin tâzimle yâd ettiği biricik Zât da yine Sensin. Rabbim! Bu zamana kadar zikrinden başka nede bir zevk ve lezzet olduğunu zannetmişsem; ünsünden hariç hangi şeyde rahat bulduğumu düşünmüşsem; yakınlığının dışında neleri sürûr vesilesi addetmişsem ve Sana tâattan başka ne tür şeylerle meşgul olmuşsam, onların hepsinden tevbe ediyor ve Senden bağışlanma diliyorum. </p>
			<p class="a_Paragraf">Ya Rabbelâlemîn! Sen, Kur’ân-ı Mübînin’de, <span class="italik_E">“Ey iman edenler! Rabbinizi çok çok zikredin!”, “O’nu sabah-akşam hep tesbihlerle anın!”,</span> <span class="italik_E">“Siz kendi idrak ve gücünüz ölçüsünde Beni anın ki, daralıp sıkıştığınızda Ben de sizi anayım!” </span>buyuruyorsun. Senin bütün beyanların haktır ve biz hepsine “Âmennâ ve saddeknâ/İnandık ve tasdik ettik.” diyoruz. Bize zikrinden uzak kalmamamızı emrediyor ve ona karşılık şanına yaraşır şekilde bizi anmakla şereflendireceğini vaadediyorsun. Ey zikredenlerin en güzeli ve Merhametlilerin en Merhametlisi Rabbimiz! Biz, Seni emrine muvafık bir tarzda zikretmeye gayret ettik ve etmeye de devam edeceğiz. Sen de, ne olur, vaad-i Sübhânîni yerine getir ve sürûra susamış bu kapıkullarının gönüllerine bir nebze olsun ferahlık sal! </p>
			<p class="Baslik_3" id="_idParaDest-51"><span class="bold_E">14. Allah’ın Dinine Sımsıkı Sarılanların Münacaatı</span></p>
			<p class="Besmele_sola_dayali">Rahman ve Rahîm Allah’ın adıyla</p>
			<p class="a_Paragraf">Ey Kendisine iltica talebinde bulunanların koruyucusu ve himaye isteyenlerin hâmîsi! Ey helake sürüklenenleri helak olmaktan kurtaran! Ey muhtaç ve acınacak durumlara maruz kalanları koruyup kollayan! Ey düşkünlere her zaman merhamet nazarıyla bakan! Ey ızdırar içinde iki büklüm olanların gönüllerinden kopup gelen münacaatlarına cevap veren! Ey fakirleri zenginleştiren! Ey kırık kalbleri tamir eden, sarıp sarmalayan! Ey ümitsizliğe giriftar olanlara ümit kaynağı olan! Ey nusretiyle, gadr ve zulme uğramış mazlumların imdadına koşan! Ey korkuyla yaşayanların endişelerini izale buyuran! Ey tasası olanların kederlerini bertaraf eden ve rahmet, re’fet ve şefkatine dehalet edenleri görüp gözeten, muhafazası altına alan Yüce Rabbim! Benim gibi bir çaresiz için Senin güç, kuvvet ve kereminden başka hangi şey bir sığınak olabilir? Senin kudretinin himayesine girmezsem, beni başka kim koruyabilir? Senin affın olmazsa, bu mücrim kulun işlediği onca günahın vebalinden nasıl sıyrılabilir, Sen nazar-ı müsamaha ile bakmazsan, hatalarının boynuna taktığı kementlerden nasıl kurtulabilir? Yüce Mevlâm! Şayet Sen inayetinle imdadıma yetişmezsen, işlediğim kötülüklerin elemli âkıbetinden kurtulmam katiyen mümkün olamaz. Senin azabından yine Senin şefkatine sığınıyorum. Sen, rahmet kapına dokunanlara kayıp yaşatmaz, onları hizlâna uğratmazsın. Yüce dergâhına sığınanlara azap etmez, onları terk edilmişlik ızdırabıyla karşı karşıya da bırakmazsın. </p>
			<p class="a_Paragraf">Ey Rab! Rahmetinin vesayetine iltica ediyor, lütfundan sürpriz ihsanlar bekliyoruz. Hem fakir, hem muhtaç, hem gidecek başka kapıları olmayan, “hem âsî, hem aciz, hem gafil, hem cahil, hem alîl, hem zelîl, hem müsî’, hem müsinn, hem şakî” olan, fakat gelip dergâhına sığınan bu kaçkınları himayenden ve riayetinden mahrum bırakma! Senin sıyanetine dehalet ediyoruz; helakimize sebebiyet verebilecek tehlikeli zeminlerden, kalb ve ruh hayatımız adına afet sayılabilecek tavır ve davranışlardan bizi uzak tut. Dehrin musibetlerine karşı muînimiz ol. Dünya hayatının çetin imtihanlarında kayıplar yaşamamıza müsaade etme. Üzerimize sağanak sağanak sekîne indir. Düşüp kaymadan, yalpa yapmadan, yan çizmeden, dünya ve ukba hayatımız adına aldanma sebebi olabilecek her türlü yanlışlıklardan bizleri koru, ey rahmet, re’fet ve merhamet sultanı olan Rabbimiz!</p>
			<p class="Baslik_3" id="_idParaDest-52">15. Zühd İnsanı Olan Zâhidlerin Münacaatı</p>
			<p class="Besmele_sola_dayali">Rahman ve Rahîm Allah’ın adıyla</p>
			<p class="a_Paragraf">Bizi yoktan var edip varlığından haberdar eyleyen Yüce Allahımız! Ahirete uzanan yolda nasibimize şu dağdağalı dünya hayatı düştü ve bizi sayılamayacak kadar tuzaklarla çepeçevre kuşattı. Öyle gaddar, öyle mekkâr bir dünya ki, bitip tükenme bilmeyecek heva ve heveslerle elimizi kolumuzu bağladı. Rabbimiz! Dünya hayatının hile ve hud’alarından Sana iltica ediyor, câzibedar güzelliklerine gönül kaptırıp aldananlardan olmaktan da yine Senin inayet ve sıyanetine sığınıyoruz. Rabbim, en iyi Sen bilirsin ki, o zalim dünya, taliplerini helake sürükler; sevdalılarını telef eder; binbir âfet ve felaketle yüzyüze getirir. Yüce Rabbim, tevfîkini bize yâr et.. sıyanetini esirgeme –ki zaten esirgemek Senin şanından değildir.. içimizi dünyanın mülevves yüzüne karşı istiğna hisleriyle doldur.. muvakkat dünya hayatının, ruhu ve kalbi öldüren tuzaklarına düşmekten bizi koru.. dünyaya dalıp da Senin emirlerine muhalefet etmekten bizi muhafaza buyur. işlerimizi de Sana havale ediyoruz, ne olur, onları en hayırlı şekilde tamamla.. rahmetinden hissemizi artırdıkça artır.. coşup coşup taşan mevhibe sağanaklarını –her ne kadar liyakatimiz olmasa da– bizim gönüllerimize de akıt.. sevgini sinelerimize tastamam yerleştir.. marifetinin nurlarıyla kalbimizi ihya buyur.. affının halâvetini, marifetinin lezzetini vicdanlarımıza duyur.. Sana mülâki olacağımız günün ışığıyla gözlerimizi aydınlat ve saf, duru ve has kulların olan ebrar ve salihlerin kalblerinden dünya sevgisini çıkardığın gibi bizim kalblerimizden de çıkar, ey rahmetine ve keremine nihayet olmayan Rahman ü Rahîm!</p>
			<p class="a_Paragraf"> Ey hususî donanımlarla yarattığı bir kısım müstesna insanlarla beşeriyeti karanlıklardan aydınlığa çıkaran rahmeti sonsuz Rabbimiz! Niyazımızın nihayetinde sevgili habibin Hazreti Muhammed Mustafa’ya, tertemiz, pırıl pırıl ve masum aile efradına, her biri birer hidayet rehberi olan yol arkadaşlarına, zerrât-ı kâinat adedince salât ve selâm ediyor; başta Efendiler Efendisi olmak üzere, onların yüzü suyu hürmetine dileklerimizi kabul buyurmanı diliyor ve dileniyoruz. Bahtına düştük, lütfen ve keremen, bizi ümit beslediğimiz hususlarda haybet ve hüsrana uğratma! Âmîn! </p>
			<p class="Baslik_2" id="_idParaDest-53">İmam Zeynülâbidîn Ali ibn Hüseyin Hazretlerinin <br/>İstenmeyen Şeylere Karşı Okuduğu Bir İstiâze Duası</p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Allahım! Hırsın azgınlığından, gazap ve öfkenin haddini aşmasından, hasedin galebe çalmasından, sabrın zaafa uğramasından, kanaatin azlığından, ahlâkın bozulmasından, şehvetin azdırmasından, bağnazlıktan, hevaya uyup Hüda’ya muhalefet etmekten, gaflet uykusundan, külfet altında ezilmekten, bâtılı hakka tercih etmekten, günahta ısrardan, kulluğu az fakat ma’siyeti çok olmaktan, zenginlerin böbürlenmesinden, fakirleri hor ve hakîr görmekten, yanımızda bulunanlara sû-i muâmelede bulunmaktan ve ehl-i ma’rûf olan güzel ahlâklı insanlara teşekkürü terk etmekten Sana sığınıyoruz. Derdest edilip hizlana uğramaktan, hakkımız olmayanı yemekten ve bilmediğimiz bir konuda kelâm etmekten de yine Sana iltica ediyoruz.</p>
			<p class="a_Paragraf">Allahım! Çirkin ve kötü mülahazalardan, başkalarını tahkir etmekten, şeytanın vesveselerine aldanmaktan, zamanın başkalaştırmasından, gücü elinde bulunduranların zorbalıklarından da yine Sana dehâlet ediyoruz. İsrafa girmekten, kâfî olanla iktifâ etmemekten, düşmanların şamatasından, mal-mülk sahiplerine muhtaç olmaktan, hayat şartlarının ağırlaşmasından ve hazırlıksız bir vaziyette ölüme yakalanmaktan da Sana sığınıyoruz.</p>
			<p class="a_Paragraf">Ya Rab! Dayanılmaz hasret ve hicranlar yaşamaktan, şekâvetin karanlık vadilerine yuvarlanmaktan, kötü âkıbetten, sevaptan mahrum kalıp azaba dûçar olmaktan da yine Senin rahmet, şefkat ve mağfiretine iltica ediyoruz. Ey Erhamürrâhimîn! Bütün bu saymaya çalıştıklarımızdan bizleri muhafaza buyur ve Efendimiz Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span> ve ehline salât ü selâm eyle. Âmin!</p>
			<p class="Baslik_2" id="_idParaDest-54"><span class="bold_E">İmam Zeynülâbidîn’in </span>(r.a.)<span class="bold_E"> Sabah ve <br/>Akşam Okuduğu Dua</span></p>
			<p class="Besmele">Rahman ve Rahîm Allah’ın adıyla </p>
			<p class="a_Paragraf">Gece ve gündüzü kuvvetiyle yaratan, onları kudretiyle birbirinden ayıran, her birisi için belirli bir sınır ve süre koyan ve kullarının rızıklarını temin ve hayatlarını idame ettirmeleri için geceyi gündüze, gündüzü de geceye katan Cenab-ı Allah’a her türlü hamd ü senalarla hamd olsun. Gündüzün yorgunluğunu bir sükûnet içinde atabilsinler diye kulları için geceyi yaratan O; uyuyup dinlenebilsinler, yeniden zindelik ve canlılık kazanabilsinler ve hayatın meşru zevk ve lezzetlerinden istifade edebilsinler diye onu bir örtü ve elbise yapan da yine O’dur. O’dur ki, kulları, Rabbilerinin kendileri için takdir buyurduğu lütufları arayıp araştırsınlar, rızık yollarına müracaat etsinler, yeryüzünde gezip dolaşsınlar, Allah’ı anlatsınlar ve böylece hem dünyadaki ihtiyaçlarını gidersinler hem de ötede yüce mertebelere nâil olsunlar diye gündüzü de aydınlık yaratmıştır. Bütün bunlarla, O Yüceler Yücesi bir taraftan kullarının işlerini bir düzene koymakta, diğer taraftan da onları imtihan etmektedir. Kullukta bulunmaları, farzları yerine getirmeleri ve ahkâm-ı İlahîyeyi tatbik etmeleri gereken yerlerde nasıl davrandıklarını kendilerine göstermektedir. <span class="italik_E">“O, kim doğru yolun dışındadır, kim o yolu izlemektedir çok iyi bildiğinden, kötülük yapanlara ancak yaptıklarının karşılığıyla mukabelede bulunur, iyilik yapanları ise iyiliğin en büyüğüyle mükâfatlandırır.”</span></p>
			<p class="a_Paragraf">Allahım! Gecenin karanlığını yarıp sabahı ortaya çıkardığın, gündüzün ziyasından bizleri faydalandırdığın, rızık kaynaklarını gösterdiğin ve bizi afet ve musibetlerden koruduğun için Sana nihayetsiz hamd ü senalar ediyoruz.</p>
			<p class="a_Paragraf">Allahım! Biz ve bütün varlık; sema ve arz, her ikisi içine serpiştirdiklerin; sabit ve hareketli olanlar; oturanlar, dikilenler; havada yükselenler ve toprağın altında bulunanlar, hepimiz Sana ait olarak sabahladık. Senin kabza-ı tasarrufunda erdik sabaha. Hâkimiyet ve saltanatın üzerimizde ve meşîetinle çepeçevre sarılmış olarak. Her fiil ve hareketimiz Senin emir ve tedbîrin dâhilinde cereyan etmektedir. Yapıp ettiklerimiz Senin hakkımızdaki takdirinden ibarettir. Bizden sâdır olan bütün hayırlar ancak Senin ihsanlarındır. İşte yepyeni ve taptaze bir gün, her hâlimizi görüp gözetmek üzere başlıyor. İhsanla hareket edersek bizden memnun ayrılacak fakat seyyiata girersek o zaman da bizden şikâyetçi olacak.</p>
			<p class="a_Paragraf">Allahım! Efendimiz Hazreti Muhammed’e <span class="_aleyhisselam-_E _idGenCharOverride-1">(sallallahu aleyhi ve sellem)</span>  ve âline salât eyle. O salât hürmetine bize de bugünümüzü hasenât ile tamamlamak, küçük ya da büyük herhangi bir günah işlememiş, hiçbir seyyiâta bulaşmamış olarak onunla vedalaşmak nasip et. Bol bol hasenât işlemeye bizi muvaffak kıl. Dinin hoş görmediği çirkinliklerden ve münkerattan uzak tut. Bugünümüzü başından sonuna kadar bizim için hamd, şükür, ecr ü mükâfat, âhiret hazırlığı ve fazl u ihsanla doldur.</p>
			<p class="a_Paragraf">Allahım! Hasenât ve seyyiâtımızı kaydetmeye memur kıldığın Kirâm-ı Kâtibîn meleklerinin hakkımızdaki vazifelerini kolaylaştır. Amel sayfalarımızı iyiliklerle doldur ve bir kötülüğe girip onlara karşı utanılacak hallere düşmekten bizi koru.</p>
			<p class="a_Paragraf">Allahım! İçinde bulunduğumuz bugünün her anında ibadet ve şükürden nasibimizi bol eyle. Ve hepsi her şeyi dosdoğru kaydeden meleklerini o anlarımıza şahit tut.</p>
			<p class="a_Paragraf">Allahım! Efendimiz Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span> ve aile halkına salât eyle. Bizi de, önümüzden, arkamızdan, sağımızdan, solumuzdan hâsılı her tarafımızdan gelebilecek tehlikelerle karşı karşıya gelmekten ve ma’siyetlere düşmekten koru. Bizi en geniş manasıyla kulluğa eriştir ve muhabbetine ulaştıracak güzelliklerde istihdam buyur. </p>
			<p class="a_Paragraf">Allahım! Efendimiz Hazreti Muhammed’e <span class="_aleyhisselam-_E _idGenCharOverride-1">(sallallahu aleyhi ve sellem)</span>  ve ehl-i beytine salât et ve bizi şu gün ve gecemizde hatta bütün günlerimizde, kötülüklerden uzak kalmaya, nimetlerin karşısında şükürle gerilmeye, Resûl-i Ekrem’inin sünnetlerine hakkıyla ittiba etmeye, bid’atlardan uzak durmaya, emr-i bi’l-maruf ve nehy-i ani’l-münker vazifesini bihakkın yerine getirmeye, İslâm’ı müdafaaya, bâtılı ortadan kaldırıp hakkı ikâme etmeye, yoldan ayrılanları yeniden İslâm’ın güzellikleriyle tanıştırmaya, zayıflara yardımcı olmaya ve ızdırar içindeki çaresizlere el uzatmaya muvaffak kıl.</p>
			<p class="a_Paragraf">Allahım! Efendimiz Hazreti Muhammed’e <span class="_aleyhisselam-_E _idGenCharOverride-1">(aleyhisselâm)</span> ve aile efradına salât et. Bizim de bugünümüzü yaşadığımız en bereketli gün, beraber olduğumuz en faziletli arkadaş ve geçirdiğimiz en hayırlı zaman dilimi eyle. Bizi, gün ve gecelerin üzerinden gelip geçtiği bütün kulların içerisinde Senden en çok hoşnut olan, ihsan buyurduğun nimetlerine en fazla şükreden, vaz’ buyurduğun emirlerine en ziyade riayet eden ve yasaklardan en çok kaçınan kulların eyle. </p>
			<p class="a_Paragraf">Allahım! Seni -ki şahit olarak Sen yetersin-, yarattığın arz u semayı, her ikisine meleklerinden ve diğer kullarından yerleştirdiklerini, şu günümde, şu saatimde, şu gecemde ve bulunduğum şu mekânda, şu ikrarıma şahit tutuyorum: Senden başka bir ilah yoktur. Sen adaleti ikâme eder, hükümlerinde hep hakkı gözetir, kullarına re’fet ve merhametle muamele edersin. Varlık bütünüyle Senindir. Ve Hazreti Muhammed <span class="_aleyhisselam-_E _idGenCharOverride-1">(aleyhi efdalüssalavât ve etemmütteslîmât)</span> Senin elçin ve en hayırlı kulundur. O’nun omuzlarına yüklemiş olduğun mukaddes peygamberlik vazifesini bihakkın eda etmiş ve emir buyurduğun şekilde ümmetine gerekli nasihatleri güzel halleriyle göstermiş, mübarek beyanlarıyla da tebliğ etmiştir. </p>
			<p class="a_Paragraf">Allahım! Efendimiz Hazreti Muhammed’e ve hane-i saadetinin bahtiyar fertlerine başka hiçbir kuluna etmediğin kadar salât eyle. O’nun üzerimizdeki hakkını ödememiz bizim için imkânsızdır. Sen bizim için, O Fahr-i Kâinat’a kullarından hiçbirine vermediğin kadar bol mükâfat ver. Başka hiçbir peygambere ümmeti adına lütfetmediğin kadar, bizim için Efendimiz’e lütufta bulun. Muhakkak ki Sen, engin lütufların, bol mağfiretin sahibi ve azamet tahtının yegâne Sultanısın. Merhameti bütün merhametlerin ötesinde olan Rahman u Rahîm de Sensin. Efendimiz Hazreti Muhammed’e, onun pak, temiz, seçkin ve necip ehl-i beytine salât eyle ve o salât hakkı için bizim dualarımızı da kabul buyur.</p>
			<p class="a_Paragraf">Ezelden ebede kadar bütün hamd ve medh u  senalar Âlemlerin Rabbi Allah’a aittir. </p>
			<p class="Baslik_2" id="_idParaDest-55"><span class="bold_E">İmam Zeynülâbidîn’in </span>(r.a.)<span class="bold_E"> Arefe Günü Duası</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Hamd, Âlemlerin Rabbi Allah’adır. Yerleri ve gökleri yoktan yaratıp sonsuz celâlle ikram ve cemâli cem’ eden, her varlığın Rabbi, İlahı, Hâlikı, Vârisi, benzeri olmaktan münezzeh, hiçbir şey ilmi dairesi dışına çıkamayan, her şeyi ihata eden ve her şeyi gören Allahım! Hamd yalnız Sana mahsustur.</p>
			<p class="a_Paragraf">Allahım! Ma’bûd-u bilhak ve Maksûd-u bilistihkak Sensin. Senden başka ilah yoktur. İkincisi olmayan tek ilah Sensin. Senden başka ilah yoktur; kerem sahibi Kerîm, azamet sahibi Azîm, ululuk sahibi Kebîr Sensin. Senden başka ilah yoktur; kadri yüce, şanı yüksek, cezalandırması pek çetin Aliyy ü Müteâl Sensin. Senden başka ilah yoktur; Rahman Sen, Rahîm Sen, Alîm Sen, Hakîm de Sensin. Senden başka ilah yoktur; Semî’, Basîr, Kadîm, Habîr yalnız Sensin. Senden başka ilah yoktur; iyilik ve ihsanları bol ve devamlı Kerîm sadece Sensin. Senden başka ilah yoktur; varlığının başlangıcı olmayan Evvel ve sonu olmayan Âhir yalnız Sensin. Senden başka ilah yoktur; yüceliğinle beraber yarattıklarına yakınlardan yakın, yakınlığınla beraber de yücelerden yüce Sensin. Senden başka ilah yoktur; mutlak fazl, şeref ve kibriya sahibi güzellerden güzel Sensin ve hamd Sana layıktır. Senden başka ilah yoktur; bütün eşyayı yoktan, benzersiz şekilde var eden Sen, yokken onlara sûret veren Sen, örnekleri bulunmaz iken onlara vücut veren de Sensin. Her şeye bir ölçü takdîr eden, kolaylaştıran, nizam ve intizam veren de Senden başkası değildir. Yaratmanda Sana yardım edecek bir şerîke ihtiyacın olmadığı gibi, umûr-u âliyende bir vezîre de ihtiyacın yoktur. Her türlü şebîh ve nazîrden münezzehsin. Murad buyurduğun katiyen tahakkuk eder. Takdir ve hükmün adalet ve hakkın ta kendisidir. Mekânlar katiyen Seni istiab edemez; deliller yüce şanına kayyim olamaz; bürhan ve beyanlar da Seni ululuğunla ifadeye güç yetiremezler. Her şeyi tek tek döküp sayan Sen, onlara bir süre, ömür ve ölçü takdir eden de Sensin. Ne vehim ve hayaller ulaşabilir Senin Yüce Zâtını anlayabilme ufkuna, ne de akıl ve idrakler kavrayabilir mahiyet-i nefsi’l-emriyenle Seni. Bir mekân mülahaza ederek Seni idrak etmeye çalışan gözler hep haybetle geri dönerler.</p>
			<p class="a_Paragraf">Allahım! Zâtına bir hudut çizmek, mevcûdât içerisinde Senin için bir misil ve benzer düşünmek kimin haddine? Sen doğmak, doğurulmak gibi hususlardan da münezzeh ve müberrâsın. Zıddın yoktur ki, Seninle zıtlaşabilsin. Benzerin yoktur ki, Seninle yarışabilsin. Niddin yoktur ki, Sana muaraza edebilsin. Bütün eşyayı baştan yaratan, icat eden, yok iken varlık sahasına çıkaran Sensin. Senin varlıktaki sanatın ne hârikadır Allahım! </p>
			<p class="a_Paragraf">Sübhansın; bütün kemâl sıfatlarıyla muttasıf, topyekün noksan vasıflardan da muallâ ve müberrâsın. Şanın ne yücedir, makamın ne yüksektir ve hüccetin, hakkı ve hakikati ayan-beyan ortaya koymada ne kadar güçlüdür! Sübhansın; çok lütufkârsın; re’fet ve şefkatinin hududu yoktur. Muhkemlerden muhkem her işinde mutlaka iç içe hikmetler nümayandır. Mülkünde dilediği gibi ferman buyuran, cömertliğine hudut olmayan, takdir edilemeyecek kadar yüce, güzeller güzeli, fazl u şerefi nihayetsiz, kibriya ve hamd Zâtına mahsus olan Allahım! Sübhansın. Sübhansın; varlığı iyilik ve ihsanlarınla donattın. Kullarına her güzelliğin yolunu gösterdin ve o güzelliklere ulaştırdın. Her kim din ve dünya selâmeti için Senin yoluna sarılırsa mutlaka aradığını bulur. Sübhansın Allahım; ilminin taalluk ettiği her şey huzurunda boyun eğmiş, arşın altında ne varsa hepsi azametin karşısında kemerbeste-i ubûdiyet içinde iki büklüm olmuş, bütün yarattıkların boyun eğerek hükmüne teslim olmuşlardır. Sübhansın Allahım Sübhansın; hissedilmek, dokunulmak, komplo kurulmak, haksızlığa uğramak, ihata edilmek, mağlûbiyet yaşamak, karşı çıkılmak, zulmedilmek, cidal yapılmak, engellenmek, hud’a ve mekre maruz kalmak gibi mahlûkata mahsus eksikliklerden münezzeh, müberrâ, muallâ ve müzekkâsın. Sübhansın; yolun düz ve pürüzsüz bir cadde, her icraatın da doğru ve tam yerindedir. Sen de Hayy ve Samed’sin. Sübhansın, beyanın hüküm, hükmün kat’î ve muradın muhakkaktır. Sübhansın; meşîetini engelleyecek, kelimelerini değiştirecek bir güç ve kuvvet yoktur. Sübhansın; âyetlerin apaçıktır. Gökleri ve rüzgârları yaratan Sensin. Ebedler Sultanı Allahım! Ebedlere kadar hamdim sanadır. İyilik ve ihsanlarına mukabil sonsuz hamd ü senalarla Sana hamd ve şükür ediyorum. Dilerim ki hamd ü senalarım Senin hoşnutluğunun artmasına vesile olsun. Ne kadar hamd eden varsa hepsinin hamdleri kadar Sana hamd ve bütün şükredenlerin şükürlerinin ötesinde şükürler ediyorum. Öyle hamd ki, sadece Sana yakışır ve onunla yalnız Sana yaklaşılır. Öyle bir hamd ki, önceki nimetleri devam ettirir, sonrakilerin de davetçisi olur. Öyle hamd ki, zaman ilerledikçe o katlanarak artar ve artmaya hep devam eder. Öyle hamd ki, sayısını tutmaktan Hafaza melekleri aciz kalır ve Kâtibîn meleklerinin yazdığından daha fazla olur. Öyle bir hamd ki, Senin Arş-ı Mecîd’ine muvâzî, Yüce Kürsî’ne de muâdil gelir. Öyle hamd ki, ulu nezdinde sevabı tam ve karşılığı bütün güzel mükâfatlar olur. Öyle hamd ki, içimin sesi-soluğu olur ve kaynağını niyetimin duruluğunda bulur. Bir hamd ki Allahım, öylesini daha evvel kullarından birisi yapmamıştır ve faziletini Senden başkası takdire güç yetiremez. Öyle hamd ki, saymaya kalkışan yardıma muhtaç olur, tamamlama derdine düşen de ancak te’yîd ile umduğunu bulur. Öyle bir hamd ki, yaratmış ve yaratacak olduğun bütün hamdleri içine alır. Öyle bir hamd ki, Senin hamd ile muradına ondan daha yakını ve onunla hamd edenden daha iyi hamdde bulunan yoktur. Öyle bir hamd ki, arttıkça Senin keremini de artırır ve Sen de lütf u kereminle onu artırdıkça artırırsın. Ve öyle bir hamd ki Allahım, Zât-ı Ecell ü A’lâ’nın keremine vesile ve izz ü celâline layık olur.</p>
			<p class="a_Paragraf">Ya Rab! Varlığın özü, seçkinlerden seçkin, kerem ve fazilet âbidesi, kurb ufkunun biricik kahramanı Efendimiz Hazreti Muhammed’e ve aile fertlerine en güzel salât ü selâmlarla salât ve selâm eyle. O’nu tastamam bereketin ve bol rahmetinle sevindir. Rabbim, Efendimiz Hazreti Muhammed’e ve ehl-i beytine en duru, en bereketli salavât-ı şerifelerle salât ü selâm eyle. Öyle salât ü selâmlar ki, daha durusu, daha bereketlisi ve daha üstünü olmasın. O salavât ile O’ndan razı ve hoşnut ol. Rabbim! Efendimiz Hazreti Muhammed’e ve âline öyle salât et ki, onunla Efendimiz hoşnut olsun ve hoşnutluğu arttıkça artsın. Yine öyle salât et ki, o salât ile Sen razı ol ve rızan hep ziyade bulsun. O salât ü selâm ile O’ndan razı ol ve o salât ü selâma O’ndan başkası layık olamasın. Rabbim, Efendimiz Hazreti Muhammed’e ve âline öyle salât ve selâm eyle ki, o salât ü selâm Senin rıdvanına ulaşsın, Sen Bâkî oldukça o da devam etsin ve mübarek kelimelerin tükenmedikçe o da tükenmesin. Ya Rab! Efendimiz Hazreti Muhammed’e ve âline öyle salât et ki, meleklerinin, sevdiğin kullarının, nebî ve rasüllerinin, taat ehli ibadının salavâtı ile birleşsin; cinn ü insin, dualarına icabette bulunduklarının ve kâinata serpiştirdiğin sınıf sınıf bütün mahlûkatının salât ü selâmlarını içine alsın. Ya Rab! Efendimiz Hazreti Muhammed’e ve hane halkına öyle salât ü selâm eyle ki, geçmiş ve gelecek bütün salavâtı kuşatsın, Senin hoşnutluğuna ve kullarının kabulüne vesile olsun. Günler geçtikçe o salât ve selâmlar arttıkça artsın, arttıkça artsın; ta ki, onları Senden başkası sayamasın. </p>
			<p class="a_Paragraf">Rabbim! Nebiy-yi Mükerrem Efendimiz’in, kulların içinde hususî bir yer ayırdığın, ilmine hazine, dinine muhafız, arzına halife, kullarına delil kıldığın, iradenle bütün kir ve paslardan arındırıp dupduru hâle getirdiğin, Sana ulaşmaya vesile, Cennetine varmaya yol eylediğin tertemiz ehl-i beytine de salât ve selâm eyle. Rabbim! Efendimiz Hazreti Muhammed’e ve âline salât ü selâm eyle ve o salât ile onların üzerindeki hediye ve lütuflarını bollaştır. Fazl u atiyyelerinin en yücelerini vermek suretiyle üzerlerindeki nimetini tamamla. İstifadelerine sunduğun lütuflardaki hisselerini çoğalt. İmam-ı Enbiya Efendimiz’e ve ehline öyle (çok) salât et ki, ne başı belli olsun o salavâtın ne de sonu. Onlara, Arş ve altındakiler ağırlığınca, semalar ve üzerindekiler dolusunca, arzlar ve altındakiler sayısınca, gök ve yer arasındaki nesneler adedince salât ve selâm eyle. O salavâtı emsali ile birleştir ve hepsi ile Efendimiz’in ve ehl-i beytinin Sana yakınlıklarını artır. Sen onlardan hoşnut ol, onları da Kendinden hoşnut eyle Allahım. </p>
			<p class="a_Paragraf">Allahım! Bugün, Senin şerefli kıldığın, kıymet verip büyük gördüğün, rahmetini, affını, hediyelerini, fazl u ihsanlarını kullarının üzerine bol bol yağdırdığın mübarek <span class="bold_E">Arefe</span> günüdür. Şu ellerini açan aciz de Senin kulundur. Varlık sahasına çıkarırken de, çıkardıktan sonra da, onu nimetlerinle serfiraz eden Sensin. Dahası dinine hidayet buyurdun. Hakkı-hakikati gösterdin ve gereğini yerine getirmeye muvaffak eyledin. Sapasağlam ipinle tutup korudun. Hizbine dâhil eyledin. Dostlarına dost, Sana düşmanlık besleyenlere de düşman olmayı öğrettin. </p>
			<p class="a_Paragraf">Ah, o zalim nefis; Sen emrettin Allahım, o tutmadı. Menettin, uzak durmadı. Günahları yasakladın, fakat o emirlerine isyanla mukabele etti. Etti ama kibrinden ve inadından dolayı etmedi. Senin uzak durmasını ferman buyurduğun günahlara hevası onu sürükledi. Hevasına da Senin ve onun düşmanı yardım etti. O, isyan deryalarına yelken açarken her ne kadar Senin huzuruna çıkacağını ve karşılığındaki azabı biliyor idiyse de, şimdi affını ummakta ve bağışlayacağına gönülden inanmaktadır. </p>
			<p class="a_Paragraf">Ey rahmet ve şefkati sonsuz Rabbim! Üzerimdeki lütufların o kadar çok ki, onlara bakınca günahlardan en uzak durması gereken kişi olduğum katiyen zuhur eder. İşte huzurundayım; küçük, zelîl, hor ve hakirim. Korku ve haşyetten iki büklüm oldum. İşleyip sırtıma yüklediğim büyük günahları ve bütün cürümleri huzurunda itiraf ediyorum. Ediyor ve müsamahana sığınıyorum. Rahmetine iltica ediyorum. Yakinen biliyorum ki, Senden başka sığınabileceğim hiç kimse yoktur. Seni hakkımdaki hükmünü uygulamaktan engelleyebilecek hiçbir güç yoktur. Ne olur, nezdinden bir armağan gönder ve günah işleyen nice kullarının günahlarını örttüğün gibi benim günahlarımı da ört. İtirafta bulunan kullarına gösterdiğin muameleyi bana da göster ve af deryalarından cömertçe ihsanlarda bulun. Gufranını arzulayan bendelerine nimetlerini yağdırdığın gibi, benim üzerime de yağdır. Yağdır ki, o asla Sana zor ve güç gelmez. Bu şerefli günde nasibimi öyle bollaştır ki, Senin rızana nâil olabileyim.</p>
			<p class="a_Paragraf">Allahım! Kapının kullarına sunduğun hediyelerden bana da sun ve beni kapından eli boş geri çevirme. Her ne kadar onların ortaya koyduğu salih amelleri ben ortaya koyamamış olsam da, Rab olarak Senden başkasını asla tanımadım. Hep, “Benim Rabbimin zıddı, niddi, benzeri yoktur.” deyip gürledim. Nice kapılar aştım geldim ve hiç kimsenin bilmediği yollarla huzuruna erdim. İnabe ile Sana teveccühte bulundum. Zillet ve düşkünlüğümü, bununla beraber affedeceğin yönündeki hüsn-ü zannımı Sana arz ettim. Neticede her şeyi Senin kudret ve merhametine havale eyledim. Eylerken de, recâ hisleri ile dergâhına yönelenlerin haybet ve hüsran yaşamayacağı ümidini besledim. İsterken, hakîr, zelîl, muhtaç, fakir birisi korku ve sığınma hisleri içinde nasıl isterse öyle istedim. Dilenirken korku, tazarru, sığınma ve iltica mülahazalarıyla dilendim. Mütekebbirler gibi kibre girmedim. İbadet ü tâatına güvenenler gibi büyüklük taslamadım. Herkesten önce Senin şefaatini diledim. Rabbim! Sen daha iyi bilirsin ki, ben zillete giriftar olmuş bir hiç hükmündeyim. Bir zerreyim hatta ondan da küçüğüm. </p>
			<p class="a_Paragraf">Ey isyankâr kullarını hemen cezalandırmayan, haddini aşanları derhal derdest etmeyen, tökezleyenlerin sürçmelerini görmezlikten gelen ve günaha bulaşanlara ilahî mühlet ile fazl u ihsanda bulunan, bulunup onlara geri dönüş fırsatları veren Merhameti Sonsuz! Ben de Senin, isyankâr, günahkâr, mücrim, kusurlu ve tökezlemiş bir kulunum. Rızana muhalif olarak içine düştüğüm bütün hatalarımı da huzurunda itiraf ediyorum. Evet, hepsi Sana karşı bir cür’et ve isyandır. Ben ki, kullarından hayâ ederken Senden utanmamış, onların görmelerinden çekinirken, -binler defa hâşâ- Sen yokmuşsun gibi davranmışım. Kahrından çekinmemiş, gücünden korkmamışım. Ah nefsime karşı ne büyük bir cinayet işlemişim! Başımı ne büyük belalara sokmuşum! Ne büyük zulümlere esir olmuş, kendimi ne kadar harap etmişim! Rabbim, ne olur, yarattığın varlıklar içerisinde matmah-ı nazarın olan ve Kendin için seçtiğin kulların hürmetine, onlara itaati Zâtına itaat, onlara isyanı Zâtına isyan ve nihayet onlara dostluğu Zâtına dostluk, düşmanlığı da Zât-ı Ecell ü A’lâ’na düşmanlık saydığın mükerrem ibadın hakkı için şu bereketli günde, günahlarından dolayı beti benzi atmış olarak Dergâh-ı İzzet’inin eşiğine baş koymuş, tevbe ve istiğfarlarla Sana yeniden teveccüh etmiş kapıkullarını rahmetinle sarıp sarmaladığın gibi, beni de rahmetinle sarıp sarmala. İbadet ü tâatla huzurunda duran, kulluğuyla kurbiyet payesine mazhar olan bendelerini görüp gözettiğin gibi, beni de görüp gözet. Sana karşı verdikleri sözlerinde vefalı olan, nefislerini Senin yolunda yoran, rızan istikametinde bütün cehtlerini ortaya koyan kullarını koruyup başkalarına muhtaç etmediğin gibi, bu kulunu da muhafaza buyur ve başkalarına muhtaç etme. Saygı göstermek hususundaki kusurlarımdan, haddimi aşmış olmamdan ve vaz’ettiğin hükümleri hakkıyla gözetememiş olduğumdan dolayı beni muaheze etme. Bir nimetin gelip bana ulaşmasında Sana şerîk olmadığı hâlde beni bir hayra ulaşmaktan men etmeye çalışan bir kimseye muamele ettiğin gibi, mühlet vererek beni istidrâca maruz bırakma. Haddini aşıp da neticede haybet ve hizlana giriftar olanların gaflet uykusundan beni uyandır. Kalbimi uyanık tut ve beni kulluğun hakkını verenlerin yoluna erdir. Gevşek davrananların düştükleri hallere düşmekten beni sıyanet buyur. Senden uzaklaştıracak, hoşnutluğunla arama girecek, katındaki hayırlara ulaşmak için çabalamaktan beni engelleyecek her şeyden beni uzak tut Allahım! Hayır ve güzellik yollarını benim için kolaylaştır. O yollarda Senin emrettiğin şekilde bütün gayretimi ortaya koymaya ve murad buyurduğun şekilde rekabetsiz yarışmaya muvaffak kıl. Tehdit ve ikazlarını hafife alanlara reva gördüğün cezaları bana reva görme. İşledikleri günahlar yüzünden uzaklığa maruz kalmış kullarını helak ettiğin gibi beni helak etme. Senin dosdoğru yolundan inhiraf edenleri mahvettiğin gibi beni mahvetme. Fitne karanlıklarından ve lağv ü lehviyat belasından beni kurtar. Önce mühlet verip de sonra derdest etme. Dalâlete sebep olacak düşman, helake götürecek heva ve kemâl yollarını tıkayan ayıp ve noksanlarla beni baş başa bırakma. Gazabına maruz kalıp da daha kendisine rıza nazarıyla bakmadığın kimseler gibi beni gözden düşürme. Rahmetin hakkında ümitsizliğe mağlup düşmekten muhafaza buyur. Tâkat yetiremeyeceğim yüklerle beni imtihan etme. Beni aciz düşürme ve fazl u muhabbetine olan güvenimin sarsılmasına izin verme. Beni, kendi yapıp ettikleri yüzünden rahmet ve inayete istihkaklarını kaybetmiş kimselerin hâline düşürme. Kendisini görülüp gözetilme liyakatinden mahrum etmiş ve hakkında rüsva olma hükmü verilmiş bedbahtlar gibi kapından kovma. Kovma ve tut elimden Allahım! Tut ki, düşüp yuvarlanmaktan, yoldan ayrılıp korkuya kapılmaktan, gurura saplanıp tökezlemekten ve helake yürüyenlerin düştüğü çukurlara düşmekten korunabileyim. Afv u afiyet ver ve kullarının düştüğü bela cenderelerine düşmeme müsaade etme. Hususî seralarda müşaheden altında tuttuğun, nimetlerinle lütufta bulunduğun, hoşnutluğunla mesut kıldığın, hayattayken hep salih ve güzel işler yaptırdığın, nezdine alırken de bahtiyar bir saîd olarak aldığın kullarının derecelerine beni de yükselt. Hasenâtı hiçe indirecek, bereketi alıp götürecek amellerden beni uzak tut. Kalbime günahların çirkinliğini, utanç vericiliğini ve onlardan uzak durmanın hazzını duyur. Senin şe’n-i rûbûbiyetin gereğini düşünüp onunla meşgul olurken, yerine getirmekle Senin hoşnutluğuna vesile olacak asıl vazifelerimi unutmaktan beni koru. Yüce nezdindeki güzelliklere ulaşmaktan, Sana yaklaştıracak vesilelerin peşine düşmekten ve kurb yolunda ilerlemekten alıkoyan geçici dünya nimetlerinin sevgisini kalbimden söküp al. Gece ve gündüz, ıssız koyları kollayarak Sana yalvarıp yakarmanın güzelliğini ruhuma hissettir. Bir masumiyet lutfet ki Allahım, içimi haşyet hisleriyle doldursun; haramlara tenezzül ve tevessül etmekten ve büyük cürümlerin esiri olmaktan beni korusun.</p>
			<p class="a_Paragraf">Allahım! Bana isyan ve günah kirlerinden arınmış olmayı lutfet. Sırtıma afv u afiyet urbasını giydir. Nimetlerini bol bol ihsan buyur. Birbirinden güzel armağanlarını bu muhtaç kulunun üzerinde de sergile. Muvaffakiyet ve dosdoğru yola hidayetle bana da destek ol. Arızasız niyete, hoşnutluğuna vesile söze ve güzel ameller işlemeye muvaffak kıl. Beni, Senin bitip tükenmez havl ve kuvvetinden mahrum edip de, hiç hükmündeki kuvvet(sizliğ)imle baş başa bırakma. Huzurunla müşerref olacağımız haşir gününde rüsva etme. Dostlarının önünde ayıp ve kusurlarımı setret. Bana zikrini unutturma. İçimi şükür hisleriyle doldur. Cahillerin gaflete düşüp de unutabileceği hallerde nimetlerini bana hatırlat ve o nimetlere karşılık hamd ü sena vazifemi yerine getirmeyi müyesser kıl. Bana üzerimdeki ihsanlarını itiraf etme imkânları lutfet. Sana rağbetimi bütün rağbetlerden, şükür ve hamdimi de bütün hamd ve şükürlerden ziyade eyle. İnayet ve rahmetine muhtaç olduğum zaman -ki her zaman muhtacım- beni hızlana terk etme. Dergâhına sunduğum ameller(in eksikliği) yüzünden beni helak etme Allahım! Sana isyanda inat edenlerin maruz kaldığı muameleye beni maruz bırakma. Ben Sana teslim oldum. Bilirim ki, delil ve hüccet Senin nezdindedir. Yine bilirim ki, fazl u ihsan Senin şanındır ve Sana yakışır. Azabından sakınılmaya ve mağfireti umulmaya layık olan da Sensin. Rahmetinin eseri olarak Sen, cezalandırmak yerine affetmeyi, teşhir etmeye bedel de setretmeyi daha çok seversin. Bana öyle güzel bir hayat yaşat ki Allahım, dilediğim güzellikleri gerçekleştirebileyim. Senin maruf gördüklerini işleyip, münker gördüklerinden uzak durabileyim. Nehyettiklerinden kaçınabileyim. Rabbim! Canımı, nuru önünde ya da sağında yürüyen kullarının canını aldığın gibi al. Yüce huzurunda her zaman edebe uygun olarak kemerbeste-i ubûdiyet içerisinde durmak nasip eyle. Kulların arasında azîz olarak yaşat. Huzurunda hakîr, halk içinde de vakûr eyle. Müstağniye karşı müstağni bir duruş sergilemeye muvaffak kıl. Fakat Sana karşı fakr u ihtiyaç hislerimi artırdıkça artır. Düşman şamatasından, belalardan, zillet ve bıkkınlıktan koru. Güç kuvvet sahibi birisinin tutup sarsmak yerine hilmiyle sarıp sarmalaması, derdest etmeyip de yeni fırsatlar vermesi gibi, Sen de beni rahmetinle sarıp sarmala ve bana yeni teveccüh fırsatları ver. Bir kavmi fitne ve zararla imtihan etmek istediğin zaman, dergâhına sığınma yollarını göstererek beni o fitnelerden koru. Ayıp, kusur, hata ve günahlarım yüzünden dünyada beni rüsva etmediğin gibi âhiret yurdunda da etme. Nimetlerini evvelde verdiğin gibi âhirde de ver. Önceki ihsanlarını yenileriyle devam ettir. Sunduğun imkânlarla kalbimin katılaşmasına fırsat verme. Tasa ve hüzün sebebi olacak ağır musibetlerle imtihan etme. İnsanlar içerisinde ar sebebi sayılacak kusurlarla zelîl ve perişan vaziyetlere düşürme. İçime ümitsizliğe kapılacak kadar korku salma ve bana dayanamayacağım ızdıraplar yaşatma Allahım!</p>
			<p class="a_Paragraf">Ya Erhamerrahimîn ve ya Ekramelekramîn! Uyardığın azabına karşı içime mehabet, endişe ve sakınma hisleri sal. Âyât-ı beyyinâtını tilavet ederken rehbet hisleri ile meşbû bulunmaya muvaffak eyle. Gecemi ma’mûr hâle getir ve Sana kullukla geçirebilmem için o bereketli zaman diliminde beni uyanık tut. Tut ki, teheccüdlerimle baş başa kalabileyim. Gecenin o sakin koylarında Rabbimle halvete erebileyim. Arzu ve ihtiyaçlarımı Sana arz edebileyim. Başımı eşiğine koyup bedenimi Cehennem azabından muhafaza buyurman için içimi dökebileyim.</p>
			<p class="a_Paragraf">Rabbim! Tuğyan vadilerinde haddini aşmış ve şaşkın şaşkın dolaşan birisi olmaktan beni sıyanet buyur. Hatırlaması gerekenleri unutup da kendini taşkınlığa salmış birisi olmaktan koru. İnsanlar nazarında, imtihanı kaybedip cezalandırılmış ve nihayet ibret-i âlem hâline gelmiş olmaktan da rahmetine sığınıyorum. Beni mekr-i İlahî’ye maruz bırakma. İbretlik vaziyetlere sokma. İsmimi saîdler listesinden şakîler listesine kaydırma. Cismimi hoşnut olmadığın insanların bedenlerine benzetme. İnsanlar nezdinde maskara olmaktan ve istihza edilmekten koru. Sadece rızan peşinde koştur beni Allahım! Ve yalnız emirlerini yerine getirmede istihdam buyur. Gönlüme affının serinliğini, rahmet, revh u reyhan ve naîm cennetlerinin halâvet ve hazzını duyur. Hoşnut olduğun salih amellere adanmışlığın, yüce nezdindeki güzelliklere erişebilmek için var gücünü ortaya koymanın lezzetini tattır. İlâhî nefehâtından turfanda meyveler sun. Ticaretimi kârlı eyle. Teşebbüslerimi hüsran ile neticelendirme. İçimi azametine karşı haşyet, Sana kavuşmaya karşı da iştiyak hisleriyle doldur. Tevbelerimi tevbe-i nasûh olarak kabul buyur. O tevbe ile küçük-büyük, açık-gizli bütün günahlarımı yarlığa. Müminlere karşı içimde hiçbir kin bırakma. Haşyet ile Rabbilerine teveccüh edenlere karşı kalbimi şefkat hisleriyle doldur. Bana da salih kullarına gösterdiğin muameleyi göster. Müttakî kullarını ulaştırdığın güzelliklere beni de nâil eyle. Senden dileğim odur ki, göçüp gidenler beni hep hayırla yâd etsinler ve o yâd-ı cemîl sonradan gelenlerde daha da artarak devam etsin. Bol bol ihsan buyurduğun nimetlerini tamama erdir. Cömertliğinin eserlerini benim üzerimde de sergile. Ellerimi lütuflarınla doldur. Mevhibelerini benden yana da sevk et. Saflardan saf, tertemiz kulların için hazırladığın Cennetlerinde beni de o dupduru dostlarına komşu eyle. Sevdiğin kulların için hazırlamış olduğun yüce makamlardaki değerli armağanlarınla beni de şereflendir. Cennetinde, itminan ile sığınabileceğim, gözümün aydınlığı olacak bir menzil de bana lutfet. Ne olur, büyük büyük cürümlerimin kara listesine bakma Allahım; bakıp da bütün sırların ayan beyan olduğu o dehşetli günde beni helake maruz bırakma. Bütün şek ve şüphelerimi izale buyur. Rahmetinin eseri olarak beni hep hak yolda tut. Mevhibe ve ihsanlarından payıma düşenleri bollaştırdıkça bollaştır. Yüce katındakilere karşı kalbime sika ölçüsünde tevekkül hissi bahşet ve onlara ulaşabilmek için irademi tastamam ortaya koymaya beni muvaffak kıl. Beni de has kullarını istihdam buyurduğun güzel amellerde kullan. Akılların şaşkınlık yaşadığı vadilerde kalbime Sana kulluğun hazzını içir. Gönül tokluğu, iffet, hilm ü rıfk, silm ü selâmet, sıhhat, genişlik, itminan ve afiyet gibi güzelliklerden beni cüdâ düşürme. İşlediğim ma’siyetler yüzünden hasenâtımı boşa çıkarma. Altından kalkamayacağım fitnelere maruz bırakmak suretiyle beni imtihan etme Allahım! Kullarından herhangi birisinin önünde yüzsuyu dökmekten ve dinim (in en küçük bir hakikatin) den taviz vermek suretiyle fasıkların ellerindeki bir şeye tamah etmekten muhafaza buyur. Zalimlere yandaş olmaktan ve Senin dinine yaptıkları taarruzlarda bilerek ya da bilmeyerek onlara destek çıkmaktan Sana sığınırım Allahım! Her türlü zarardan da yine Sana sığınırım. Nezdindekilere rağbetimi Sen daha iyi bilirsin Allahım; ne olur tevbe, rahmet, re’fet ve bol rızık kapılarını ardına kadar bu benden için de aç. Şüphesiz en hayırlı nimetler Senin nimetlerindir. Lütfen ve keremen üzerimdeki nimetlerini tamamla. Ömrümün geride kalan kısmını hac ve umrede Senin hoşnutluğunu yakalamak için geçirmeye muvaffak kıl ey Âlemlerin Rabbi olan Allahım! Efendimiz Hazreti Muhammed’e, tertemiz, dupduru ehline, bütün ashâbına da ebedlere kadar salât ve selâm eyle!</p>
			<p class="Baslik_2" id="_idParaDest-56"><span class="bold_E">el-Cevşenü’l-Kebîr</span><span class="Footnote_E"><a class="_idFootnoteLink" href="#footnote-288-3" id="footnote-288-3-backlink">3</a></span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf"><span class="bold_E">1.</span> Allahım! Senden şu birbirinden güzel isimlerinin hakkı için diliyor ve dileniyorum: Ey bütün esmâ-i hüsnanın Müsemma-yı Akdesi ve bütün evsâf-ı kemâliyenin Mevsûf-u Münezzehi, ulûhiyet tahtının biricik mâliki ve rubûbiyet arşının sahib-i bîmisali olan Allahım! Ey küllî ve umumî rahmet sahibi Rahmân! Ey donanım, konum ve liyakate göre bol bol merhamet eden Rahîm! Ey olmuş-olacak, cüz’î-küllî her şeyi bilen Alîm! Ey suç işleyen kullarını hemen cezalandırmayıp onlara düşünme mühleti veren Halîm! Ey en büyük ve ulu olan Azîm! Ey her şeyi yerli yerinde vaz’eden Hakîm! Ey varlığının başlangıcı olmayan, ezel tahtının yegâne sultanı Kadîm! Ey Kendi zâtıyla kâim, bütün mevcûdâtın varlık ve bekâsının da biricik dayanağı olan Mukîm! Ey iyilik ve ihsanı bol keremkânî Kerîm!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">2.</span> Ey Seyyidler Seyyidi! Ey bütün dualara icabet eden! Ey her hayır, iyilik ve güzelliğin asıl sahibi! Ey sadık kullarının derecelerini yükselten! Ey verdiği nimetlere ayrıca sınırsız bereketler ihsan eden! Ey hata, kusur ve günahları bağışlayan! Ey bela ve musibetleri defeden! Ey gizli-açık her sesi duyan ve itibara alan! Ey mahlûkatının istek ve ihtiyaçlarını karşılayan! Ey bütün sırları ve gizlenenleri bilen!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">3.</span> Ey en güzel şekilde mağfiret buyurup yarlığayan! Ey yardımı en mükemmel ve eksiksiz olan! Ey hükmünü her zaman adaletle ortaya koyan! Ey hayır kapılarını açan ve gâileleri savan! Ey kullarını eşsiz teşrif, tekrim, lütuf ve ihsanlarla anan! Ey dilediğine dilediğini temlik eden! Ey hamdedenlerin mükâfatlarını en güzel şekilde veren! Ey her ihtiyaç sahibine ihtiyacına göre rızık gönderen! Ey en hayırlı şekilde doğruyu yanlıştan ayıran ve hükmünü tam bir adaletle vaz’eden! Ey ihsan ve iyilikleri benzersiz olan!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">4. </span>Ey izzet ve cemâl sahibi! Ey mülk ve celâl sahibi! Ey kudret ve kemâl sahibi! Ey idrakin ihata edemeyeceği, ululardan ulu! Ey her türlü noksanlıktan müberrâ bir ulu! Ey cezası pek çetin olan! Ey şiddetli azabından kaçış mümkün olmayan! Ey her şeyin ve herkesin hesabını süratle gören! Ey en güzel mükâfatlar nezdinde bulunan! Ey olmuş olacak her şeyin yazılı bulunduğu Ümmü’l-Kitab yüce katında olan! Ey yağmur yüklü bulutları yaratan!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">5.</span> Allahım! Senden yine şu birbirinden güzel isimlerinin hakkı için diliyor ve dileniyorum: Ey kullarına rahmet ve şefkati nihayetsiz olan Hannân! Ey mahlûkatına sayılması imkânsız nimetler ihsan eden Mennân! Ey kullarını yaptıklarından dolayı hesaba çeken ve amellerinin karşılığını tastamam veren Deyyân! Ey her türlü günah ve hataları yarlığayan Ğufran! Ey varlık ve birliğine en açık delil bizzat Kendisi olan ve daha nice deliller yaratan Burhân! Ey haşmetli saltanatıyla bütün mevcûdâta hükmeden Sultan! Ey her türlü eksik sıfatlardan münezzeh ve topyekün kemâl sıfatlarıyla muttasıf Sübhan! Ey herkesin yardımı sadece Kendisinden dilediği Müsteân! Ey yarattıklarına sonsuz nimetler lutfeden, beyanı en güzel olan ve insana beyanı öğreten Zü’l-menni ve’l-beyan! Ey değişik endişe ve kaygılarla Kendisine iltica edenlerin içine emniyet ve güven hisleri salan Emân!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">6.</span> Ey azameti karşısında her kimse ve her nesne iki büklüm olup boyun eğen! Ey kudretine her şey teslim olan! Ey izzetine karşı her şey tezellülde bulunup itaat eden! Ey heybeti karşısında her şey hudû ile boyun eğen! Ey mülk ve saltanatı karşısında her şey inkıyat edip hükmüne râm olan! Ey mehafet ve korkusuyla her şey kendisine kullukta bulunan! Ey haşyetinden dağlar paramparça hâle gelen! Ey gökler, emriyle ayakta duran! Ey arz, izniyle istikrar bulan! Ey kâinat memleketinde hiçbir kuluna zerre kadar bile zulmetmeyen!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den. </p>
			<p class="a_Paragraf"><span class="bold_E">7.</span> Ey hata, kusur ve günahları bağışlayan! Ey bela ve musibetleri kaldıran! Ey bütün istek ve dilekler Kendisine ulaşan! Ey ihsan ve atıyyeleri bol olan! Ey hediyeleri çok geniş olan! Ey her varlığın rızkını ulaştıran! Ey vakti geldiğinde verdiği hayatı geri alan! Ey her şekva ve arz-ı hâli duyan! Ey her yana değişik mahlûkatından ordular yollayan! </p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">8.</span> Ey ezelden ebede bütün hamd ü senalar Kendisine ait olan! Ey mutlak fazl, şeref ve ululuk sahibi! Ey sonsuz övgüye layık olan ve her güzelliğin sahibi bulunan! Ey vaad ettiklerini en güzel şekilde yerine getirmeye kâdir olan! Ey af ve hoşnutluk talebinde bulunanları bağışlayan ve onlardan razı olan! Ey nimet ve atıyyeleri sayısız olan! Ey hükümleriyle her meseleyi hall ü fasl eyleyip en güzel neticeye ulaştıran! Ey izzetiyle beraber sonsuz olan! Ey bitip tükenme bilmeyen nimetlerini kullarına cömertçe bağışlayan! Ey mahlûkatına türlü türlü fazl u ihsanlarda bulunan!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">9.</span> Allahım! Senden şu birbirinden güzel isimlerinin hakkı için de diliyor ve dileniyorum: Ey kullarının yegâne sığınağı ve onlara gelecek zararları men eden Mâni’! Ey bela, musibet ve şerleri defeden Dâfi’! Ey kulları için fayda ve hayırlar yaratan Nâfi’! Ey gizli açık her şeyi duyan ve itibara alan Sâmi’! Ey şerleri ref’ eden ve kullarından dilediğinin mertebesini yükselten Yüceler Yücesi Râfi’! Ey eserlerini birer sanat harikası şeklinde yaratan Sâni’! Ey dilediğine rahmetiyle bizzat şefaat eden ve dilediği makbul kullarına şefaat etme izni veren Şâfi’! Ey bütün kemâl sıfatlarını Zâtında cem’ eden, dağınık kalbleri bir araya getiren ve mahşer günü bütün mahlûkatı huzurunda toplayan Câmi’! Ey ilim, rahmet ve kudretiyle varlığı topyekün kuşatan Vâsi’! Ey itaatkar kulları için rahmet dairesini genişlettiği gibi dilediği şeyleri dilediği kadar genişleten Mûsi’!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">10.</span> Ey her biri birer sanat mucizesi olan varlıkların sanatkârı! Ey yaratılmış olan her şeyin yegâne yaratıcısı! Ey rızka muhtaç olan bütün varlığın rızkını veren! Ey zerrelerden seyyârelere kadar topyekün mevcûdatın gerçek sahibi! Ey dertli kullarının sıkıntılarını gideren! Ey gamlı ve mahzun kullarının hüznünü feraha çeviren! Ey şefkata muhtaç kullarını re’fet ve rahmetiyle sevindiren! Ey yardımsız kalanların imdadına yetişen! Ey Kendisine karşı ayıp ve kusur işleyenlerin günahlarını örten! Ey haksızlık ve zulme maruz kalanların biricik sığınağı olan! </p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">11.</span> Ey bir sıkıntıya düştüğümde tek dayanağım! Ey bir musibetle karşılaştığımda biricik reca ve ümit kaynağım! Ey yalnızlık derdine müptela olduğum anlarda yegâne enîsim! Ey garip ve yalnız hallerimde sahibim, yüce dostum! Ey ihsanlarını sağanak sağanak yağdıran veliy-yi nimetim! Ey tasalarımı giderenim! Ey fakir ve muhtaç hâle düştüğümde yardım edenim! Ey ızdırar hallerimde biricik melceim! Ey korkuya kapıldığımda inayetiyle imdadıma yetişenim! Ey hayret ve şaşkınlık yaşadığımda yol gösterenim!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">12.</span> Ey gayb âlemlerini yegâne bilen! Ey günahları mağfiret eden! Ey ayıpları örten! Ey tasaları gideren! Ey kalbleri hâlden hâle evirip çeviren! Ey kalbleri güzelliklerle bezeyen! Ey kalbleri nuruyla zinetlendiren! Ey kalbleri tedavi eden! Ey kalbleri muhabbetiyle şereflendiren! Ey kalblere ünsiyet bahşeden!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">13.</span> Ey en güzel isimlerin sahibi olan Allahım! Senden şu birbirinden güzel isimlerinin hakkı için diliyor ve dileniyorum: Ey nefislerde ürperti ve haşyet hâsıl eden Celîl! Ey güzeller güzeli ve her güzelliğin kaynağı olan Cemîl! Ey güvenilip dayanılan ve Kendisine itimat edilen Vekîl! Ey bütün varlıkların Yüce Zâtına güvenip dayandıkları, onların ihtiyaçlarını tastamam ve vakti vaktine yetiştiren Kefîl! Ey varlık ve birliğine kâinatın bağrında sayısız işaret ve işaretçiler yerleştiren ve kullarını dosdoğru yola eriştiren Delîl! Ey kullarının hata ve günahlarını görmezden gelip onları bağışlayan Mukîl! Ey herkesten ve her şeyden haberdar olan Habîr! Ey en ince noktalara kadar ihtiyaçları görüp gözeten Latîf! Ey eşi, benzeri olmayan yegâne gâlip ve Azîz! Ey her şey ve herkesin üzerinde mutlak tasarruf sahibi Melîk! </p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">14.</span> Ey mütehayyir ve şaşkın kullarına çıkış yolları gösteren! Ey yardım dileyenlerin imdadına koşan! Ey muzdarip kullarının çığlıklarına icabet eden! Ey hıfz u sıyanet talebinde bulunanları koruyup kollayan! Ey sürçüp günaha düşenleri dergâhına kabul buyuran! Ey nedametle kapısının tokmağına dokunan mücrimleri bağışlayan! Ey korkan kullarının sinelerine emn ü eman salan! Ey merhametiyle, miskin ve düşkünlerin elinden tutan! Ey vahşete kapılıp yalnızlık yaşayanlara enîs ve yüce dost olan! Ey ızdırar içinde kıvranan kullarının yakarışlarına cevap veren! </p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">15.</span> Ey sonsuz cömertlik ve ihsanda bulunan! Ey kullarına fazlından sayısız nimetler yağdıran! Ey mümin kullarının gönüllerini emn ü emanla dolduran! Ey Kendisi her türlü eksiklikten münezzeh ve mukaddes bulunan; bütün kâinattaki nezafet ve temizliğin de kaynağı olan! Ey her şeyi yerli yerinde, hikmetle yerleştiren ve varlığın mimarisini beyanıyla resmeden! Ey rahmeti sonsuz ve emrince kulluk eden kullarından razı ve hoşnut olan! Ey varlık ve birliğinin apaçık delillerini kâinatın bağrına serpiştirip nazarlara sunan! Ey azamet tahtının yegâne sahibi, mülk ve melekût âlemlerinin tek Sultanı! Ey her türlü hata ve günahları affedip yarlığayan! Ey her bir kulunu re’fet ve şefkatiyle sarıp sarmalayan ve yardım sadece Kendi kapısında aranan! </p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">16.</span> Ey her şeyin yegâne Rabbi! Ey her şeyin yegâne İlahı! Ey her şeyin yegâne Hâlıkı! Ey her şeyin üstünde ve her şeyden yüce! Ey varlığı her şeyden evvel! Ey varlığı her şeyden sonra! Ey olmuş-olacak, cüz’î-küllî her şeyi bilen! Ey dilediği her şeyi gerçekleştirmeye kâdir olan! Ey yarattığı her şey fâni olan fakat Kendisi için fenâ söz konusu olmayan! </p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">17.</span> Ey Kendi rubûbiyetinin şahidi olan ve herkese güven vaadeden Mü’min! Ey herkesi ve her şeyi her an görüp gözeten Müheymin! Ey topyekün mükevvenât ve mevcûdâtı yoktan var eden Mükevvin! Ey yarattıklarına kendileri için lüzumlu bilgileri ta’lim ve telkin buyuran Mülakkin! Ey şuur sahibi kullarına her şeyin doğrusunu en doğru şekilde açıklayıp beyan eden Mübeyyin! Ey zorlukları kolay, belaları hafif hâle getiren Mühevvin! Ey varlık âlemini en güzel şekilde zinetlendirdiği gibi sevdiği kullarının gönül dünyalarını da zinetlendiren Müzeyyin! Ey Zâtının yüceliğini beyan ve icraat-ı sübhaniyesiyle ilan eden ve dilediğini dilediği kadar yücelten Muazzım! Ey inayetiyle mahlûkatının yardımına koşan Muavvin! Ey varlığı çeşit çeşit, renk renk, desen desen yaratan ve basiretli nazarlara arz eden Mülevvin! </p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">18.</span> Ey mülkü olan bütün kâinattaki tasarruf ve idaresi her an kesintisiz devam eden Mukîm! Ey nefislerde ürperti ve haşyet hâsıl eden, celâlinde en büyük ve ulu olan Azîm! Ey saltanatında ezelî olan Kadîm! Ey donanım, konum ve liyakatine göre kullarına bol bol merhamet eden Rahîm! Ey olmuş-olacak, cüz’î-küllî her şeyi bilen Alîm! Ey günah işleyenleri hemen cezalandırmayan ve onlara dönüp tevbe etme fırsatları veren Halîm! Ey reca hisleriyle kapısına gelenlere çokça iyilik ve ihsanlarda bulunan Kerîm! Ey ezelî ilmiyle çizdiği kaderde her şeyi yerli yerinde, hikmetle vaz’eden Hakîm! Ey hükümlerinde lütuf ve keremini izhar eden, en ince noktalara kadar ihtiyaçları gören, gözeten Latîf! Ey her şeye gücü yettiği gibi dilediği lütfunu dilediğine ulaştırmaya da gücü yeten Kadîr!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">19.</span> Ey lütuf ve ihsan sadece Yüce Zâtından umulup beklenilen! Ey yalnız Kendi adaletinden (rahmetiyle muamele etmemesinden) korkulan! Ey iyilik ve güzellikler ancak Kendisinden beklenen! Ey afv u mağfiret sadece Kendisinden talep edilen! Ey sadece Kendi mülk ve hâkimiyeti devamlı olan! Ey saltanatından başka hiçbir hakîkî saltanat bulunmayan! Ey bütün deliller Ulu Zâtının vücud ve vahdetine delalet eden! Ey rahmetiyle her şeyi kuşatan! Ey rahmeti gazabını geçen! Ey ilmiyle her şeyi ihata eden!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">20.</span> Ey endişe ve kaygıları gideren! Ey tasa ve hüzünleri kaldıran! Ey günahları bağışlayan! Ey tevbeleri kabul buyuran! Ey bütün varlıkları yaratan! Ey her vaadini mutlaka gerçekleştiren! Ey aciz yavruları en iyi şekilde rızıklandıran! Ey her ahdini mutlaka yerine getiren! Ey bütün sırları bilen! Ey tohum ve taneleri çatlatıp yaran, onları gelişme yoluna koyan! </p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">21.</span> Senden yine şu birbirinden güzel isimlerinin hakkı için diliyor ve dileniyorum: Ey kadri yüce, şanı yüksek ve müteâl Aliyy! Ey her vaadini başları döndürecek bir vefa derinliği ile yerine getiren ve bütün vefaların kaynağı olan Vefiyy! Ey dost ve yardımcı Veliyy! Ey kimseye muhtaç olmayan Ğaniyy! Ey sonsuz hazineleri her zaman dolu olan ve o hazinelerden kullarına sayısız lütuflarda bulunan ezel ve ebed sultanı Meliyy! Ey Yüce Zâtı bütün noksanlardan müberrâ olan ve nefisler ancak tezkiyesiyle arınan Zekiyy! Ey kullarına rıza yollarını gösteren ve itaatkâr kullarından razı olan Radıyy! Ey âyât ve âsârıyla apaçık Bediyy! Ey fazl u ihsanlarda bulunan ve her şeyi bütün incelikleriyle bilen Hafiyy! Ey dilediğini dilediği gibi icrâ eden kuvvet sahibi Kaviyy!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">22.</span> Ey Kendi güzelliğinin akisleri olarak güzellikler izhar eden! Ey çirkinlikleri örten! Ey cürm işleyen kullarını hemen cezalandırmayıp onlara tevbe yollarını gösteren! Ey perdeyi yırtmayan! Ey affı çok büyük olan! Ey kullarının günahlarını en güzel şekilde affeden! Ey mağfireti çok geniş olan! Ey rahmetini değişik tecelli dalga boylarında sergileyen! Ey her fısıltıyı işitip bilen! Ey bütün şekva ve arz-ı haller en nihaî merci olarak Kendisine ulaşan!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">23.</span> Ey sınırsız nimetlerin sahibi! Ey pek geniş bir rahmetin sahibi! Ey apaçık ve tastamam bir hikmetin sahibi! Ey kudret-i kâmilenin, sonsuz kudretin sahibi! Ey en kesin ve mükemmel delilin sahibi! Ey her yerde apaçık müşahede edilen ikramların sahibi! Ey en ulvî, en yüce sıfatların sahibi! Ey eşi benzeri olmayan ebedî izzet ve hâkimiyetin sahibi! Ey dilediğini dilediği gibi icra eden aşılamaz kuvvetin sahibi! Ey kullarının şevkini peşin ücret ve avanslarla şahlandıran nimetler sahibi! </p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">24.</span> Ey hükmü bütün hükümlerin üstünde bulunan! Ey adaleti bütün adaletleri aşkın olan! Ey söz ve icraatında en doğru olan! Ey varlığı en kesin ve en zâhir olan! Ey her türlü eksik ve kusurdan münezzeh ve temiz bulunan! Ey yegâne yaratıcı olan ve yarattıklarını yaratma mertebelerinin en güzeliyle yaratan! Ey hesapları en süratli bir şekilde neticeye ulaştıran! Ey her şeyi tastamam işiten, işitmesi bütün işitmelerin üstünde olan! Ey kerem ve ihsanları çok aşkın olan! Ey merhameti bütün merhametlerin üstünde ve onlardan farklı olan! Ey şefaati bütün şefaat edenlerin şefaatlerinden kıyas edilemeyecek kadar büyük olan!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">25.</span> Ey semâvâtı yoktan ve benzersiz bir şekilde yaratan! Ey kudret ve hikmetinin bir tecellisi olarak karanlıkları var eden! Ey bütün gizli şeyleri ve sırları bilen! Ey sesi soluğu gözyaşına dönüşen kullarına rahmetiyle teveccüh eden! Ey ayıp ve kusurları örtüp gizleyen! Ey bela ve musibetleri gideren! Ey ölüden diri çıkaran, ölü ruhlara diriliş nefheden ve haşirde bütün ölüleri tekrar dirilten! Ey kullarının iyiliklerini kat kat fazlasıyla mükâfatlandıran! Ey bahşettiği rızıkları bereketlendirerek artıran! Ey müstahak olanları cezalandırması pek çetin olan!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">26.</span> Allahım! Senden şu birbirinden güzel isimlerinin hakkı için diliyor ve dileniyorum: Ey her bir yarattığına en layık sûreti veren Musavvir! Ey her şeyin kaderini ezeli ilmiyle belirleyen ve onu en hassas ölçülerle varlık sahasına çıkaran Mukaddir! Ey maddî ve manevî kirleri temizleyip arındıran Mutahhir! Ey sonsuz nuruyla bütün mevcûdâtı ve kullarının kalblerini nurlandıran Münevvir! Ey istediğini öne çıkaran Mukaddim! Ey istediğini geriye bırakan Muahhir! Ey herkese yürümek istediği yolun önünü açan ve zorlukları kolay hâle getiren Müyessir! Ey kullarını isyandan sakındırmak için azabıyla korkutan Münzir! Ey itaatkâr kullarını ebedî saadet ve hoşnutluğu ile müjdeleyen Mübeşşir! Ey bütün varlık âlemini tastamam bir âhenk içinde tedbîr u idare eden Müdebbir! </p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">27.</span> Ey Beyt-i Harâm’ın, Kâbe-i Muazzama’nın Rabbi! Ey saygı duyulmasını emrettiği haram ayların Rabbi! Ey Mescid-i Haram’ın Rabbi! Ey mukaddes belde Mekke-i Mükerreme’nin Rabbi! Ey Hacerü’l-Esved, Rükn-ü Yemânî ve Makam-ı İbrahim’in Rabbi! Ey Müzdelife’de bulunan mübarek Meş’ar-i Haram’ın Rabbi! Ey mukaddes topraklardaki Hill ve Harem bölgelerinin Rabbi! Ey hem aydınlıkların hem de karanlıkların, nur ile zulmetin Rabbi! Ey bütün medh u  senalar Kendisine râci olan, bütün tahiyyât ve selâmların Rabbi! Ey sonsuz celâlle birlikte sonsuz ikram ve cemâlin Rabbi!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">28.</span> Ey desteksiz kalanların yegâne desteği! Ey dayanacak bir nokta bulamayanların biricik dayanağı! Ey zâd ü zahîresiz kalanların azık kaynağı! Ey yardıma muhtaç olanların yegâne yardımcısı! Ey sığınacak bir yer arayanların biricik sığınağı! Ey inanan kullarının yegâne iftihar kaynağı! Ey kullarının sadece Kendisine iman ve itaatle zilletten kurtulup izzete erdikleri izzet menbaı! Ey yardımcısı olmayanların tek yardımcısı! Ey kimsesiz kalmışların biricik enîsi! Ey Kendisini bilip tanıyanların zenginlik kaynağı!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">29.</span> Allahım! Senden yine şu birbirinden güzel isimlerinin hakkı için diliyor ve dileniyorum: Ey varlığı zaruri ve Kendinden olan ve bütün mevcûdat ayakta tutmasıyla ayakta duran Kâim! Ey varlığı ezelî ve ebedî olan, her bir varlığın devamı Kendisinin devam ettirmesiyle mümkün olan Dâim! Ey donanım, konum ve liyakate göre bol bol merhamet eden Râhim! Ey hükmü dünyada ve âhirette geçerli olan Hâkim! Ey olmuş-olacak, cüz’î-küllî her şeyi bilen Âlim! Ey kullarını dünyada zararlardan, ötede de azaptan koruyan Âsım! Ey nimetlerini her varlığın ihtiyacına göre sonsuz adalet ve hikmetle taksim buyuran Kâsim! Ey her türlü noksan ve kusurlardan münezzeh, müberrâ ve muallâ olan Sâlim! Ey can alan, ruhları sıkan ve erzâkı kısan Kâbıd(z)! Ey genişletilecekleri genişleten, ruhlara inşirah veren ve her şeyi bereketlendiren Bâsıt!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">30.</span> Ey günah ve zararlardan korunmak için sıyanetine iltica edenleri koruyup gözeten Âsım! Ey Kendisinden merhamet dilenenlere rahmetiyle muamele eden Râhim! Ey nusret isteyenleri inayetine mazhar eyleyen Nâsır! Ey hıfz u riayetine dehâlet edenleri koruyup kollayan Hâfız! Ey keremini dileyenlere sınırsız ihsanlarda bulunan Mükrim! Ey doğruyu arayanları en doğru noktaya ulaştıran Mürşid! Ey Kendisinden yardım dileyenleri yardımıyla sevindiren Muîn! Ey destek talep edenleri hiçbir zaman desteksiz bırakmayan Muğîs! Ey feryad ü figan içerisinde el açanların feryadına cevap veren Sarîh! Ey mağfiret dileyenleri affedip yarlığayan Ğâfir! </p>
			<p class="cevsen"> Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">31.</span> Ey afv u müsamahası bol olan! Ey lütufları karşılıksız ve büyük olan! Ey iyilikleri pek çok olan! Ey fazlı ezelî ve nihayetsiz olan! Ey sanatı en latîf inceliklerle bezeli olan! Ey lütufları devamlı olan! Ey tasalarını gidermek suretiyle gamlı gönülleri ferahlatan! Ey zararları kaldıran! Ey mülkün yegâne mâliki olan! Ey her hükmünü hikmet ve adaletle ortaya koyan! </p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">32.</span> Ey izzetine hiçbir elin ulaşıp zarar veremediği ve karşı koyamadığı Azîz! Ey en ince noktalarına kadar her şeyi görüp bildiği hâlde Kendisi bir Mevcûd-u Meçhûl olan, veraların verasında bulunan Latîf! Ey zâhir-bâtın her şeyi her an görüp kontrol eden ve Kendisi için uyku gibi avârız asla söz konusu olmayan Rakîb! Ey her an ayrı bir şe’nde bulunan, kâinattaki tasarrufunda bir fâsıla olmayan Kâim! Ey ölüm Kendisine asla uğramayan ve uğramayacak olan, hayatı Kendinden, ebedî hayy olan Hayy! Ey mülkü olan her şey ve herkes üzerindeki tasarrufu zeval bulmadan ebede kadar sürecek Melik! Ey Kendisi için fenâ söz konusu olmayan Bâkî! Ey olmuş-olacak, cüz’î-küllî her şeyi eksiksiz, tastamam bilen Alîm! Ey herkes ve her nesne Kendisine her zaman muhtaç olduğu hâlde Kendisi hiçbir zaman hiçbir şeye ihtiyaç duymayan müstağnî Samed! Ey hiçbir acze düşmeden dilediğini dilediği gibi icrâ eden kuvvet sahibi Kaviyy!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">33.</span> Allahım! Senden şu birbirinden güzel isimlerinin hakkı için diliyor ve dileniyorum: Ey nazîri, veziri, dengi, benzeri olmayan bir yektâ Vâhid! Ey aczi söz konusu olmayan kâdir u kâhir Vâcid! Ey her şeyi ra’ye’l-ayn bilen Şâhid! Ey mutlak fazl ve şeref sahibi Mâcid! Ey en doğru noktaya ulaştıran Râşid! Ey diriliş erleri gönderen ve ölümden sonra dirilten Bâis! Ey dilediğine dilediğini temlik eden gerçek sahip, Vâris! Ey sebebiyet verenlere göre zararları yaratan D(z)ârr! Ey faydalı şeyler veren Nâfi’! Ey hidayete erdiren ve gönülleri hidayete açan Hâdî!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">34.</span> Ey azamet ve ululuğu izafî büyüklüklerle mukayese edilemeyecek kadar büyük ve ulu olan Azîm! Ey keremi bütün keremlerin üstünde olan iyilik ve ihsanı bol keremkânî Kerîm! Ey sonsuz merhameti başka bütün merhametlerden üstün ve onların kaynağı olan Rahîm! Ey hikmeti bütün hikmetleri aşkın olan, her şeyi yerli yerinde vaz’eden Hakîm! Ey sınırsız ilmiyle bütün bilgileri, bilenleri ve bilinenleri kuşatan, olmuş-olacak, cüz’î-küllî her şeyi bilen Alîm! Ey hiçbir şey mevcut değil iken Kendisi var olan, varlığı ezelî olan Kadîm! Ey kibriya ve büyüklük sadece Yüce Zâtına mahsus olan Ekber! Ey celâl ve azametiyle bütün nefislerde ürperti ve haşyet hâsıl eden Celîl! Ey eşi, benzeri olmayan yegâne gâlip ve Azîz! Ey sadece Kendisi en ince noktalara kadar ihtiyaçları görüp gözeten Latîf!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">35.</span> Ey her vaadini mutlaka yerine getiren Vefiyy! Ey her sözünü her zaman gerçekleştirmeye muktedir olan Kaviyy! Ey sonsuz kuvvetin sahibi, kadri yüce, şanı yüksek, müteâl Aliyy! Ey yüceliğiyle beraber yakınlardan yakın Karîb! Ey yakınlığıyla beraber görülüp ihata edilemeyen Latîf! Ey azamet ve ululuğuyla beraber aciz ve muhtaç kullarına lütuflarda bulunan Şerîf! Ey şan ve şerefinde eşi, benzeri olmayan yegâne gâlip ve Azîz! Ey büyüklük ve ululuğunu izzetinde gösteren Azîm! Ey azametinde zâtî şan ve şeref sahibi Mecîd! Ey şan ve şerefiyle herkesin hamd ü senasının biricik mercii olan Hamîd!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">36.</span> Ey her şey Yüce Zâtına karşı kemerbeste-i ubûdiyet içinde boyun eğen! Ey her şey Kendisine ait ve Kendisi için olan! Ey kâinattaki her şey Kendisini gösteren bir ayna ve O’nu söyleyen talâkatlı bir dil olan! Ey her şey tam bir teslimiyet içerisinde Kendisine teveccüh eden! Ey her şey gönlünün derinliklerinde haşyet edalı bir havf duygusu ile, her an üzerlerinde nigehban bulunan Yüce Zâtından korkan! Ey her şey, bütün noksanlardan müberrâ, münezzeh, muallâ ve mukaddes olan Zât-ı Pâkini tesbih eden! Ey her kimse ve her nesne sadece Kendisinin ayakta tutmasıyla kâim olan, ayakta duran! Ey her varlık huşû içerisinde Kendisine kullukta bulunan! Ey her şey sonunda yalnız Kendisine dönen! Ey her şey mutlaka ölümü tadıp helak olan fakat Yüce Zâtı hep Bâkî kalan!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">37.</span> Allahım! Senden şu birbirinden güzel isimlerinin hakkı için diliyor ve dileniyorum: Ey rahmet ve kudreti, kullarının ihtiyaçlarını karşılamada ve sıkıntılarını gidermede yeterli olan Kâfî! Ey görünür ve görünmez hastalıklara şifalar bahşeden Şâfî! Ey vaadlerini mutlaka gerçekleştiren ve nimetlerini tamama erdiren Vâfî! Ey kullarına, nimetlerin en büyüklerinden olan sıhhat ve âfiyet lutfeden Muâfî! Ey kadri yüce, şanı yüksek, müteâl Âlî! Ey kullarını değişik işaret ve yollarla hak ve hakikate çağıran Dâî! Ey sevdiği kullarını, bütün lütuflarından daha büyük olan rıza ve rıdvanına mazhar kılan Râdî! Ey yarattıklarının ihtiyaçlarını gideren ve hükmünü adalet ve hikmetine muvafık olarak her zaman kullarının maslahatları istikametinde vaz’eden Kâdî! Ey Kendisi için fenâ söz konusu olmayan, varlığı ebedî olan Bâkî! Ey hidayete erdiren ve gönülleri hidayete açan Hâdî!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">38.</span> Ey Kendisinden başka, varlığın dağdağasından, ma’siyetlerin çirkinliğinden ve Cehennem azabından kaçıp sığınılabilecek bir himaye sahibi olmayan! Ey Kendi sıyanetinden başka, değişik endişe ve korkular karşısında girilebilecek bir korunak bulunmayan! Ey Kendi rahmet ve inayetinden başka iltica edilebilecek bir melce’ bulunmayan! Ey sadece Yüce Zâtına tevekkül edilen, başka bir tevekkül mercii olmayan! Ey Maksûd-u Bilistihkak olan Yüce Zâtından başka teveccühte bulunmaya değer hakikî bir maksut bulunmayan! Ey Kendi kapısından başka kapılarda necat ve felaha ermek mümkün olmayan! Ey Kendisinden başka bizzat talep edilmeye layık bir matlup bulunmayan! Ey Ma’bûd-u Bilhak olan ve Kendisinden başka ibadet edilmeye layık hiçbir şey bulunmayan! Ey yardım ve inayet yalnız Kendisinden talep edilen, başka gerçek bir yardım mercii bulunmayan! Ey Kendisinden başka hakikî bir güç ve kuvvet sahibi olmayan!</p>
			<p class="cevsen"> Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">39.</span> Ey rehbet ve korku hisleriyle sadece Kendisine firar edilen! Ey Kendisinin talep edilmesi, talepler içerisinde en yüksek kıymeti ifade eden! Ey sadece yüce nezdindekiler rağbet gösterilmeye layık olan! Ey bizzat Kendisi istenilmeye ve yalnız Kendisinden istenilmeye layık bulunan! Ey sadece Kendi teveccühü değerler üstü değer ifade eden! Ey bir tek Yüce Zâtının zikri kalblere itmi’nan veren! Ey şükür ve şükranla anılmaya en layık olan! Ey sevgisi her şeyin başı ve bütün sevgilerin de en saf, en duru kaynağı olan! Ey kullarının maslahatı için katından hep güzel ve faydalı şeyler indiren! Ey hayatlarını üns billah atmosferinde sürdürenlere asla yalnızlık yaşatmayan!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">40.</span> Ey yaratan ve en mükemmel şekli veren! Ey her canlıya bir ölçüye göre vücut urbası giydiren ve ona yaratılış gayesine giden yolları gösteren! Ey belaları def’ ü ref’ eden! Ey en gizli fısıltıları bile duyup işiten! Ey maddî manevî musibetlere maruz kalıp da boğulmak üzere olanları kurtaran! Ey helake sürüklenenleri necata kavuşturan! Ey hasta kullarına şifa bahşeden! Ey maddî-manevî hayat veren ve verdiği hayatı alıp öldüren! Ey güldüren ve ağlatan! Ey isyanda ısrar ederek kalblerindeki inanma istidadını köreltenleri dalâletleriyle baş başa bırakan ve dilediği kullarını hidayete erdiren, gönüllerini hidayete açan!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">41.</span> Allahım! Senden yine şu birbirinden güzel isimlerinin hakkı için diliyor ve dileniyorum: Ey her türlü günah ve hataları yarlığayan Ğâfir! Ey ayıp ve kusurları örtüp gizleyen Sâtir! Ey her şeyi Kendi iradesine râm eden Kâhir! Ey her şeye gücü yeten Kâdir! Ey açık gizli her şeyi görüp kontrol eden Nâzır! Ey mevcûdâtı yoktan ve emsalsiz şekilde yaratan Fâtır! Ey şükredeni karşılıksız bırakmayan ihsan sahibi Şâkir! Ey Kendisini zikr u fikr u ibadetle yâd eden kullarını teşrîf ve tekrîmle anan Zâkir! Ey inanan kullarını salih amellerinde ve zor anlarında yardımsız bırakmayan Nâsır! Ey dilediğine cebr ile iş yaptıran ve kullarının kırık döküklerini sarıp sarmalayan, işlerini düzeltip eksiklerini gideren Câbir!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">42.</span> Ey karaları ve denizleri kullarına musahhar eden ve onlarda türlü türlü yollar var eden! Ey kendi nefislerinde yarattığı gibi, dış dünyada da insanlar için Hakk’ın varlık ve birliğine deliller yaratan! Ey her bir âyet Kendi varlık, rahmet ve kudretine apaçık bir burhan olan! Ey ölümlerde kudretinin tecellilerini sergileyen! Ey kabir âleminde izzet ve azameti daha açık ve net görünen! Ey yevm-i kıyamette, esbap perdesi ortadan kalktığında, her şeyin mâlik ve hâkimi olduğu, herkes tarafından hakka’l-yakîn anlaşılacak olan! Ey hesap gününde heybet ve mehâbeti en âşikar şekilde görülecek olan! Ey mizanda bütün amellerin karşılığını eksiksiz, tastamam veren! Ey Cennet’te mümin kullarına rahmetinin bütün eserlerini sergileyen! Ey inkârcı ve isyankârlara karşı Cehennem’de azabıyla tecellî eden!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">43.</span> Ey havf ve haşyet yaşayanlar sadece Kendisine yönelen! Ey günaha düşenler rahmetine sığınan! Ey tevbe ve inabede bulunanlar yüce dergâhına teveccüh eden! Ey isyankâr duruma düşenler afv u safhına iltica eden! Ey dünyanın fâniyât u zâilâtını terk eden zâhitler yüce nezdindeki bâkiyât u salihâta göz diken! Ey hata ve günahla tökezleyenler sadece sonsuz rahmetinden af bekleyen! Ey Hakk’ın rıza ve hoşnutluğunu kendi istek ve dileklerine tercih edenler yalnız Kendisiyle ünse eren! Ey ihsana kilitlenmiş muhsinler amellerini sadece Yüce Zâtına arz etmeye niyet eden ve bununla iftihar eden! Ey bir istinat noktası arayanlar yalnız Kendisine tevekkül eden! Ey yakîn ufuklarında dolaşanlar bir tek Kendisiyle sükûn ve huzur bulan!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">44.</span> Ey her şeye her şeyden daha yakın Karîb! Ey sevgisi dinimiz, imanımız, cesetlerde canımız Sevgililer Sevgilisi Habîb! Ey en büyük ve ulu olan Azîm! Ey eşi, benzeri olmayan yegâne gâlip ve Azîz! Ey dilediğini dilediği gibi icrâ eden, gerçek güç ve kuvvetin yegâne sahibi Kaviyy! Ey kimseye muhtaç olmayan fakat başka her şey Kendisine muhtaç olan Ğaniyy! Ey Cömertler Cömerdi Cevad! Ey re’fet ve şefkati bütün şefkatlerin kaynağı olanı Raûf! Ey Merhametliler Merhametlisi Rahîm! Ey celâl ve azametiyle bütün nefislerde ürperti ve haşyet hâsıl eden Celîl!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">45.</span> Senden şu birbirinden güzel isimlerinin hakkı için diliyor ve dileniyorum Allahım: Ey her şeye şah damarından daha yakın olan Karîb! Ey zâhir-bâtın her şeyi görüp kontrol eden Rakîb! Ey muhabbet erlerinin, Yüce Zâtını yine Zâtı için sevip inkıyad ettikleri Habîb! Ey dualara icabet eden ve isteklere mukabelede bulunan Mücîb! Ey her şeye yeten ve herkesin hesabını görecek olan Hasîb! Ey görünen ve görünmeyen hastalıklara şifa ihsan eden Tabîb! Ey her şeyi Zâtına mahsus basarla gören Basîr! Ey herkesten ve her şeyden haberdar Habîr! Ey nuruyla kâinatın çehresini nurlandırdığı gibi Kendisine teveccüh eden samimi gönülleri de nurlandıran Münîr! Ey tekvînî ve teşrîî beyanlarıyla varlık ve birliğini apaçık gösteren Hakk-ı Mübîn!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">46.</span> Ey her zaman dilediğini gerçekleştiren yegâne Gâlip! Ey kâinatın bağrına serpiştirilmiş birbirinden güzel masnûâtın sanatperver sanatkârı, biricik Sâni’! Ey Kendisinden başka bir yaratıcı olmayan yegâne Hâlık! Ey bütün mülk Kendisine ait olan Mâlik! Ey her şeyi Kendi iradesine râm eden Kâhir! Ey makam ve mevkileri yükseltmek yalnız Zâtının şanı olan Yüceler Yücesi Râfi’! Ey koruyup kollayan, Kendisi ise hiçbir zaman hiçbir şeye muhtaç olmadığı gibi korunmaya da muhtaç olmayan Hâfiz! Ey bütün yardım ve zaferlerin yegâne kaynağı Nâsır! Ey her yerde, her an hâzır ve nâzır olan Şâhid! Ey her şeye her zaman en yakın olan Karîb!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">47.</span> Ey iman ve hidayet gibi her türlü hayır ve güzelliğin biricik ışık kaynağı, bütün nurların yegâne menbaı ve birbirinden güzel isimlerinden biri de Nur olan! Ey bütün nurları ve nûrânîleri nurlandıran! Ey nurlara ve nurlu varlıklara değişik sûretler bahşeden! Ey bütün nurları yaratan! Ey yarattığı nurlara belli ölçüler takdir eden! Ey bütün kâinatı tedbîr ve idare ettiği gibi nurları da dilediği gibi sevk ve idare eden! Ey ezelî varlığı her nurdan evvel ve semavât u arzın nuru olan! Ey başka bütün nurlar fenâ bulduktan sonra Kendi nuru ebedlere kadar sürecek olan! Ey bütün nurların üstünde ve onların hepsinin yegâne kaynağı olan!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">48.</span> Ey atâ ve ihsanlarında şân u şerefini izhar eden ve onlarla kullarını şereflendiren! Ey fiillerinde lütfunun tecellileri açıkça görünen! Ey akıp gelen ve ötede de devam eden lütufları Kayyûmiyetinin eserlerinden olan! Ey kullarına ihsan ve iyilikleri daha onları yaratmadan başlayan! Ey her beyanı gerçeğin tâ kendisi olan! Ey vaadlerinde her zaman sâdık bulunan ve onları mutlaka yerine getiren! Ey kulları hak etmediği hâlde onları fazlıyla affeden! Ey azabı adaletinin tecellisi olan! Ey zikrinin tadına doyulmayan! Ey kullarına enîs ü celîs olduğu zaman o ünsün lezzeti başka hiçbir şeyde bulunmayan!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">49.</span> Allahım! Senden şu birbirinden güzel isimlerinin hakkı için diliyor ve dileniyorum: Ey yarattıklarını ayrı ayrı nevâle ve ihsanlara nâil kılan Münevvil! Ey sayısız delil ve işaretler sergileyerek hak ile bâtılın arasını tastamam ayıran Mufassıl! Ey seyyiâtı hasenâta tebdîl eden ve varlık âleminde yaptığı değişikliklerle sayısız esmasının cilvelerini gösteren Mübeddil! Ey tecellî eyleyince her işi âsân eden, zorlukları kolaylığa çeviren Müsehhil! Ey sonsuz kudretiyle her varlığı hükmüne râm eden ve müstahak olanları zillete maruz bırakan Müzellil! Ey yüce katından melekler, kitaplar indiren; itaat edenlere rahmet, isyankârlara da bela ve musibet yağdıran Münezzil! Ey mevcûdâtı ve kullarının kalblerini hâlden hâle sokarak esmâ-i hüsnasının nakışlarını sergileyen Muhavvil! Ey cemâliyle, göz ve gönüllere kâinatın çehresinde sayısız güzellikler sunan Mücemmil! Ey her varlığı istidadının kemâl noktasına, dilediğinde de varlığın kendisini aşan istidatlara ulaştıran Mükemmil! Ey kullarına ihsanlar bahşeden ve istediğini fazl u ihsanlarıyla başkalarından üstün kılan Mufaddil!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">50. </span>Ey herkesi ve her şeyi her an gören fakat Yüce Zâtı gözle görülmeyen! Ey zâhir-bâtın her şeyi temelden yaratan ve varlığı Kendinden olan! Ey hidayete erdiren, gönülleri hidayete açan ve her hidayetin kaynağı olan! Ey maddî-manevî hayat veren ve hayatı Kendinden, ebedî hayy olan! Ey varlıkları doyurup besleyen fakat Kendisi hiçbir şeye muhtaç olmadığı gibi rızka da muhtaç olmayan! Ey kullarını koruyup kollayan ama Kendisinin korunup kollanmaya asla ihtiyacı olmayan! Ey dilediğini dilediği şekilde gerçekleştiren ve hükmünün önüne asla geçilemeyen! Ey nasıl dilerse öyle hükmeden ve hükmü karşısında durulamayan! Ey doğurma ve doğurulmuş olma gibi yaratılmışlara mahsus ârızî hallerden münezzeh, müberrâ ve muallâ bulunan! Ey hiçbir şey Yüce Zâtına denk ve benzer olmayan!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">51.</span> Ey sevgisi bütün olumsuzlukların yegâne devası olan Habîb! Ey dertlere en güzel devayı, hastalıklara en güzel şifayı sunan Tabîb! Ey her şeye yeten ve herkesin hesabını en güzel ve en uygun şekilde görecek olan Hasîb! Ey kalbler ve gönüller sadece yakınlığıyla huzur ve sürur bulan Karîb! Ey yarattıklarını en güzel şekilde gören ve gözeten Rakîb! Ey lisan-ı hâl ve kâl ile yapılan yalvarış ve yakarışlara en güzel şekilde icabet eden Mücîb! Ey maiyet ufkuna erenleri ünsünün tarif edilmez güzellikleriyle sarıp sarmalayan Enîs! Ey güvenilip dayanılan ve Kendisine itimat edilen en güzel Vekîl! Ey dostluğu hem çok yüce hem de çok güzel olan Mevlâ! Ey yardımı gelip ulaştığında daha hiçbir yardıma ihtiyaç bırakmayan Nasîr!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">52.</span> Ey Hak katının gözü sürmeli enîs ü celîsleri olan ariflerin sürûru! Ey Hakk’ın muradını her zaman kendi isteklerinin önünde tutan irade kahramanlarının enîsi! Ey Kendisine aşk u iştiyakla tutuşup yananları ekstra yardımlarıyla lütuflandıran! Ey hatalarını itiraf edip pişmanlıkla kıvranan ve bütün benliği ile Hak kapısına yönelen tevbe kahramanlarını çok seven! Ey ihtiyaç içinde bulunanları sürpriz lütuflarıyla rızıklandıran! Ey hata edip günah işleyenlerin, rahmet ve affına itimat ettikleri biricik ümit ve reca kaynağı! Ey keder ve tasa içinde kıvrananların gönüllerine ferah ve sürur salan! Ey gamlı kullarına nefes aldıran, onların gamlarını gideren! Ey gönderdiği fereç ve mahreçlerle mahzun kullarının hüznünü izale eden! Ey geçmiş ve gelecek bütün mahlûkatın yegâne İlahı!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">53. </span>Ey Cennet ve Cehennem’in Rabbi! Ey bütün peygamberlerin <span class="_aleyhisselam-_E _idGenCharOverride-1">(alâ nebiyyina ve aleyhimüsselâm)</span> ve diğer salih kulların Rabbi! Ey sadakat ve doğruluk timsali sıddıkların ve iyilik ve hayra kilitlenmiş birr ü takva erlerinin Rabbi! Ey büyük küçük her kimse ve her nesnenin Rabbi! Ey her biri birer kudret mucizesi olan çekirdek, tohum ve meyvelerin Rabbi! Ey sayısız husûsiyetleriyle kullarının emrine sunduğu nehir ve ağaçların Rabbi! Ey kudret ve azameti daha açık görünen, sadece bazı bitkilerin yetiştiği uçsuz bucaksız sahraların ve hiçbir şeyin yetişmediği çorak arazilerin Rabbi! Ey hakları başkalarının elinde olan esirlerin ve Hakk’ın kendisine bağışladığı hakları elinde bulunduran hür kimselerin Rabbi! Ey dilediğini açığa çıkaran, dilediğini gizleyen, açık ve gizli her şeyin Rabbi! Ey çok şeylerin üzerini bir perde gibi örten gecenin ve ışığıyla eşyanın üzerindeki perdeyi kaldıran gündüzün Rabbi! </p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">54. </span>Ey ilmi, olmuş-olacak, cüz’î-küllî her şeyi kuşatan! Ey Zâtına mahsus basarla her şeyi gören, görmesi her şeye nüfuz eden! Ey sonsuz kudreti her şeye ulaşan! Ey kulları nimetlerini saymaktan aciz olan! Ey ihsan ettiği engin lütuflar karşısında hakkıyla şükür mümkün olmayan! Ey akıl ve dimağlar, celâl ve ululuğunu idrake güç yetiremeyen! Ey hakikatinin künh-ü ehadiyeti nâkâbil-i idrak olan, akıl ve hayaller Yüce Zâtını kavrama hususunda kâsır ve yetersiz bulunan! Ey azamet ve kibriya Yüce Zâtının ayrılmaz bir vasfı olan! Ey heybet ve saltanat, güzellik ve parlaklığının hususiyetlerinden olan! Ey izzeti ebede kadar devam edecek olan ve acz gibi noksanlıklardan her zaman münezzeh ve müberrâ bulunan!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">55. </span>Ey her hususta mesel olacak en yüce vasıflar sadece Kendisine ait olan! Ey en yüce sıfatlarla muttasıf bulunan! Ey âhiretin ve dünyanın yegâne mâlik ve hükümdarı! Ey salih kullarını içine alacağı Me’vâ Cennet’i Kendi mülkü olan! Ey Cehennem ve içinde alev alev yanan ateş emrinde bulunan! Ey varlık ve birliğine işaret ve delâlet eden sayısız büyük delillerin sahibi! Ey hepsi birbirinden güzel olan esmâ-i hüsna’nın sahibi! Ey hüküm ve onun icrası tamamen Kendi tasarrufunda bulunan! Ey içindekilerle birlikte yüce göklerin tek sahibi! Ey Arş-ı A’zam’ın ve yeryüzünün yegâne Mâliki!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">56.</span> Allahım! Senden şu birbirinden güzel isimlerin hürmetine diliyor ve dileniyorum: Ey günahları silip süpüren, seyyiâtı hasenâta çeviren Afüvv! Ey dilediği günahları bağışlayan Ğafûr! Ey bazı kullarını muhabbete mazhar kılıp seven ve onlar tarafından sevilen Vedûd! Ey şükredeni mukabelesiz bırakmayan ve iyiliklere mutlaka karşılık veren, ihsan sahibi Şekûr! Ey yakışıksız şeylere hüsn-ü muamelede bulunan Sabûr! Ey fenalıklara karşı kullarına müşfik olan Raûf! Ey merhamet ve şefkati çok olan Atûf! Ey Zâtında mukaddes ve münezzeh, fiillerinde mutahhir ve munazzif Kuddûs! Ey hayatı Kendinden, ebedî hayy olan Hayy! Ey Kendi Kendine kâim olan Kayyûm!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">57.</span> Ey azameti göklerde bir başka tecelli eden! Ey yeryüzüne varlık, birlik, kudret ve rahmetinin nice işaretlerini serpiştiren! Ey her bir şeyde Kendisini gösteren deliller bulunan! Ey denizlerde, gönüllerde hayret ve heyecan uyandıran sayısız hârikulâdelikler yaratan! Ey her şeyi ilk yaratan ve hayattan sonra ölümü, ölümden sonra da hayatı geri veren! Ey dağlarda kullarının istifadesine açık hazineler depolayan! Ey yarattığı her şeyi en güzel surette yapan! Ey bütün işler neticede Kendisine varan ve neye hükmederse o olan! Ey her şeyde lütfunun eserleri açıkça görünen! Ey yarattıklarından her birine anlayacağı şekilde kudretini gösteren!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">58.</span> Ey seveni ve sevileni olmayanların hakîkî seven ve sevileni! Ey maddî-manevî dertlerine şifa arıyanların yegâne tabîbi! Ey çağrı ve yakarışlarına bir cevap bulamayanların cevap vereni, dualarına icabet edeni! Ey şefkate muhtaç gönüllerin şefkat kaynağı! Ey kimsesizlerin kimsesi! Ey şefaat edeni bulunmayanların biricik şefaatçisi! Ey acizlerin güç kaynağı, yardım edeni! Ey yolda kalmışların yol göstereni! Ey rehbersizlik ağında yaşayanların en doğru noktaya ulaştıran mürşidi! Ey merhamete susamış kullarının rahmet ve merhamet menbaı!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">59.</span> Ey gören, bilen ve yardım eden olarak Yüce Zâtını yeterli görenlerin her işine kâfî gelen! Ey hidayetini dilenenleri yolların en güzeline sevk eden! Ey hıfz u sıyanetine dehâlet edenleri her zaman koruyup gözeten! Ey yakarışlarla Kendisine yönelip iç dökenlerin dualarına icabet eden! Ey görünür görünmez hastalıklarına şifa arayanlara şifa bahşeden! Ey Kendisine el açanların ihtiyaçlarını en güzel şekilde is’âf edip yetiştiren! Ey istiğna ile hareket ederek başkalarına yüz suyu dökmeyen ve Rabbilerinin gınasına itimat eden kullarını iğna eden! Ey ihsan ettiği nimetleri tamamlamasını niyaz edenlerin üzerindeki nimetlerini tamama erdiren! Ey aczini itiraf ederek Kendisinin sonsuz havl ve kuvvetine dayanan kullarını bütün güzel işlerinde destekleyen! Ey Kendisini Yüce Dost olarak bilip muallâ dostluğunu talep edenleri yalnız bırakmayan, onları görüp gözeten!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">60.</span> Allahım! Senden şu birbirinden güzel isimlerin hakkı için diliyor ve dileniyorum: Ey varlığının başlangıcı olmayan ezelî, Evvel! Ey varlığının sonu olmayan ebedî, Âhir! Ey âyât ve âsârıyla apaçık Zâhir! Ey Zâtı, hakikatiyle ihata edilmeyen Bâtın! Ey zâhir-bâtın her şeyi temelden yaratan Hâlık! Ey her ihtiyaç sahibini ihtiyacına göre rızıklandıran Râzık! Ey her sözü doğru ve hak olan, her vaadini mutlaka yerine getiren Sâdık! Ey varlığının başlangıcı olmayan, her şeyden önce var olan Sâbık! Ey varlıkları kendi istidat ve kabiliyetlerinin nihaî inkişaf noktası sayılan arş-ı kemâlâtlarına sevk eden Sâik! Ey karanlıktan aydınlığı çıkaran ve çekirdek ve tohumları yarıp onları geliştiren Fâlık!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">61.</span> Ey gece ile gündüzü birbirine çeviren, geceyi gündüze, gündüzü geceye dönüştüren, sürelerini uzaltıp kısaltan! Ey karanlıkları ve nuru yaratan! Ey gölgeyi ve serinliğini, ateş ve harareti var eden! Ey her varlıkta olduğu gibi Güneş ve Ay’da da dilediği gibi tasarrufta bulunan! Ey ölümü ve hayatı yaratan! Ey yaratmak da, emretmek de Kendisine mahsus olan! Ey vasıfları yüce olan, mahlûkata benzemekten, eş ve evlat edinmek gibi hususlardan münezzeh, müberrâ ve muallâ bulunan! Ey mülkünde hiçbir ortağı bulunmayan! Ey hiçbir zaman acze düşüp de bir yardım ve yardımcıya muhtaç olmayan! Ey bütün zararları def’ ve bütün faydaları celbedebilecek güç ve kudret sadece Yüce Zâtında bulunan!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">62.</span> Ey her bir varlığın açık gizli bütün isteklerini bilen! Ey ihtiyacını arz edenlerin muhtaç bulunduğu her şeye mâlik bulunan! Ey endişe ve hüzünden kendilerini kaybetmiş olanların âh u enînlerini işiten! Ey ruhlarını korku hissinin çepeçevre sardığı anlarda gözyaşıyla boşalan kullarının ağlamalarını gören! Ey kendini derûnî sükût murakabesine salan kullarının gönlünde kopan çığlıklardan haberdâr olan! Ey yaptıklarından dolayı pişmanlıkla kıvranan kullarının içten gelen nedametlerini gören! Ey tevbe ile yüce dergâhına teveccüh edenlerin özür ve mazeretlerini kabul eden! Ey fesat için çalışan bozguncuların işlerine düzen ve kalıcılık vermeyen! Ey amellerinde gözünü hep ihsan ufkuna diken bahtiyar kullarının ecir ve mükâfatlarını katiyen zayi etmeyen! Ey Kendisini, hiç kimsenin bilmediği kadar iyi bilip tanıyan marifet ehli âriflerin kalblerinden hiçbir zaman uzak olmayan!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">63.</span> Ey kendisi için fenâ söz konusu olmayan, varlığı ezelî ve ebedî olan! Ey hata ve günahları yarlığayan! Ey duaları işiten ve onlara hikmeti muktezasınca cevap veren! Ey atâ ve ihsanları çok geniş olan! Ey semayı yükselten! Ey bela ve musibetleri def ü ref’ eden! Ey güzelliği ve birbirinden güzel lütufları dolayısıyla en güzel medh u senalar Kendisine râci olan! Ey ululuk ve azameti ezelî ve kadîm olan! Ey vaadinde her zaman vefalı olan ve sözünü mutlaka gerçekleştiren! Ey amelleri karşılığında kullarına verdiği mükâfat ve cezalar, şeref ve azametine layık olan!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">64.</span> Allahım! Senden şu güzel isimlerin hatırı için diliyor ve dileniyorum: Ey her türlü günah ve hataları yarlığayıp bağışlayan Ğaffâr! Ey ayıp ve kusurları örtüp gizleyen Settâr! Ey her şeyi Kendi iradesine râm eden Kahhâr! Ey elin ulaşmadığı, gücün yetmediği hâkim-i mutlak Cebbâr! Ey yakışıksız şeylere çok defa hüsn-ü muamelede bulunan Sabbâr! Ey her ihtiyaç sahibini ihtiyacına göre rızıklandıran Rezzâk! Ey hayır kapılarını açan ve gâileleri savan Fettâh! Ey olmuş-olacak, cüz’î-küllî her şeyi bilen Allâm! Ey karşılıksız bol bol hibede bulunan Vehhâb! Ey tevbeye sevk eden ve tevbeleri kabul buyuran Tevvâb!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">65.</span> Ey beni bir insan olarak yaratan, isim ve sıfatlarının en parlak aynası, varlık ağacının en mükemmel meyvesi yapan! Ey nihayetsiz ihsanlarıyla beni rızıklandıran ve terbiye edip yetiştiren! Ey sayısız nimetleriyle beni doyuran ve susuzluğumu gideren! Ey gönlüme yakınlığını duyuran ve beni kurb-u huzuruna kabul buyuran! Ey helake götürecek şeylerden beni koruyup kollayan ve hıfz u inayetiyle her ihtiyacıma kâfî gelen! Ey beni muhafaza eden ve ilahî inayet, riayet ve kilâetiyle görüp gözeten! Ey hayırlı, güzel işlerimde beni muvaffak kılan ve en doğru yola sevk eden! Ey ben aciz iken, merhametiyle nazar edip beni Kendi kuvvetiyle azîz ve güçlü; fakir iken Kendi malıyla ğanî ve zengin eyleyen! Ey verdiği hayatı alıp öldüren ve yok iken dirilttiği gibi ölümden sonra tekrar dirilten, ikisi de yed-i kudretinde bulunan! Ey beni üns ve ünsiyetinin doyulmaz saadetine erdiren ve hıfz u himaye seralarına alan!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">66. </span>Ey tekvînî ve teşrîî kelimeleriyle hak ve hakikati apaçık ortaya koyan! Ey vaz’ettiği hükmü denetleyecek ve değiştirecek hiçbir kimse ve hiçbir merci bulunmayan! Ey olmasına ferman buyurduğu bir hususu geri çevirecek hiçbir kuvvet bulunmayan! Ey kişi ile kalbi arasına giren, ona kalbinden, kalbine ondan daha yakın olan, dilerse insanın kendi kalbiyle bile arasını açan! Ey nâdim olup dönen kullarının içten tevbelerini kabul buyuran! Ey izni olmadan yüce nezdinde hiçbir şefaat fayda vermeyen! Ey semâvât ve içindekiler bükülmüş olarak yed-i kudretinde bulunan! Ey Kendisinin dosdoğru yolundan sapanları en iyi bilen! Ey gök gürlemesi hamd ile, melekler de saygılarından ötürü Yüce Zâtını takdis ve tenzih eden! Ey rüzgârları, rahmeti olan yağmurun önünden müjdeci olarak gönderen!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">67.</span> Ey yeryüzünü mahlûkatının en güzel şekilde yaşayabilmesi için elverişli bir beşik yapan! Ey dağları arzı tutan direkler hâlinde yaratan! Ey Güneş’i gökyüzünde bir lamba yapan! Ey Ay’ı semada bir nur olarak yaratan! Ey geceyi bir örtü kılan! Ey gündüzü geçimimiz için çalışma zamanı yapan! Ey uykuyu bizim için bir dinlenme vasıtası yapan! Ey semayı bir kubbe yapan! Ey insanları ve nesneleri çift yaratan! Ey Cehennem’i inkâr ve isyan edenleri cezalandırmak için gözetleyip duran bir hapishane vaziyetinde yaratan!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">68.</span> Allahım! Senden şu güzellerden güzel isimlerin hürmetine diliyor ve dileniyorum: Ey istediklerine rahmetiyle bizzat şefaat eden ve istediği makbul kullarına şefaat etme izni veren Şefî’! Ey gizli-açık her şeyi duyan ve itibara alan Semî’! Ey zararları ref’ eden ve dilediği kullarının mertebesini yükselten Yüceler Yücesi Refî’! Ey kullarının yegâne sığınağı ve onlara gelecek zararları men eden Menî’! Ey varlık âleminde eşi-benzeri olmayan şeyler yaratan Bedî’! Ey dilediklerini çok süratli geliştiren ve hesapları çok çabuk gören Serî’! Ey salih kullarını ebedî saadet ve Kendi hoşnutluğu ile müjdeleyen Beşîr! Ey kullarını inkâr ve isyandan sakındırmak için şiddetli azabıyla korkutan Nezîr! Ey her şeye gücü yeten Kadîr! Ey mutlak iktidar sahibi Muktedir!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">69.</span> Ey bütün canlılardan önce var olan ve hayatı Kendinden, ezelî hayy olan Hayy! Ey bütün canlılar öldükten sonra Kendisi bâkî kalan, ebedî hayy olan Hayy! Ey bütün sıfatlarında olduğu gibi hayy sıfatında da hiçbir şey Kendisine benzemeyen Hayy! Ey hiçbir canlı Kendisinin misli ve benzeri olmayan Hayy! Ey hayat sahibi hiçbir varlık, Kendisine hiçbir vasıf ve fiilinde şerîk ve ortak olmayan Hayy! Ey hiçbir canlıya muhtaç olmayan Hayy! Ey zamanı gelince bütün canlılardan verdiği canı geri alan Hayy! Ey bütün hayat sahiplerinin rızkını en mükemmel şekilde veren Hayy! Ey varlıklara yoktan vücut urbası giydiren ve öldükten sonra tekrar dirilten Hayy! Ey ölüm ve fenâ, Kendisi için asla söz konusu olmayan ezelî ve ebedî Hayy!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">70.</span> Ey kâinattaki her şey ses ve sükûtlarıyla, hareket ve duruşlarıyla, mana ve muhtevalarıyla hep Kendisini dillendiren! Ey asla söndürülemeyen nur yalnız Kendisine âit olan! Ey bütün mevcûdât sayısız hamd ü senalarla bir tek Yüce Zâtını anan! Ey katiyen değişmeyen ve değişmeyecek ulvî sıfatlar sadece Kendisine ait bulunan! Ey yarattıklarına sayılamayacak kadar çok nimetler bahşeden! Ey zevali söz konusu olmayan bir mülkün, bir hâkimiyet ve saltanatın sahibi olan! Ey keyfiyeti meçhul, başdöndüren bir celâl ve azametin mâliki olan! Ey geri çevrilmesi imkânsız ferman ve icraatlar sadece Kendisine ait olan! Ey hiçbir şekilde değişmeyen yüce vasıflar yalnız Yüce Zâtına mahsus bulunan! Ey idraki nâkâbil bir kemâl ve mükemmelliğin biricik sahibi olan!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">71.</span> Ey bütün Âlemlerin Rabbi! Ey Din Günü’nün yegâne Mâliki! Ey sabırlı kullarını çok seven! Ey kullarından tevbekâr olanları çok seven! Ey temizlik hususunda titiz davranan kullarını çok seven! Ey başkalarına iyilikte bulunan ve işlerini sağlam yapan kullarını çok seven! Ey yardımı, başka bütün yardımlardan daha hayırlı olan! Ey doğru ile eğriyi, hak ile bâtılı birbirinden en güzel şekilde ayıran! Ey iyilikleri en güzel şekilde mükâfatlandıran! Ey fesat için çalışan bozguncuları en iyi bilen!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">72.</span> Allahım! Senden şu güzel isimlerinin hakkı için diliyor ve dileniyorum: Ey her şeyi ilk yaratan Mübdi’! Ey hayattan sonra ölümü, ölümden sonra da hayatı geri veren Muîd! Ey arz u sema ve içindekileri koruyup muhafaza eden Hafîz! Ey her şeyi ilim ve kudretiyle ihata eden Muhît! Ey herkesin hamd ü senasının biricik mercii Hamîd! Ey zâtî şan ve şeref sahibi Mecîd! Ey gıda veren, bakıp koruyan Mukît! Ey ekstradan yardımlarda bulunan Muğîs! Ey dilediğini azîz kılan ve şereflendiren Muizz! Ey istediğini zelîl ve rüsvay hâle getiren Müzill!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">73.</span> Ey zıddı olmayan tek, Ehad! Ey misli ve niddi olmayan Ferd! Ey bütün kusurlardan berî olan ve her şey Kendisine muhtaç bulunan Samed! Ey ikincisi, eşi, benzeri olmayan Vitr! Ey hiçbir zaman bir vezîr, muîn ve yardımcıya ihtiyaç duymayan Rabb! Ey hiçbir kimseye ve hiçbir şeye muhtaç olmayan Ğaniyy! Ey Kendisini azledecek bir merci ve makam katiyen bulunmayan sermedî Sultan! Ey hiçbir zaman acz yaşamayan, her şey ve herkes üzerinde her zaman mutlak tasarrufta bulunan Melîk! Ey âlemde misli olmayan hakikî Mevcûd!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">74.</span> Ey zikri, Kendisini yüce ad ve ünvanlarıyla ananlar için en büyük şeref vesilesi olan! Ey şükrü, nimetleri artıran, muvaffakiyet ve saadate vesile olan! Ey hamd ü sena ile anılması, hamdedenler için iftihar vesilesi olan! Ey Kendisine kulluk, itâatkâr kulları necata ulaştıran! Ey kapısı, yalnız Kendisine el açanlar ve O’ndan yine O’nu isteyenler için her zaman açık bulunan! Ey sırat-ı müstakîmi, müminler için açık ve geniş bir şehrah olan! Ey kâinat ve Kur’ân’daki bütün âyetleri, ibret nazarıyla bakan hüşyar kullar için apaçık birer delil olan! Ey yüce kitabı Kur’ân-ı Kerîm, irfan ufkuna ulaşan yakîn sahipleri için bir irşat ve hidayet kaynağı olan! Ey afv u mağfireti, sürçüp günah işleyenlerin tek sığınağı olan! Ey rahmet ve şefkati, ihsan şuuruyla hareket eden kullarına pek yakın bulunan!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">75.</span> Ey nâm-ı celîli, her hayrın başı ve bütün bereketlerin kaynağı olan! Ey şanı yükseklerden yüksek, kadri yücelerden yüce olan! Ey medh u senası, kullarının hakkıyla yapamayacakları kadar büyük olan! Ey Yüce Zâtından başka hiçbir ilah olmayan! Ey birbirinden güzel esmâ-i hüsnâsı, Müteâl Zâtı adına bir güzellik, bir kudsiyet, bir münezzehiyet ve bir tamamiyetin ifadesi olan! Ey Kendisi için fenâ söz konusu olmayan, bekâsı dâimî olan! Ey ululuk ve azameti, güzellik ve parlaklığının hususiyetlerinden olan! Ey büyüklük ve kibriya yalnız Zât-ı Ecell ü A’lâ’sına ait bulunan! Ey ihsan ve armağanları hadd ü hesaba gelmeyen! Ey nimetleri sonsuz olup sayılamayan!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">76.</span> Allahım! Şu güzellerden güzel isimlerin hatırı için Senden diliyor ve dileniyorum: Ey bütün mevcûdâtın biricik yardımcısı olan ve dilediklerine sürpriz yardım ve iânelerde bulunan Muîn! Ey kâinatta ve indirdiği semâvî kitaplarda varlık ve birliğinin delillerini apaçık beyan eden Mübîn! Ey her vaadinde emîn olan ve kullarının gönüllerine güven ve emniyet hisleri salan Emîn! Ey şanı yüce ve dilediğini gerçekleştirmeye muktedir olan Mekîn! Ey kudret-i kâhire sahibi Metîn! Ey inkâr eden münkirlere ve isyan eden âsîlere karşı azabı çok şiddetli olan Şedîd! Ey her şeyi ra’ye’l-ayn bilen Şehîd! Ey doğru noktaya ulaştıran Reşîd! Ey herkesin hamd ü senasının biricik mercii Hamîd! Ey zâtî şan ve şeref sahibi Mecîd!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">77. </span>Ey kudret ve azametinin ilk tecellî ufku olan Arş-ı Mecîd’in sahibi! Ey hak ve dosdoğru sözün sahibi! Ey en doğru noktaya ulaştıran fazl u ihsanın sahibi! Ey derdest edip yakalaması pek çetin olan! Ey inanıp salih amel işleyenlere ecr ü mükâfat vaadeden, inanmayan ve günah işleyenleri de azabıyla tehdit eden! Ey her şeye, her şeyden daha yakın olan, Kendisi için bir uzaklık söz konusu olmayan! Ey yüce dost ve gerçek yardımcı ve herkesin hamd ve senasının biricik mercii yalnız Kendisi olan! Ey olup biten her şeye bizzat şâhit olan! Ey kulları kendilerine zulmetse de O, kullarına katiyen zerre ağırlığınca haksızlık yapmayan! Ey insana her lahza şah damarından daha yakın olan!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">78.</span> Ey katiyen bir şerîk ve vezîri olmayan! Ey herhangi bir şebîh ve nazîri bulunmayan! Ey ışık saçan Şems’i ve nur dağıtan Kamer’i yaratan! Ey muhtaç ve fakirleri iğna buyurup ihtiyaçlarını gideren! Ey küçük yavruları en güzel şekilde rızıklandıran! Ey merhamete muhtaç ihtiyarlara rahmetiyle çok farklı tecelli eden! Ey korkup dergâhına iltica eden çaresizleri koruyup gözeten! Ey bütün kullarını Müteâl Zâtına mahsus basarla her an gören! Ey kullarının bütün ihtiyaçlarından her an haberdar olan! Ey dilediği şeyi dilediği gibi gerçekleştirmeye muktedir bulunan!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">79.</span> Ey sonsuz nimetlerini cömertçe sunan! Ey fazl u keremi nihayetsiz olan! Ey dalâlette ısrar edenlere ceza ve azabı çok çetin olan! Ey üzerine maddî-manevî, canlı-cansız her şeyi kayıt ve tespit ettiği manevî bir levha olan Levh-i Mahfuz’un ve Kalem’in sahibi olan! Ey zerre ve tohumlardan diğer canlılara ve nihayet insana kadar her şeyi kusursuz yaratan! Ey ayırmaksızın bütün insanlara hak ile bâtılı, doğru ile eğriyi ve bunlara terettüp eden neticeleri gösteren! Ey zarar ve elemleri izale eden! Ey kalblerde saklı mülahaza ve niyetleri en iyi bilen! Ey Kâbe-i Muazzama ve Harem-i Şerîf’in sahibi olan! Ey bütün eşyayı yoktan var eden!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">80.</span> Allahım! Senden şu güzellerden güzel isimlerin hakkı için diliyor ve dileniyorum: Ey her hükmünde adaletle muamele eden Mutlak Âdil! Ey kullarının dualarını, ihlasla işledikleri salih amellerini ve pişman bir gönülle yaptıkları tevbeleri kabul buyuran Kâbil! Ey Zâtında her türlü kemâlâtı câmi’ ve kullarına fazl u ihsanları çok olan Fâzıl! Ey icraatıyla her an ayrı bir şe’nde bulunan, bütün fiillerin yegâne yaratıcısı Fâil! Ey yarattıklarının bütün ihtiyaçlarına kefîl olan Kâfil! Ey her şeyi yerli yerinde, başdöndüren bir sanatla yaratan Câil! Ey Zât, isim, sıfât ve fiillerinde kâmil ü mükemmel olan Kâmil! Ey mevcûdâtı yoktan var eden Fâtır! Ey kullarından, kendi menfaatleri için salih ameller işlemelerini isteyen Tâlib! Ey marifet ehli kullarının Kendisinden yine sadece Kendisini istedikleri biricik Matlûb!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">81.</span> Ey lütf u ihsanlarıyla kullarını nimetlendiren! Ey cömertçe ikramlarda bulunan! Ey sınırsız lütuflarıyla her zaman keremini gösteren! Ey sonsuz kudretiyle sonsuz izzetin sahibi olan! Ey her şeyi yerli yerinde, bir hikmet ile takdîr buyuran! Ey bütün kâinâtı hikmet ile tedbîr ve terbiye eden ve hükümlerini hikmet ile icra buyuran! Ey tedbîr ve terbiyesi sonsuz bir ilme dayanan! Ey kullarını cezalandırmayıp hilmiyle affeden! Ey yüceliğiyle beraber her nesne ve her kimseye kendisinden daha yakın olan! Ey yakınlığıyla beraber kadri yüce, şanı yüksek ve müteâl bulunan!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">82.</span> Ey dilediğini dilediği gibi yaratan! Ey bir şeyi nasıl isterse, hikmetine uygun, öyle yapan! Ey dilediği kullarını dosdoğru yola ileten! Ey ısrar edenleri dalâletleriyle baş başa bırakan! Ey dilediği kullarını affedip yarlığayan! Ey müstahak olanlara azabıyla muamele eden! Ey nedametle kapısına gelen kullarının tevbelerini kabul eden! Ey anne rahmindeki yavrulara dilediği gibi sûret veren! Ey dilediği mahlûkatını fazladan nimetlerle donatan! Ey bazı kullarını seçip hususî rahmetine mazhar kılan!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">83.</span> Ey vasıfları yüce olan; yarattıklarına benzemekten, eş ve evlat edinmek gibi hususlardan berî olan! Ey hâkimiyetinde hiçbir şeyi Kendisine ortak kabul etmeyen! Ey her şey için bir ölçü ve her iş için bir vâde takdîr eden! Ey Kendisi gibi rahmeti de ezelî olan! Ey melekleri elçi olarak tayin buyuran! Ey semada burçlar ve yıldız kümeleri yaratan! Ey arzı yerleşime elverişli kılan! Ey insanı bir damla sudan var eden! Ey her şeyi tek tek kaydedip muhafaza eden! Ey her şeyi ilim, kudret ve ilahî ahkâmı ile ihata eden!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">84.</span> Allahım! Senden şu birbirinden güzel isimlerinin hakkı için diliyor ve dileniyorum: Ey zâtında ve sıfatlarında şerîkten, eşi ve benzeri olmaktan münezzeh olan yegâne Zât, Ferd! Ey bir ve tek olan, misli ve niddi bulunmayan Vitr! Ey ikincisi olmayan tek, Ehad! Ey herkesin muhtaç olduğu müstağni, Samed! Ey mutlak fazl ve şeref sahibi Emced! Ey eşi, benzeri olmayan yegâne gâlip ve Eazz! Ey nefislerde ürperti ve haşyet hâsıl eden Ecell! Ey varlığı kendinden ve değişmeyen bir zât olan Ehakk! Ey durumuna göre herkese iyilikte bulunan Eberr! Ey varlığının sonu olmayan Ebed!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">85.</span> Ey ehl-i irfan olan âriflerin çok iyi bilip tanıdığı Ma’rûf! Ey kullarının en büyük payeyi Kendisine ibadet ü tâatta buldukları biricik Ma’bûd! Ey şükredenlerin şükürleri sadece Kendisine râcî olan Meşkûr! Ey bütün varlık Yüce Zâtını zikreden ve zikri ruhlara itmi’nan veren gönüller sultanı Mezkûr! Ey herkesin hamd ü senasının biricik mercii Mahmûd! Ey yalnız Kendisini talep eden hak yolcularının kalblerine varlığını her zaman duyuran Mevcûd! Ey Kendisinin biricik tasarruf sahibi olduğunu kavlî, fiilî ve hâlî ikrarlarıyla dile getiren ehl-i tevhîdin, vasıflarıyla pek iyi bilip tanıdığı Mevsûf! Ey bütün benlikleriyle Kendisine yönelip başka arzulardan sıyrılabilmiş muhabbet erlerinin kalblerindeki yegâne Mahbûb! Ey iradelerini Hakk’ın muradına bağlamayı başarabilmiş bahtiyar kulların tek istekleri olan Merğûb! Ey kendilerini Rabbilerine teslim etmiş yüce kâmetlerin iştiyak ve hırsla Yüce Zâtına teveccüh ettikleri biricik Maksûd!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">86. </span>Ey varlık bütünüyle Kendine ait olan, mülkünden başka bir mülk bulunmayan! Ey kulları, Yüce Zâtı’nı hakkıyla sena etmekten aciz olup güç yetiremeyen! Ey mahlûkatının tâkati, celâl ve azametini vasfetmeye yetmeyen! Ey gözler, güzellik ve kemâlini idrake muktedir olamayan! Ey akıl ve anlayışlar, ulvî sıfatlarına ulaşamayan, onları hakkıyla tarif edemeyen! Ey fikirler, nihayetsiz kibriya ve büyüklüğünü bihakkın kavrayamayan! Ey insanlar, birbirinden güzel isim ve sıfatlarının güzelliğini tastamam idrak ve tarif edemeyen! Ey hiçbir güç ve kuvvet, hükmünü geri çeviremeyen ve değiştiremeyen! Ey her bir şeyde varlık ve birliğinin apaçık delilleri görünen!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">87.</span> Ey mehâfet ve mehâbetinden dolayı gözyaşı döken kullarını çok seven ve onlarca çok sevilen! Ey her şeyi sonsuz kudretine havale eden mütevekkil kullarının biricik dayanağı olan! Ey dalâlet içerisinde ve idlâl yolunda olan kullarını dilerse hidayete erdiren! Ey gönülden inanan kullarının yüce dostu olan! Ey Kendisini bütün esmâ-i hüsnâsıyla, bütün sıfât-ı kudsiyesiyle yâd eden zâkirlerin enîsi olan ve onların ruhlarına üns esintileri salan! Ey sonsuz güç ve kudreti, hiçbir güç ve kudretle mukayese edilemeyen! Ey görmesi bütün görmelerin üstünde olan ve her şeyi Yüce Zâtına mahsus bir basarla gören! Ey olmuş-olacak, cüz’î-küllî her şeyi sadece Kendisi bilen! Ey mahzun ve mükedder kullarının yegâne melce’ ve sığınağı olan! Ey nusret ve yardımı başka hiçbir yardıma ihtiyaç bırakmayacak kadar büyük olan!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">88.</span> Allahım! Şu güzellerden güzel isimlerin hatırı için Senden diliyor ve dileniyorum: Ey sonsuz hazinelerindeki nimetleri bol bol ikram eden Mükrim! Ey ululuk ve azametini isim, sıfat ve fiilleriyle gösteren Muazzım! Ey her bir varlığa ihtiyacı olan nimeti, ihtiyacı olan vakitte yetiştiren Müna’im! Ey hikmeti muktezasınca, dilediğine dilediğini veren Mu’tî! Ey zenginlik bahşeden ve gönülleri zengin kılan Muğnî! Ey her şeyi ilk yaratan Mübdi’! Ey kullarını razı ve hoşnut eden Murdî! Ey kullarını her türlü bela ve musibetlerden kurtarıp sahil-i selâmete çıkaran Müncî! Ey her icraatını en güzel, en mükemmel şekilde gerçekleştiren ve kullarına sayısız ihsanlarda bulunan Muhsin!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">89.</span> Ey her şeye yeten! Ey her şeyin üzerinde kâim olan! Ey hiçbir şey Kendisine benzemeyen! Ey hiçbir şey mülkünü artırmayan! Ey hiçbir şey hazinelerinden bir şey eksiltmeyen! Ey hiçbir şey Kendisine gizli kalmayan! Ey hiçbir şey, Yüce Zâtının misli ve benzeri olmayan! Ey her şeyin anahtarları yed-i kudretinde bulunan! Ey rahmeti bütün her şeyi kuşatan! Ey her şey fenâ bulup gittikten sonra Kendisi Bâkî kalan!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">90.</span> Ey gaybı yalnız Yüce Zâtı bilen! Ey bütün kötülükleri sadece Kendisi uzaklaştırabilen! Ey her işi sevk u idareye sadece Kendisinin gücü yeten! Ey günahları yalnız Kendisi bağışlayabilen! Ey kalbleri yalnız Kendisi evirip çeviren! Ey yaratma fiili sadece Kendisine mahsus olan! Ey nimetleri yalnız Kendisi ihsan eden ve tamama erdiren! Ey semadan yağmuru sadece Kendisi indiren! Ey ölüleri diriltmeye bir tek Kendisi muktedir olan! Ey hakikatte insanları sadece Yüce Zâtı iğna edip zenginleştiren!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">91.</span> Allahım! Senden şu güzellerden güzel isimlerinin hakkı için de diliyor ve dileniyorum: Ey kullarının üzerindeki bela ve musibetleri kaldıran Kâşif! Ey mükedder ve mahzun kullarına fereç ve mahreçler lutfeden Fâric! Ey mahlûkatına rızık ve rahmet kapılarını açan Fâtih! Ey dilediklerini yardım ve nusretiyle destekleyen Nâsır! Ey kullarının ihtiyaçlarını gidermeye ve onlara gelebilecek zararları uzaklaştırmaya kefîl olan Dâmin! Ey “ol!” emriyle kâinatta mutlak tasarruf sahibi olan ve kullarına, inanıp salih ameller işlemelerini emreden Âmir! Ey kullarını inkâr ve isyandan nehyeden Nâhî! Ey rahmet ve affı umulan ve teveccühlerine muntazır olunan Recâ! Ey kerem, lütuf ve ihsan sadece Kendinden beklenen Mürtecâ! Ey reca duygusunu kullarının gönlüne armağan eden ve onların hüsn-ü zanla, rahmetinin engin tecellîlerini bekledikleri Azîmü’r-Recâ!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">92.</span> Ey zayıfların yardımcısı! Ey ihsanları, fakirlerin hazinesi! Ey gariplerin sahibi! Ey dostları olan müminlerin yardımcısı! Ey düşmanlığı meslek hâline getirenleri kahreden! Ey semayı yükselten! Ey belaları uzaklaştıran! Ey velî kullarına enîs ü celîs olan! Ey işlerini takva yörüngeli götüren müttakî kullarını seven ve onlarca çok sevilen! Ey bütün zenginliklerin yegâne kaynağı ve gönül zenginliğine ulaşmış bahtiyarların biricik İlahı!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">93.</span> Ey her şeyden evvel ve her şeyden âhir! Ey her şeyin ilahı ve cemâl sahibi sanatkârı! Ey her şeyi yaratan ve rızık veren! Ey her bir şeyi yoktan ve emsalsiz şekilde varlık sahasına çıkaran ve onun sahibi olan! Ey bütün kâinatta can alan, ruhları sıkan, erzâkı kısan ve genişletilecekleri genişleten, ruhlara inşirah veren, her şeyi bereketlendiren! Ey her şeyi ilk yaratan ve hayattan sonra ölümü, ölümden sonra da hayatı geri veren! Ey her şeyi sebepleriyle beraber yaratan ve sonsuz hikmetine göre her birine uygun ölçüler takdîr eden! Ey her şeyi terbiye edip yetiştiren ve her şeyin tedbîr ve idaresini yed-i kudretinde tutan! Ey dilediğini dilediği gibi evirip çeviren ve hâlden hâle sokarak değişik tecellilerini sergileyen! Ey her şeye hayat veren ve dilediği zaman verdiği hayatı geri alan! </p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">94.</span> Ey yalnız Yüce Zâtı, kullarını teşrîf, tekrîm, lütuf, ihsan, üns ve rahmet esintileriyle anan ve kulları tarafından sadece Kendisi zikir fikir ve ibadetle anılan! Ey kulları, lisan, kalb ve âzâlarıyla yalnız Kendisine karşı şükürle gerilen, bütün nimetlerin kaynağı sadece Kendisi olan ve şükredenlere nimetlerini artırarak mukabelede bulunan! Ey hamdedenlerin mükâfatlarını en güzel şekilde veren ve şan u şerefiyle herkesin hamd ü senasının biricik mercii olan, ezelden ebede bütün hamdler Kendisine râcî bulunan! Ey sadece Yüce Zâtı her şeyi ra’ye’l-ayn bilip gören ve varlığının delilleri her yanda en açık şekilde müşahede edilen! Ey kullarını dünya ve âhiretin güzelliklerine davet eden ve kullarının yüce dergâhına yönelttiği çağrı ve yakarışlara en güzel şekilde mukabelede bulunan! Ey mahlûkatının lisan-ı hâl ve kâl ile yaptıkları dualara yalnız Kendisi icabet eden ve her buyruğuna icabet edilmeye yalnız Yüce Zâtı layık olan! Ey hayatlarını üns billah ufkunda sürdürenlere katiyen yalnızlık yaşatmayan ve maiyyetine erenleri ünsünün başdöndürücü güzellikleriyle sarıp sarmalayan! Ey sohbet ve dostluğu, huzur ve maiyyeti, samimi gönüllere aşkın vâridat ve huzur bahşeden! Ey sadece Kendisine teveccüh ve Kendisini talep bizzat bir anlam ifade eden biricik Maksûd ve hakîkî Matlûb! Ey sevgisi her şeyin başı, bütün sevgilerin en saf, en duru kaynağı ve Yüce Zâtı bizzat sevilmeye layık olan yegâne Mahbûb!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">95.</span> Ey Kendisine dua ile iç döken kullarına icabet eden Mücîb! Ey ömrünü kulluk çizgisinde sürdürenleri Zâtına mahsus muhabbetle seven Habîb! Ey evvelen ve bizzat Kendisini sevenlere kurbiyetini hissettiren Garîb! Ey Hakkın muradını esas kabul edip, onu takip eden ve yalnız onu arayan kullarını çok iyi bilen ve onlara farklı muamele eden Alîm! Ey kalbleriyle, Yüce Zâtının cömertliği etrafında pervaz edip O’na sığınma yollarını araştıran ve O’nun ihsanlarını uman kullarına hep keremiyle karşılık veren Kerîm! Ey sürçüp isyan işleyen ve isyanında ısrar etmeyen kullarını hemen cezalandırmayıp onlara düşünme mühleti veren Halîm! Ey hilm ile muamelesinde sonsuz hikmeti bulunan Hakîm! Ey hüküm ve hâkimiyetinde büyüklük ve ululuğu müşahede edilen Azîm! Ey azametiyle beraber kullarına çok merhametle muamelede bulunan Rahîm! Ey iyilik ve ihsanları ezelî olan Kadîm!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">96.</span> Allahım! Yüce huzurunda, Sana şu güzellerden güzel isimlerini zikrederek yalvarıyorum: Ey bütün sebepleri ve neticelerini yaratan Müsebbib! Ey davranışlarını tâat eksenli götüren müminleri yakınlığıyla sevindiren Mukarrib! Ey açık-kapalı her şeyi görüp kontrol eden, hepsini kayda geçiren Muakkib! Ey esmâ-i hüsnasının cilvelerini göstermek üzere değişik şeyleri hâlden hâle sokan Mukallib! Ey yarattığı her şeye, hikmeti muktezasınca bir ölçü ve bir program takdir eden Mukaddir! Ey bütün mevcûdâtı bir nizam ve intizam içerisinde tertibe koyan Mürettib! Ey kullarını dünya ve âhiretin güzelliklerine teşvik ve terğîb eden Murağğib! Ey insanlara hak ve bâtılı gösterip onları eğri yolun encamından sakındıran Müzekkir! Ey bütün mükevvenâtı yaratıp yed-i kudretinde tutan ve idare eden Mükevvin! Ey ululuk ve azamet, yücelerden yüce Zâtının lazımı olan Mütekebbir!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">97.</span> Ey gizli ya da açık, hiçbir ses diğerine engel olmadan her sesi duyan ve itibara alan! Ey hiçbir iş başka bir işe mâni olmadan, hikmeti muktezasınca, dilediği işi, dilediği zaman, dilediği gibi yapan! Ey biri diğerlerine mâni olmadan, her bir mahlûkuna, ona uygun tarzda hitap eden! Ey her kulunun istek ve ihtiyaçlarını ayrı ayrı gözeten ve biri diğerine engel olmadan hepsine donanım, konum ve liyakatlerine göre cevap veren! Ey ısrarla el açıp dilenen kullarının ısrarı, yüce nezdinde asla bıkkınlığa sebebiyet vermeyen! Ey iman eden kullarının sadr u sinelerini İslâm’ın güzelliklerine açan! Ey tevazu ve huşû ile Kendisine teveccüh eden kullarının kalblerini, zikriyle hoş ve hoşnut eyleyen! Ey kalbleri, Kendisine karşı her zaman iştiyak ile coşan ve yanıp tutuşan kullarının kalblerini tarifler üstü teveccühleriyle dolduran! Ey iş ve davranışlarında sadece Kendisini dileyip iradesini Mutlak İrade’yle irtibatlandırabilenlerin murad ufku olan! Ey bütün âlemlerde Kendisine hiçbir şey gizli kalmayan, her şeyi gören, duyan ve bilen!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">98.</span> Ey ezelî ilmi Kendinden başka her şeye sebkat eden! Ey söz ve vaadleri dosdoğru olan! Ey lütuf ve ihsanları âşikâr olup apaçık görünen! Ey emir ve hükmü galip olan! Ey kitabı sağlam ve şüphelerden uzak bulunan! Ey hükmü mutlaka yerini bulup gerçekleşen! Ey Kur’ân’ı pek yüce ve şerefli olan! Ey mülk ve hâkimiyeti ezelî ve kadîm olan! Ey fazl u ihsanları inkıtaya uğramadan devam eden! Ey Arş’ı pek yüce olan!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">99.</span> Ey bütün mahlûkatın yegâne Rabbi! Ey rahmet ve bereket, fereç ve mahreç kapıları açan! Ey bütün sebepleri yaratan! Ey kullarının salih amellerine sevapla karşılık veren! Ey iyi, doğru ve güzeli ilham eden! Ey gökyüzünde rahmet yüklü bulutlar meydana getiren! Ey cezalandırması pek şiddetli ve çetin olan! Ey hesapları pek çabuk ve süratli gören! Ey her şeyin dönüşü neticede yalnız Kendisine olan! Ey dilediği günahları bağışlayan ve tevbeleri kabul buyuran!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf"><span class="bold_E">100.</span> Allahım! Şu birbirinden güzel, güzellerden güzel isimlerin hürmetine Senden diliyor ve dileniyorum: Ey bizi sayısız nimetleriyle terbiye edip yetiştiren ve varlık gayemize yönlendiren Rabbimiz! Ey ibadetlerimizi sadece Kendisine yönelttiğimiz, ulûhiyet tahtının biricik sultanı İlahımız! Ey Seyyidimiz, Efendimiz! Ey yüce dost ve Mevlâmız! Ey yegâne yardımcımız! Ey koruyup kollayanımız! Ey sonsuz güç ve kudreti her şeyimize kâfi gelen Rabbimiz! Ey maddî-manevî nihayetsiz rızıklarıyla bizi besleyen Râzıkımız! Ey bize en doğru yolu gösteren delîlimiz, rehberimiz! Ey her ihtiyacımızı gideren rahmet kaynağımız!</p>
			<p class="cevsen">Sübhansın Allahım, bütün noksanlardan münezzehsin, yücesin. Senden başka ilah yoktur. Eman diliyoruz Senden, muhafaza buyur bizi Cehennem’den.</p>
			<p class="a_Paragraf">Ey yegâne Rabbimiz olan Allahımız! Bizi Cehennem’den halâs eyle, bizi koru ve bize necat ver! Bize afiyet ihsan et, bizi affet ve ebrâr ile beraber ancak kudsîlerin gireceği mukaddes diyar olan Cennet’ine al; afv u fazlına sığınıyor ve bunu Senden diliyoruz ey Mücîr, ey Ğaffâr! Yine bu kerîm, şerîf isimlerin, celîl ve latîf sıfatların hürmetine Efendimiz Hazreti Muhammed’e, âl ve ashâbına, Muhammed’in <span class="_aleyhisselam-_E _idGenCharOverride-1">(aleyhissalâtü vesselâm)</span> sayısız hasenâtı adedince salât etmeni diliyoruz. </p>
			<p class="a_Paragraf">Allah’ın adıyla ki, O benim her şeyime kâfidir. O’ndan başka bir ilah yoktur. Her şeye şahittir. O Allah’tır. Neyi nasıl dilerse o, öyle olur. O benim Rabbimdir. Şanı çok yücedir. Ulular Ulusu’dur O. Ben sadece O’na tevekkül ettim ve ederim. Onlara karşı Allah sana yeter. O Semî’ ve Alîm’dir, her şeyi işitir, her şeyi bilir.</p>
			<p class="a_Paragraf">Ey Kendisinden başka bir ilah olmayan Allahım! Sübhansın, bütün kusurlardan berîsin. Emân diliyorum Senden, el-emân, el-emân! Seni layık olduğun şekilde senâ edebilmem mümkün değildir. Zira Sen Yüce Zâtını nasıl sena etmişsen öyle bir senaya layıksın. Ya Allah! Ya Hû! Ya Rahman! Ya Rahîm! Ya Ğafûr! Ya Şekûr! Ya ze’l-celâli ve’l-ikrâm! Ey Merhametliler Merhametlisi! Rahmetine sığınıyor, kullarına bildirdiğin yahut bildirmeyip nezdinde tuttuğun bütün güzel isimlerin, yüce sıfatların ve tastamam kelimelerin hakkı için beni, anne-babamı, Üstadım Saîd Nursî’yi, Risale-i Nur talebelerini, yaşayanı ve dünya hayatına veda etmiş olanıyla erkek ve kadın bütün müminleri, bütün Müslümanları bağışlamanı; mahlûkatından hiçbirinin merhametine muhtaç olmayacak şekilde sonsuz rahmetinle bize şefkat etmeni; ihtiyaçlarımızı gidermeni; dünyada ve âhirette taleplerimize icabette bulunmanı; dünyaya veda ederken hayatımızı saadet, şehadet, ikram ve müjde ile hitama erdirmeni; Hazreti Muhammed’i <span class="_aleyhisselam-_E _idGenCharOverride-1">(sallallahu aleyhi ve sellem)</span> layık ve müstahak olduğu şekilde mükâfatlandırmanı ve bizden hoşnut kılmanı; bizi ne nefsimize, ne de kullarından herhangi birisinin eline, göz açıp kapayıncaya kadar bile olsa terk etmemeni; her hâlimizi ıslah buyurmanı; uyku gibi avârızdan münezzeh olan görmenle bizi görüp gözetmeni; mütemâdî inayetinle desteklemeni; bizi ve üzerinde bu mübarek isimleri taşıyan kullarını cinn ü insin ve şeytanların şerrinden, arzın zelzelesinden, Senin haşyetinle dağların parçalanmasından, tâun ve veba gibi afetlerden, kem nazardan, vücuda gelen ağrılardan ve sâir bela ve musibetlerden korumanı; her türlü kötülük ve zarardan muhafaza etmeni; dünya ve ukbada selâmet, afiyet ve hayır ile rızıklandırmanı diliyoruz. Efendimiz Hazreti Muhammed’e, ehline ve ashâbına salât eyle. </p>
			<p class="a_Paragraf">Hamd ü sena, şükr ü minnet, medh u tebcîl, Ma’bûd-u Mutlak Yüceler Yücesi Allah’ın hakkı ve O’na mahsustur.</p>
			<p class="Baslik_2" id="_idParaDest-57"><span class="bold_E">İmam Ca’fer-i Sâdık’a </span>(r.a.)<span class="bold_E"> Ait Sıkıntı ve Darlık Hallerinde Okunacak Dua</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Ey dar zamanlarımda dayanağım, muzdarip hallerimde sığınağım olan Allahım! Uyku gibi ârizî hallerden münezzeh görüp gözetmenle beni de gözet. Yıkılıp yok olması söz konusu olmayan desteğinle beni de koruyup kolla. Hakkımdaki tasarruf sadece Sana aittir; bana rahmetinle muamele eyle.</p>
			<p class="a_Paragraf">Allahım! Ümit kaynağım Sen iken, nasıl helake maruz kalırım ben? Büyük Sen, kadri yüce yine Sensin. Benim korkup çekindiğim şeylerin hepsinin dizginleri Senin yed-i kudretindedir. Ancak Senin kudretine dayanarak düşmanlık besleyenleri defedebilirim. Onların şerrinden Sana sığınıyorum Allahım!</p>
			<p class="Baslik_2" id="_idParaDest-58"><span class="bold_E">Ca’fer-i Sâdık’ın </span>(r.a.)<span class="bold_E"> Bir Duası</span></p>
			<p class="a_Paragraf">Ey<span class="bold_E"> </span>merhameti merhametlerin en üstünü olan Allahım! Rahmetine dehâlet ediyorum; beni bahtiyar olarak yaşat ve şehit olarak öldür!</p>
			<p class="Baslik_2" id="_idParaDest-59"><span class="bold_E">İmam Ca’fer-i Sâdık Hazretlerinin Emniyet, Güven ve Esenlik Talebi İçin Yaptığı Bir Duası</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Ey Yüceler Yücesi Allahım! Senden emn ü iman, selâmet ü İslâm, rızk u gına ve arkada affedilmedik büyük-küçük hiçbir günah bırakmayan bir mağfiret dileniyorum.</p>
			<p class="a_Paragraf">Allahım! Senden hidayet, takva, iffet ve göz tokluğu, gönül zenginliği dileniyorum.</p>
			<p class="a_Paragraf">Ey nida edildiğinde en güzel şekilde icabet eden; huzurunda yalvarıp yakarıldığında en layık surette cevap veren; kullarının ibadetlerini asla zayi etmeyen ve onlara en güzel şekilde mukabelede bulunan; yalnız kaldığında dergâhına sığınmak ve dünyanın fâni yüzünü terk edip Kendisine yakın olmak isteyen kullarına en güzel celîs ü enîs olan; en güzel sıfatlarından biri kerem, en yüce esmâsından biri Kerîm olan Yüceler Yücesi! Ey keremi sonsuz Kerîm! Ne olur, bu çaresiz kulunu sıyanetine al ve muhafaza et! </p>
			<p class="a_Paragraf">Allahım! Beni Cehennem ateşinden koru; hayırlı kullarının sohbetiyle rızıklandır ve yevm-i kıyamette ebrâr arasında haşreyle. Hiç şüphe yok ki, Sen bir Vâhid ü Kahhâr, bir Melik ü Cebbâr ve bir Azîz ü Ğaffâr’sın.</p>
			<p class="a_Paragraf">Allahım! Senin hıfz u sıyanetine dehâlet ediyorum; beni sıyanet buyur. Himayene ilticada bulunuyorum; beni himaye et. Rahmetini diliyorum; bana rahmetinle muamele eyle. Yardımını talep ediyorum; yardımını üzerimden eksik etme. Kurtarmanı diliyorum; dünyada ve ukbada her türlü ceza ve azaptan beni âzâde eyle. Nusretine sığınıyorum; beni nusretinle destekle. Rızkına ihtiyacımı arz ediyorum; üzerimdeki rızkını itmam buyur. İrşad ve yol göstericiliğine sığınıyorum; beni irşad et ve bana en doğru yolu göster. Koruyup kollamanı diliyorum; beni kusur ve günahlardan koru. Hidayetin için yalvarıyorum; beni her yolun en doğrusuna hidayet buyur. Senin her şeyime kâfî geleceğini huzurunda ikrâr ediyorum; beni başkalarına muhtaç bırakma. Rahmetini gözlüyorum; beni rahmetine gark eyle. Tevbemi kabul buyuracağın ümidini taşıyorum; ne olur, tevbemi kabul buyur. Ve mağfiretini dileniyorum; bütün günahlarımı mağfiret edip yarlığa. Şüphesiz o günahları Senden başka bağışlayacak hiçbir kimse ve hiçbir merci yoktur. </p>
			<p class="a_Paragraf">Ey ma’siyet Kendisine zarar veremeyen, kullarını bağışlama hazinelerinden bir şey eksik etmeyen Ulu Allahım! O Sana zarar vermeyen ma’siyeti benden de affet ve hazinelerinden bir şey eksiltmeyen o mağfireti bana da lutfeyle. Sen mevhibe ve rahmeti bol Vehhâb ü Rahîm’sin. Efendimiz Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span> ve âline kıyamet gününe kadar çokça salât ve selâm eyle. Kimden kime olursa olsun, bütün hamd ve senalar sadece Sana râcîdir Allahım!</p>
			<p class="Baslik_2" id="_idParaDest-60"><span class="bold_E">Ca’fer-i Sâdık’ın </span>(r.a.)<span class="bold_E"> Haftalık İstiâzeleri</span></p>
			<p class="Baslik_3" id="_idParaDest-61"><span class="bold_E">1. Afet ve Hastalıklardan Korunmak İçin</span></p>
			<p class="Besmele_sola_dayali">Rahman ve Rahîm Allah’ın adıyla </p>
			<p class="a_Paragraf">Kendini zikredenleri unutmayan ve yakarışlarla dergâhının kapısının tokmağına ısrarla dokunan kullarına haybet yaşatmayan Allah’a her türlü hamd ü sena ile hamd olsun. Hamd olsun, tevekkül sahibi kullarının bütün ihtiyaçlarını karşılayan Mevlâya. Hamd ü senalar olsun, tevekkülde zirveleşip sika mertebesine ulaşan kullarına başka kapılar aratmayan Rabb-i Ecell ü A’lâ’ya. Hamd olsun, ihsana ihsan, sabra necat, seyyiâta da afv ve ğufran ile mukabelede bulunan Ulular Ulusu’na. Hamd olsun, zararlarımızı telafi eden, gam ve hüznümüzü gideren ve belaları üzerimizden defeden Yüce Mevlâmız’a. Ve hamd olsun <span class="italik_E">“Her türlü hamd O Allah’a mahsustur ki, asla evlat edinmemiştir. Hâkimiyetinde hiçbir ortağı yoktur. Acze düşüp de bir desteğe muhtaç olmamıştır</span> <span class="italik_E">de, ve tekbir getirerek O’nun büyüklüğünü ilan et!”</span> buyurarak Yüce Zâtını tekbirlerle yadetmemizi emreden Allah’a. Büyük Allah’tır. Bütün hamd ü senalar O’na mahsus ve O’nun hakkıdır. Sabah-akşam tesbihlerle anılmaya layık yegâne Zât O’dur. Gerçek güç ve kuvvet de Yüceler Yücesi Allah’a aittir. İşte sadece şanı yüce O Allah’a inandım ben. Ne kadar put ve tâğut varsa hepsini inkâr ettim. Ve kopmayan ipe (Kur’ân’a) sarıldım. Allah her şeyi işitir, bilir. “Eşhedü en lâ ilâhe illallah ve eşhedü enne Muhammeden Resûlullah” kalesine sığındım. Varlığımı Rabbim Allah’a emanet ettim. Uzuvlarıma gelebilecek zararlardan Vâhid ü Kahhâr Allah’a sığındım. Kem gözle bakanlara bin(ler) “Lâ havle velâ kuvvete illâ billahilaliyyilazîm” ile mukabelede bulundum. <span class="italik_E">“Onlar öyle kimselerdir ki halk kendilerine: ‘Düşmanlarınız olan insanlar size karşı ordu hazırladılar, aman onlardan kendinizi koruyun!’ dediklerinde, bu tehdit onların imanlarını artırmış ve ‘Hasbünallah ve ni’me’l-vekil/Allah bize yeter. O ne güzel vekildir!” demişlerdir. Sonra da kendilerine hiçbir fenalık dokunmadan, Allah’tan bir âfiyet, selâmet ve lütuf ile geri döndüler ve Allah’ın rızasına uydular. Allah çok büyük lütuf ve inayet sahibidir.”</span> Rabbime çokça sığındım ve her dem ta’zim ile anmaya çalışarak O’na tevekkül ettim. <span class="italik_E">“Kim Allah’a tevekkül ederse, Allah ona sıkıntıdan çıkış kapıları açar. Onu hiç ummadığı yerlerden rızıklandırır. Allah’a dayanıp güvenene Allah kâfidir. Allah buyruğunu elbette yerine getirir. Gerçekten Allah her şey için bir ölçü, her iş için bir vâde belirlemiştir.”</span> <span class="italik_E">“Allah Teâlâ: ‘Kesin sesinizi, sakın bir daha Bana bir şey söylemeye kalkışmayın!’ buyurur.”</span> “İşledikleri zulüm yüzünden tehdit olundukları azap hükmü onlar hakkında gerçekleşti, onların artık konuşacak halleri kalmadı.” <span class="italik_E">“Rabbiniz o Allah’tır ki, gökleri ve yeri altı günde yarattı. Sonra da Arş’a istiva buyurdu. O Allah ki geceyi, durmadan onu kovalayan gündüze bürür. Güneş, Ay ve bütün yıldızlar hep O’nun buyruğu ile hareket ederler. İyi bilesiniz ki yaratmak da, emretmek yetkisi de O’na mahsustur. Evet, o Rabbül’âlemîn olan Allah ne yücedir! Rabbinize için için yalvararak, başka nazarlardan uzak, gizlice dua edin. Gerçekten O, haddi aşanları hiç sevmez. Düzeltilmiş olan ülkeyi ifsat etmeyin. Hem endişe, hem de ümit ile O’na yalvarın. Muhakkak ki Allah’ın rahmeti iyi kimselere yakındır.” </span>Bu duayı taşıyan yahut okuyanla beraber, gece yahut gündüz meydana gelebilecek şerlerden ve <span class="italik_E">yere giren ve oradan çıkan, gökten inen ve oraya yükselen ne varsa</span> hepsinin şerrinden Vâhid ü Kahhâr olan Allah’a sığınıyorum. <span class="italik_E">“Şu zalimler güruhunun elinden beni halâs eyle ya Rabbî!”</span> <span class="italik_E">“Ya Rabbî! Şeytanların vesveselerinden, onların yanıma sokulmalarından Sana sığınırım!” “Onlar iplerini ve değneklerini atınca Mûsa </span><span class="_aleyhisselam-_E _idGenCharOverride-1">(aleyhisselâm)</span><span class="italik_E"> şöyle dedi: Yaptığınız şey, sihirdir. Allah onu boşa çıkaracaktır. Çünkü Allah bozguncuların işini düzeltmez.”</span> Umduklarımıza erdirecek, endişe ettiklerimizden koruyacak güç ve kuvvet sadece Allah’a aittir. </p>
			<p class="Baslik_3" id="_idParaDest-62"><span class="bold_E">2. Nazardan Korunmak ve Şeytanı Uzaklaştırmak İçin</span></p>
			<p class="Besmele_sola_dayali">Rahman ve Rahîm Allah’ın adıyla </p>
			<p class="a_Paragraf">Bu duayı taşıyan ve okuyanlarla beraber Cenab-ı Allah’a sığınıyorum. <span class="italik_E">“Allah’tan başka ilah yoktur. Hayy’dır, Kayyûm’dur. Kendisini ne bir uyuklama, ne de uyku tutar. Göklerde ve yerde ne varsa O’nundur. İzni olmadan huzurunda şefaat etmek kimin haddine? Yarattığı mahlûkların önünde ardında ne var, hepsini bilir. Mahlûklar ise O’nun dilediğinden başka, ilminden hiçbir şey kavrayamazlar. O’nun kürsîsi gökleri ve yeri kaplamıştır. Gökleri ve yeri koruyup gözetmek O’na ağır gelmez, O öyle ulu, öyle büyüktür.</span>” Bu duayı taşıyanla beraber, <span class="italik_E">“Yarattığı şeylerin şerrinden, karanlığı çöktüğü zaman gecenin şerrinden, düğümlere üfleyip büyü yapan büyücü kadınların şerrinden ve haset ettiği zaman hasetçinin şerrinden”</span>, <span class="italik_E">“Ne doğuran ne de doğurulan, ne de herhangi bir şey Kendisine denk olan” </span>Ehad, Ferd ve Samed Rabbime sığınıyorum. Onların hepsinden aynı şekilde <span class="italik_E">“Sabahın Rabbine”</span> sığınıyorum. Yine, <span class="italik_E">“İnsanlara vesvese veren insî ve cinnî şeytanların şerrinden, insanların Rabbine, yegâne Melikine ve İlahına”</span>, Mâlikü’l-Mülk olan Allah’a sığınıyorum.</p>
			<p class="a_Paragraf">Allahım! <span class="italik_E">“Sen mülkü dilediğine verir, dilediğinden de çeker alırsın. Dilediğini azîz, dilediğini zelîl kılarsın. Her türlü hayır yalnız Senin elindedir. Sen elbette her şeye kâdirsin.”</span> <span class="italik_E">“Göklerin ve yerin hazinelerinin anahtarları O’nun nezdindedir. Dilediğinin nasibini bollaştırır, dilediğinin de daraltır. Çünkü O, her şeyi bildiği gibi her duruma en uygun olanı da bilir.”</span> </p>
			<p class="a_Paragraf">Bu duayı taşıyan ve okuyanlarla beraber yerin üzerine düşmesin diye göğü tutan, idraklerin ihata edemeyeceği Ululardan Ulu Allah’a, ne bir iyinin ne de bir kötünün aşamayacağı birbirinden güzel isimlerine, Ümmü’l-Kitap’a, Seb’u-l-Mesânî’ye, Kur’ân-ı Azîm’e, İsm-i A’zam’a, Allah’ın tastamam kelimât-ı tayyibesine, nur-u vechine ve izz ü celâline sığınıyorum. </p>
			<p class="a_Paragraf"><span class="italik_E">“Yemin ederim o saf saf dizilenlere, sevk u idare edip men edenlere, kitap okuyanlara ki, sizin İlahınız bir tek İlahtır. Biz dünyaya en yakın semayı yıldızlarla süsledik. Ve orayı her türlü şeytandan koruduk. Onlar Mele-i Âla’ya yükselip dinleyemezler ve her taraftan bombardımana tutulurlar. Dinlemeye kalksalar kovulup atılırlar. Hem onlar için devamlı bir azap vardır. Ne var ki içlerinden birisi bir söz kırıntısı kapmayı başarırsa, derhal yakıcı ve delici bir ışın onu kovalar.”</span> </p>
			<p class="a_Paragraf">İbrahim’i Halîlullah, Mûsa’yı Kelîmullah, İsa’yı Neciyyullah ve Muhammed’i <span class="_aleyhisselam-_E _idGenCharOverride-1">(alâ nebiyyina ve aleyhimüsselâm)</span> Habîbullah edinen Rabbime sığınır, binler defa, <span class="italik_E">“Gerçek güç ve kuvvet sadece Aliyyü’l-Azîm Allah’ındır ve sadece Allah’tandır.”</span> derim. Efendimiz Hazreti Muhammed’e, tertemiz ehl-i beytine ve insanlık âleminin gözde nesli olan ashâb-ı kirâmına salât ve selâm olsun. </p>
			<p class="Baslik_3" id="_idParaDest-63"><span class="bold_E">3. Büyücü, Şeytan, Zâlim ve Cinlerin Şerlerinden Korumak İçin </span></p>
			<p class="Besmele_sola_dayali">Rahman ve Rahîm Allah’ın adıyla </p>
			<p class="a_Paragraf">Bu duayı taşıyan ve okuyanlarla beraber azgın, cebbar, inatçı şeytanların ve güçlü cinlerin, ön ayaklarını yayarak oturan pençelilerin, karaları ya da denizleri, tepeleri veya ormanların içlerini mesken edinmiş kadın-erkek sihirbazların, yataklara ve beşiklere düşkün olan zararlı mahlûkatın, ahdini bozan insanların, cesetlere taarruz edenlerin, kulak ve göz hırsızlığı yapanların ve Allah’ın Nâm-ı Celîli zikredildiğinde (gayzlarından) ateşin içine atılan demir ve kurşunun erimesi gibi eriyenlerin şerrinden, <span class="italik_E">“Yüksek semaları ve yeri yaratan, Arş’a istiva buyuran, göklerde, yerde, ikisi arasında ve yerin altında ne varsa hepsinin yegâne sahibi, açığı da gizliyi de, gizlinin gizlisini de bilen, Kendisinden başka bir ilah asla söz konusu olmayan ve güzellerden güzel isimler Zâtına ait olan”</span> Allah’a sığınıyorum. Bu duayı taşıyan ve okuyanlarla beraber, Hazreti Dâvud’a dağları, Hazreti Süleyman’a rüzgâr, cin ve insanları musahhar kılan Hannân ve Mennân Rabbim’e sığınıyorum. <span class="italik_E">“Mektup Süleyman’dandır </span><span class="_aleyhisselam-_E _idGenCharOverride-1">(aleyhisselâm)</span><span class="italik_E"> ve ‘Rahman, Rahîm Allah’ın adıyla’ diye başlayıp, ‘Bana karşı kibirlenmeyin, itaat ve teslimiyet göstererek yanıma gelin.’ diye devam etmektedir.”</span> <span class="italik_E">“Allah, ‘Ben ve elçilerim elbette galip geliriz.’ diye hükmetmiştir. Şüphesiz ki Allah çok kuvvetlidir, mutlak galiptir.” “Allah’a dayanıp güvenene Allah kâfidir. Allah buyruğunu elbette yerine getirir. Gerçekten Allah her şey için bir ölçü, her iş için bir vâde belirlemiştir.”</span> <span class="italik_E">“Allah, ilmi ve kudretiyle onları arkalarından kuşatır. Hayır, hayır! Kur’ân onların iddia ettikleri beşer sözü değildir. O, Levh-i Mahfuz’da olan pek şerefli bir kitaptır.” </span></p>
			<p class="a_Paragraf">Ben de Allah’a tevekkül ettim ve sırtımı O’nun kudretine dayadım. </p>
			<p class="a_Paragraf"><span class="italik_E">“Ey kavmimiz! Allah yoluna davet eden bu elçinin çağrısını kabul ve ona iman edin ki, Allah da sizin günahlarınızı affetsin ve gayet acı bir azaptan sizi kurtarsın.” “Yerin üstünde olan herkes fânidir. Ancak senin azamet ve kerem sahibi Rabbinin Zâtı bâkî kalır.” “Zekeriyya’yı da </span><span class="_aleyhisselam-_E _idGenCharOverride-1">(aleyhisselâm)</span><span class="italik_E"> an. Hani o: ‘Ya Rabbî, beni evlatsız, tek başıma bırakma ki (lutfedeceğin evladım) bana vâris olsun. Bununla beraber iyi biliyorum ki, herkes fânidir, herkesten sonra bâkî kalan, bütün vârislerin en iyisi olan Sensin Sen!’ diye dua ediyordu. Onun da duasını kabul buyurduk. Ona Yahya’yı armağan ettik. Bunun için de eşini çocuk doğurmaya elverişli hâle getirdik. Doğrusu onlar hayırlı işlere koşuşur, iyilikte yarışır, hem ümit, hem endişe içinde Bize yakarırlardı. Gerçekten Bize derin bir saygı gösterirlerdi.”</span></p>
			<p class="a_Paragraf">Azamet sahibi Allah’a iman ettim. Yarattıklarının şerrinden bin “Lâ havle velâ kuvvete illa billahilazîm” ile Allah’ın sapasağlam dinine ve tastamam kelimelerine sığındım.</p>
			<p class="a_Paragraf">Allahım! Efendimiz Hazreti Muhammed’e, tertemiz ehl-i beytine, yakınlarına, ashâb-ı kirâmına kıyamete kadar çokça salât ve selâm eyle ve onların yüzü suyu hürmetine bizim dualarımızı kabul buyur! </p>
			<p class="Baslik_3" id="_idParaDest-64"><span class="bold_E">4. Düşman, Musibet ve Tuzak Gibi Kötülüklere Karşı</span></p>
			<p class="Besmele_sola_dayali">Rahman ve Rahîm Allah’ın adıyla</p>
			<p class="a_Paragraf">Kendisinden başka bir ilah olmayan, gayb ve şehadet âlemlerini bilen, dağa tecelli buyurup onu un ufak ettiğinde elçisi Mûsa’nın <span class="_aleyhisselam-_E _idGenCharOverride-1">(aleyhisselâm)</span> bayıldığı, Yüceler Yücesi Rabbim! Bu duayı taşıyan ve okuyanlarla beraber kadın-erkek bütün sihirbaz, cin ve gulyabanîlerin, İblis, ordusu, taraftarları ve tâbilerinin, zalimlerin, kötülük maksadıyla sihir öğrenenlerin ve perçemi Senin yed-i kudretinde bulunan bütün yaratıkların şerrinden Sana sığınıyorum. Rabbim elbette Senin her icraatın hem güzel hem de âdildir; dosdoğrudur.</p>
			<p class="a_Paragraf">Şeytanların ve dostlarının dürtmelerinden, kışkırtmalarından, aldatmalarından, rüzgârlarından; yürüyenlerinden yahut binek kullananlarından; toplu ya da tek hareket edenlerinden; yine onlar içinde havayı, düz arazileri veya dağları mesken tutanların, karaların ya da denizlerin dehlizlerinde yaşayanların, ateşe veya suya tapanların, sokaklarda gezinenlerin yahut vahşi ve yırtıcı hayvanlara eşlik edenlerin, tepelerde, ormanların derinliklerinde, harabelerde ya da yerleşim yerlerinde hayat sürdürenlerin ve insanların kalblerine vesvese verip onların günah işlemelerine sebep olanların şerlerinden Kebîr, Müteâl, sekiz meleğin, sağlam Arş’ın, zevâli olmayan Kürsî’nin Rabbi’ne; Arş’ın, güzellik ve azamet otağının üzerinde yazılı ismine; kendisiyle ölüleri dirilttiği ve dirilerin canını aldığı ismine; ism-i a’zama, esmâ-i hüsnâya ve yine kendileriyle enbiyaya <span class="_aleyhisselam-_E _idGenCharOverride-1">(aleyhimüsselâm)</span> ve hususiyle Hazreti Muhammed’e <span class="_aleyhisselam-_E _idGenCharOverride-1">(aleyhissalât ü vesselâm)</span> nimetler verdiği isimlerine ve Kebîr, Kerîm, Azîm Rabbim’in Cennet’i, Cehennem’i, gece ve gündüzü yarattığı isimlerine sığınıyorum. </p>
			<p class="a_Paragraf">Bu duayı taşıyan ve okuyanlarla beraber kendileriyle yıldızların aydınlandığı, arzın istikrar kazandığı yüce isimlerine, Arş-ı A’zam’a, kullarının yüce emellerini gerçekleştiren ve onlara bolluk üstüne bolluk yaşatan Rabbime, esmâ-i hüsnaya, onların içinde duaların daha çabuk kabulüne vesile olanlara, kendisiyle, kullarından dua edenleri muhabbet ve rızasıyla karşıladığı yüce, gizli ve bereketli ismine ve Tevrat, İncil, Zebûr ve Kur’ân-ı Azîm’deki bütün isimlerine sığınıyorum. </p>
			<p class="a_Paragraf">Yüce Rabbim! Ne olur, bu dua ile kapının tokmağına dokunanları inatçı zalimlerin ve zarar verebilecek cinlerin, ayakta olanlarının ya da oturanlarının, uyuyanlarının veya uyanık olanlarının gizli ve açık şerlerinden muhafaza buyur. Sonsuz “Lâ havle velâ kuvvete illa billahilaliyyilazîm” ile huzuruna geliyor, hamd ü senalarımızı arz ediyor ve dualarımızı kabul buyurmanı diliyoruz. Yakarışlarımıza icabet buyur, Rabbimiz!</p>
			<p class="Baslik_3" id="_idParaDest-65"><span class="bold_E">5. Gece-Gündüz Ansızın Gelebilecek Belalar ve Habîs Ruhlara Karşı</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Bu duayı taşıyan ve okuyanlarla beraber arzın, hükmüyle ayakta durduğu, yıldızların, emriyle kaydığı ve dağların, izniyle yürüdüğü Allah’a sığınıyorum. <span class="italik_E">“Göklerde ve yerdekiler, hatta Güneş, Ay, yıldızlar, dağlar, ağaçlar, bütün canlılar ve insanların birçoğu Allah’a secde ediyorlar. İnsanların çoğu hakkında ise azap hükmü kesinleşmiştir. Allah’ın zelîl kıldığını azîz edecek kuvvet yoktur. Şüphesiz ki Allah ne dilerse onu yapar.”</span> ve <span class="italik_E">“Allah dilediği şekilde hükmeder.”</span> Bu duayı taşıyanla beraber, yaratılıp yeryüzüne saçılanların, gece ya da gündüz ortaya çıkanların ve perçemleri Yüce Allah’ın yed-i kudretinde olan bütün canlıların şerrinden Rabbim’e sığınıyorum. <span class="italik_E">“Şüphesiz ki Rabbimin her icraatı doğru ve güzeldir.”</span> <span class="italik_E">“Sen Kur’ân okuduğun zaman, Seninle âhirete inanmayanlar arasına bir perde çekeriz. Kalblerinin üzerine O’nu iyi anlamalarına mâni kılıflar geçirir, kulaklarına da ağırlıklar koyarız. Sen Kur’ân’da Rabbini tek olarak andığın zaman, onlar nefretle arkalarını dönüp giderler.” </span>Hakk’ın sem’, basar ve kuvvetine sığınırım da, düşmanlık besleyenler bir anda, kulaksız, gözsüz ve kuvvetsiz kalıverirler. Enbiya ve evliyanın da dehâlet ettiği risalet iklimine dehalet ederim de, zorba firavunlar bana bir kötülük yapamazlar. Cebraîl’i sağımda, Mikaîl’i solumda, Azraîl’i arkamda ve Efendimiz Muhammed’i <span class="_aleyhisselam-_E _idGenCharOverride-1">(alâ nebiyyina ve aleyhimüsselâm)</span> da önümde kabul ettim ve zalimlerin yapacağı kötülüklerden, her hâlime muttali olan Rabbime sığındım. <span class="italik_E">“Allah’a dayanıp güvenene Allah kâfidir. Allah buyruğunu elbette yerine getirir. Gerçekten Allah her şey için bir ölçü, her iş için bir vâde belirlemiştir.” “Onlar yardımımıza mazhar olacaklar ve Bizim ordumuz mutlaka galip gelecektir.” “Allah’tan başka ilah olmadığına şahit bizzat Allah’tır. Bütün melekler, hak ve adaletten ayrılmayan ehl-i ilim de bu gerçeğe, Azîz ve Hakîm (mutlak galip, tam hüküm ve hikmet sahibi) Allah’tan başka ilah olmadığına şahittirler. Allah katında hak din İslâmdır.” “De ki: Bana vahyolundu ki, bir cin cemaati Kur’ân’ı dinledikten sonra şöyle dediler: “Biz gerçekten, doğru yolu gösteren harikulade bir Kur’ân dinledik. Bundan böyle Rabbimiz’e asla bir ortak tanımayacağız.” </span>Hiçbir şey ve hiçbir kimse Allah’a galip gelemez ve onun kudretinden kaçamaz. O Semî’ ve Basîr’dir.<span class="italik_E"> “Muhakkkak ki Allah, takva dairesinde hareket edenler ve ihsan sahipleriyle her zaman beraberdir.”</span> Gerçek güç ve kuvvet O’nundur ve O’ndandır. Âlemlerin Rabbi Allah’a hamd ve sena, Efendimiz Hazreti Muhammed’e, tertemiz aile fertlerine ve insanlık âleminin seçkin nesli olan ashâb-ı kirâmına da salât ü selâm olsun. Âmîn!</p>
			<p class="Baslik_3" id="_idParaDest-66"><span class="bold_E">6. İnsan ve Cinlerden Gelebilecek Zararlara, Hastalık ve Gönül Darlığına Karşı</span></p>
			<p class="Besmele_sola_dayali">Rahman ve Rahîm Allah’ın adıyla </p>
			<p class="a_Paragraf">Bu duayı taşıyan ve okuyanlarla beraber, gece veya gündüz olabilecek, kalblerin duyacağı ya da gözlerin fark edeceği şerlerden, cinlerin ve insanların kötülüklerinden, Kendisinden başka ilah olmayan Cenab-ı Allah’a, ne bir iyinin ne de bir kötünün aşamayacağı tertemiz, bereket vesilesi, gizli ve sırlı kelimelerine, Ümmü’l-Kitap’a, Seb’u-l-Mesânîye, Kur’ân-ı Azîm’e, semâvât ve arza <span class="italik_E">“İsteyerek de olsa, istemeyerek de olsa emrime gelin.”</span> buyuran Vâhid ü Kahhâr Rabbime sığınıyorum. <span class="italik_E">“Onlara; ama siz kalkmış, O’ndan başka, kendilerine bir fayda sağlamayan veya kendilerine gelen bir zararı uzaklaştırmaya gücü yetmeyen bir takım tanrılar edinmişsiniz, de.”</span> <span class="italik_E">“Allah kime hidayet ederse işte doğru yolu bulan odur; kimi de şaşırtırsa işte onlar da kaybedenlerin ta kendileridir.” “Eğer, biz bu Kur’ân’ı bir dağın tepesine indirseydik onun, Allah’a ta’zîmi sebebiyle başını eğip parçaladığını görürdün. İşte bunlar birtakım misallerdir ki, düşünüp istifade etmeleri için, Biz onları insanlara anlatıyoruz.” </span></p>
			<p class="a_Paragraf">Rahman ve Rahîm Allah’ın adıyla. <span class="italik_E">“De ki: Ey kâfirler! Ben sizin ibadet ettiklerinize ibadet etmem. Siz de benim ibadet ettiğime ibadet etmiyorsunuz. Ben sizin ibadet ettiklerinize asla ibadet edecek değilim. Siz de benim ibadet ettiğime ibadet etmezsiniz! O hâlde sizin dininiz size, benim dinim bana.”</span></p>
			<p class="a_Paragraf">Rahman ve Rahîm Allah’ın adıyla. <span class="italik_E">“De ki, O, Allah’tır, gerçek İlahtır ve Birdir. Allah Sameddir. Ne doğurmuş, ne de doğurulmuştur. Ne de herhangi bir şey O’na denktir.” </span></p>
			<p class="a_Paragraf">Rahman ve Rahîm Allah’ın adıyla. <span class="italik_E">“De ki: Sabahın Rabbine sığınırım, yarattığı şeylerin şerrinden. Karanlığı çöktüğü zaman gecenin şerrinden. Düğümlere üfleyip büyü yapan büyücü kadınların şerrinden ve haset ettiği zaman hasetçinin şerrinden.” </span></p>
			<p class="a_Paragraf">Rahman ve Rahîm Allah’ın adıyla. <span class="italik_E">“De ki: İnsanların Rabbine, insanların yegâne Hükümdarına, insanların İlahına sığınırım, o sinsi şeytanın şerrinden. O ki, insanların kalblerine vesvese verir. O şeytan, cinlerden de olur, insanlardan da.” “Onlar, vargüçleriyle hile kurarlar. Ben de kurarım. (Yani hilelerini boşa çıkarırım.) Öyleyse o kâfirlere biraz</span> <span class="italik_E">mühlet ver. (Yakında Sana olan desteğimiz gelecektir.)” “Rabbimiz! Üstümüze sağanak sağanak sabır yağdır. Ayaklarımıza sebat ver ve bizi kâfirlere karşı muzaffer eyle!” </span>“Bismillahirrahmanirrahîm”’in faziletine dayanıyor, insanlığın atası Hazreti Âdem, Hazreti Şît, Hazreti Nûh, Hâbil, Hazreti Lût, Hazreti İdris, Hazreti Salih, Hazreti Dâvud, Hazreti Süleyman, Hazreti İbrahim, Hazreti İshak, Hazreti Yakub, Hazreti Yusuf, Hazreti Mûsa, Hazreti İsa, Hazreti Yahya, Hazreti Zekeriya, Hazreti İlyas, Hazreti Hızır, Hazreti Uzeyr ve Hazreti Muhammed’in <span class="_aleyhisselam-_E _idGenCharOverride-1">(alâ nebiyyina ve aleyhimüsselâm)</span> sığındıkları Rabbü’l-âlemîn’e sığınıyorum. Bin kez, binler kez, “Lâ havle velâ kuvvete illâ billahilaliyyilazîm” ve “Hasbünallahu ve ni’me’l-vekîl” ile Rabbime teveccüh ediyorum. Salât ü selâm din gününe kadar Efendimiz Hazreti Muhammed’e, âline, ashâb-ı kirâmına; bütün hamd ü senalar da Âlemlerin Rabbi Allah’a olsun. Âmîn!</p>
			<p class="Baslik_3" id="_idParaDest-67"><span class="bold_E">7. Nazardan Korunma, Makbuliyet, Heybet, Nusret, Emniyet ve Lütuflara Mazhariyet İçin</span> </p>
			<p class="Besmele">Rahman ve Rahîm Allah’ın adıyla </p>
			<p class="a_Paragraf">Bu duayı taşıyan ve okuyanlarla beraber Hayy, Kayyûm, Mâlikü’l-mülk, celâl ve ikram sahibi; yüce saltanatın, kudret-i kâhirenin, izzet-i gâlibenin yegâne mâliki; cömertlik, güzellik, ululuk şanı olan Vâhid, Ehad, Ferd, Samed, Cebbar ve Mütekebbir Allah’a sığınıyorum. Kem nazardan; kötülükte kullanılan kulaktan, elden ve ayaktan; şerlere dâyelik yapan kalbden ve sineden; kâfir nefislerden, bağlayıcı yeminden, bunların zâhirinden ve bâtınından yine Allah’a sığınıyorum. <span class="italik_E">“Ama şimdi kim dinlemeye kalkışırsa, derhal kendini gözetleyip izleyen bir alevle karşılaşır.”</span> Benim sığındığım Rabbim Rahman ve Rahîm’dir. <span class="italik_E">“İyi bilesiniz ki, yaratmak da, emretmek yetkisi de O’na mahsustur.” </span>Arap, Pers, Türk, Kürt, Nasârâ, Yehûd, bütün kötü ve fâsık kimselerin ve perçemi Rabbim’in yed-i kudretinde bulunan topyekün mahlûkatın şerrinden de yine O’na sığınıyorum. <span class="italik_E">“Şüphesiz ki Rabbimin her icraatı doğru ve güzeldir.”</span> Zarar verecekleri hapseden mahbesin, yanan ateşin, kuru taşın, dondurucu suyun, karanlık gecenin Rabbine sığındım ve kem nazarla bakanların nazarlarını kendilerine iade ettim. Evet, <span class="italik_E">“Kim Allah’ın ve Resûlü’nün karşısına çıkarsa bilmeli ki, Allah’ın cezası çetindir.” </span></p>
			<p class="a_Paragraf">Mağfiret buyur ya Rabbî! Sübhansın. Bütün hamd ü senalar yalnız Sanadır. Büyük Sensin. Gerçek güç ve kuvvet de yalnız Senindir ve Sendendir. Allah neyin olmasını dilerse o mutlaka olur, neyin de olmamasını dilerse o da katiyen olmaz. <span class="italik_E">“Çok iyi biliyorum ki, Allah her şeye kâdirdir.” “Allah her şeyi ilmiyle kuşatmıştır.” “Her şeyi de bir bir kaydetmiştir.” </span>(Ey Nefsim!) <span class="italik_E">“Kâf Hâ Yâ Ayn Sâd”</span>, <span class="italik_E">“Tâ Hâ”</span>, <span class="italik_E">“Yâ Sîn”</span>, <span class="italik_E">“Hâ Mîm” “Ayn Sîn Kâf”</span> ile nerede ve ne zaman dilersen Rabbine teveccüh et; teveccühün mutlaka karşılık bulacak ve sen nusrete mazhar olacaksın.</p>
			<p class="Baslik_3" id="_idParaDest-68"><span class="bold_E">İstiâzenin Hitâmı</span></p>
			<p class="a_Paragraf">Bu yedi duamı, arzın üzerine düşmesinler diye sema tabakalarını tutan Azîz ve Kaviyy Rabbimin ve Hazreti Süleyman’ın <span class="_aleyhisselam-_E _idGenCharOverride-1">(alâ nebiyyina ve aleyhimüsselâm)</span> mührüyle mühürlüyorum. <span class="italik_E">“Mektup Süleyman’dandır </span><span class="_aleyhisselam-_E _idGenCharOverride-1">(aleyhisselâm)</span><span class="italik_E"> ve ‘Rahman ve Rahîm Allah’ın adıyla’ diye başlayıp, ‘Bana karşı kibirlenmeyin, itaat ve teslimiyet göstererek yanıma gelin!’ diye devam etmektedir.”</span> Ayrıca, Şah-ı Rusül Hazreti Muhammed’in <span class="_aleyhisselam-_E _idGenCharOverride-1">(aleyhissalâtü vesselâm)</span> mührüyle mühürlüyorum. <span class="italik_E">“İyi bilesiniz ki, Allah’ın dostları için korku yoktur, onlar üzüntüye de uğramazlar.” “Muhakkak ki, Allah ve melekleri şanı yüce O Nebî’ye hep salât ederler. Ey iman edenler! Siz de O’na salât edin ve tam bir içtenlikle selâm verin.”</span> <span class="italik_E">“İzzet ve kudret sahibi olan senin Rabbin onların bütün bâtıl iddialarından münezzehtir, yücedir. Selam bütün peygamberleredir. Bütün hamdler Âlemlerin Rabbi Allah’adır.”</span> Gerçek havl ve kuvvet Allah’ındır ve Allah’tandır. Ne olur, ey merhametliler merhametlisi Allahım! Bu aciz bendelerine rahmet ve şefkatinle muamele eyle! Âmîn!</p>
			<p class="Baslik_2" id="_idParaDest-69"><span class="bold_E">Mûsa el-Kâzım’ın </span>(r.h.)<span class="bold_E"> Kayıtlardan Kurtulmak İçin Yaptığı Dua</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Ey her sesi işiten, kemiklere et giydiren, öldükten sonra onları yeni bir yaratılışa mazhar eden, suç işleyen kullarını hemen cezalandırmayıp onlara düşünme mühleti veren, sayılamayacak kadar çok olan ihsanları bir inkıtaya uğramadan akıp akıp gelen Rabbim! Bütün güzel isimlerin ve özellikle kullarından hiçbir kimsenin bilemediği gizli ism-i a’zamın hatırına Sana yalvarıyorum. Ne olur, kulluğuma mâni olan bütün kayıtlardan beni âzâde eyle!</p>
			<p class="Baslik_2" id="_idParaDest-70"><span class="bold_E">Üveys el-Karanî Hazretleri’nin Bir Virdi</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Allahım! Yüce huzurunda içimi dökmeyi diliyorum; müsaadeni istirham ediyor, Senin en son ve en büyük elçin Hazreti Muhammed’e ve aile efradına salât ü selâm ederek başlıyorum. </p>
			<p class="a_Paragraf">Rabbim! Senin yardımına müracaatta bulunuyor ve Sana tevekkül ediyorum. Ne olur, ne dünya ne de âhiret umûrunda beni aczim, fakrım ve çaresizliğimle baş başa bırakma.</p>
			<p class="a_Paragraf">Ey buraların ve ötelerin Rahman ve Rahîm Rabbi! İşte kulluğumla kapına geldim ve huzurunda dileniyorum. Zelîlim, esirinim, zayıfım, muhtacım, iflas etmiş bir çaresizim, ey bütün Âlemlerin Rabbi olan Allahım! </p>
			<p class="a_Paragraf">Bahtsızım ama kapındayım, ey yardım talebinde bulunanların taleplerini karşılayan Sultanlar Sultanı!</p>
			<p class="a_Paragraf">Gamlıyım, kederliyim fakat kapındayım, ey tasalı gönüllerin hüznünü gideren hilm Sahibi!</p>
			<p class="a_Paragraf">İsyankârım lâkin Senin istediğin iyi ve sadık kimselerden olabilmeyi umarak kapına geldim. Geldim ve günahlarımı huzurunda ikrar ediyorum, ey Merhametliler Merhametlisi!</p>
			<p class="a_Paragraf">Hatalarımın farkında olarak kapına dayandım, ey günahları örten ve günahkâr kullarını affeden Rabbim!</p>
			<p class="a_Paragraf">Kusurlarımı ve affına olan ihtiyacımı huzurunda bir kez daha itiraf ediyorum, ey Âlemlerin Rabbi!</p>
			<p class="a_Paragraf">Nefsine zulmetmiş bir zavallı olarak kapının tokmağına dokunuyorum, ey zulüm işleyenlerin bile rahmetini umduğu Rabbim!</p>
			<p class="a_Paragraf">Çok cürümler işledim; acınacak bir hâlim var. Ben de yüce divanında yere kapaklanıyor, boynumu büküyorum. </p>
			<p class="a_Paragraf">Yüce Mevlâm! Merhametini esirgeme n’olur! Ben günahkârım, Sense bağışlayansın! Günahkâr kulları Senden başka kim bağışlayabilir?</p>
			<p class="a_Paragraf">Mevlâm, Mevlâm! Sen Yüceler Yücesi yegâne Rabbsın; bense zavallı bir abdim! Abdine Rabbinden başka kim merhamet edebilir?</p>
			<p class="a_Paragraf">Mevlâm, Mevlâm! Sen her şeyin sahibi olan Mâlik-i Hakîkîsin; bense Senin nihayetsiz mülkünde zavallı bir köleyim! Bir köleye onun sahibinden başka kim şefkat gösterebilir?</p>
			<p class="a_Paragraf">Mevlâm, Yüce Mevlâm! Azîz olan Sensin, bense bir zelîlim. Zelîlleri düştükleri zilletten, Azîz olandan başka kim çıkarabilir?</p>
			<p class="a_Paragraf">Mevlâm, Mevlâm! Gerçek güç ve kuvvetin hakikî sahibi Sensin. Bense pek zayıf ve güçsüzüm. Zayıf ve güçsüzlere, gerçek güç ve kuvvet Sahibinden başka kim inayet edebilir?</p>
			<p class="a_Paragraf">Mevlâm, Mevlâm! Kerem Senin şanındır; Kerîm de yalnız Sensin. Bense tam bir zavallıyım. Düşmüşlere Kerem Sahibinden başka kim lütufta bulunabilir?</p>
			<p class="a_Paragraf">Mevlâm, Ulu Mevlâm! Rızık hazinelerinin sahibi, Rezzâk-ı Hakîkî Sensin. Bense Senin rızkına her zaman muhtaç bir gedayım! Beni Senden başka kim doyurabilir ve kim rızıklandırabilir?</p>
			<p class="a_Paragraf">Mevlâm, Yüce Mevlâm! Sen büyük günah irtikâp edenleri bile bağışlayan affı pek bol Ğaffâr u Rahîm’sin. Benim gibi ömrünü isyan vadilerinde tüketmiş bir günahkârı affına hudut olmayan Senden başka kim affedebilir?</p>
			<p class="a_Paragraf">Ya Rabbî ve yâ İlahî! Nihayetsiz şefkat ve merhametin sahibi Hannân, sonsuz nimetleriyle topyekün varlığa ihsan üstüne ihsanda bulunan Mennân Sensin. Ben de aczimi, fakrımı şefaatçi kılıp kabrin zulmetinden ve darlığından rahmetinin enginliğine sığınarak “el-emân, el-emân” diyor, Senden eman dileniyorum.</p>
			<p class="a_Paragraf">Münker ve Nekîr’in cevabı çok zor sorularına ve yürekleri hoplatan mehabetlerine karşı el-emân, el-emân!</p>
			<p class="a_Paragraf">Kabrin vahşetine, sıkıştırmasına ve bütün zorluklarına karşı el-emân, el-emân!</p>
			<p class="a_Paragraf">Uzunluğu elli bin sene olan bir günün azabından el-emân, el-emân!</p>
			<p class="a_Paragraf"><span class="italik_E">“Senin sıyanet seralarına aldıklarının dışında yerde ve göklerdeki herkesin korkudan yüreklerinin ağzına geleceği, Sur’un üflendiği o günün dehşetinden”</span> el-emân, el-emân!</p>
			<p class="a_Paragraf"><span class="italik_E">“Arzın müthiş bir zelzeleyle sarsıldığı, göklerin, kağıtlarının dürüldüğü gibi dürüldüğü,</span> <span class="italik_E">yeryüzünün ve semaların alt-üst edilip başka bir âleme tebdîl edildiği, bütün insanların kabirlerinden kalkıp Senin huzuruna çıkarıldıkları, dünya hayatındayken yapıp ettikleri şeylerin herkesin önüne serileceği ve kâfirlerin, ‘Ah, keşke toprak olsaydım!’ diyecekleri günün ürperticiliğinden”</span> el-emân, el-emân!</p>
			<p class="a_Paragraf"><span class="italik_E">“Malın-mülkün, evlâd ü iyâlin hiçbir fayda vermeyeceği, sadece selîm bir kalble yüce huzura gelenlerin kurtulabileceği”</span> arşın derinliklerinden, “Nerede dünya hayatını isyan derelerinde, cürüm vadilerinde geçirenler? Nerede elest bezminde Allah’a verdikleri söze ihanet edenler ve koskoca ömrü bir kayıptan ibaret olanlar?” diye nida edildiği günün eleminden ve ızdırabından el-emân, el-emân!</p>
			<p class="a_Paragraf">Rabbim! Yüceler Yücesi Rabbim! Gizlimi de açığımı da bilen Sensin! Lütfen beni mazur gör ve tevbemi kabul buyur! Benim Senin rahmetine, merhametine, şefkatine, inayetine, sıyanetine, hıfz u riayetine ne kadar muhtaç olduğumu en iyi Sen biliyorsun. Ne olur dileğimi yerine getir ve beni haybet ve hüsrana uğratma.</p>
			<p class="a_Paragraf">Ya Rabbelâlemîn ve ya Erhamerrâhimîn ve ya Ekramelekramîn!</p>
			<p class="a_Paragraf">Hadd ü hesaba gelmez günahlarımdan ve isyanlarımdan da yine Senin afv u mağfiret deryana iltica ediyor ve bir kez daha “el-emân, el-emân” diyorum. </p>
			<p class="a_Paragraf">Bilerek ya da bilmeyerek işlediğim zulümlerden ve başkalarına verdiğim eziyetlerden dolayı el-emân, el-emân!</p>
			<p class="a_Paragraf">İstikametimi koruyamayıp başkalaştığım için el-emân, el-emân!</p>
			<p class="a_Paragraf">Heva ve heveslerin oyuncağı hâline gelmiş nefs-i emmaremin yaptıklarından/yaptırdıklarından el-emân, el-emân!</p>
			<p class="a_Paragraf">Rabbim! Merhameti sonsuz Rabbim! Nefsimi yoldan çıkaran kirli arzulardan, mülevves düşüncelerden “âh!” deyip inliyorum. Onların hepsinden Sana sığınıyorum. </p>
			<p class="a_Paragraf">Ayaklarımın kaymasına, kalbimin kararmasına, düşüncelerimin bulanmasına karşı Senin inayet ve sıyanetini dileniyorum.</p>
			<p class="a_Paragraf">Rabbim! Günahlarım, cürümlerim, hatalarım olsa da ben Senin kulunum. Sen sevdiklerini Cehennem azabından koruyan Mücîr’sin! Ateşe düşmekten beni de korumanı diliyorum, “ey Mücîr! <span class="ayet_kaynaklari_E _idGenCharOverride-1">(3)</span>”</p>
			<p class="a_Paragraf">Allahım! Şayet merhametinle muamelede bulunup beni affedecek olursan, o Senin şanındır ve Sana da o yaraşır. Yok eğer azap edecek olursan, ben de ona fazlasıyla layık ve müstehakım. Öyle olsam da Senin beni affedeceğine olan inancım kat’î, ümidim de tamdır; zira Sen düşenlerin günahlarını bağışlama şanına en çok yaraşan yegâne Zâtsın. Bu kıtmir kulunu da bağışla ey Merhametlilerin en Merhametlisi ve ey yardım edenlerin en Hayırlısı!</p>
			<p class="a_Paragraf">Allahım! Sen kâfî ve vâfîsin. Her şeye yetersin ve Senden güzel vekil yoktur. Senin dostluğun da bambaşka, yardımın da bambaşkadır. </p>
			<p class="a_Paragraf">Yüce Rabbim! İnsanların en hayırlısı olan Habîbin Hazreti Muhammed’e, âline ve ashâbına salât ü selâm ederek bu dileklerimi gerçekleştirmeni Senden niyaz ediyorum! Lütfen beni ulu dergâhının kapısından boş geri çevirme.</p>
			<p class="Baslik_2" id="_idParaDest-71"><span class="bold_E">Üveys el-Karanî Hazretleri’nin Bir Münacaatı</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Allahım! Sen benim Rabbimsin; ben ise Senin terbiyene muhtaç kulunum. Yaratan Sensin; yaratılan benim. Rızık veren Sensin; rızka muhtaç olan benim. Mülkün sahibi Sensin; kul ve köle benim. Azîz Sensin; zelîl benim. Zengin Sensin; fakir benim. Hayatı ebedî ve Kendinden olan Sensin; ölümü tadan benim. Bâkî Sensin; fâni benim. Kerîm Sensin; keremine muhtaç mücrim benim. İhsan sahibi Sensin; o ihsana muhtaç günahkâr benim. Bağışlayıp affeden Sensin; o affa ihtiyacı olan isyankâr benim. Yüceler Yücesi Sensin; hor ve hakîr benim. Gücün yegâne sahibi Sensin; zayıf ve güçsüz Benim. Veren Sensin; verdiğine muhtaç dilenci benim. Kullarının gönlüne emn ü eman salan Sensin; korkular içinde o emniyeti gözetleyen benim. Cömert Sensin; miskin ve aciz benim. İcabet eden Sensin; dualarla yalvarıp yakaran benim. Şâfî Sensin; şifaya muhtaç hasta benim. Öyleyse Rabbim, beni bağışlayacak ve günahlarımı affedecek Senden başkası katiyen olamaz. Senin engin rahmetine dehâlet ediyor ve affını diliyorum. Ne olur, bu muhtaç kulunu affet.</p>
			<p class="Baslik_2" id="_idParaDest-72"><span class="bold_E">Hasan el-Basrî Hazretlerinin Haftalık İstiğfarları</span></p>
			<p class="Baslik_3" id="_idParaDest-73"><span class="bold_E">Cuma Günü İstiğfarı</span></p>
			<p class="Besmele_sola_dayali">Rahman ve Rahîm Allah’ın adıyla </p>
			<p class="a_Paragraf">Rahmet, re’fet, şefkat ve mağfireti Sonsuz Allahım! Senin Sana kulluk için afiyet lutfettiğin şu bedenimi ve sunduğun daha başka imkânları kullanarak, senin örtmenle insanlara görünmeden, bir taraftan neticelerinin korkusunu yaşarken öbür taraftan Senin merhametine sığınarak, bir yandan gazabından çekinirken diğer yandan hilm, kerem ve affına güvenerek işlediğim ne kadar kusur, cürüm, ma’siyet, suç ve günah varsa hepsinden dolayı Senin mağfiretini diliyorum. Lütfen ve keremen o günahların üzerini ört ve beni bağışla; beni affet.</p>
			<p class="a_Paragraf"> Ey Yüce Rabbim! Efendimiz Hazreti Muhammed’e <span class="_aleyhisselam-_E _idGenCharOverride-1">(aleyhi efdalüssalavât ve ekmelüttahiyyat)</span> ve Efendimiz’in tertemiz ailesine salât ü selâm et ve bereket ihsan eyle. O salât ü selâm ve bereket hakkı için, bu günah(lar)ı işleyen beni ve kadın erkek bütün inananları da bağışla, ey afv u mağfireti en güzel ve en hayırlı olan!</p>
			<p class="a_Paragraf">Allahım! Senin gazabına davetiye çıkaran, azabına yaklaştıran, nehyettiklerine meylettiren yahut emrettiklerinden uzaklaştıran bütün günahlarımdan dolayı affını talep ediyorum; beni affet.</p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Kendi yoldan çıkmışlığımla kullarından birisini bir günaha meylettirmiş ya da onu, süslü göstermek gibi hilelerle hiç bilmediği bir günahla tanıştırmış, dolayısıyla da aldatmışsam ve yarın Senin yüce huzuruna kendi günahlarımla beraber böyle nice günahlarla gelirsem, bütün bu günahlardan dolayı da bağışlamanı diliyorum; beni bağışla. </p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Sapıklık ve dalâlete atan, doğruluk ve hidayetten uzaklaştıran, bolluk ve bereketi alıp götüren, insan olma asalet ve itibarını yerle bir eden, insanı hakir, önemsiz ve noksan hâle getiren bütün günahlardan affına sığınıyorum; lütfen beni mağfiret buyur.</p>
			<p class="a_Paragraf"> Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Gece ve gündüz, azalarımdan herhangi birisi ile işleyip de, insanlardan utandığımdan dolayı Senin örtüp gizlemene sığındığım bütün günahlarımdan dolayı beni bağışla.</p>
			<p class="a_Paragraf"> Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Düşmanlarımın, içine düştüğümü görüp de lekelemek hatta yok etmek için dört gözle beni izledikleri, fakat Senin onların tuzaklarını boşa çıkarıp beni lekelemelerine müsaade etmediğin, dahası ben Senin velî kullarından biriymişim ve o günahları hiç işlememişim gibi, onlara karşı bana yardım ettiğin bütün günahlarımdan dolayı affını dileniyorum. Lütfen ve keremen beni affet.</p>
			<p class="a_Paragraf">Allahım! Daha ne zamana kadar benim isyanlarımı görmezlikten gelecek ve bana mühlet vereceksin? Hamd ve şükür olsun Sana; nice zamandır nice isyanlara girdim fakat muaheze etmedin. Kötü amellerime rağmen kapına geldim; boş geri çevirmedin. Hâl böyle iken benim hangi şükrüm, Senin üzerimdeki nimetlerinden sadece birisine karşılık olabilir?</p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Her bir günahım ki, onu tekrar işlemeyeceğime dair Sana kasemle teveccühte bulunup tevbe ettim, Yüce Nebîn Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span> söz verdim, velî kullarını şahit tuttum; ne var ki şeytan hilesiyle beni o günaha bir kez daha yönlendirip, nefsim de beni tekrar o ma’siyete çağırınca insanlardan gizli fakat Sana karşı tam bir cür’et eseri olarak, hem de hiçbir örtü ve kapının beni Senden gizleyip koruyamayacağını, hiçbir perdenin saklayamayacağını bile bile Sana muhalefet edip o ma’siyeti tekrar irtikâp ettim. Yasakladığın alana bir kez daha girdim. Buna rağmen Sen örtüyü kaldırmadın. Sanki ben Sana hep itaatkâr, emirlerine süratle koşan, tehditlerinden ölesiye çekinip kaçan bir kul imişim gibi beni dostlarınla bir tuttun. O günahı velî kullarından gizledin. Öyle ki, Senden başka hiç kimse bilmedi. Dostlarını nasıl anıyorsan beni de öyle andın. Dahası onlara lutfettiğin gibi bana da bol bol nimet lutfettin. Öyle fazl u ihsanlarda bulundun ki, sanki onlarla aynı derecede gibiydim. Ey Mevlâ-yı Müteal, bu sadece Senin hilm ve fazl u nimetinin eseridir. Sonsuz defa Sana hamd ü senalar olsun.</p>
			<p class="a_Paragraf">Allahım! İşte o günahların hepsinden tevbe ediyor ve beni bağışlamanı diliyorum. Ey Merhametliler Merhametlisi! O günahları dünyada setrettiğin gibi yevm-i kıyamette de gizle ve beni yüz kızartıcı durumlara düşmekten koru. </p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Geceleri uyanık kalıp tenhalarda, yalancı lezzetlerini yudumlaya yudumlaya işlediğim, onunla Senin rızana muhalefet ettiğim, sabahında da hoşnutsuzluğuna bâdî olabilecek bir cürüm işlememişim gibi salih bir kimsenin tavırlarıyla huzuruna geldiğim ne kadar günahım varsa, hepsinden dolayı afv u mağfiretine dehâlet ediyorum; beni bağışla. </p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! İşlemekle Senin velî kullarından birisine zulmettiğim, düşmanlarından birine yardımda bulunduğum, Senin muhabbet ve rızana muhalif bir söz söylediğim, kulluk çizgisinin dışına çıktığım ya da emrine muhalif bir iş yaptığım bütün günahlarımdan dolayı affını diliyorum; beni affet. </p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Arkasında onulmaz sancılar bırakan, belalara sebep olan, düşmanları sevince boğan, perdeyi yırtan ve semadan inen yağmur damlalarına mâni olan her bir günahımdan dolayı affını diliyorum; beni affet. </p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Beni oyalayarak hidayet ve emir buyurduklarından alıkoyan, yasak kıldıklarından uzak durmama mâni olan, yollarını gösterdiğin iyilik ve güzelliklerden nasibimi almayı, rızana ulaşmayı, muhabbetine mazhar olmayı ve kurb payesi ile ödüllendirilmeyi engelleyen ne kadar günahım varsa, hepsinden dolayı gufranına dehâlet ediyorum; lütfen ve keremen bu kulunu mağfiret buyur. </p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın erkek bütün inananları da bağışla; ey afv u mağfireti en güzel ve en hayırlı olan!</p>
			<p class="Baslik_3" id="_idParaDest-74"><span class="bold_E">Cumartesi Günü İstiğfarı</span></p>
			<p class="Besmele_sola_dayali">Rahman ve Rahîm Allah’ın adıyla </p>
			<p class="a_Paragraf">Allahım! Benim unuttuğum fakat Senin sayıp yazdığın, benim gevşeklik gösterdiğim ama Senin tespit ettiğin, benim cehren işlediğim lakin Senin örttüğün tevbe ettiğim zaman bağışlayacağın hüsn-ü zannını taşıdığım her bir günahımdan dolayı mağfiret dileniyorum. Tevbemi kabul buyur ve beni bağışla. </p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Daha işlerken Senin azabınla karşılaşacağımı düşündüğüm fakat Senin mühlet verip azap etmediğin, dahası bir perdeyle örttüğün, benimse o perdeyi yırtmak için adeta elimden gelen her şeyi yaptığım ne kadar günahım varsa hepsinden dolayı affını diliyorum; beni affeyle. </p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Senin yasakladığın, benim o yasağa karşı geldiğim; Senin sakındırdığın, benim ısrarla irtikâp ettiğim ve Senin, o günahın çirkin yüzlerini göstermene bakmayıp da, nefsimin süslemelerine kanarak işlemeye devam ettiğim ne kadar cürüm ve ma’siyet varsa hepsinden dolayı beni affet.</p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Senin rahmetini benden uzaklaştıracak, gazabını bana yakınlaştıracak, kereminden beni mahrum bırakacak ya da nimetlerini üzerimden kaldıracak bütün günahlarımdan tevbe edip huzuruna geldim. Tevbemi kabul buyur ve beni affet. </p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Kullarından birisini bir günahından dolayı kınayıp ayıpladığım, ona ta’n u teşnîde bulunduğum, sonra da aynı günahı, Sana karşı bir cür’etin eseri olarak kendim işleyerek girdiğim bütün günahlarım için mağfiretini diliyor ve dileniyorum; ne olur, beni bağışla.</p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Önce pişmanlıkla tevbe ettiğim, sonra tekrar teşebbüste bulunduğum fakat hem Senden hayâ ederek hem de mehabetinden haşyet duyarak geri çekildiğim, daha sonra da Senin beni affedip azabından muaf tutacağını düşünerek tekrar işlediğim bütün ma’siyetlerden dolayı affına iltica ediyorum; ne olur, duamı kabul buyur ve beni affından mahrum bırakma.</p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Sana vermiş olduğum bir ahdi, yaptığım bir akti, başkası için değil sadece Senin için, yemin ederek üzerime aldığım bir zimmeti, bir zaruretten dolayı değil de, vefasızlık, kibir, gurur ve şımarıklık neticesi bozmak suretiyle işlediğim ve altında kalıp ezildiğim topyekün günahlarım için affını talep ediyorum; beni affeyle.</p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! İbadet ü taatta bulunmam için bahşetmiş olduğun herhangi bir nimetin sağladığı imkân ve gücü Senin emirlerine muhalefet ve ikazlarına karşı gelmekte kullanarak işlediğim her bir cürümden dolayı mağfiretini diliyorum; lütfen ve keremen beni mağfiret buyur.</p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Beni nehyettiğin, uyardığın ve deliller serdederek ikaz buyurduğun hâlde, nefsânî arzularımı Sana kulluğun önünde tutup, kendi isteklerimi Senin emirlerinin önüne geçirerek irtikâp etmiş olduğum bütün günahlardan dolayı istiğfarda bulunuyor ve tevbe ediyorum. Dualarımı kabul buyur ve beni bağışla.</p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Nefsime uyarak işlediğim, işlediğimi unuttuğum ya da hatırladığım, kasten yahut hata ile içine girdiğim, ben unutup gaflet etsem de Senin onlardan dolayı beni hesaba çekeceğini ve borcumu ödeyene kadar nezdinde nefsimi rehin olarak tutacağını katiyen bildiğim bütün günahlarımdan dolayı affetmeni diliyorum; kereminle beni affet.</p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın erkek bütün inananları da bağışla; ey afv u mağfireti en güzel ve en hayırlı olan!</p>
			<p class="Baslik_3" id="_idParaDest-75"><span class="bold_E">Pazar Günü İstiğfarı</span></p>
			<p class="Besmele_sola_dayali">Rahman ve Rahîm Allah’ın adıyla </p>
			<p class="a_Paragraf">Allahım! Senin her yerde hâzır ve her hâlimi nâzır olduğun hakikatini bilerek işlediğim, sonra Sana tevbe etmeye niyetlendiğim fakat tevbe ve istiğfarda bulunmayı unuttuğum daha doğrusu şeytanın bana unutturduğu ne kadar günahım varsa hepsinden dolayı beni yarlığamanı diliyorum; duamı kabul buyur ve beni affet.</p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Bana azap etmeyeceğin hüsn-ü zannı ve bağışlayacağın recası, Senin engin keremine itimat ve onları örtüp beni rezil rüsvay etmeyeceğin mülahazasıyla girdiğim günahların hepsinden dolayı istiğfarda bulunuyorum; ne olur, bu mücrim kulunu bağışla. </p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Onlar sebebiyle, dualarımın reddine, icabetten mahrumiyete, dileklerimde haybete ve ümitlerimde inkisara müstahak olduğum bütün cürüm ve ma’siyetlerimden dolayı Senin gufran denizine iltica ediyorum; beni mağfiret buyur.</p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Sonunda hastalık, bitkinlik ve tasa bırakan, azap ve belayı celbeden, kıyamet gününde de hasret ve nedamete dönüşecek bütün günahlarımı bağışla ve beni affet. </p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Akabinde ızdırap bırakacak, pişmanlığa sebep olacak, rızkı hapsedecek ve duanın kabulünü engelleyecek günahlarımın hepsinden dolayı bağışlanma diliyor ve dileniyorum; ne olur, bu kulunu bağışla. </p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Günahı överek, içimde gizleyerek, nefs-i emmaremin tahriklerine kapılarak, söz, fiil yahut yazılarımla, şiddet kullanarak, hakkı olmadığı hâlde birisini tezkiye ederek ya da başkasının günaha girmesine sebep olarak işlediğim bütün günahlarımı bağışlaman için Sana yalvarıyorum; lütfen yakarışıma icabet buyur.</p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Gece veya gündüz, tenha köşelerde, tek başıma işlediğim nice günahlar var. Sen onları örttün ve o cürümleri işlerken beni Senden başka hiçbir kimse görmedi ey Cebbâr! Onları işlerken bir tereddüt yaşadım ve gazabından korkarak terk etmekle, affını ümit edip işlemek arasında mütehayyir kaldım. Ne var ki, şeytan o günahları bana güzel gösterdi. Ben de Sana isyan olduğunu bile bile o günahlara girdim. İşte onların hepsinden dolayı huzurunda istiğfar ediyorum. Ne olur, lütfen ve keremen beni bağışla.</p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Az veya çok görerek, küçük ya da büyük bilerek işlediğim ve cehaletimin kurbanı olduğum ne kadar cürmüm varsa hepsinden dolayı affını diliyorum; beni bağışla. </p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Kullarından birisini idlâl edip yoldan çıkardığım, herhangi birisine kötülük dokundurduğum, nefsimin bana güzel gösterdiği, sehven bir başkasını ona yönlendirdiğim, kasten ısrarcı olduğum ya da bir cahillik yaparak işlediğim bütün günahlarımdan dolayı istiğfarda bulunuyorum; bu mücrim ve aciz kulunu ne olur, mağfiret buyur.</p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Emanete ihanet ettiğim, işlemeyi nefsimin güzel gösterdiği, nefsanî arzularımı Senin rızanın önüne geçirdiğim, geçici ve sûrî lezzetleri tercih ettiğim, başkasına kötülük dokundurmaya çalıştığım, bana tâbi olanları kandırmak için uğraştığım, mâni olmak isteyenlerle çekiştiğim, galebe etmek isteyenleri hilelerimle bertaraf etmek için mücadelede bulunduğum ya da meyil ve temayüllerimin kurbanı olarak içine düştüğüm bütün günahlarımı bağışla.</p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="Baslik_3" id="_idParaDest-76"><span class="bold_E">Pazartesi Günü İstiğfarı</span></p>
			<p class="Besmele_sola_dayali">Rahman ve Rahîm Allah’ın adıyla </p>
			<p class="a_Paragraf">Allahım! Senin gazabına yaklaştıracak bir yolla işlediğim, mutî’ kullarından birisine haksızca galebe ettiğim, herhangi bir insanı Sana karşı ma’siyet işlemeye yönlendirdiğim, günahı kastettiğim hâlde ikiyüzlülükle kullarına başka göründüğüm, yüzümü Sana kulluktan ma’siyete çeviren heva ve hevesime uyup günah işlemek niyetindeyken tavır ve davranışlarımla kendimi kullarına Seni ve hoşnutluğunu murad ediyormuşum gibi göstermek suretiyle işlediğim bütün günahlarımdan sana sığınıyorum; beni bağışla.</p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Nefs-i emmaremden sâdır olan ucup, riya, süm’a, nefret, kin, hıyanet, kibir, gurur, keyfîlik, sebepsiz gam, inat, haset, arsızlık, taşkınlık, bağnazlık, asabiyet, gazap, hoşnut olunmayacak bir şeyden hoşnutluk, haksız ve yersiz beklenti, cimrilik, israf ve tebzir, zulüm, hile, hırsızlık, yalan, gıybet, lehv ü lağv, dedikodu, oyun, eğlence ve bunlar gibi kendisiyle ancak günaha girilen ve neticesinde hüsran olan niyet ve davranışlarımla işlediğim bütün günahlar için Senden beni bağışlamanı dileniyorum. Ne olur, duamı kabul buyur ve bu kulunu mağfûr eyle.</p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Senden başkasından korkarak işlediğim, dostlarına düşmanlık, düşmanlarına da dostluk ettiğim, sevdiklerine kayıp yaşattığım ve dolayısıyla Senin gazabını celbettiğim topyekün günahlarımdan ötürü mağfiretini talep ediyorum. Ne olur, talebimi geri çevirme ve beni bağışla. </p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Ezelî ilminle işleyeceğimi bildiğin her bir günahım için tevbe-i istiğfarda bulunuyorum. Senin kudretin benim ve her şeyin üzerindedir. Tevbemi kabul buyur ve beni mağfiret eyle.</p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Önce tevbe ettiğim, sonra affına itimaden bir cür’et eseri olarak Seninle aramdaki ahdi bozup tevbemden cayarak tekrar işlediğim her günahımdan dolayı Senin ğufranına iltica ediyorum; beni bağışla.</p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Beni azabına yaklaştıran, sevabından uzaklaştıran, rahmetinle arama bir perde gibi giren ya da üzerimdeki nimetlerinin saflık ve berraklığını gideren her bir günahımdan dolayı lütfen ve keremen beni affeyle. </p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Yapmış bulunduğum iyi bir anlaşmayı bozarak, yine Senin hoşnutluğunu gözeterek bozduğum bir anlaşmaya geri dönerek, bir tasaddukta bulunmuşken ondan vazgeçerek işlediğim, cimriliğimden dolayı büyük bir hayırdan mahrum kaldığım ya da bir kimseyi hakkı olan hayırdan mahrum bıraktığım bütün günahlarımdan dolayı affına sığınıyorum; ne olur, bu bendeni bağışla. </p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Verdiğin afiyet ve nimetleri yanlış yolda kullanarak, hemen azap etmemeni fırsat bilerek, bahşetmiş olduğun rızıkları sû-i istimal ederek ve başta Senin hoşnutluğunu mülahaza edip sonrasında cimri nefsime aldanarak ve rızana muhalif davranarak işlediğim her günahtan dolayı beni lütfen bağışla. </p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Senin yüce katında haram iken kendimi bir ruhsatla mazur görüp nefsime helal sayarak, hırs ve arzu ile işlediğim her bir cürümden dolayı affını diliyorum; beni affeyle. </p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Kullarının görmediği fakat sana ayan olan, afv u mağfiretini dilediğimde dileğime cevap verdiğin, aynı ma’siyeti tekrar işlediğimde yine setrettiğin bütün isyanlarımdan dolayı gufranına sığınıyorum; beni bağışla. </p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="Baslik_3" id="_idParaDest-77"><span class="bold_E">Salı Günü İstiğfarı</span></p>
			<p class="Besmele_sola_dayali">Rahman ve Rahîm Allah’ın adıyla </p>
			<p class="a_Paragraf">Allahım! Ayağımı atarak, elimi uzatarak, gözümü dikerek, kulağımı vererek, bir söz sarf ederek ya da bahşettiğin bir rızkı itlaf ederek işlediğim isyanlarım var. İsyanıma rağmen Senden tekrar rızık istedim, Sen de rızık verdin. O verdiğin rızkı kullanıp ben tekrar günaha girdim. Sen o günahı örttün. Ben o rızkın ziyadesini talep ettiğimde Sen mahrum etmeyip verdin. Ben ondan sonra yine göz göre göre ma’siyet işledim. Sen yine ifşa edip beni utanılacak durumlara sokmadın. Ben günahta ısrar ettikçe, Sen hilm ü kereminle muameleye devam ettin. Ya Ekramelekramîn, işte o günahların hepsinden Sana tevbe ve istiğfarda bulunuyorum. Ne olur, dualarımı kabul buyur ve beni mağfiretine nâil olan bahtiyar kulların zümresine dâhil eyle. </p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Küçükleri Senin azabının elemini, büyükleri ikabının şiddetini çeken, işlenmesi nikmet, ceza ve gazabını çabuklaştıran, üzerinde ısrar edilmesi nimetlerinin zevaline sebep olan bütün cürümlerimden dolayı affını diliyorum; beni affet. </p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Senden başka hiç kimsenin muttali olup bilemediği, beni onların cezasından ancak Senin af, mağfiret ve hilminin kurtarabileceği ne kadar günahım varsa hepsinden dolayı mağfiretine dehalet ediyorum; ne olur beni bağışla. </p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Nimeti izale edecek, nikmete sebep olacak, haram ve yasak alanı ihlal edecek, arkasında pişmanlık bırakacak, hastalık ve dertleri uzatacak ve elemi çabuklaştıracak günahların hepsinden Sana, Senin rahmetine iltica ediyorum; beni mağfiret buyur. </p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Hasenâtı yok edecek, seyyiatı katlayıp çoğaltacak, azap ve cezayı celbedecek ve Senin gazabına sebep olacak bütün günahlarım için affını diliyorum; beni affet ey semâvâtın Rabbi olan Yüce Allahım! </p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Setredip örtmek ve bağışlamak Senin şanına en layık olan günahlarım için gufranını talep ediyorum. Saygı duyulup cezasından sakınılmaya layık olan da, günahkârların günahlarını bağışlama şanına yaraşan da yalnız Sensin.</p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Düşmanlarına yardım etmek suretiyle Senin dostlarından birisine haksızlık yaptığım, ehl-i taata karşı ehl-i isyana taraf olduğum bütün günahlarımdan ötürü affını istiyorum; duama icabet buyur ve beni affet. </p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! İçine çokça dalmaktan dolayı bana zillet urbası giydiren, rahmetinden, rahmetinin genişliğinden ümit kestiren bütün günahlarımdan; ayrıca çok günah işleyerek kendi öz canıma kötülük etmekten ve isyanımın büyüklüğünü düşündüren, düşündürüp de, Sana taat ile rücû etmeme mâni olan yeis ve ümitsizlik günahından istiğfarda bulunuyor ve mağfiretini dileniyorum; beni bağışla.</p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Öyle günahlar ki, onları işlemekle ben helake sürüklenecekken hilm ü rahmetinle muamelede bulunup beni kurtardın. Nimetinle tecelli ettin de, onlar yüzünden helak yurdu olan Cehennem’e yuvarlanmaktan halâs eyledin. Yine onlar sebebiyle dosdoğru yoldan ayrılıp dalâlete sapacakken irşad ve hidayetinle beni tekrar doğru yola koydun. İşte o günahların hepsinden Senin affına sığınıyorum; beni affeyle. </p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Ümitsizlik, duaların reddi, belaların ardı ardına gelivermesi, tasaların birbirini takip etmesi ve gamların katlanarak hücum etmesi gibi elemli neticeler doğuran bütün günahlarımdan dolayı Senin mağfiret denizine iltica ediyorum; ilticamı kabul buyur ve ne olur, beni bağışla. </p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="Baslik_3" id="_idParaDest-78"><span class="bold_E">Çarşamba Günü İstiğfarı</span></p>
			<p class="Besmele_sola_dayali">Rahman ve Rahîm Allah’ın adıyla </p>
			<p class="a_Paragraf">Allahım! Dualarımın Senin yüce katında reddedilmesine sebep olacak, gazabını artıracak, benim dert ve sıkıntılarımı çoğaltacak ve Senden beklediğim ümitlerimin gerçekleşmesini engelleyecek günahlarımdan dolayı beni bağışla ve o günahlarımı lütfen sil. </p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Kalbi öldüren, tasayı alevlendiren, zihni işgal eden, şeytanı memnun edip Rahman’ı gazaplandıran bütün günahlarım için affını dileniyorum; beni bağışla. </p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Sonunda Senin sonsuz rahmetin hakkında ye’se yol açacak, mağfiretinden ümit kestirecek ve nezdindeki nihayetsiz lütuflardan mahrum bırakacak günahlarımın hepsinden tevbe ediyor, mağfiretini diliyorum; beni bağışla. </p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Öyle günahlar işledim ki, Senin celâlin karşısında onlardan dolayı kendimden iğrendim. Dönüp tevbeler ettim; Sen de kabul buyurdun. Af diledim, affettin. Sonra heva ve hevesime mağlup düşüp tekrar aynı günahı işledim. İşlerken de, Senin rahmet, kerem ve affını düşündüm. Hatırıma hep müjde dolu beyanların geldi. Lakin o günah hususundaki Senin tembih ve tehditlerini unuttum. İşte o günahların hepsinden Sana sığınıyor, affını dileniyor ve yüreğimde beni bağışlayacağın recâsını taşıyorum. Ne olur, beni dergâhından eli boş geri çevirme. </p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Dostlarının yüzlerinin ağardığı; birbirlerini levmederek huzuruna gelen, Senin de onlara, <span class="italik_E">“Çekişmeyin huzurumda, çünkü Ben başınıza gelecek bu azabı daha önce size bir tehdit olarak bildirmiştim.”</span> buyurduğun düşmanlarının da yüzlerinin karardığı o günde yüz kızartacak ne kadar günahım varsa hepsi için affını diliyorum; kulunu affeyle. </p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! İrtikâp ettiğim, sonra Senden utanarak hiç kimseye bahsetmediğim, nefsimden bilip sadrımda gizlediğim bütün günahlarımı sil ve onlardan dolayı beni muâheze etme. Beni mağfiret buyur. Hiç şüphesiz gizliyi de, gizlinin gizlisini de en iyi bilen Sensin. </p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Kullarının hakkımda buğzuna, dostlarının da nefretine sebep olacak, beni ehl-i taattan uzaklaştıracak bütün ma’siyet, günah ve kusurlardan dolayı affına iltica ediyorum; ne olur, beni affet ve gönlüme affının serinliğini duyur. </p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! İçinde küfre giden bir yol olan, fikir ve tefekkürü iptal eden, arkasında fakirlik bırakan, zorluğu celbeden, hayırdan engelleyen, perdeyi yırtan ve kolaylığa mâni olan her bir günahım için affını talep ediyorum; lütfen ve keremen beni affeyle. </p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Ecelleri yakınlaştıran, emellerin önünü kesen ve amelleri çirkinleştiren bütün günahlarımdan dolayı mağfiretini ümit ediyorum; beni bağışla ve ümitlerimde bana hicran yaşatma. </p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="Baslik_3" id="_idParaDest-79"><span class="bold_E">Perşembe Günü İstiğfarı</span></p>
			<p class="Besmele_sola_dayali">Rahman ve Rahîm Allah’ın adıyla </p>
			<p class="a_Paragraf">Allahım! Senin tertemiz yarattığını kirleten, örttüğünü açan ve tezyin buyurup süslediğini çirkinleştiren günahlarımdan Sana sığınıyor, affını dileniyorum; beni affeyle. </p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Senin müjde ambalajlı vaadlerine ulaşmaya mâni olacak, işlendiği zaman Senin gazabının artmasından emin olunamayacak, onlar dururken rahmetin inmeyecek ve nimetlerin devam etmeyecek bütün günahlarımı bağışla.</p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Gündüzün aydınlığında insanların görmesinden çekinerek, gecenin karanlığında da, Sana karşı bir cür’etin neticesi olarak işlediğim günahlarım var. Bütün sırların Senin nezdinde açık, gizliliklerin de bâriz ve ayan olduğunu, hiçbir kimsenin o günahların cezasını benden uzaklaştıramayacağını ve yüce katında ne mal ne evlat, sadece kalb-i selîmin fayda vereceğini bile bile işlediğim günahlar. Onların hepsinden Senin enginlerden engin ğufran denizine sığınıyorum; ne olur, beni mağfiret buyur. </p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Senin zikrini unutturan, ikazların karşısında gaflete sebep olan, mekrinden her zaman emin olma gibi büyük bir kusura yol açan ve nezdindeki hayır ve güzelliklerden ümit kestiren her bir günahtan Sana sığınıyor ve onlardan dolayı beni bağışlamanı diliyorum.</p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Kitab-ı Muhkem’indeki, <span class="italik_E">“Biz onları çeşitli azaplara da uğrattık. Buna rağmen yine de Rabbilerine boyun eğip O’na yalvarıp yakarmadılar.” </span>şeklindeki mübarek beyanını bana işittirdiğin hâlde, rızkım azalıp daraldığında nankörlük yaparak, şekvada bulunup dergâhından yüz çevirerek, Hâlık’ı bırakıp da mahlûkatın önünde eğilerek, onlara yüzsuyu döküp yalvararak işlediğim günahlarım için afv u mağfiretini istiyorum; beni affet, beni bağışla.</p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Bir sıkıntı ve hüzünle karşılaştığımda Sen varken başkalarından yardım isteyerek, Senden başkasından inayet dileyerek ve Yâr’ı bırakıp da ağyarın himayesine girerek işlediğim günahlardan ötürü affını diliyorum; ne olur, bendeni affeyle. </p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Her ihtiyacımı karşılamaya muktedir Sen olduğun hâlde ve benim Senden, Senin inayetinden müstağni bulunmam mümkün değil iken, Senden değil de başkalarından korkarak, Sana değil de yarattıklarına el açarak, başkasında bulunan bir şeye tamah edip elindekine nâil olabilmek için Sana rağmen ona boyun eğip itaat ederek işlediğim her bir günahım için affını talep ediyorum; beni affeyle. </p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Nefs-i emmaremi bana cılız, küçük ve basit gösteren ve böylece beni nefsimin oyunları karşısında çaresizliğe düşüren bütün günahlarımdan dolayı affını diliyorum; beni affeyle.</p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Kaleminin yazdığı, ilminin ihata ettiği, ömrümün sonuna kadar işleyeceğim bütün günahlarımı; öncesini, sonrasını; kasten ya da hataen olanını; azını, çoğunu; küçüğünü, büyüğünü; önemsiz görüneni, büyük tehlike taşıyanı; eskisini, yenisini; gizlisini, açığını; başkalarının görmediğini, gördüğünü ve bunlarla beraber ömrüm boyunca işlediğim ne kadar kusur, cürüm, ma’siyet, suç ve günah varsa hepsini sil ve nedamet yüklü istiğfarlarla kapına gelmiş bu bendeni mağfiret buyur.</p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">Allahım! Bilerek ya da bilmeyerek içine girdiğim her bir günah için mağfiretini dileniyor, kullarının üzerimdeki hakları olarak kaydettiklerin için de beni bağışlamanı talep ediyorum. Şüphesiz kullarının üzerimde pek çok hakkı var ve nefsim o haklara bedel Senin nezdinde rehindir.</p>
			<p class="a_Paragraf">Allahım! Her ne kadar o haklar çoksa da, Senin rahmetin bahrına nispet onlar bir şey-i kalîl hükmündedir.</p>
			<p class="a_Paragraf">Allahım! Kadın yahut erkek, hangi kulunun toprağından ya da malından bir şey gasp etmiş, haysiyetine veya bedenine bir zarar dokundurmuş isem, o kulların ister ölmüş, ister kayıp, ister hayatta olsun, isterse de onların hakkını benden yakınları talep etmiş bulunsun; haklarını onlara iade edemez ve helallik almaya muktedir olamazsam, Senin kerem, cömertlik ve nezdindeki sınırsız güzelliklerle onları benden hoşnut etmeni dilerim. Ne olur, onların benim üzerimde hasenâtımı eksiltecek bir hakkını bırakma. Onları razı edecek şeyler Senin nezdinde çoktur; lâkin Sen daha iyi bilirsin ki, benim yanımda onların kabul edeceği hiçbir şey yoktur. Lütfen ve keremen Allahım, yevm-i kıyamette benim hasenâtımı onların seyyiâtını affetmek karşılığında kullanma ve onların benim üzerimdeki haklarını meccanen onlara lutfet. </p>
			<p class="a_Paragraf">Ey Yüce Rabbim! Efendimiz Hazreti Muhammed’e ve tertemiz ailesine salât ü selâm et ve bereket ihsan eyle. O salât ü selâm ve bereket hakkı için beni ve kadın-erkek bütün inananları da bağışla; ey afv u mağfireti en güzel ve en hayırlı olan!</p>
			<p class="a_Paragraf">“Yüce Zâtından başka bir ilah asla söz konusu olmayan, Hayy, Kayyum ve azamet tahtının sultanı Allahım! Tevbe ve istiğfar ile Sana rücû ediyor ve beni yarlığamanı diliyorum. <span class="ayet_kaynaklari_E _idGenCharOverride-1">(3 defa)</span>” Öyle bir istiğfar ki, her göz açıp kapamada, her nefes alıp vermede yüz binler kata ulaşsın. Ezelî, Ebedî, Bâkî, Sermedî, Mâlik-i Hakîkî Allah dâim oldukça -ki O, fenâ ve zevalden müberrâ ve muallâ bir Zât-ı Ecell ü A’lâ’dır-, o istiğfar katlanarak artsın. Ebedlere kadar devam etsin, çağlar boyu tazelenerek sürsün. Ey Hû, ey Kendisinden başka ilah olmayan Ğaffâr! Mağfiret talebimi kabul buyur ve beni bağışla.</p>
			<p class="a_Paragraf">Allahım! O istiğfarı icabete mazhar dualar, atıyye ve armağanlarla mükâfatlandırılmış dilekler zümresinden say. Say ki, Sen her şeye Kâdirsin.</p>
			<p class="a_Paragraf">Allahım! İnsanlığın İftihar Tablosu Efendimiz Hazreti Muhammed’e ve tertemiz ehl-i beytine, Sen daim ve bâkî oldukça salât eyle. İlmin taalluk ettikçe -ki ona nihayet yoktur- o salât da devam etsin. Senin razı, Resûlünün hoşnut olduğu ve onunla Senin benden razı ve hoşnut olduğun bir salât olsun. Salât eylediğin gibi aynı şekilde selâm da eyle. Bunun için de Sana nihayetsiz hamd ü senalar olsun. <span class="italik_E">“İzzet ve kudret Rabbi olan senin Rabbin onların bütün bâtıl iddialarından münezzehtir, yücedir. Selam bütün peygamberleredir. Bütün hamdler Âlemlerin Rabbi Allah’adır.”</span></p>
			<p class="Baslik_2" id="_idParaDest-80">Râbiatü’l-Adeviyye’nin (r.h.) <br/>Seher Vakti Münacaatı</p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Ya İlahî! Yıldızlar gaybûbet âlemine, gözler de uykuya daldılar. Mal-mansıp sahiplerinin kapıları art arda kapandı. Senin yüce dergâhının kapısı ise bir dileği olanlara her zaman açıktır. Ya İlahî ve ya Seyyidî! Benim dünya metâından nasibimi dilersen küffâra ver; âhiretten nasibimi de inandığı hâlde isyan eden müminlere bahşet. Ben dünyada başka değil sadece Senin zikrini, âhirette de yalnız ru’yet-i cemâlini diliyorum. İlahî! Sana hamd olsun ki bir belaya müptela değilim; olsam da şikâyet edecek değilim. Senden muradım ne “kudret helvası” ve ne de “bıldırcın eti”dir. Benim biricik muradım yalnız Sensin. Sen bana dünyayı da versen, âhireti de versen benim gönlüm iki cihanda da başka değil sadece Mevlâmın ru’yetiyle hoşnut olacaktır.</p>
			<p class="Baslik_2" id="_idParaDest-81"><span class="bold_E">İmam-ı A’zam Ebû Hanîfe </span>(r.h.)<span class="bold_E"> Hazretlerinin <br/>Bir Duası</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Ey Yüce Allahım! Yaratmış olduğun bütün varlıklar hürmetine.. arşının ağırlığı.. Zâtının hoşnutluğu.. Ulu Zâtının nuru.. ilminin enginliği.. kuvvetinin nihayetsizliği.. kudretinin genişliği.. şükrünün hakikati.. rahmetinin sonsuzluğu.. meşîetinin kuşatıcılığı.. Yüce Zâtının külliyyeti.. sıfatlarının bütünü.. evsâfının temâmiyeti.. esmâ-i hüsnânın kesreti.. sırrının gizliliği.. örtüp korumanın güzelliği.. iyilik ve ihsanının bolluğu.. nimetlerinin mükemmelliği.. cömertliğinin feyzi.. gazabının şiddeti.. rahmetinin sebkati.. kelîmât-ı teşrîiyye ve tekvîniyyenin sayısı.. nüfûzunun sınırsızlığı.. ferdâniyetinin tefrîdi.. vahdâniyetinin tevhîdi.. bekânın bekâsı.. âfâkının sermediyeti.. rubûbiyyetinin izzeti.. cebbâriyetin.. hamdin.. mecdin.. utûfet ve şefkatin.. iyiliğin.. in’âmın.. ihsânın.. hakkın ve hakkının hakkı hürmetine, bütün bunlar Senin yüce nezdinde tam olarak ne ifade ediyorsa, onun hürmetine Senden diliyor ve dileniyorum.</p>
			<p class="a_Paragraf">Allahım! Senden dünyada ve âhirette, bütün tasa ve gamlardan, vebâdan, her türlü beladan, tükenmişlikten, afet ve belaların her çeşidinden şifâ ve kurtuluş yolu bahşetmeni diliyorum. Ey Merhametlilerin Merhametlisi Allahım! Senin sonsuz rahmetine dehâlet ediyor, <span class="italik_E">“Kâf Hâ Yâ Ayn Sâd</span> hakkı için, <span class="italik_E">“Tâ Hâ”</span> ve <span class="italik_E">“Yâ Sîn”</span> hakkı için, <span class="italik_E">“Hâ Mîm. Ayn Sîn Kâf”</span> hakkı için ve <span class="italik_E">“İnnâ fetahnâ leke fethan mübînâ/şüphesiz ki Biz, sana apaçık bir fetih bahşettik.”</span> hakkı için dualarımı kabul buyurmanı diliyorum.</p>
			<p class="a_Paragraf">Ey lütf u ihsan sahibi Allahım! Ey Erhamürrâhimîn! Sonsuz rahmetin hakkı için Senden dileniyorum: Beni dinimde engin anlayışın ifadesi olan fıkıhla rızıklandır. İlmimi ziyadeleştir. Rızkımı kâfî eyle. Bedenime sıhhat ver. Ölmeden önce bütün kusur ve günahlarımdan tevbeye beni muvaffak kıl. Ölüm esnasında rahat ve huzur bahşet. Öldükten sonra da günahlarımı mağfiret buyur. Hesabımı necat ile neticelendir ve sırattan kolayca geçmeyi nasip eyle. Efendimiz Hazreti Muhammed’e, pırıl pırıl aile efrâdına ve kerem âbideleri olan sahabesine salât ve selâm eyle.</p>
			<p class="Baslik_2" id="_idParaDest-82"><span class="bold_E">İ</span>mam-ı A’zam Ebû Hanîfe en-Nu’mân (r.h.) Hazretlerinin <br/>Kasîde-i Meymûne-i Mübareke-i Nu’mâniyesi</p>
			<p class="Besmele">Rahman ve Rahîm Allah’ın adıyla </p>
			<p class="a_Paragraf">Ey Efendiler Efendisi! (Ey Allah’ın Müstesna Resûlü!) Sadece Sana yöneldim ve huzuruna geldim. Hoşnutluğunu umuyor ve himayene dehâlet ediyorum.</p>
			<p class="a_Paragraf">Ey mahlûkatın en hayırlısı! Yüce Allah’a yemin olsun ki, Sana karşı iştiyakla dolu ve Senden gayrı hiç kimseyi arzulamayan bir kalbim vardır.</p>
			<p class="a_Paragraf">Şanın hakkı için, gerçekten ben Sana vurgunum. Allah da biliyor ki, hakikaten ben Sana tutkunum.</p>
			<p class="a_Paragraf">Sen ki, Sen olmasaydın hiç kimse yaratılmazdı. Hayır asla, Sen olmasaydın, kâinatta hiçbir varlık yaratılmazdı.</p>
			<p class="a_Paragraf">Sen o büyük Zâtsın ki, Kamer Senin nurundan giyindi. Güneş de yine Senin güzelliğinin nuruyla parıldadı.</p>
			<p class="a_Paragraf">Sen o büyük Zâtsın ki, Mi’rac’da semaya yükseltilince, sema da Seninle yüceldi ve Sen İsra’da gece yürüyünce sema hiç görmediği süs ve zinetine erişti. </p>
			<p class="a_Paragraf">Sen o büyük Zâtsın ki, Rabbin Sana, “Merhaba!” diyerek seslendi. Seni selâmlayarak hiç kimsenin eremediği kurb-u huzuruna davet etti. </p>
			<p class="a_Paragraf">Sen o büyük Zâtsın ki, bizim için Rabbinden şefaat dileyince, Rabbin lütfuyla kabul edip, “Senden başkasına müyesser değil bu devlet.” buyurdu. </p>
			<p class="a_Paragraf">Sen o büyük Zâtsın ki, Âdem Nebî, zellesinden dolayı Rabbine, Seninle tevessülde bulundu; ceddin olduğu hâlde, o zelleden Seninle kurtuldu.</p>
			<p class="a_Paragraf">Yine Halîlullah, Senin hürmetine Rabbine yalvarınca, ateş serin ve selâmetli oldu. Hakikaten Senin güzelliğinin parlak nuru karşısında ateş kayboldu. </p>
			<p class="a_Paragraf">Eyyûb Nebî de kendisine zarar dokununca Senin nâm-ı celîlinle dua etmişti. Etmiş ve o hastalığından şifa bulup iyileşivermişti. </p>
			<p class="a_Paragraf">Hazreti Mesîh de Seni haber vermiş ve ümmetine müjdelemişti. Birbirinden güzel sıfatlarınla Seni medhetmiş, büyüklüğünü sesinin ulaştığı her yere iletmişti. </p>
			<p class="a_Paragraf">Aynen öyle Mûsa <span class="_aleyhisselam-_E _idGenCharOverride-1">(aleyhisselâm)</span> da hep Seninle tevessül etti. Kıyamet gününde o ulü’l-azm Nebî de yine Senin himayene iltica edecektir. </p>
			<p class="a_Paragraf">O gün, bütün enbiya, bütün mahlûkat, resûller ve melekler hep Senin Livâü’l-hamd ile müsemma sancağın altında toplanırlar. </p>
			<p class="a_Paragraf">Hiç kimsenin ulaşamayacağı mucizeler ve anlatılmasına kelimelerin kifayet edemeyeceği fâikiyet ve faziletler hep Sana aittir.</p>
			<p class="a_Paragraf">İçine zehir konulan et, sofrana getirildiğinde zehirli olduğunu söylemiş, keler de huzurunda “Lebbeyk” diyerek risaletine şehadet etmişti. </p>
			<p class="a_Paragraf"> Kurt Senin risaletine şehadet getirmiş, ceylan da yine bir mucize eseri olarak Seninle konuşmuştu. O ceylan, Senden yardım istemiş, Senin himayene sığınmış ve Senin sayende avcıların elinden kurtulmuştu. </p>
			<p class="a_Paragraf">İşte öyle vahşi hayvanlar gelip Seni selâmlıyorlardı. Yine bir gün bir deve yanına kadar gelmiş, dile gelmiş ve haklı ile haksızı huzur-u pürnurunda beyan etmişti. </p>
			<p class="a_Paragraf">Ağaçlar... onlar da davetine icabet etmiş ve itaat ve inkıyad içerisinde koşarak yanına varmış ve nidana icabette bulunmuşlardı.</p>
			<p class="a_Paragraf">Sular o mübarek avuçlarından taşıp taşıp aktı. Taşlar da Senin bereketli elinde huşû içinde tesbihe vardı. </p>
			<p class="a_Paragraf">Bir bulut koskoca arzda sadece Seni gölgeledi. Hurma kütüğü Sana tekrar kavuşmak için inim inim inledi.</p>
			<p class="a_Paragraf">Bazen yürüyüşünden yumuşak toprakta iz kalmazdı. Bazen de mübarek ayakların sert kayalarda izler bırakırdı. </p>
			<p class="a_Paragraf">Nice hastalar, hastalıklarına Senin şifalı ellerinde deva buldu. Aslında bütün yeryüzü Senin cömertliğinle berekete gark oldu.</p>
			<p class="a_Paragraf">Kaybettikten sonra Hazreti Katâde’ye gözlerini iade eden Sen, yine İbn Husayn’e<span class="_aleyhisselam-_E _idGenCharOverride-1"> (radıyallahu anh)</span> Allah’ın izniyle şifa veren de Sendin.</p>
			<p class="a_Paragraf">Hubeyb ve İbn Afrâ <span class="_aleyhisselam-_E _idGenCharOverride-1">(radıyallahu anhumâ)</span> yaralandıklarında da, mübarek ellerinle onları iyileştiren başkası değil yine Sendin. </p>
			<p class="a_Paragraf">Hayber Gazası’nda Haydar-ı Kerrâr Hazreti Ali’nin gözleri ağrıyınca, tertemiz ve şifa vesilesi tükrüğünle ona da şifa olan yine Sendin. </p>
			<p class="a_Paragraf">Hazreti Câbir’in oğlu vefat ettiğinde, Sen Rabbine dua etmiştin. Muhyî olan Rabbin de Senin duanı kabul ederek onu diriltivermiş ve böylece Senin gönlünü hoşnut etmişti.</p>
			<p class="a_Paragraf">Ümm-ü Ma’bed’in sütten kesilen koyununa mübarek ellerinle dokunup da okuyunca, o koyuncağız hemen süt olup akıvermişti. </p>
			<p class="a_Paragraf">O kuraklık senesinde Sen ellerini açıp Rabbine yalvarınca, duan üzerine bulutlar hazinelerini açmış ve bârân-ı rahmet boşalıvermişti. </p>
			<p class="a_Paragraf">İns ü cin herkesi risaletine davet ettin; onlar da seve seve Senin nidana icabet ve yoluna inkıyad ettiler. </p>
			<p class="a_Paragraf">Ey hidayet sancağı! Asırlardır katmerleşmiş cahiliye küfrünü yerle bir eden Sen, dünya ve âhiret saadetini getiren İslâm’ı tebliğ edip yücelten de yine Sensin. </p>
			<p class="a_Paragraf">Sana ısrarla düşmanlık besleyenler, Kalîb denilen Bedir çukurunda sar’a nöbetine tutulmuş gibi yerlere kapaklandılar. Dahası Sana ettikleri cefadan dolayı da Hakk’ın rızasından büsbütün mahrum kaldılar.</p>
			<p class="a_Paragraf">O şanlı Bedir gününde Rabbinin nezdinden melekler Sana geldi ve Seninle beraber o amansız düşmanlarla mücadele ettiler. </p>
			<p class="a_Paragraf">Mekke’yi fethettiğin zaman gerçek bir fetih, çetin Ahzab gününde de emsalsiz bir nusret ve yardım gördün. </p>
			<p class="a_Paragraf">Hazreti Hûd ve Yûnus’un güzellikleri Senin eşsiz güzelliğinin eseri değil de ya nedir! Yine güzelliğiyle meşhûr Yusuf’un <span class="_aleyhisselam-_E _idGenCharOverride-1">(aleyhisselâm)</span> cemâli de kaynağını Senin güzeller güzeli dîdârından alır. </p>
			<p class="a_Paragraf">Bütün enbiyaya fâik oldun Sen ey Tâ Hâ; tesbih ile hamd ederiz İsra gecesi Seni gökler ötesine davet eden Sübhan’a. </p>
			<p class="a_Paragraf">Allah’a yemin olsun ki, Seni peygamber olarak gönderen hakkı için, bütün bir kâinatta yoktur Senin benzerin ey Yâ Sîn. </p>
			<p class="a_Paragraf">Ey Müddessir! Şairler Seni vasfetmekten aciz, üstün vasıflarını saymaktan da bitkin düştüler. </p>
			<p class="a_Paragraf">Hazreti İsa’nın İncil’i, Senin gelişini bildirmek ve müjdelemek için geldi. Bizim kitabımız Kur’ân da Senin ulûhiyet eksenli güzel ahlâkını bizlere haber verdi.</p>
			<p class="a_Paragraf">Hal böyle olunca methetmek isteyenler Seni nasıl tavsif edebilir, erbab-ı kalem Senin yere göğe sığmayan mananı nasıl bir araya getirebilirler!</p>
			<p class="a_Paragraf">Hak Teâlâ’ya yemin olsun ki, denizler mürekkepleri, bütün ağaçların dalları da kalemleri olsa...</p>
			<p class="a_Paragraf">Ve insanlar ile cinler bir araya gelseler, ebediyyen Senin Kendine has fâikiyetlerini cem’ edemeyecek, dahası bihakkın onları idrake bile güç yetiremeyeceklerdir. </p>
			<p class="a_Paragraf">Ey Efendim! Şu kalb(ciğ)im Sana âşık, Sana mübteladır. Çıkmak üzereyken bile ruhum yine Senin aşkınla dopdolu olacaktır.</p>
			<p class="a_Paragraf">Sükût ettiğim zaman bütünüyle Seninledir sessizliğim; konuştuğumda da sadece medh-i Resûl’ü okur dilim.</p>
			<p class="a_Paragraf">Duyduğum her güzel söz Senin lâl ü güher sözlerindendir. Baktığımda bütün ufkumu yine Sen kaplarsın da, Senden başka hiçbir şey görmem. </p>
			<p class="a_Paragraf">Ey Efendim! Fakr u ihtiyacıma şefaatini ümit ederim. Çünkü bütün kâinatta bir tek Senin zenginliğine muhtaç hâldeyim. </p>
			<p class="a_Paragraf">Ey ins ü cinnin en kerîmi, ey varlık hazinesi! Bana da cömertlikle muamele et. Benden hoşnut ol ve beni de Kendinden razı ve hoşnut eyle. </p>
			<p class="a_Paragraf">Senin cömertliğinden gelecek ihsanlara karşı çok istekliyim. Bu âlemde Ebû Hanîfe için Senden gayrısı yoktur.</p>
			<p class="Baslik_2" id="_idParaDest-83"><span class="bold_E">İbrahim ibn Edhem </span>(r.h.)<span class="bold_E"> Hazretlerinin <br/>Bir Duası</span><span class="Footnote_E"><a class="_idFootnoteLink" href="#footnote-288-4" id="footnote-288-4-backlink">4</a></span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Merhaba, hoş geldin ey berekete açık yeni gün ve ey yeni sabah! Ve merhaba ey kâtip ve şâhit melek! Şu ikrarımızı bizim için kaydet: Hamîd, Mecîd, Refî’, Vedûd olan, kâinatta hikmeti muktezasınca dilediğini yapan Allah’ın adıyla başlıyorum. Allah’a inanmış, likâullahı tasdîk etmiş, hüccetlerini itirafta bulunmuş, günahlarımdan O’na istiğfar etmiş, rubûbiyetine boyun eğmiş, ulûhiyette tek olduğuna iman etmiş, O’na olan ihtiyacımın şuuruyla O’na güvenip dayanmış olarak sabahladım. Kendisinden başka bir ilah bulunmadığına ve Muhammed’in <span class="_aleyhisselam-_E _idGenCharOverride-1">(aleyhissalâtü vesselâm)</span> O’nun kulu ve resûlü olduğuna, yine Yüceler Yücesi Allah’ı, meleklerini, nebîlerini, elçilerini, Arş’ını taşıyan meleklerini, yarattıklarını ve yaratmakta olduklarını şahit tutarız. Cennet hak, Cehennem hak, Kevser havuzu hak, şefaat hak, Münker ve Nekîr hak, vaad ve vaîd-i İlâhî hak ve likâullah haktır. <span class="italik_E">“Ve kıyamet saati kesinlikle gelecek ve Allah kabirlerde olanları diriltecektir.”</span> İşte biz, bu itikat ve inançla yaşar, ölürken bu inançla ölür, ötede dirildiğimde de yine aynı inançla diriliriz.</p>
			<p class="a_Paragraf">Allahım! Sen benim Rabbimsin. Senden başka bir ilah yoktur. Beni Sen yarattın. Ben Senin kulunum ve gücüm yettiği ölçüde Sana verdiğim söze sâdık olacağım. Şerli her şeyin şerrinden Sana sığınıyorum Allahım!</p>
			<p class="a_Paragraf">Allahım! Ben günah işleyip nefsime zulmettim. Sen benim büyük-küçük bütün günahlarımı bağışla. Çünkü onları ancak Sen bağışlayabilirsin. Beni ahlâkın en güzeline ulaştır. Şüphesiz, onun en güzeline ulaştıracak Senden başka hiç kimse yoktur. Onların çirkin olanlarını da benden uzak tut. Tut ki, Senden başka onları benden uzak tutacak bir güç ve kuvvet sahibi bulunmaz.</p>
			<p class="a_Paragraf">Lebbeyk ya Rab! Fermanına uydum. Divanına geldim. Büyük bir sürurla emrine ve davetine icabet ettim. Her zaman etmeye de âmâdeyim. Her hayır ve güzellik Senin elindedir. Ben Seninim ve dönüşüm her zaman Sanadır. Huzurunda beni bağışlamanı diliyor ve bütün kusurlarımdan dolayı tevbe ediyorum. İnandım Allahım gönderdiğin bütün peygamberlere, indirdiğin bütün kitaplara. Salât ü selâm şanı yüce nebî Efendimiz Hazreti Muhammed’e ve âline. O Nebîler Serveri, benim sözümün başı ve sonu, anahtarı ve mührüdür. Bütün nebî ve resûllere de salât ve selâm eyle Allahım. O salavât hürmetine dualarımıza da icabet buyur, buyur ki Sen âlemlerin yegâne Rabbisin. </p>
			<p class="a_Paragraf">Allahım! Bizleri Cennet’te Peygamberimiz Hazreti Muhammed’in <span class="_aleyhisselam-_E _idGenCharOverride-1">(aleyhissalâtü vesselâm)</span> havzının başına ulaştır. Ulaştır ve o havuzdan tam kanacağımız, kolaylık ve afiyetle içebileceğimiz ve daha asla susamayacağımız şekilde bizi içmeye muvaffak kıl. Ahdini bozanlardan, şüphelere kapılanlardan, fitnelere maruz kalanlardan, gazaba uğrayanlardan ve dalâlete düşenlerden olmaktan bizi koru. Bizi Fahr-i Kâinat Efendimiz’in zümresi içerisinde haşret ve hüsrana maruz bırakma.</p>
			<p class="a_Paragraf">Allahım! Beni dünya fitnelerinden sıyanet buyur. Sevip hoşnut olduğun söz ve amelleri ortaya koymaya muvaffak kıl. Her hâlimi düzelt. Dünyada ve ötede sâbit söz ile beni sâbit kıl. Her ne kadar günah işleyerek zulme girmiş olsam da beni Senin dosdoğru yolundan ayırma Allahım!</p>
			<p class="a_Paragraf">Ey Aliyy, Azîm, Bari’, Rahîm, Azîz ve Cebbâr olan Allahım! Sübhansın, her türlü eksiklikten münezzeh ve muallâsın. </p>
			<p class="a_Paragraf">Her bir tarafıyla göklerin Kendisini tesbih ettiği Rabbim Sübhan’dır. Kendilerine mahsus sesleriyle dağların sürekli tesbihatta bulundukları Rabbim Sübhan’dır. Denizlerin dalgalarıyla tesbih edip durdukları Rabbim Sübhan’dır. Balıkların kendilerine mahsus kelimeleriyle daima tesbih ettiği Rabbim Sübhan’dır. Gökteki yıldızların burçlarıyla Kendisini mütemadiyen tesbih ettiği Rabbim Sübhan’dır. Ağaçların, kökleri, yeşil ve parlak renkleri ve meyveleriyle Yüce Zâtını sürekli tesbih ettikleri Rabbim Sübhan’dır. Yedi kat semanın, yedi kat arzın, içindekiler ve üzerindekilerin devamlı tesbih ettikleri Rabbim Sübhan’dır. Her şeyin her an tesbih ettiği Halîm Rabbim Sübhan’dır. Sübhansın Rabbim, Senden başka bir ilah yoktur, Sen teksin, eşsizsin, şerîkin bulunmaz. Biz Senin için yaşar, yine Senin için ölürüz. Senin hayatınsa kendindendir, ezelî olduğu gibi aynı zamanda ebedîdir. Ölüm Senin için asla söz konusu değildir. <span class="italik_E">“Her hayır ve güzellik Senin elindedir. Senin gücün her şeye yeter.”</span></p>
			<p class="Baslik_2" id="_idParaDest-84"><span class="bold_E">İbrahim ibn Edhem Hazretlerinin Bir Münacaatı</span></p>
			<p class="Besmele">Rahman ve Rahîm Allah’ın adıyla </p>
			<p class="a_Paragraf">İlahî! Sen fazl u kerem ve izzet ü ikram sahibisin; benimse tek sermayem hatalarım ve günahlarım; ne olur kulunu affet. İsyankâr isem de affına olan ümidim hiç sarsılmadı; diliyor ve dileniyorum; kapıkulunu umduklarına nâil et.</p>
			<p class="a_Paragraf">İşte huzurundayım ve suçlarımı itiraf ediyorum; merhametinle muamelede bulun ve bu aciz bendeni azaba dûçar kılma. Halk hep salih bir insan olduğumu düşünüyor; hâlbuki ben onların en kötüsüyüm; merhametine iltica ediyorum; beni bana bırakma.</p>
			<p class="a_Paragraf">Bütün varlığımı senin aşk u sevdan uğrunda terk ettim. Seni görme yolunda iyâlimi de yetim bıraktım. Beni parça parça etsen bile bu gönül Senden başkasına asla meyletmeyecek. Kapına gelmiş ve Senin şefkatine nâil olmayı uman bu zayıf bîçârenin günahlarını affet. Her ne kadar defteri isyanla dolu olsa da, ey Müheymin, Senden başkasına secde etmedi, etmeyecek.</p>
			<p class="a_Paragraf">İlahî! Asî kulun yine kapına geldi; dağlar azametindeki günahlarını ikrar edip, ellerini Sana açıyor ve sadece Sana açar. Şayet Sen mağfiret edersen, hiç şüphesiz o Senin şanındandır; kovarsan dergâhından, beni Senden başka kim affedebilir!</p>
			<p class="a_Paragraf">İlahî! Halâs (kurtuluş) ümidiyle ihlasla bütün günahlarımdan tevbe ettim. Ey inayetiyle yardım isteyenlerin yardımına koşan! Perçemlerden tutulan mahşer gününde, inayetinle benim yardımıma da yetiş!</p>
			<p class="Baslik_2" id="_idParaDest-85"><span class="bold_E">İmam Ma’rûf el-Kerhî </span>(k.s.)<span class="bold_E"> Hazretleri’ne Ait, <br/>Dünya ve Ahiret Tasalarına Karşı Okunacak Dua</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Dinimde Allah bana yeter.. dünyamda Allah bana yeter.. gam ve tasa veren şeylere karşı keremi sonsuz Allah bana yeter.. haddini aşıp saldıranlara karşı hilm ve kuvveti nihayetsiz Allah bana yeter.. arkamdan tuzak kuranlara karşı azabı pek şiddetli, kudreti de bütün kudretlerin üstünde olan Allah bana yeter.. ölüm esnasında, rahmeti hudutsuz olan Allah bana yeter.. kabir sorgusunda, re’feti sonsuz Allah bana yeter.. hesap günü keremi nihayetsiz Allah bana yeter.. mizanda, lütufları çok olan Allah bana yeter.. sıratta, kudreti nâmütenâhî olan Allah bana yeter.. <span class="italik_E">“Allah bana yeter. O’ndan başka ilah yoktur. O’na tevekkül ettim. O, Arş-ı Azîm’in Rabbidir.”</span></p>
			<p class="Baslik_2" id="_idParaDest-86"><span class="bold_E">İmam Ma’rûf el-Kerhî </span>(k.s.)<span class="bold_E"> Hazretleri’nin Keşfe Mazhar ve <br/>Murada Nâil Olmak İçin Okuduğu Duası</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf"> “Ey en ince noktalara kadar ihtiyaçları gören, gözeten Allahım! Gizli ve sürpriz lütuflarınla benim de yanımda ve yardımcım ol. Bana da yetiş. Ben ihtiyaçla kıvranan bir zelîlim. Sen ise kudret ve zenginliği nihayetsiz bir Kaviyy ü Ğanî’sin. Ey hesapları gayet süratle gören, cezalandırması pek şiddetli olan, dilediği kullarını bağışlayan, onlara rahmetiyle muamelede bulunan, semavat ve arzı yaratan, her şeyi yokluktan varlık âlemine çıkaran, daneleri ve çekirdekleri çatlatıp yararak gelişme yoluna koyan, karanlığı yarıp sabahı ortaya çıkaran, bütün iyiliklerin yegâne sahibi olan, seyyiatı uzaklaştıran, hataları yarlığayan, ayıp ve kusurları örten, belalara geçit vermeyen, sürçmeleri görmezden gelen, ölüleri ve ölü ruhları dirilten, yeri ve gökleri aydınlatıp nurlandıran Allahım! Senden, huzurunda bulunduğum şu saatlerde ihtiyacımı karşılamanı diliyorum. Evvelkilerin ve sonrakilerin yegâne İlahı, gökleri ve yerleri eşsiz surette yaratan, celâl ve ikram sahibi Sensin. Efendimiz Hazreti Muhammed’e, paklardan pak âline, birr u kerem ile mevsuf ashâbına da salât ve selâm eyle. Bütün bunları Senin rahmetinden, Efendimiz Mefhar-i Mevcûdât Hazreti Muhammed <span class="_aleyhisselam-_E _idGenCharOverride-1">(aleyhi efdalüssalavât)</span>, O’nun ehl-i beyti ve bütün ashâbı hürmetine diliyoruz ey Merhametliler Merhametlisi! Ne olur, dileklerimizi kabul buyur. <span class="ayet_kaynaklari_E _idGenCharOverride-1">(14 defa)</span>”</p>
			<p class="Baslik_2" id="_idParaDest-87"><span class="bold_E">İmam Ma’rûf el-Kerhî </span>(k.s.)<span class="bold_E"> Hazretleri’nin Fereç Virdi</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Bütün borçlu kullarına nefes aldıran Allah Sübhan’dır; O, topyekün noksanlardan pak ve müberrâ, ehl-i dalâletin bâtıl fikirlerinden münezzeh ve muallâ ve kainatın bütün eksikliklerinden mukaddes ve muarrâdır. Hüzne mağlup düşmüş mahzunlara fereç ve çıkış yolları gönderen Allah Sübhan’dır. Kayıtların mahkumu olmuşları, bağlı oldukları kafes ve zincirlerden çıkaran Allah Sübhan’dır. Uçsuz bucaksız denizlerde ve küçücük pınarlarda sular akıtan Allah Sübhan’dır. Hazinelerinin bilgisini “kâf” ile “nûn” arasına derceden Allah Sübhan’dır. <span class="italik_E">“Bir şeyin olmasına hüküm verince sadece “ol” der, o da derhal oluverir.”</span> hakikatinin yegâne sahibi Allah Sübhan’dır. <span class="italik_E">“Sübhan’dır, münezzehtir O Zât ki, her şey üzerinde hâkimiyet elindedir. Ve... hepinizin de dönüşü, O’na olacaktır.”</span></p>
			<p class="Baslik_2" id="_idParaDest-88"><span class="bold_E">İmam Ma’rûf el-Kerhî Hazretleri’nin Bir Duası</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Allahım! Ümmet-i Muhammed’i ıslah eyle.</p>
			<p class="a_Paragraf">Allahım! Ümmet-i Muhammed’e, içine düştüğü gaflet ve sıkıntılardan kurtuluş yolları ihsan eyle.</p>
			<p class="a_Paragraf">Allahım! Ümmet-i Muhammed’e merhamet eyle.</p>
			<p class="a_Paragraf">Allahım! Kendilerine muhabbet nazarıyla bakmadığın kimselerin yüzlerini bize de gösterme!</p>
			<p class="a_Paragraf">Allahım! Kalblerimiz ve bütün uzuvlarımız Senin yed-i kudretindedir. Bizi onlardan hiçbir şeye mâlik kılmadın. Öyleyse ne olur, onların koruyup gözeten velîsi Sen ol.</p>
			<p class="a_Paragraf">Allahım! Tûl-i emelden Sana sığınıyorum; çünkü tûl-i emel, hayırlı amele mâni olur. Seni tesbih ediyor, Sana hamd ü senada bulunuyor, Senden başka bir ilah olmadığını bir kez daha ikrar ediyor ve günahlarımdan beni temizlemeni diliyorum. Senden, sadece Senin hazinelerinde bulunan fazl u rahmetini istiyorum. Ey en ince noktalara kadar ihtiyaçları gören, gözeten Allahım! Gizli ve sürpriz lütuflarınla benim de yâr ve yardımcım ol. Bana da yetiş. Ben ihtiyaçla kıvranan bir zelîlim. Sen ise kudret ve zenginliği nihayetsiz bir Kaviyy ü Ğanîsin. Ey hesapları gayet süratle gören, cezalandırması pek şiddetli olan, istediği kullarını bağışlayan, onlara rahmetiyle muamelede bulunan, semavat ve arzı yaratan, her şeyi yoktan var eden, daneleri ve çekirdekleri çatlatıp yararak gelişme yoluna koyan, karanlığı yarıp sabahı ortaya çıkaran, bütün iyiliklerin yegâne sahibi olan, seyyiatı uzaklaştıran, hataları yarlığayan, kusurları örten, belalara geçit vermeyen, sürçmeleri görmezden gelen, ölüleri ve ölü ruhları dirilten, yeri ve gökleri aydınlatıp nurlandıran Allahım! Senden, huzurunda bulunduğum şu saatlerde ihtiyacımı karşılamanı diliyorum. Evvelkilerin ve sonrakilerin yegâne İlahı, gökleri ve yerleri eşsiz surette yaratan, celâl ve ikram sahibi Sensin. Efendimiz Hazreti Muhammed’e, paklardan pak âline, birr u kerem ile mevsuf ashâbına da salât ve selâm eyle. Bütün bunları Senin rahmetinden, Efendimiz Mefhar-i Mevcûdât Hazreti Muhammed <span class="_aleyhisselam-_E _idGenCharOverride-1">(aleyhi efdalüssalavât)</span>, O’nun ehl-i beyti ve bütün ashâbı hürmetine diliyoruz ey Merhametliler Merhametlisi! Ne olur, dileklerimizi kabul buyur. “Ya Allah! <span class="ayet_kaynaklari_E _idGenCharOverride-1">(3 defa)</span>”</p>
			<p class="Baslik_2" id="_idParaDest-89"><span class="bold_E">İmam Şâfiî </span>(r.h.)<span class="bold_E"> Hazretlerinden <br/>Belaları Savmak İçin Okunacak Bir Yakarış</span></p>
			<p class="a_Paragraf">Ey zikriyle bütün musibet ve zorlukların ukdesi çözülen! Ey arzıhâller sadece Kendisine sunulan ve mahlûkatın bütün işleri Kendisine ait olan! Ey Hayy u Kayyûm! Ey Samed! Ey zıddı bulunmaktan münezzeh! Sen kullarının her hâlini görür ve gözetirsin. Melekût âleminin tek sahibi de yalnız Sensin. Benim giriftar olduğum belayı bilir ve hâlimi de görürsün. Ey bütün mahlûkatın yegâne Yaratıcısı, Sen doğurmak ve doğrulmak, çocuk yahut baba sahibi olmak gibi mahlûkatına ait avârızdan münezzeh ve muallâsın. İnanan ve itaat eden kullarını azîz, inkâr ve isyanda bulunanları da zelîl kılarsın. </p>
			<p class="a_Paragraf">Allahım! Gam ve tasalar bütün ordularıyla kalbime saldırınca ben de huzuruna gelip ellerimi açtım ve dualarımla kapının tokmağına dokundum. Ne olur, ey güzel ihsanlarıyla kullarını sevindirmek şanından olan Yüceler Yücesi! Sonsuz kudretinle kederimi gider. Gider ki, dehrin amansız hâdiselerine karşı medet sadece Senin sürpriz lütuflarından beklenir. Zorlukları kolay hâle getiren Sen, bütün sebeplerin verasındaki Müsebbibü’l-Esbâb Sen, sühûletle her güçlüğü halleden Sen ve kullarını yardımlarıyla sevindiren inayeti sonsuz yine Sensin. Lütfen ve keremen, işlerimizi kolaylaştır ve sıkıntılarımızdan çıkış yolları göster. Ya Rabbî ve ya İlahî! Ne olur, ihsanlarından mahrum bırakma, kapından uzaklaştırma. Uzaklaştırma ki, ey Rahmeti Sonsuz Rabbim, yakın-uzak tanıdıklarım da dâhil olmak üzere bütün kapılardan ümidimi kestim ve Senin kapına geldim. </p>
			<p class="a_Paragraf">Kullar Rahman’a secde ettikleri sürece, salât ü selâm Efendiler Efendisi şanı yüce Nebî’ye, parlak ve şerefli ailesine ve bütün sahabe-i güzîne olsun.</p>
			<p class="Baslik_2" id="_idParaDest-90">Ebû Yezîd el-Bistâmî (k.s.)  Hazretlerinin Bir Duası</p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Mülkü devam ettikçe, malumatının adedince Âlemlerin Rabbi Allah’a hamd ü sena, Efendimiz Allah Resûlü’ne <span class="_aleyhisselam-_E _idGenCharOverride-1">(sallallahu aleyhi ve sellem)</span>, tertemiz ailesine, her biri kerem ve iyilik timsali olan bütün ashâbına salât ve selâm olsun. Kendimi, ailemi, malımı, yanımda olanları ve olmayanları ancak, ölümden uzak, hayatı Kendinden, ebedî hayy olan Rabbimin inayetiyle koruyabilirim ve öyle de korudum. Bütün bunların muhafazasında sırtımı Hayy ve Kayyûm olan Allah’a dayadım. Cenab-ı Allah’ın dokunulamayan ve hürmeti zedelenemeyen yakınlığında ve kuluna verdiği sözü hep gerçekleştiren Rabbimin zimmet ve emniyet atmosferinde akşamladım ve sabahladım. Benim Rabbim ve semavat u arzın Rabbi olan Allah’tan gelen en sağlam, kopması mümkün olmayan kulpa yapıştım. </p>
			<p class="a_Paragraf">“O’ndan başka İlah yoktur. O hâlde sen de yalnız O’nun himayesine sığın, yalnız O’na güven!” beyan-ı mübeccelini işittikten sonra hep kudreti sonsuz Allah’a tevekkül ve itimat ettim. O’na iltica ettim. İşlerimi O’na tefvîz ve havale eyledim. Kâdir-i Mutlak Allah ne güzel vekildir! “En iyi koruyan Allah’tır ve O, merhametlilerin en merhametlisidir.” Gerçek havl ve kuvvet ululuk ve azamet tahtının yegâne mâliki Allah’a aittir ve O’ndan gelir. Efendimiz Hazreti Muhammed’e mahlûkatın sayısınca, Zâtının hoşnutluğunca, Arşının ağırlığınca ve kelimelerinin mürekkepleri miktarınca salât eyle Allahım. “<span class="italik_E">Size kendi aranızdan öyle bir Peygamber geldi ki zahmete uğramanız ona ağır gelir. Kalbi üstünüze titrer, müminlere karşı pek şefkatli ve merhametlidir. Buna rağmen aldırmaz, yüz çevirirlerse, ey Resûlüm de ki: Allah bana yeter. O’ndan başka ilah yoktur. Ben yalnız O’na dayanırım. Çünkü O, büyük Arş’ın, muazzam hükümranlığın sahibidir.</span> <span class="ayet_kaynaklari_E _idGenCharOverride-1">(7 defa)</span><span class="italik_E">”</span> O şanı yüce Resûl’e, pırıl pırıl aile fertlerine, kerem âbidesi olan bütün ashâbına salât ve selâm eyle, ey Âlemlerin Rabbi Allahım ve onlar hürmetine dualarımızı kabul buyur. Âmîn!</p>
			<p class="Baslik_2" id="_idParaDest-91"><span class="bold_E">İmam Ahmed ibn Hanbel’in</span><span class="Footnote_E"><a class="_idFootnoteLink" href="#footnote-288-5" id="footnote-288-5-backlink">5</a></span><span class="bold_E"> </span>(r.h.)<br/><span class="bold_E"> Kıyamet Günü Necat Bulmak İçin Okuduğu Duası</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Ebed Sultanı Allah Sübhan’dır; bütün noksanlardan münezzeh ve bütün kemâl vasıflarıyla muttasıftır. Vâhid ü Ehad Allah Sübhan’dır. Ferd ü Samed Allah Sübhan’dır. Eş ve evlat edinmekten münezzeh, müberrâ Allah Sübhan’dır. Semayı direksiz ayakta tutan Allah Sübhan’dır. Yerküreyi yayan ve donmuş bir su üzerinde tutan Allah Sübhan’dır. Türlü türlü varlıklar yaratan ve onları sayıp döken Allah Sübhan’dır. Rızıklarını kulları arasında taksim eden ve fazl u kereminden hiçbir kulunu mahrum bırakmayan Allah Sübhan’dır. Beni gören, yerimi bilen, rızkımı gönderen ve hiçbir kulunu unutmadığı gibi beni de unutmayan Rabbim Yüceler Yücesi Allah Sübhan’dır; her türlü eksiklikten muallâ ve müberrâdır.</p>
			<p class="Baslik_2" id="_idParaDest-92"><span class="bold_E">Cüneyd-i Bağdadî </span>(k.s.)<span class="bold_E">  Hazretleri’nin Salât-i Vasfiyyesi</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Allahım! Kulun, Nebîn, Resûlün, Habîbin, huzurunun yaver-i ekremi, hüccetinin lisan-ı fasîhi, memleket-i Rabbaniyenin müzeyyen yıldızı, izzetin zirvesi, apaçık ve parlak nur, zâhir ve kat’î delil, uçsuz bucaksız derya, bütün âlemlere rahmet, bütün fâik hasletleri câmi, yaratılmış olan saf ve berrak nurların en duru olanı, hikmet ve esrâr madeni, iftihar elbisesinin eşsiz nakşı, varlık sadefinin incisi, Melik ve Vedûd olan Rabbin hazinesi, fazilet, kerem, ihsan ve cömertlik kaynağı, temkîn memleketinin tâcı, mevcûdat içerisinde Hakk’ın matmah-ı nazarı ve gözdesi, bütün müminlere karşı re’fet ve rahmet sahibi, bütün mahlûkata Hakk’ın en büyük lütfu ve bütün âlemlere gönderdiği engin rahmet olan Efendimiz Hazreti Muhammed’e <span class="_aleyhisselam-_E _idGenCharOverride-1">(sallallahu aleyhi ve sellem)</span>, en faziletli, en güzel, en yüce, en açık, en temiz, en hoş, en iyi, en değerli, en aziz, en büyük, en şerefli, en yüksek, en pak, en mübarek, en latif salavâtınla; en mükemmel, en çok, en ziyade, en yüksek, en yüce, en devamlı selâmınla; Senin cömertlik ve kereminin ihsan yüklü bulutlarından sağanak hâlinde artarak devam eden, ihsan ve cömertliğinin en güzel, en şerefli lütuflarıyla gelişen ve temâmiyete eren, Sen dâim oldukça devam eden, Sen bâkî kaldıkça bâkî kalan, ilminin dışında nihayet bulmayan, -ki Senin ilminin malumatına taalluku hiçbir zaman nihayet bulmaz ve Senin, kulların hakkındaki kaza, kader, lütuf, inayet ve nusretin için bir sınır ve son yoktur-, ezeliyetinle beraber zevâl bulmadan sürüp gidecek, ebediyetinle beraber kesintisiz şekilde devam edecek bir salât, selâm, rahmet, rıdvan, af ve ğufran olarak salât ve selâm eyle. O salât ve selâm hürmetine Allahım! Bizim ahlâkımızı güzelleştir. Rızkımızı bollaştır. Şevkimizi genişlet. Amellerimizi dupduru hâle getir ve bereketlendir. Günahlarımızı mağfiret buyur. Sinelerimize inşirah bahşet. Kalblerimizi tertemiz hâle getir. İşlerimizi kolaylaştır. Ruhlarımızı ferahlandır. Kalblerimizde ilahî bir vedîa olan latîfe-i rabbaniyemizi, sırlarımızı pak hâle getir. Havâtır ve efkârımızı yakışıksız his ve mülahazalardan arındır. Kalblerimizin derinliklerindeki sırlarımızı her türlü bulanıklıktan kurtar. Basiret ve basarlarımızı tenvîr buyur. Vatanımızı ve memleketimizi ma’mur kıl. Hastalarımıza şifa bahşet. Bize rahmet yüklü yağmurlarını bolca lutfet ve feth-i mübîn nuru ile kalblerimizin paslı kilitlerini çözüver.</p>
			<p class="a_Paragraf">Ya Ekramelekramîn ve ya Erhamerrahimîn! Bizi kıyamet gününün korkusundan, bitkinliğinden, sıkıntısından korumana vesile olacak bir salât ile Efendimiz’e salât ve selâm eyle. Ey dilediği kullarını muhabbete mazhar kılan Vedûd! Ey cömertçe ihsanlarda bulunan Cevâd! Ey rahmetini en süratli şekilde ulaştıran Rabb! Ey keremi sonsuz Kerîm! Ey Merhametliler Merhametlisi! Ey nusret ve inayetiyle her zaman sevdiği kullarının yanında olan Nâsır u Muîn! O salavâtı bizim sırat-ı müstakime hidayetimize vesile eyle. Bizi Cehennem azabından muhafaza buyur ve nimet yurdu olan Cennetine al.</p>
			<p class="a_Paragraf">Allahım! Habibin Hazreti Muhammed’e <span class="_aleyhisselam-_E _idGenCharOverride-1">(sallallahu aleyhi ve sellem)</span> olan salavâtının envârı hürmetine Senden, bizleri Senin kudsiyetinin sahalarında, ünsünün maksûrelerinde, müşâhedenin tahtlarında, tecellîlerinin menzillerinde ve sübühât-ı envâr-ı Zâtının parlak atmosferinde gaybubete ermiş kullarından eyle.</p>
			<p class="a_Paragraf">Allahım! Bizi Senin ulvî sıfatlarına ait ince hakikatlerin ahlâkı ile ahlâklandır. Bizi, Habîbin, Halîlin, Mustafan ve hidayet rehberin, parlak cemâl, kâhir celâl, iftihar tablosu kemâl, nübüvvet kolyesinin ortasındaki şâşâlı inci, kerem ve fütüvvet deryalarının en derin noktası, bütün kâinatı aydınlatan ışık ve nur tufanı, getirdikleriyle insanlığı karanlıklardan kurtaran engin deniz, Efendimiz, Peygamberimiz, Habibimiz, hakkımızdaki şefaati kabul olunan şefaatçimiz, bütün peygamberlerin Seyyidi, Âlemlerin Rabbinin Habîbi, Zikr-i Mübîn’de Kendisi için <span class="italik_E">“Başka değil, Biz seni bütün âlemlere ancak rahmet olarak gönderdik.”</span> buyurduğun Efendimiz Hazreti Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span> vesilesiyle yaratmış olduğun fiillerinin bereketinin kokusunu sürünmüş kullarından eylemeni diliyoruz. </p>
			<p class="a_Paragraf">Allahım! İyilik ve keremin zirvedeki temsilcisi, azîzler azîzi, büyükler büyüğü, şeref, fazilet ve merhamet hususunda en öndekilerden daha önde, yüce izzet, yüksek şeref, parlak nur, vâzıh ve açık hak sahibi, mülk’ün “mîm”i, rahmet’in “hâ”sı, mülk ve melekût’un “iki mîm”i, delâlet’in “dâl”i, el-ceberût’un “elif”i, rahamût’un “hâ”sı, mezâyet’in “mîm”i, hidayet’in “dâl”i, eltâf-ı hafiyye’nin “lâm”ı, minen-i vefiyye’nin “nûn”u, inayet’in “ayn”ı, kifâye’nin “kâf”ı, siyâde’nin “sîn”i, kurbet’in “gâf”ı, saltanat’ın “tâ”sı, urve’nin “hâ”sı, ismet’in “sâd”ı, ziya’nın “zây”ı, fevz’in “fâ”sı, zehâdet’in “zây”ı, şerâfet’in “şîn”i, tevbe’nin “tâ”sı, bereket’in “bâ”sı, ğanâ’nın “ğayn”ı, zuhur’un “zâ”sı, vikâye’nin “vav”ı, cemâle’nin “cîm”i, hıyra’nın “hâ”sı, zahîre’nin “zâl”i, iyilik ve ihsan sahibi Hazreti Muhammed <span class="_aleyhisselam-_E _idGenCharOverride-1">(aleyhi efdalüssalavât ve ekmelüttahiyyât)</span> Efendimiz’e, âline, Din’i en güzel şekilde muhafaza edip sonraki nesillere ulaştıran ashâbına, azamet-i celâlinle müheymin, cemâlinin celâliyle müşerref, nimet ve lütuflarının büyüklüğüyle mükerrem, mülkün devam ettikçe devam eden, Senin yüceliğinle beraber yücelen, şeref, kerem ve azametine yaraşır şekilde büyüyüp artan bir salât ile salât ve selâm eyle. Bu salât Senin şanına yaraşır bir salât olsun ey Azîm! Efendimiz’in liyakatine uygun bir salât olsun ey Kerîm! Senin, habîbine olan muhabbetin ve onun Sana olan sevgisi kadar, bütün varlığın Sana ve ona olan sevgisi kadar, kadri takdir edilemeyecek ve künhüne vâkıf olunamayacak kadar yüce bir salât ile, O’nun risalet ve nübüvvetinin şerefi, kadrinin azameti ve liyakati ölçüsünde salât ve selâm eyle. O salavât-ı şerife hürmetine ya Rab, ya Allah, ya Ğaffâr, ya Hayy, ya Kayyûm, ya Ze’l-celâli ve’l-ikrâm, bizi, cüz’î irade ve ihtiyarımızla meydana gelen hâdiselerin tasalarından kurtar. O salât ve selâmlarla vücudumuzdaki günahları kurbet semasının yağmurlarıyla yıkayıp temizle. Nebîler ve resûller dairesinin kutbu ve merkez noktası, Kitab-ı Meknûn’da yer alan <span class="italik_E">“Her hâlde Sen, ahlâkın–Kur’ân buudlu, ulûhiyet eksenli olması itibarıyla– ihâtası imkânsız, idraki nâkabil en yücesi üzeresin.”</span> beyan-ı mübeccelinin biricik muhatabı Efendimiz Hazreti Muhammed’e salât ve selâm eyle. </p>
			<p class="a_Paragraf">Allahım! Yüceler Yücesi Allahım! Kendisiyle ukdeleri çözeceğin, kederlerimizi gidereceğin, tasa, gam ve hüzün sebeplerini izale edeceğin ve bizi taleplerimizin gaye noktasına ulaştıracağın bir salât ile Efendimiz’e salât eyle. Efendimiz Hazreti Muhammed’e, tertemiz, pırıl pırıl ailesine, kerem ve iyilik yıldızları olan bütün ashâbına salât ve selâm eyle. Ezelden ebede hamd ü sena, şükr ü minnet, medh u tebcîl yalnız Senin hakkın ve Sana mahsustur Allahım!</p>
			<p class="Baslik_2" id="_idParaDest-93"><span class="bold_E">İmam Gazzâlî Hazretlerinin Hizbü’l-Hasîn Duası</span></p>
			<p class="Besmele">Rahman ve Rahîm Allah’ın adıyla </p>
			<p class="a_Paragraf">Sağıma Bismillah, soluma Bismillah, arkama Bismillah, önüme Bismillah, üstüme Bismillah. Allah’ın adıyla korundum, O’nun muhkem korumasına dehâlet ettim, aşılmaz kalesine gizlendim, güzel isimleri ile donandım, Celîl isminin nurlarının sırrına büründüm; Kaviyy ve Kâhir isimlerinin esrarının kuvveti ile üstün geldim ve cin, ins ve sair mahlûkattan düşmanlarıma galebe ettim; gizlendim, onlara üstün geldim ve muzaffer oldum. Hayy, Kayyûm, Zü’l-celâli ve’l-ikram olan en büyük ismin yücelik ve güzelliğinin zırhı ile korundum. Yüce kelâmının nur-u esrârının göz alıcı parlaklığı ile düşmanlarımdan gizlendim ve o nurlara tutundum. Güzel lütfunun gizliliğine sarıldım. O’nun kuvvetli güç kaynaklarına sığındım; O’na dayandım. O’nu Kendine mahsus hamd ile tesbih ettim ve ederim. <span class="italik_E">“Onun hiç misli yoktur; O, Semî’ ve Basîr’dir.”</span> Fettâh, Alîm, Bâsit, Muizz, Cevâd, Kerim, Aliyy ve Azîm O’dur. </p>
			<p class="a_Paragraf">Allahım! Tastamam kelimeler, muazzam isimler, nuranî harfler, münzel kitaplar, açık-beyyin âyetler hakkı için; Hazîre-i Arş-ı Azîminden gelen heybet ve celâlin, kudret ve azametin, şerefli huzur, pâk şeriat, beş vakit namaz, esrar ve rahmetin seçkin kullarınla irtibatı, isimlere ve harflere tevdî buyurduğun hususiyetler ve esrar hürmetine; ya Rabbi, peygamberlerin Sana ne ile dua etmişlerse onun hürmetine ve hamele-i arş ve mukarrebûn meleklerinin Seni tesbîh ü temcîd ettikleri şey hürmetine; beni ister cinlerden, insanlardan olsun, isterse bildiğim ve bilmediğim diğer mahlûkattan ve her türlü düşmandan korumanı ve sıyanet altına almanı diliyorum. Beni her kötülükten koru. Heybet nurunun denizine daldır. Ruhu’l-Kudüs’le destekle ve aşılmaz, üstün, sağlam hazinelerinin nurlarının medet verici sırrına dâhil ederek her türlü şer ve zarardan muhafaza buyur. </p>
			<p class="a_Paragraf">Allahım! Benim velim, yardımcım, kefilim, vekilim ve her türlü ihtiyacıma yetenim Sen ol. Rahmet, fazl, ihsan ve lütfunla beni koru. Bütün mahlûkatını bana, benim din ü davama musahhar kıl; kalblerini o istikamete çevir. Beni onlara sevdir. Beni onlar nezdinde azîz, kerîm ve mehîb eyle. Eyle ki, tavsiyelere kulak versinler. Bana bir kötülük ve eziyet dokundurmaya da kalkışmasınlar. Güçlü bir muhabbet, ülfet ve sevgi ile bana, benim yoluma bağlansınlar. Beni şerefli huzuruna yakın, pâk şeriatına tutundur ve envârının feyezânı ile fazlından kalbime atacağın hikmet ve ilimlerle donat.</p>
			<p class="a_Paragraf">Allahım! Ucb, kibir, riya, nifak ve gizli şirkten beni koru. Her türlü kirden, sürçmelerden, gizli ve açık ayıplardan temizle. Kabir azabından ve fitnesinden beni emin kıl ve hayatımı Sana itaatle geçirmeye muvaffak eyle. Bana insanî enginliklere yağan bir bârân-ı rahmet olan ilm-i ledünde anlayış ihsan et ve beni salih kullarına, kötü hasletlerden sıyrılıp vilayet mertebesini ihraz eden ebdallara ve sıddıklara arkadaş eyle. Yâ Erhamerrâhimîn, rahmetinle beni de onlardan eyle.</p>
			<p class="a_Paragraf">Allahım! Beni her türlü beladan uzak tut ve her türlü tehlikeden koru. Beni aşağılık mahlûklardan eyleme. Muhabbet şarabından bana kana kana içir. Beni ümidini kesenlerden eyleme. “Ya Hû! <span class="ayet_kaynaklari_E _idGenCharOverride-1">(3 defa)</span>” Ya Âhiyyen, Şerâhiyyen! Ey kat’î hüccet, kudret ve azamet sahibi, ey Hayy u Kayyûm, ey celâl ve ikrâm sahibi!</p>
			<p class="a_Paragraf">İlahî! Şanın ne yüce, saltanatın ne azizdir!</p>
			<p class="a_Paragraf">Allahım! Senin inayetinle konakladım; Sen konuk ağırlayanların en hayırlısısın. Sana sığındım; Senin yardımın bütün yardımların üstünde ve hepsinin kaynağıdır. Ben de Senin inayet ve yardımınla sırat-ı müstakime eriştim. Her türlü kötü şeyin şerrine karşı Sen bana yetersin Allahım. Duamı kabule karîn eyle ve beni lütuf, riayet, bol bağış, ihsan ve cömertliğinle, ayrıca huzuruna ulaştıran terakkilerle sevindir. Beni hitabını dinlemeye ehil hâle getir, ey duaları hemen kabul eden, ey örneksiz ve eşsiz yaratan, ey dereceleri yükselten Rabbim!</p>
			<p class="a_Paragraf">Ey dillerin farklılığına rağmen her türlü sesi işiten Yüceler Yücesi! Senden korunma, emniyet, selâmet, lütuf, bereket ve kanaat istiyorum. Fazlınla bizi Senden başkasına yalvarıp yakarmaktan müstağni kıl. </p>
			<p class="a_Paragraf">“Ya Erhamerrâhimîn. <span class="ayet_kaynaklari_E _idGenCharOverride-1">(3 defa)</span>” “Rabb-i Rahim’den sözle olan bir selâm yine onlara...<span class="ayet_kaynaklari_E _idGenCharOverride-1"> (3 defa)</span>”</p>
			<p class="a_Paragraf">İyilik ve rahmeti çok bol Berr u Rahîm olan Allah’ın salavâtı, zikredenler Allah’ı zikrettiği, gafiller Onun zikrinden gafil olduğu her an, her saniye; nefesler, anlar, yağmur taneleri, bütün nebâtat ve kâinatta bulunan her şey adedince Seyyid, Kâmil, Fâtih, Hâtim ve nübüvvet silsilesinin son halkası Efendimiz Hazreti Muhammed ve O’nun âl ü ashâbı, zevceleri ve zürriyeti üzerine olsun. Hamd ü sena, şükr ü minnet, medh u tebcîl Ma’bud-u Mutlak Allah’ın hakkı ve O’na mahsustur.</p>
			<p class="Baslik_2" id="_idParaDest-94"><span class="bold_E">İmam Gazzâlî Hazretlerinin <br/>Hizbü’l-Masûn Duası</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf"><span class="italik_E">“Rahman ve Rahîm Allah’ın adıyla. Bütün hamdler, övgüler Âlemlerin Rabbi Allah’adır. Rahman ve Rahîm O’dur. Din gününün, hesap gününün tek hâkimidir. (Haydi, öyleyse deyiniz): ‘Yalnız Sana ibadet eder, yalnız Senden medet umarız.’ Bizi doğru yola, nimet ve lütfuna mazhar ettiklerinin yoluna ilet. Gazaba uğrayanların ve sapkınlarınkine değil.” </span></p>
			<p class="a_Paragraf"><span class="italik_E">“Hamd, gökleri ve yeri yaratan, karanlıkları ve aydınlığı var eden Allah’ın hakkıdır. Bir de kâfirler kalkmışlar, birtakım putları Rabbilerine eşit sayıyorlar!” </span></p>
			<p class="a_Paragraf"><span class="italik_E">“Ona tuzak hazırlamak istediler, ama Biz heveslerini kursaklarında bıraktık. Asıl kendilerini perişan ettik.” “Onu da o sıkıntıdan kurtardık. İşte Biz müminleri böyle kurtarırız.” “İşte böylece Biz fenalığı ve çirkinliği ondan uzaklaştırmak için bürhanımızı gösterdik. Çünkü o, Bizim tam ihlasa erdirilmiş kullarımızdandı.” “Allah onu, o kâfirlerin tuzaklarının şerrinden korudu.” “Ama onlar hedeflerine asla ulaşamazlar.” “Artık kim tağutu reddedip Allah’a iman ederse, işte o, kopması mümkün olmayan en sağlam kulpa yapışmıştır. Allah her şeyi işitir, bilir.” “Ve buyruğumuzdan ona en kolay olanını söyleyeceğiz.”</span></p>
			<p class="a_Paragraf">Haksız yere düşmanlık besleyenler ne doğrudan ne de dolaylı olarak bize asla ulaşamazlar. Onların hiçbir hâlde bize kötülük dokundurmaya güçleri yoktur.</p>
			<p class="a_Paragraf"><span class="italik_E">“Onların yaptıkları her işin üzerine varıp, hepsini toz duman edeceğiz.” “Zalimlerin cezası budur.” “Sonra Biz, resûllerimizi ve iman edenleri kurtarırız. Böylece müminleri kurtarmak üzerimize düşen bir borçtur.” “Onun önünde ve ardında devamlı surette nöbetleşerek görevlendirilen melekler vardır. Bunlar, Allah’ın emrinden ötürü, onu koruyup kollarlar.” “Onu koruyacak olan şüphesiz Biziz.” “Gerçek şu ki, o çok büyük devlet sahibidir.” “Muhakkak ki onun Bize yakınlığı ve güzel bir âkıbeti vardır.”</span></p>
			<p class="a_Paragraf">Haksız yere düşmanlık besleyenler ne doğrudan ne de dolaylı olarak bize asla ulaşamazlar. Onların hiçbir hâlde bize kötülük dokundurmaya güçleri yoktur.</p>
			<p class="a_Paragraf"><span class="italik_E">“Bu yüzden senin Rabbin de onların üstüne azap kamçıları yağdırdı.” “Ve aralarındaki bütün bağlar kopup parçalandı.” “Onlar birtakım döküntü bölüklerden oluşup buracıkta bozguna uğratılacak bozuk bir ordudur.” </span></p>
			<p class="a_Paragraf"><span class="italik_E">“İnsanlar arasında dolaşabilmesi için kendisine bir nur verdik.” “Onun güzelliğine dalıp gittiklerinden, farkında olmadan kendi ellerini kestiler ve: ‘Hâşâ! Allah için bu bir insan olamaz! Bu sadece yüce bir melek! Başka bir şey olamaz!’ dediler.”</span> <span class="italik_E">“Andolsun ki, gerçekten Allah, seni bize üstün kılmış” dediler.” “Allah onu size üstün kıldı, ona geniş ilim ve sağlam bir vücut verdi. Allah hâkimiyeti dilediğine verir. Allah’ın lütfu boldur, her şey gibi kabiliyet ve liyakatleri de bilir.” “Allah’ın nimetlerine şükreden bir zât idi. Çünkü Allah onu seçmiş ve doğru yola iletmişti.” “Allah ona hükümdarlık verdi.” “Onu üstün bir makama yücelttik.” “Hususî konuşmak için onu Kendimize yaklaştırdık.” “Rabbinin hoşnut olduğu biri idi.” “Doğduğu gün de, vefat ettiği gün de, diriltilip kabirden kalkacağı gün de selâm olsun ona!”</span></p>
			<p class="a_Paragraf">Haksız yere düşmanlık besleyenler ne doğrudan ne de dolaylı olarak bize asla ulaşamazlar. Onların hiçbir hâlde bize kötülük dokundurmaya güçleri yoktur.</p>
			<p class="a_Paragraf"><span class="italik_E">“Eğer birtakım hilelerle seni aldatmak isterlerse, hiç endişe etme. Allah sana yeter. Seni yardımıyla ve bir de müminlerle destekleyen de başkası değil O’dur.” “Şayet sen dünyada bulunan her şeyi sarf etseydin bile yine de onların kalplerini birleştiremezdin, fakat Allah onları birleştirdi. Çünkü O Aziz’dir, Hakîm’dir (üstün kudret, tam hüküm ve hikmet sahibidir.)” “Onlar düşmandır, onlardan sakın! Allah belalarını versin onların!” “Her ne zaman onlar savaş çıkarmak için bir yangın tutuşturdularsa Allah onu söndürdü.” “Üzerlerine aşağılık ve yoksulluk damgası basıldı ve neticede Allah’tan bir gazaba uğradılar.” “Onlara Rabbileri tarafından dünya hayatında bir gazap ve bir zillet gelecektir.” “Allah bir toplum için de hoşlarına gitmeyecek bir şey irade buyurdu mu, artık onu geri çevirecek kuvvet yoktur.” “Gözleri yerde, kendilerini zillet kaplamıştır.” “Eğer Biz bu Kur’ân’ı bir dağın tepesine indirseydik onun, Allah’a ta’zîmi sebebiyle başını eğip parçalandığını görürdün.” “Sen onların yaptıklarına üzülme.” “Yaptıkları hilelerden dolayı da telaş edip darlanma.” “Biz seni vefat ettirip yanımıza alsak da, yine onlardan müminlerin intikamını alırız.” “O alay edenlere karşı Biz sana yeteriz.” “Selam sana Ashâb-ı Yemîn’den.” “Gel ve endişe etme, çünkü sen güven içinde olanlardansın.” “Endişe etme, o zalimlerin elinden artık kurtuldun.” “(Düşmanın) size ulaşmasından endişe edip korkmayın.” “Korkma, çünkü Benim huzurumda elçiler korkmazlar.” “Korkma ve üzülme.” “Korkmayın. Ben sizinle beraberim, her şeyi işitir ve görürüm.” “Endişe etme zira sen galip geleceksin.” “Bir de bakarsın ki seninle kendisi arasında düşmanlık olan kişi candan, sıcak bir dost oluvermiş.” </span></p>
			<p class="a_Paragraf"><span class="italik_E">“Elini uzatsa neredeyse kendi elini bile göremiyor.” “Allah, ilmi olduğu hâlde onu saptırdı, kulağını ve kalbini mühürledi ve gözlerine perde çekti.” “Yaptığı işin vebalini tatsın diye...” “Kötü tuzak, sadece hazırlayanın ayağına dolanır, sadece onu perişan eder.” “Rahman’ın azametinden dolayı sesler kısılır.” </span></p>
			<p class="a_Paragraf"><span class="italik_E">“Allah seni, zarar vermek isteyenlerin şerlerinden koruyacaktır.” “Sana asla hiçbir zarar veremezler.” “Biz sana pek ağır bir söz vahyedeceğiz.” “Rabbinin hükmü gelinceye kadar sabret.” “Sen güzelce sabret.” “Eğer sana sebat vermeseydik onlara küçük de olsa bir meyil gösterebilirdin.” “Sen onlara aldırma ve işini Allah’a havale et, O’na tevekkül et. Sana vekil olarak Allah yeter.” “Allah kuluna kâfi değil midir?” “Allah’tan daha doğru sözlü kim olabilir?” “Allah, sana şanlı bir zafer ihsan etmiştir.”</span></p>
			<p class="a_Paragraf">Haksız yere düşmanlık besleyenler ne doğrudan ne de dolaylı olarak bize asla ulaşamazlar. Onların hiçbir hâlde bize kötülük dokundurmaya güçleri yoktur.</p>
			<p class="a_Paragraf"><span class="italik_E">“Hepsi de lanetlenmiş olarak, nerede ele geçirilirlerse derdest edilir ve öldürülürler.” “Allah en güçlü ve cezalandırması da en çetin olandır.” “Zalimlerin cezası işte budur.” </span></p>
			<p class="a_Paragraf"><span class="italik_E">“Sen artık bundan böyle, nezdimizde yüksek bir makam sahibi ve güvenilir bir kimsesin.” “Hem senin şanını yücelttik.” “Sana karşı insanların gönüllerinde tarafımdan bir sevgi bıraktım.” “Risalet ve tekellümle Seni diğer insanlara üstün kıldım.” “Şüphesiz Seni insanlara imam ve önder yapacağım.” “Biz Sana apaçık bir fetih ve zafer ihsan ettik.”</span></p>
			<p class="a_Paragraf">Haksız yere düşmanlık besleyenler ne doğrudan ne de dolaylı olarak bize asla ulaşamazlar. Onların hiçbir hâlde bize kötülük dokundurmaya güçleri yoktur.</p>
			<p class="a_Paragraf"><span class="italik_E">“Allah onların kalplerini ve kulaklarını mühürlemiştir. Gözlerine de bir perde inmiştir.” “Allah onların gözlerinin nurunu giderir ve karanlıklar içinde bırakır, onlar da göremez olurlar. Sağır, dilsiz ve kördürler onlar. Onun için hakka dönmezler.” “Kendilerinden önce böyle yapanlar, nasıl helak edilmişlerse öylece helak edilirler.” “Onları perdeledik; artık göremezler.” “Boyunlarına öyle boyunduruklar koyduk ki onlar çenelerine dayanmaktadır. Boyunları yukarı, çeneleri kalkık, gözleri havada bir durumdadırlar.” </span></p>
			<p class="a_Paragraf"><span class="italik_E">“Şu kesin ki biz sana Seb’-i Mesânî ile şu yüce Kur’ân’ı verdik.” </span></p>
			<p class="a_Paragraf"><span class="italik_E">“Bunlar o kimselerdir ki Allah onların kalblerini, kulaklarını ve gözlerini mühürlemiştir. İşte hakkı göremeyen gafiller onlardır.” “Rabbinin âyetleri ile kendisine nasihat edildiğinde sırtını dönüp uzaklaşan kimseden daha zalim kimse olur mu? Biz o suçlulardan elbette intikam alıp onları cezalandıracağız.” “Ve kalblerinin üzerine onu iyi anlamalarına mâni kılıflar geçirir, kulaklarına da ağırlıklar koyarız. Sen Kur’ân’da Rabbini tek olarak andığın zaman, onlar nefretle arkalarını dönüp giderler.” “Sen onları hidayete çağırsan da, artık onlar ebediyyen hidayete gelemezler.” “Baksana kendi heva ve hevesini ilah edinen, ilmi olduğu hâlde Allah’ın kendisini şaşırtıp, kulağını ve kalbini mühürlediği, gözlerine de perde çektiği kimsenin hâline!” “Kötülük, onların başlarına dönsün! Allah, onlara gazap etmiştir.” “Derken hepsi helak olup sadece meskenleri kaldı.” “Allah onları yerle bir etti.” “Sonra içlerinden birçoğu yine kör ve sağır kesildiler.” “Yaptıkları bunca cürüm sebebiyle Allah kendilerini başaşağı getirdi.” “İşte zalimlerin cezası budur.”</span></p>
			<p class="a_Paragraf"><span class="italik_E">“Kim Allah’a karşı gelmekten sakınırsa, Allah ona sıkıntıdan çıkış kapıları açar. Onu hiç ummadığı yerlerden rızıklandırır. Allah’a dayanıp güvenene Allah kâfidir.” “İmdi, Kur’ân okuyacağın zaman, o kovulmuş şeytandan Allah’a sığın.” “De ki: “Ya Rabbî, gireceğim yere dürüst olarak girmemi, çıkacağım yerden de dürüst olarak çıkmamı nasip et ve Kendi katından beni destekleyecek kuvvetli bir delil ver bana!”“ “De ki: “Rabbim beni doğru yola hidayet etti.” “Rabbim benimledir ve O muhakkak ki bana kurtuluş yolunu gösterecektir!” “Umarım Rabbim, beni en doğru yola iletir.” “Zira benim mevlam, o kitabı indiren Allah’tır ve O bütün iyi kulların koruyucusudur.” “Rabbim! Sen bana hâkimiyet verdin ve hâdiselerin</span> <span class="italik_E">tevilini öğrettin. Ey göklerin ve yerin yaratıcısı! Dünyada da, âhirette de benim velim Sensin. Beni Müslüman olarak vefat ettir ve beni salihler arasına kat.” “Ölü iken kendisini dirilttiğimiz ve insanlar arasında yürümesi için kendisine bir ışık (iman nûru) verdiğimiz kişi, (hiç karanlıklarda kalıp çıkamayan kimse gibi olur mu?)” “Peygamberleri devamla şöyle dedi: Onun hükümdarlığının alâmeti, size içinde Rabbinizden bir sekîne ile bir bakiye bulunan tabutun gelmesidir.” “Dediler ki: Rabbimiz, üstümüze (gürül gürül) sabır yağdır, Ayaklarımıza sebat ver ve kâfir topluluğa karşı bizi muzaffer eyle!” “Onlar öyle kimselerdir ki halk kendilerine: ‘Düşmanlarınız olan insanlar size karşı ordu hazırladılar, aman onlardan kendinizi koruyun!’ dediklerinde, bu tehdit onların imanlarını artırırmış ve ‘Hasbünallah ve ni’me’l-vekil’ (Allah bize yeter. O ne güzel vekildir!) derler. Sonra da kendilerine hiçbir fenalık dokunmadan, Allah’tan bir âfiyet, selâmet ve lütuf ile geri döndüler.”</span> <span class="italik_E">“De ki: Gökleri, yeri yaratan, beslenmeyip besleyen Allah’tan başkasını mı tanrı edinecek mişim?” “O gerçekten bana karşı çok lütufkârdır.” “O beni peygamber olarak görevlendirdi ve nerede olursam olayım beni kutlu ve mübarek kıldı.” “Muvaffak olmam sadece Allah’ın yardımı ile olur. Onun için ben de yalnız O’na dayanıyorum, O’na yöneliyorum.”</span></p>
			<p class="a_Paragraf">Haksız yere düşmanlık besleyenler ne doğrudan ne de dolaylı olarak bize asla ulaşamazlar. Onların hiçbir hâlde bize kötülük dokundurmaya güçleri yoktur.</p>
			<p class="a_Paragraf"><span class="italik_E">“Onlar sağır, dilsiz ve kördürler. Bundan ötürü akıllarını kullanıp gerçeği anlayamazlar.” “Karanlıklar içinde olan birtakım sağırlar ve dilsizlerdir.” “Yıldırımların verdiği dehşetle, ölüm korkusundan, parmaklarını kulaklarına tıkarlar.” “Kıyamet günü o kâfirler can kaygısına düştükleri zaman bir görsen! Artık kaçacak hiçbir yerleri yoktur.” “Zalimlerin cezası işte budur.”</span></p>
			<p class="a_Paragraf"><span class="italik_E">“Sizin dostunuz ancak Allah’tır, O’nun Resûlü’dür ve müminlerdir.” “Hem sizde nimet namına ne varsa hepsi Allah’tandır.” “O kullarının üstünde de tek hâkimdir. O üzerinize, hareketlerinizi kaydeden hafaza meleklerini gönderir.” “Ey müminler! Size nesep ve mekân bakımından yakın olan kâfirlerle savaşın, onlar sizde bir ciddiyet ve üstün gayret görsünler.” “Fitne (işkence) ortadan kalkıp din ve itaat yalnız Allah’a mahsus oluncaya kadar onlarla savaşın.” “O gün, müminler de, Allah’ın verdiği zafer sayesinde sevinecekler. Allah dilediğini muzaffer kılar.” “Allah iman edenleri hem dünyada hem âhirette o sabit söz üzerinde sağlam bir şekilde tutar.” “Derken, münafıklarla müminlerin aralarına bir duvar çekilir. Bu duvarın bir kapısı olup bu kapının iç tarafında rahmet, dış tarafında ise azap vardır.” “Allah, ilmi ve kudretiyle onları, arkalarından kuşatmıştır.” “Allah düşmanlarınızı pek iyi bilir. İşlerinizi üstlenen bir veli olarak da, bir yardımcı olarak da elbette Allah yeter!” “Siz de onlardan değil, Ben’den çekinin.” </span></p>
			<p class="a_Paragraf"><span class="italik_E">“O gün kalpler güp güp atacak! Gözler yere eğilecek!” “O kâfirlerin kendi yaptıkları işler sebebiyle başlarına durmadan bela inecek.” “Onların kabirlerden dirilmeleri sadece bir tek çağrıya bakar. O korkunç ses yayılır yayılmaz hemen kalkarlar.” “Gerçekte ise onlar, âdeta duvara dayatılan, ruhsuz kütüklere benzerler.” “Kendilerini yaratan Allah’ın, o mahlûklardan daha kuvvetli olduğunu görüp anlamadılar mı?” “Size söylediğim şu sözleri yakında hatırlayacaksınız. Artık ben işimi Allah’a bırakıyorum.” “Şayet siz sabreder ve Allah’a karşı gelmekten sakınırsanız, onların tuzakları size hiçbir zarar veremez.” “Sonra o istilacılara karşı size galibiyet ve zafer verdik, servet ve oğullarla kuvvetlendirdik, sayınızı daha da çoğalttık.” “Düşünün ki bir zaman siz dünyada az ve zayıf idiniz. Öyle ki insanların sizi tutup kapacağından endişe ediyordunuz. Bu hâlde iken Allah size yer yurt nasib etti.” “Ey iman edenler! Allah’ın size olan şu nimetini hatırlayın: Hani bir topluluk size el uzatmaya, sizi öldürüp yok etmeye teşebbüs etmişti de O, bunların ellerini size zarar vermekten men etmişti.” “Ey insanlar! Allah’ın üzerinizdeki nimetlerini hatırlayın: Düşünün, göklerden ve yerden sizi rızıklandıran Allah’tan başka bir yaratıcı mı var? Ondan başka ilah yoktur.” “Umulur ki, Rabbiniz düşmanlarınızı imha eder.” “Umulur ki Allah kâfirlerin savletini uzaklaştırır. Allah en güçlü ve cezalandırması da en çetin olandır.” “Onlar hileler yaptılar. Allah da onların hilelerini boşa çıkardı. Allah, hileleri boşa çıkarmakta pek güçlüdür.” “Onların kurdukları bütün tuzaklar mahvolur.” “Ne var ki onlarda kör olan, gözler değil, asıl kör olan sinelerindeki gönüller!” “İyi bilsinler: Onların toplu kuvvetleri bozguna uğrayacak ve arkalarını dönüp kaçacaklardır.” “Biz de onları mutlak galip, tam muktedir olan Allah’ın şanına yaraşır tarzda cezalandırdık.”</span></p>
			<p class="a_Paragraf"><span class="italik_E">“Allah size güçlük çıkarmak istemez, fakat şükredesiniz diye sizi temizleyip arındırmak ve size olan nimetlerini tamama erdirmek ister.” “Bu esneklik Rabbiniz tarafından bir kolaylık ve lütuftur.” “Ama şimdi Allah yükünüzü hafifletti, çünkü sizde bir zayıflık olduğunu müşahede etti.” “Allah sizin hakkınızda kolaylık ister, zorluk istemez.” “Sen de ki: “Allah’ın hidayet yolu olan İslâm, doğru yolun ta kendisidir.” “Allah rahmet hazinesinden size iki hisse versin ve sayesinde karanlığı dağıtıp yürümenizi sağlayan bir nûr bahşetsin.”</span></p>
			<p class="a_Paragraf">Haksız yere düşmanlık besleyenler ne doğrudan ne de dolaylı olarak bize asla ulaşamazlar. Onların hiçbir hâlde bize kötülük dokundurmaya güçleri yoktur.</p>
			<p class="a_Paragraf"><span class="italik_E">“Onları bu halden kurtaracak hiçbir yardımcıları yoktur.” “Zalimlerin cezası işte budur.” “O belalar kendi başlarına olsun!” “Allah onları yerle bir etti.” “Onlar en alçak olanların derekesindedirler.” “Oldukları yerde çöke kaldılar, ne doğrulabildiler, ne de yardım gördüler.” “Çünkü Allah bozguncuların işini düzeltmez.” “Allah hainlerin hilesini iflah etmez.” </span></p>
			<p class="a_Paragraf"><span class="italik_E">“Biz de iman edenleri düşmanlarına karşı destekledik de onlar ötekilere üstün geldiler.” “Muhakkak ki Allah iman edenleri koruyup müdafaa eder.” “Onlar önlerinde ve sağ taraflarındaki nurlarıyla, koşarcasına Cennet’e doğru ilerlerler.” “Allah onları daima gözetleyip kontrol etmektedir.” “Ne mutlu iman edip de yararlı işler yapanlara! Eninde sonunda dönüp gidilecek güzel yurt onların olacak.” “Üstelik onlar o kıyamet gününün dehşetinden emin olacaklardır.” “Korkudan emin olma onların hakkıdır, doğru yolda olanlar da onlardır.” “İşte onlar Allah’ın hidayet verdiği kimselerdir. Sen de onların yolundan yürü.” “Mükafat olarak onların gözlerini aydın edecek, gönüllerini ferahlatacak hangi sürprizlerin, hangi nimetlerin saklandığını hiç kimse bilemez.” “Biz onları özellikle âhiret yurdunu düşünen ihlaslı kişiler kıldık. Üstelik onlar Bizim yanımızda seçkin ve hayırlı zâtlardı.” “Onlara dillerde ve dinlerde yüksek ve güzel bir nam bıraktık.” “Durumlarını bilerek, onları o devirdeki bütün insanlara üstün kıldık.” “Onları seçtik, onlara doğru yolu gösterdik.” “Onları pınarları akan ve yerleşmeye elverişli yüksekçe bir yere yerleştirdik.” “Şu kesindir ki, bizim ordumuz mutlaka galip gelecektir.” “Bunun üzerine kendilerine hiçbir fenalık dokunmadan, Allah’tan bir âfiyet, selâmet ve lütuf ile geri döndüler.” “İşittikleri söz, hep: “Selâm! selâm!” sesleridir.” “Ve ailesine sevinç içinde döner.”</span></p>
			<p class="a_Paragraf">Haksız yere düşmanlık besleyenler ne doğrudan ne de dolaylı olarak bize asla ulaşamazlar. Onların hiçbir hâlde bize kötülük dokundurmaya güçleri yoktur.</p>
			<p class="a_Paragraf"><span class="italik_E">“Onların kabirlerden dirilmeleri sadece bir tek çağrıya bakar. Ses yayılır yayılmaz hemen kalkarlar.” “Onları paramparça ettik.”</span></p>
			<p class="a_Paragraf"><span class="italik_E">“Biz ileride onlara hem âfâk hem de kendi nefis</span><span class="italik_E">lerinde delillerimizi göstereceğiz de, Kur’ân’ın (veya onun anlatmak istediği şeylerin) hakkın ta kendisi olduğu anlaşılacak.” “O hâlde sen sana vahyedilen buyruklara sımsıkı sarıl! Muhakkak ki sen dosdoğru yoldasın.” “Sana indirdiğimiz bütün bu bilgilerin gerçekliği konusunda farz-ı muhal şüphe duyacak olursan, senden önce (gelip kendilerine Kitap verilmiş olan ve o) Kitab’ı okuyanlara sor; (şüphesi olanlar da, aynı şekilde sorsunlar). Hiç şüphesiz Rabbinden sana gerçeğin ta kendisi gelmiştir; dolayısıyla nasıl bundan senin şüphen yoksa, (herhangi bir kimsenin şüphe duymasına da mahal yoktur).” “Hayır! Yıldızların yerleri hakkı için! Eğer anlarsanız bu gerçekten büyük bir yemindir.” “Hem Kur’ân müminler için hidayet rehberidir, rahmettir.” “Bu muazzam kitabı sana indiren O’dur. Onun âyetlerinin bir kısmı muhkem olup bunlar Kitabın esasıdır.” “İşte bunlar da Allah’ın âyetleridir ki, gerçeğin ta kendisi olarak okuyup beyan ediyoruz. Allah’a ve O’nun âyetlerine inanmadıktan sonra, onlar acaba daha hangi söze inanacaklar?” “Lâkin Allah sana indirdiğine şahitlik eder ki onu kendi ilmiyle indirmiştir. Melekler de buna tanıklık ederler. Zaten Allah’ın şahit olması bir şeyin gerçekliği için yeter de artar!” “İşlerinizi üstlenen bir veli olarak da, bir yardımcı olarak da elbette Allah yeter!” “Allah, her şeyi hakkıyla görmektedir ve her dilediğini yapabilecek güç ve kuvvettedir.” “De ki: “Rabbimin sözlerini yazmak için bütün denizler mürekkep olsaydı, hatta onun bir mislini de takviye gönderseydik, bu denizler tükenir, Rabbinin sözleri yine de bitmezdi.”</span></p>
			<p class="a_Paragraf">Haksız yere düşmanlık besleyenler ne doğrudan ne de dolaylı olarak bize asla ulaşamazlar. Onların hiçbir hâlde bize kötülük dokundurmaya güçleri yoktur.</p>
			<p class="a_Paragraf"><span class="italik_E">“Kimin yardımcılarının daha zayıf, kimin askerlerinin daha az olduğunu, zamanı geldiğinde anlayacaklardır.” “İşte o zaman öğrenecekler: kimmiş mevkii daha düşük ve kimmiş asker ve maiyyeti daha zayıf!” “Onların helakleri için de, bir vâde tayin ettik.” “Bu takdirde de ebediyyen felah bulamazsınız.” “Elindeki değneği ortaya at, onların yaptıklarını yutacaktır. Çünkü onların yaptığı, sihirbaz oyunudur. Büyücü ise, nereye varırsa varsın, hiçbir yerde iflah olmaz.” “Sen dışardan onları birlik içinde sanırsın. Halbuki kalbleri darmadağınıktır.” “Şu imrendiğiniz kimselerin dini yıkılmıştır ve yaptıkları bütün ameller de boşunadır.” “Bâtıl yolda olanlar hüsrana uğrarlar.” “Yoksa sen onlardan çoğunun söz dinlediğini yahut aklını çalıştırdığını mı sanıyorsun? Doğrusu onlar yolu şaşırmada davarlar gibi hatta daha da şaşkındırlar.” “Onlar hayvanlar gibi hatta daha da şaşkındırlar. İşte asıl gafil olanlar onlardır.” “İşte Allah, ilim peşinde olmayan, gerçeği aramayanların kalplerini böyle mühürler.”</span></p>
			<p class="a_Paragraf">Haksız yere düşmanlık besleyenler ne doğrudan ne de dolaylı olarak bize asla ulaşamazlar. Onların hiçbir hâlde bize kötülük dokundurmaya güçleri yoktur.</p>
			<p class="a_Paragraf"><span class="italik_E">“İşledikleri zulüm yüzünden tehdit olundukları azap hükmü onlar hakkında gerçekleşti, onların artık konuşacak halleri kalmadı.” “Yaptıkları bunca cürüm sebebiyle Allah kendilerini baş aşağı getirdi.” “Onlar daha konuşamazlar.” </span></p>
			<p class="a_Paragraf"><span class="italik_E">“O’dur ki, seni yardımıyla ve bir de müminlerle destekledi.” “Biz ateşe şöyle ferman ettik: Dokunma İbrahim’e! Serin ve selâmet ol ona!” Hülasa onu tuzağa düşürmek istediler ama Biz asıl onları hüsrana uğrattık. Asıl tuzağa düşenler kendileri oldular.” “Rabbimin buyurduğu yol doğru yoldur.” “Allah, ilmi ve kudretiyle onları, arkalarından kuşatmıştır. Hayır, hayır! Kur’ân onların iddia ettikleri gibi beşer sözü değildir. O, Levh-i Mahfuz’da olan pek şerefli bir Kur’ân’dır.”</span></p>
			<p class="a_Paragraf">Haksız yere düşmanlık besleyenler ne doğrudan ne de dolaylı olarak bize asla ulaşamazlar. Onların hiçbir hâlde bize kötülük dokundurmaya güçleri yoktur.</p>
			<p class="a_Paragraf">Allahım! Nebiy-yi Ümmî Efendimiz Hazreti Muhammed’e, tertemiz ehl-i beytine, her biri kerem ve iyilik timsali ashâb-ı güzinine, kıyamete kadar bol bol salât ü selâm eyle ve onlar hürmetine dualarımızı kabul buyur. Şüphesiz her türlü hamd ü senaya layık olan yalnız Âlemlerin Rabbi Allah’tır.</p>
			<p class="Baslik_2" id="_idParaDest-95"><span class="bold_E">İmam Gazzâlî Hazretlerinin <br/>Hizbü’l-İhticab Duası</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Kadîm ve Kâmil Allah’ın nur-u vechini kendime siper edindim. O’nun her şeyi çepeçevre kuşatan kalesine sığındım. Saldırmak için üzerime gelenlere Allah’ın öldürücü ok ve kılıcıyla mukabelede bulundum.</p>
			<p class="a_Paragraf">Ey emrinde galip, mahlûkatı üzerinde kâim olan ve insan ile kalbi arasına giren Allahım! Benimle şeytanın, onun şerli şerarelerinin ve kulların içinde kendisine güç yetiremeyeceğim kişilerin arasına da gir. Dilleriyle ve gözleriyle bana zarar vermelerine müsaade etme. Ellerine kelepçeler, ayaklarına da prangalar vur. Onlarla benim arama azametinin nurundan bir set, kuvvetinden bir perde ve saltanatından bir kale koy. Muhakkak ki Sen, Hayy ve Kâdirsin.</p>
			<p class="a_Paragraf">Allahım! Kem nazarla bakanların gözlerini tehlikeli yerlerin en aşağısında kör et. Zalimlerin gözlerini de perdele ki, onların endişesiyle yaşamaktan kurtulayım. <span class="italik_E">“Bu bulutların şimşeğinin parıltısı neredeyse gözleri alıverecek. Allah gece ile gündüzü birbirine çeviriyor, geceyi gündüze, gündüzü geceye dönüştürüyor, sürelerini uzatıp kısaltıyor. Elbette bunda görebilenler için alınacak bir ders vardır.”</span></p>
			<p class="a_Paragraf">Rahman ve Rahîm Allah’ın adıyla. <span class="italik_E">“Kâf Hâ Ayn Sâd.”</span> Rahman ve Rahîm Allah’ın adıyla. <span class="italik_E">“Hâ Mîm. Ayn Sîn Kâf.”</span> <span class="italik_E">“Gökten yağmur indiririz, onun sayesinde yeryüzünde bitkiler yeşerip gürleşir, çok geçmeden kurur, rüzgârın savurduğu çerçöp hâline gelir.” “Allah’tır gerçek İlah! O’ndan başka yoktur ilah. Görünmeyen ve görünen her şeyi bilir. O Rahman’dır, Rahîm’dir.” “Onları, yaklaşan müthiş güne karşı uyar! Yürekler ağza gelir, yutkunur da yutkunurlar. O zalim kâfirlerin ne dostları, ne de sözüne itibar edilir şefaatçileri olmaz.” “İşte o zaman... Her insan hazırladığını, ortaya ne koyduğunu anlayacaktır. Gündüzün sinip gizlenen yıldızlara, dolaşıp dolaşıp yuvalarına, yörüngelerine giren gezegenlere, geçmeye başladığı dem geceye, nefes almaya başladığı dem sabaha kasem ederim.” “Sâd. Bu şanlı şerefli Kur’ân hakkı için, (kâfirler) bu Kur’ân’ı (onda şüpheye yer verecek herhangi bir taraf olduğundan değil, ama) asıl kendileri Allah’a karşı kibir ve muhalefet taşıdıkları için inkâr ediyorlar.” </span>Yüzleri berbat, gözleri görmez olsun. Dilleri lâl kesilsin. Hayırları önlerinde, şerleri ayaklarının altında ve Süleyman mührü omuzlarının arasında; duyamasın, göremesin ve konuşamasınlar.<span class="italik_E"> “Onların hakkından gelmek için Allah sana yeter. O hakkıyla işitir ve bilir.”</span></p>
			<p class="a_Paragraf">Allahım! Efendimiz Hazreti Muhammed’e, tertemiz aile fertlerine, cömertlik ve iyiliğin en güzel mümessilleri olan ashâbına salât ve selâm eyle.</p>
			<p class="a_Paragraf">Hamd ü senalar sadece ve sadece Âlemlerin Rabbi Allah’a aittir.</p>
			<p class="Baslik_2" id="_idParaDest-96"><span class="bold_E">İmam Gazzâlî Hazretlerinin <br/>Hüsn-ü Hâtime Duası</span><span class="Footnote_E"><a class="_idFootnoteLink" href="#footnote-288-6" id="footnote-288-6-backlink">6</a></span></p>
			<p class="Besmele">Rahman ve Rahîm Allah’ın adıyla </p>
			<p class="a_Paragraf">Ey Hayy u Kayyûm! Ey semâvât u arzı eşsiz bir surette yaratan Yüce Yaratıcı! Ey celâl ve ikram sahibi! Ey Yüceler Yücesi Allahım! Senden marifetinin nuruyla her zaman kalbime diriliş üflemeni diliyorum. “Ey Allah! <span class="ayet_kaynaklari_E _idGenCharOverride-1">(3 defa)</span>” Ey Rahman, ey Rahîm, ey Merhametliler Merhametlisi!</p>
			<p class="Baslik_2" id="_idParaDest-97"><span class="bold_E">İmam Gazzâlî Hazretlerinin <br/>Cünnetü’l-Esma Duası</span><span class="Footnote_E"><a class="_idFootnoteLink" href="#footnote-288-7" id="footnote-288-7-backlink">7</a></span></p>
			<p class="Baslik_3" id="_idParaDest-98"><span class="bold_E">Yüce Allah’ın Birliğini ve Fazl u Şerefini İlan İçin</span></p>
			<p class="a_Paragraf">Bismillahirrahmanirrahîm. Ferdün Hayyün Kayyûmün Hakemün Adlün Kuddûs. <span class="italik_E">“Allah, her zorluğun ardından mutlaka bir kolaylık ihsan eder.” “O’ndan başka ilah yoktur. Hayatı veren de, ölümü yaratan da O’dur.”</span></p>
			<p class="Baslik_3" id="_idParaDest-99"><span class="bold_E">Tevbenin Kabulü ve Mağfiret Talebi İçin</span></p>
			<p class="a_Paragraf">Bismillahirrahmanirrahîm. Ferdün Hayyün Kayyûmün Hakemün Adlün Kuddûs. <span class="italik_E">“Allah, her zorluğun ardından mutlaka bir kolaylık ihsan eder.” “O, aynı zamanda günahları bağışlar, tevbeleri kabul buyurur.” “Muhakkak ki, tevbe eden ve inanan kimseyi bağışlarım.” “Muhakkak ki tevbeleri en güzel şekilde kabul eden, çok merhametli olan ancak Sensin!” “Allah, Tevvab ve Rahîm’dir (tevbeleri kabul eder ve çok merhametlidir).” “Allah, sizin tevbenizi kabul buyurmak istiyor.” “Şüphesiz Allah Ğafûr ve Rahîm’dir (çok affedicidir, merhamet ve ihsanı boldur).” “Müjdele onu: Mağfiret onun, şerefli mükâfat onun...” “Onlar için pek geniş bir mağfiret ve pek büyük bir mükâfat vardır.” “Onlara mağfiret ve büyük bir mükâfat vardır.”</span></p>
			<p class="Baslik_3" id="_idParaDest-100"><span class="bold_E">Af Talebi İçin</span></p>
			<p class="a_Paragraf">Bismillahirrahmanirrahîm. Ferdün Hayyün Kayyûmün Hakemün Adlün Kuddûs. <span class="italik_E">“Allah, her zorluğun ardından mutlaka bir kolaylık ihsan eder.” “Allah da Afüvvdür, Kadîrdir (affı çoktur, her şeye kâdir olduğu hâlde yine de affeder).”</span></p>
			<p class="Baslik_3" id="_idParaDest-101"><span class="bold_E">Duaların Kabulü ve İhtiyaçların Giderilmesi İçin</span></p>
			<p class="a_Paragraf">Bismillahirrahmanirrahîm. Ferdün Hayyün Kayyûmün Hakemün Adlün Kuddûs. <span class="italik_E">“Allah, her zorluğun ardından mutlaka bir kolaylık ihsan eder.” “Rabbiniz şöyle buyurdu: Bana dua edin ki size karşılık vereyim.” “Öyleyse ibadeti gönülden olarak ve yalnız O’na yapın, yalnız O’na yalvarın.” “Bana dua edenin duasına icabet ederim. Öyleyse onlar da davetime icabet etsinler.”</span></p>
			<p class="Baslik_3" id="_idParaDest-102"><span class="bold_E">Duanın Kabule Karîn Olması İçin</span></p>
			<p class="a_Paragraf">Bismillahirrahmanirrahîm. Ferdün Hayyün Kayyûmün Hakemün Adlün Kuddûs. <span class="italik_E">“Allah, her zorluğun ardından mutlaka bir kolaylık ihsan eder.” “Şüphe yok ki Allah Semî ve Basîrdir (sözlerinizi de, hükümlerinizi de hakkıyla işitir, bütün yaptıklarınızı hakkıyla görür).” </span></p>
			<p class="Baslik_3" id="_idParaDest-103"><span class="bold_E">İlim ve Hikmete Nâil Olmak İçin</span></p>
			<p class="a_Paragraf">Bismillahirrahmanirrahîm. Ferdün Hayyün Kayyûmün Hakemün Adlün Kuddûs. <span class="italik_E">“Allah, her zorluğun ardından mutlaka bir kolaylık ihsan eder.” “Size kitap ve hikmeti öğretir.” “Allah bütün kalplerin içyüzünü bilir.”</span></p>
			<p class="Baslik_3" id="_idParaDest-104"><span class="bold_E">Düşmanlık Besleyenlere Karşı Nusret ve Fethin Müyesser Olması İçin</span></p>
			<p class="a_Paragraf">Bismillahirrahmanirrahîm. Ferdün Hayyün Kayyûmün Hakemün Adlün Kuddûs. <span class="italik_E">“Allah, her zorluğun ardından mutlaka bir kolaylık ihsan eder.” “Biz sana apaçık bir fetih ve zafer ihsan ettik.” “Sana şanlı bir zafer vermek için...” “Nusret ve zafer, ancak (mutlak galip, tam hüküm ve hikmet sahibi), Azîz ve Hakîm Allah nezdinden gelir.” “Allah, yardımıyla dilediğini destekler.” “Çünkü müminleri desteklemek, ahlâk-ı İlahîye ve</span> <span class="italik_E">âdet-i Sübhaniye olarak Bizim üzerimize aldığımız bir haktır.”</span> <span class="italik_E">“(Nûh </span><span class="_aleyhisselam-_E _idGenCharOverride-1">(aleyhisselâm)</span><span class="italik_E">: Ya Rabbî!) ‘Artık benimle onlar arasındaki hükmünü Sen ver.’ dedi.”</span> <span class="italik_E">“Umulur ki Allah yakında bir zafer ihsan eder.” “(Allahım!) Katından bize bir yardımcı yolla.” “Ya Rabbî dedi, beni yalancı saymalarına karşı Sen yardım et bana!”</span></p>
			<p class="Baslik_3" id="_idParaDest-105"><span class="bold_E">Zalimleri Dize Getirmek ve Sultanların Gözünde Heybetli Görünmek İçin</span></p>
			<p class="a_Paragraf">Bismillahirrahmanirrahîm. Ferdün Hayyün Kayyûmün Hakemün Adlün Kuddûs. <span class="italik_E">“Allah, her zorluğun ardından mutlaka bir kolaylık ihsan eder.” “Bütün yüzler, (hayatın ve hâkimiyetin tam manasıyla sahibi olan) Hayy u Kayyum’a baş eğmiştir.”</span></p>
			<p class="Baslik_3" id="_idParaDest-106"><span class="bold_E">Katı Kalblerin Yumuşaması İçin</span></p>
			<p class="a_Paragraf">Bismillahirrahmanirrahîm. Ferdün Hayyün Kayyûmün Hakemün Adlün Kuddûs. <span class="italik_E">“Allah, her zorluğun ardından mutlaka bir kolaylık ihsan eder.” “Muhakkak ki Allah size karşı Raûfdur, Rahîm’dir (son derece şefkatlidir, merhamet ve ihsanı boldur).”</span></p>
			<p class="Baslik_3" id="_idParaDest-107"><span class="bold_E">Düşmanlardan ve Belalardan Kurtulmak İçin</span></p>
			<p class="a_Paragraf">Bismillahirrahmanirrahîm. Ferdün Hayyün Kayyûmün Hakemün Adlün Kuddûs. <span class="italik_E">“Allah, her zorluğun ardından mutlaka bir kolaylık ihsan eder.” “Şu zalimler güruhunun elinden beni halâs eyle ya Rabbî!” “Allah, Kendisine karşı gelmekten sakınanları, Cehennem’den kurtarıp muratlarına kavuşturur.” “Biz de onu, yakınlarını, evlatlarını ve halkından iman edenleri büyük bir beladan kurtardık.”</span></p>
			<p class="Baslik_3" id="_idParaDest-108"><span class="bold_E">Düşmanlara Galip Gelmek İçin</span></p>
			<p class="a_Paragraf">Bismillahirrahmanirrahîm. Ferdün Hayyün Kayyûmün Hakemün Adlün Kuddûs. <span class="italik_E">“Allah, her zorluğun ardından mutlaka bir kolaylık ihsan eder.” “Hiç şüphesiz, Allah’ın desteklediği inananlar tarafında olanlar her zaman galip gelirler.” “(Firavun ve takımı gibi) olanlar ise mağlup olup küçük düşerler.” “Şüphesiz ki senin Rabbin Kaviyy ve Azîz’dir (çok kuvvetlidir, mutlak galiptir).” “Artık şimdi hakkınızdaki karar o çok ulu ve yüce Allah’a aittir.”</span></p>
			<p class="Baslik_3" id="_idParaDest-109"><span class="bold_E">Düşmanı Yenmek ve Zararlarından Korunmak İçin</span></p>
			<p class="a_Paragraf">Bismillahirrahmanirrahîm. Ferdün Hayyün Kayyûmün Hakemün Adlün Kuddûs. <span class="italik_E">“Allah, her zorluğun ardından mutlaka bir kolaylık ihsan eder.” “Öyle ezici mihnetlere, öyle zorluklara dûçar oldular.” “Hepsinin üzerine taş savuran bir fırtına gönderdik.” “Onları mutlak galip, tam muktedir olan Allah’ın şanına yaraşır tarzda cezalandırdık.” “Onlara büyük bir gazap ve şiddetli bir azap vardır.” “Ölüm her yandan gelir.” “Bugün artık burada (Cehennem’de) onun bir dostu olmaz.”</span></p>
			<p class="Baslik_3" id="_idParaDest-110"><span class="bold_E">Düşmandan ve Tuzaklarından Korunmak İçin</span></p>
			<p class="a_Paragraf">Bismillahirrahmanirrahîm. Ferdün Hayyün Kayyûmün Hakemün Adlün Kuddûs. <span class="italik_E">“Allah, her zorluğun ardından mutlaka bir kolaylık ihsan eder.” “Allah bana yeter. O’ndan başka ilah yoktur.” “Allah bize yeter. O ne güzel vekildir.” “O ne güzel mevlâ, ne güzel yardımcıdır!” “Allah her şeyi görüp kontrol etmektedir.” “Seni tenzih ederiz. Bizim dostumuz, koruyucumuz onlar değil, sadece Sensin, dediler.” “Hiçbir kimse yoktur ki yanında onu gözeten bir melek bulunmasın.”</span></p>
			<p class="Baslik_3" id="_idParaDest-111"><span class="bold_E">Rızkın Bollaşması İçin</span></p>
			<p class="a_Paragraf">Bismillahirrahmanirrahîm. Ferdün Hayyün Kayyûmün Hakemün Adlün Kuddûs. “Allah, her zorluğun ardından mutlaka bir kolaylık ihsan eder.” “Sen dilediğin kimseye sayısız rızıklar verirsin.” “Rızkınızı Allah nezdinde arayın.” “Ona Cennet’te kıymetli bir nasip hazırlarız.” “Allah’tan bir âfiyet, selâmet ve lütuf ile geri döndüler.” “Muhakkak ki Allah Ğaniyy ve Hamîd’dir (hiçbir şeye ihtiyacı yoktur, her türlü övgüye layıktır).</p>
			<p class="Baslik_3" id="_idParaDest-112"><span class="bold_E">Çocuk Sahibi Olmak İçin</span></p>
			<p class="a_Paragraf">Bismillahirrahmanirrahîm. Ferdün Hayyün Kayyûmün Hakemün Adlün Kuddûs. <span class="italik_E">“Allah, her zorluğun ardından mutlaka bir kolaylık ihsan eder.” “Bana lütf u kereminden öyle bir vâris nasip et ki bana mirasçı olsun.” “Sizi analarınızın karnından bebek olarak çıkarır, (derken sizi güçlü kuvvetli bir çağa) eriştirir.”</span></p>
			<p class="Baslik_3" id="_idParaDest-113"><span class="bold_E">Hatırlı ve İtibarlı Olmak İçin</span></p>
			<p class="a_Paragraf">Bismillahirrahmanirrahîm. Ferdün Hayyün Kayyûmün Hakemün Adlün Kuddûs. <span class="italik_E">“Allah, her zorluğun ardından mutlaka bir kolaylık ihsan eder.” “Dilediğini aziz, dilediğini zelîl kılarsın.” “Gerçekten Allah her şey için bir ölçü, her iş için bir vâde belirlemiştir.”</span></p>
			<p class="Baslik_3" id="_idParaDest-114"><span class="bold_E">Sayılan Biri Olmak ve Nimete Mazhariyet İçin</span></p>
			<p class="a_Paragraf">Bismillahirrahmanirrahîm. Ferdün Hayyün Kayyûmün Hakemün Adlün Kuddûs. <span class="italik_E">“Allah, her zorluğun ardından mutlaka bir kolaylık ihsan eder.” “Gerçek Hükümdar olan Allah çok yücedir.”</span></p>
			<p class="Baslik_3" id="_idParaDest-115"><span class="bold_E">Gönlün Huzura Ermesi ve Vakar Sahibi Olmak İçin</span></p>
			<p class="a_Paragraf">Bismillahirrahmanirrahîm. Ferdün Hayyün Kayyûmün Hakemün Adlün Kuddûs. <span class="italik_E">“Allah, her zorluğun ardından mutlaka bir kolaylık ihsan eder.” “Derken Allah onun üzerine sekinetini, huzur ve güven duygusunu indirdi.”</span></p>
			<p class="Baslik_3" id="_idParaDest-116"><span class="bold_E">Kalbden Hüznü Defetmek İçin</span></p>
			<p class="a_Paragraf">Bismillahirrahmanirrahîm. Ferdün Hayyün Kayyûmün Hakemün Adlün Kuddûs. “Allah, her zorluğun ardından mutlaka bir kolaylık ihsan eder.” “O en büyük dehşet dahi onları tasalandırmaz.”</p>
			<p class="Baslik_3" id="_idParaDest-117"><span class="bold_E">Kalb İnşirahı İçin</span></p>
			<p class="a_Paragraf">Bismillahirrahmanirrahîm. Ferdün Hayyün Kayyûmün Hakemün Adlün Kuddûs. “<span class="italik_E">Allah, her zorluğun ardından mutlaka bir kolaylık ihsan eder.” “Rızıklandırılırlar. Ayrıca Allah’ın lütfundan ihsan ettiği nimetlere kavuşmaktan dolayı sevinç içindedirler.”</span></p>
			<p class="Baslik_3" id="_idParaDest-118"><span class="bold_E">Gam, Keder ve Acının Def’i İçin</span></p>
			<p class="a_Paragraf">Bismillahirrahmanirrahîm. Ferdün Hayyün Kayyûmün Hakemün Adlün Kuddûs. <span class="italik_E">“Allah, her zorluğun ardından mutlaka bir kolaylık ihsan eder.” “Dilersek onu gidermeye de kâdiriz.”</span></p>
			<p class="Baslik_3" id="_idParaDest-119"><span class="bold_E">Açlık ve Susuzluğun Giderilmesi İçin</span></p>
			<p class="a_Paragraf">Bismillahirrahmanirrahîm. Ferdün Hayyün Kayyûmün Hakemün Adlün Kuddûs. <span class="italik_E">“Allah, her zorluğun ardından mutlaka bir kolaylık ihsan eder.” “O’dur beni doyuran, O’dur beni içiren.” “Onların Rabbi, kendilerine tertemiz bir içecek ikram etmiştir.”</span></p>
			<p class="Baslik_3" id="_idParaDest-120"><span class="bold_E">Yağmur Yağması İçin</span></p>
			<p class="a_Paragraf">Bismillahirrahmanirrahîm. Ferdün Hayyün Kayyûmün Hakemün Adlün Kuddûs. <span class="italik_E">“Allah, her zorluğun ardından mutlaka bir kolaylık ihsan eder.” “Gökten, su indiren de O’dur.”</span><span class="bold_E"> </span></p>
			<p class="Baslik_3" id="_idParaDest-121"><span class="bold_E">İhtiyaçların Giderilmesi İçin</span></p>
			<p class="a_Paragraf">Bismillahirrahmanirrahîm. Ferdün Hayyün Kayyûmün Hakemün Adlün Kuddûs. <span class="italik_E">“Allah, her zorluğun ardından mutlaka bir kolaylık ihsan eder.” “O, Yâkub’un içinde hissettiği bir ihtiyacı giderdi.”</span></p>
			<p class="Baslik_3" id="_idParaDest-122"><span class="bold_E">Kin, Nefret ve Düşmanlık Duygularına Karşı</span></p>
			<p class="a_Paragraf">Bismillahirrahmanirrahîm. Ferdün Hayyün Kayyûmün Hakemün Adlün Kuddûs. <span class="italik_E">“Allah, her zorluğun ardından mutlaka bir kolaylık ihsan eder.”</span> <span class="italik_E">“İşte dedi, seninle ayrılmamızın vakti geldi!” “Biz onların aralarına, kıyamete kadar sürüp gidecek bir düşmanlık ve nefret bıraktık.” “Biz de aralarına kıyamet vaktine kadar devam edecek adavet ve nefret koyduk.” “Size olan düşmanlıkları, zaten ağızlarından taşıp meydana çıkmıştır.” “Biz sadece birbirimize hakkı geçen iki davalıyız.”</span></p>
			<p class="Baslik_3" id="_idParaDest-123"><span class="bold_E">Sihrin Bozulması ve Zararının Def’i İçin</span></p>
			<p class="a_Paragraf">Bismillahirrahmanirrahîm. Ferdün Hayyün Kayyûmün Hakemün Adlün Kuddûs. <span class="italik_E">“Allah, her zorluğun ardından mutlaka bir kolaylık ihsan eder.” “Sihir ve büyü yapan nereye varırsa varsın, hiçbir yerde iflah olmaz.” “Düğümlere üfleyip büyü yapan büyücü kadınların şerrinden (sabahın Rabbine sığınırım.)”</span></p>
			<p class="Baslik_3" id="_idParaDest-124"><span class="bold_E">Zorlukların Kolay Hâle Gelmesi ve İsteklerin Gerçekleşmesi İçin</span></p>
			<p class="a_Paragraf">Bismillahirrahmanirrahîm. Ferdün Hayyün Kayyûmün Hakemün Adlün Kuddûs. <span class="italik_E">“Allah, her zorluğun ardından mutlaka bir kolaylık ihsan eder.” “Allah, her zorluğun ardından mutlaka bir kolaylık ihsan eder.” “Bu da Allah’a çok kolaydır.”</span></p>
			<p class="Baslik_3" id="_idParaDest-125"><span class="bold_E">Hastalıklardan Şifa Bulmak İçin</span></p>
			<p class="a_Paragraf">Bismillahirrahmanirrahîm. Ferdün Hayyün Kayyûmün Hakemün Adlün Kuddûs. <span class="italik_E">“Allah, her zorluğun ardından mutlaka bir kolaylık ihsan eder.” “O (Kur’ân) iman edenler için hidayet ve şifadır.”</span></p>
			<p class="Baslik_3" id="_idParaDest-126"><span class="bold_E">Her Türlü Hastalıktan Kurtulmak İçin</span></p>
			<p class="a_Paragraf">Bismillahirrahmanirrahîm. Ferdün Hayyün Kayyûmün Hakemün Adlün Kuddûs. <span class="italik_E">“Allah, her zorluğun ardından mutlaka bir kolaylık ihsan eder.” “Ey ateş! Serin ve selâmet ol ona!”</span></p>
			<p class="Baslik_3" id="_idParaDest-127"><span class="bold_E">Taûn Türü Bulaşıcı ve Tehlikeli Hastalıklardan Korunmak İçin</span></p>
			<p class="a_Paragraf">Bismillahirrahmanirrahîm. Ferdün Hayyün Kayyûmün Hakemün Adlün Kuddûs. <span class="italik_E">“Allah, her zorluğun ardından mutlaka bir kolaylık ihsan eder.” “Ölü iken kendisini dirilttiğimiz kimse gibi olur mu?”</span></p>
			<p class="Baslik_3" id="_idParaDest-128"><span class="bold_E">İnkarcıların İnkarını Def’ İçin</span></p>
			<p class="a_Paragraf">Bismillahirrahmanirrahîm. Ferdün Hayyün Kayyûmün Hakemün Adlün Kuddûs. <span class="italik_E">“Allah, her zorluğun ardından mutlaka bir kolaylık ihsan eder.” “Allah sözleriyle gerçeği ortaya çıkaracaktır.”</span></p>
			<p class="Baslik_3" id="_idParaDest-129"><span class="bold_E">Düşmanların Hakkından Gelmek İçin</span></p>
			<p class="a_Paragraf">Bismillahirrahmanirrahîm. Ferdün Hayyün Kayyûmün Hakemün Adlün Kuddûs. <span class="italik_E">“Allah, her zorluğun ardından mutlaka bir kolaylık ihsan eder.” “Kim dönüp tekrar aynı cürmü işlerse Allah ondan, onun intikamını alır.”</span></p>
			<p class="Baslik_3" id="_idParaDest-130"><span class="bold_E">Düşmanların Ağzını Bağlamak İçin</span></p>
			<p class="a_Paragraf">Bismillahirrahmanirrahîm. Ferdün Hayyün Kayyûmün Hakemün Adlün Kuddûs.<span class="italik_E"> “Allah, her zorluğun ardından mutlaka bir kolaylık ihsan eder.” “Bugün mühür vuracağız ağızlarına.” </span></p>
			<p class="Baslik_3" id="_idParaDest-131"><span class="bold_E">Düşmanlardan Saklanmak İçin</span></p>
			<p class="a_Paragraf">Bismillahirrahmanirrahîm. Ferdün Hayyün Kayyûmün Hakemün Adlün Kuddûs. <span class="italik_E">“Allah, her zorluğun ardından mutlaka bir kolaylık ihsan eder.” “Öylesine çepeçevre sardık ki, artık hiç göremezler onlar.”</span></p>
			<p class="Baslik_3" id="_idParaDest-132"><span class="bold_E">Kötülerin Dillerinin ve Basiretlerinin Bağlanması İçin</span></p>
			<p class="a_Paragraf">Bismillahirrahmanirrahîm. Ferdün Hayyün Kayyûmün Hakemün Adlün Kuddûs. <span class="italik_E">“Allah, her zorluğun ardından mutlaka bir kolaylık ihsan eder.” “Onlar sağır, dilsiz ve kördürler. Bundan ötürü akıllarını kullanıp gerçeği anlayamazlar.”</span></p>
			<p class="Baslik_3" id="_idParaDest-133"><span class="bold_E">Cehennem Azabından Sakınmak İçin</span></p>
			<p class="a_Paragraf">Bismillahirrahmanirrahîm. Ferdün Hayyün Kayyûmün Hakemün Adlün Kuddûs. <span class="italik_E">“Allah, her zorluğun ardından mutlaka bir kolaylık ihsan eder.” “Ey Kerîm Rabbimiz, Cehennem azabını bizden uzaklaştır.”</span></p>
			<p class="Baslik_3" id="_idParaDest-134"><span class="bold_E">Sekerât-ı Mevtin Kolay Olması İçin</span></p>
			<p class="a_Paragraf">Bismillahirrahmanirrahîm. Ferdün Hayyün Kayyûmün Hakemün Adlün Kuddûs. <span class="italik_E">“Allah, her zorluğun ardından mutlaka bir kolaylık ihsan eder.” “Vakti geldiğinde ölüm sekeratı başlar.”</span></p>
			<p class="Baslik_3" id="_idParaDest-135"><span class="bold_E">Bir Halden Daha Güzel Bir Hâle Geçmek İçin</span></p>
			<p class="a_Paragraf">Bismillahirrahmanirrahîm. Ferdün Hayyün Kayyûmün Hakemün Adlün Kuddûs. <span class="italik_E">“Allah, her zorluğun ardından mutlaka bir kolaylık ihsan eder.” “Umulur ki Rabbimiz bize onun yerine daha hayırlısını verir.”</span></p>
			<p class="Baslik_3" id="_idParaDest-136"><span class="bold_E">İyilik ve Lütfa Mazhar Olmak İçin</span></p>
			<p class="a_Paragraf">Bismillahirrahmanirrahîm. Ferdün Hayyün Kayyûmün Hakemün Adlün Kuddûs. <span class="italik_E">“Allah, her zorluğun ardından mutlaka bir kolaylık ihsan eder.” “Allah sana ihsan ettiği gibi sen de insanlara iyilik et.”</span></p>
			<p class="Baslik_3" id="_idParaDest-137"><span class="bold_E">Sıkıntılardan ve Hapisten Kurtulmak İçin</span></p>
			<p class="a_Paragraf">Bismillahirrahmanirrahîm. Ferdün Hayyün Kayyûmün Hakemün Adlün Kuddûs. <span class="italik_E">“Allah, her zorluğun ardından mutlaka bir kolaylık ihsan eder.” “Yalnız Sana ibadet eder, yalnız Senden medet umarız.”</span></p>
			<p class="Baslik_3" id="_idParaDest-138"><span class="bold_E">Dalâletten Kurtulup Selamete Ermek İçin: </span></p>
			<p class="a_Paragraf">Bismillahirrahmanirrahîm. Ferdün Hayyün Kayyûmün Hakemün Adlün Kuddûs. <span class="italik_E">“Allah, her zorluğun ardından mutlaka bir kolaylık ihsan eder.” “Bizi sırat-ı müstakime, dosdoğru yola eriştir.”</span></p>
			<p class="Baslik_3" id="_idParaDest-139"><span class="bold_E">Nimetin Şükrünü Eda ve Mazhar Olunan Lütufların Artması İçin</span></p>
			<p class="a_Paragraf">Bismillahirrahmanirrahîm. Ferdün Hayyün Kayyûmün Hakemün Adlün Kuddûs. <span class="italik_E">“Allah, her zorluğun ardından mutlaka bir kolaylık ihsan eder.” “Hamd ü sena, şükr ü minnet, medh u tebcîl, Ma’bûd-u Mutlak Allah’ın hakkı ve O’na mahsustur.”</span></p>
			<p class="Baslik_2" id="_idParaDest-140">İbn en-Nahvî el-Mağribî’ye (k.s.) Ait Kasîde-i Münferice</p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Ey sıkıntı! Şiddetlen şiddetlenebildiğin kadar zira sonunda dağılıp gideceksin. Zaten senin gecen de gelecek olan sabahın aydınlığını çoktan haber vermiştir.<span class="Footnote_E"><a class="_idFootnoteLink" href="#footnote-288-8" id="footnote-288-8-backlink">8</a></span> </p>
			<p class="a_Paragraf">Gecenin karanlığında bile yıldızlar vardır. Büsbütün karanlık yoktur. Sonunda da bütün yıldızların piri olan güneş gelir ve ışığıyla gecenin zulmetine son verir.<span class="Footnote_E"><a class="_idFootnoteLink" href="#footnote-288-9" id="footnote-288-9-backlink">9</a></span> </p>
			<p class="a_Paragraf">Hayır bulutu da hep yağmur yüklüdür. Zamanı gelince o da yağmurunu boşaltıverir. </p>
			<p class="a_Paragraf">Aslında Yüce Mevlâmız’ın, kullarının istifadesi için hazırlamış olduğu nimet ve ihsanları sayılamayacak kadar çoktur. </p>
			<p class="a_Paragraf">Bu nimetlerin ebedlere kadar hayat bahşeden buğu buğu kokuları vardır. Öyleyse sen de buram buram tüten bu kokuların asıl kaynağına yönel.<span class="Footnote_E"><a class="_idFootnoteLink" href="#footnote-288-10" id="footnote-288-10-backlink">10</a></span> </p>
			<p class="a_Paragraf">İşte o zaman ümit edilir ki hayat bahşeden o kaynak taşar, taşar ve o deryadan dalgalarla gelip sana ulaşır. </p>
			<p class="a_Paragraf">Bütün mahlûkat O Yüceler Yücesi’nin kudret elindedir. Kimisi bolluk içindedir, kimisi de darlık içinde. </p>
			<p class="a_Paragraf">Hepsinin inişi de çıkışı da Allah’ın elindedir. O, dilediğini indirir, dilediğini de çıkarır. </p>
			<p class="a_Paragraf">Onlar için takdir edilen hüküm ne ise, işte o, hayatta da, âkıbette de, dünyada da ukbâda da hiç şaşırmadan gidip onları bulur. </p>
			<p class="a_Paragraf">Bütün takdir edilenler kudret eliyle dokunmuş hikmetlerdir. Dokumaları ilahîdir. Sonra da gelip sahiplerini bulmuşlardır. </p>
			<p class="a_Paragraf">(İnişler ve çıkışlar, evet bütün bunlar hep hikmetledir.) Düzgün bakanlar onları ölçülü görür, bakış zaviyesini tutturamayanlar da eğri zannederler. (Hâlbuki hepsi ölçülü, hepsi yerli yerindedir.)</p>
			<p class="a_Paragraf">Şe’n-i rubûbiyete delâlet eden bütün deliller baştan beri bu hikmetlerdeki güzelliklere de şehadet ederler. </p>
			<p class="a_Paragraf">Allah’ın kazasına rıza göstermek akıllı davranmanın ta kendisidir. Sen de işte tam o noktaya, yani rıza-yı İlahî’ye yönel.</p>
			<p class="a_Paragraf">Allah’ın hidayet kapıları sana açılınca, ne hâlde olursan ol, bırak ve o hazinelere koş ve içlerine gir. (Bir makam ya da hâl Sana açıldığında fırsatı fevt etme ve içeri gir.)</p>
			<p class="a_Paragraf">O makam ve hallerin nihayetine yaklaştığın zaman lazım olan edebe de sımsıkı sarıl ve kazanma kuşağında kaybetmekten kork. (Şatahata girme, temkin ve teyakkuz ile hareket et.) </p>
			<p class="a_Paragraf">Öyle hareket et ki, o noktalara gelince ilklerden ve önden gidenlerden olasın.<span class="Footnote_E"><a class="_idFootnoteLink" href="#footnote-288-11" id="footnote-288-11-backlink">11</a></span> </p>
			<p class="a_Paragraf">Gerçek hayat işte oradadır. Hayatın güzelliği de oradadır. O noktaların geçildiği yerdedir.<span class="Footnote_E"><a class="_idFootnoteLink" href="#footnote-288-12" id="footnote-288-12-backlink">12</a></span> Orada nice sevinenler, nice erenler vardır. Ne mutlu o yolda yürüyenlere, yürüyüp erenlere, erip sevinenlere! </p>
			<p class="a_Paragraf">Amellerin durgunlaşınca onları hemen harekete geçir. Sen heyecan ile şevklenince onlar da şevk ile coşarlar. </p>
			<p class="a_Paragraf">Allah’a karşı işlenen ma’siyetlerdeki çirkinlik, ahlâkı çirkin olana güzel görünür. </p>
			<p class="a_Paragraf">Allah’a tâat ve kulluğun güzellik ve gökçekliği ise, sabah aydınlığının nurları gibi çok parlaktır. </p>
			<p class="a_Paragraf">Kulluğu ve ibadetleriyle kim Cennet’in güzelliklerini arzular ve isterse neticede Allah’ın inayetiyle o güzelliklere nâil olur. </p>
			<p class="a_Paragraf">O halde, yarın kıyamette mesrûr olmak ve necata ermek istersen, bugün, burada takva azığıyla işte o güzelliklere liyakat kesbetmeye bak. </p>
			<p class="a_Paragraf">Rabbinin kelâmı olan Kur’ân’ı yanık bir kalb ve hüzünlü bir ses ile oku. </p>
			<p class="a_Paragraf">Gece namazı çok Kur’ân okumak bakımından pek müsaittir. Âyetleri anlayarak tekrar ede ede oku. (Oku ki, fehmin artsın, münacattaki lezzetten nasibin çoğalsın.) </p>
			<p class="a_Paragraf">Manalarını da iyice teemmül et. Böylece hem Cennet’e dâhil olur, hem de sıkıntılarından kurtulursun. </p>
			<p class="a_Paragraf">Kur’ân âyetlerinin fışkırıp duran pınarından kana kana iç. (Cennet’teki gibi) bir katıksız iç, bir de iki lezzeti birleştirerek katıklı iç.<span class="Footnote_E"><a class="_idFootnoteLink" href="#footnote-288-13" id="footnote-288-13-backlink">13</a></span> </p>
			<p class="a_Paragraf">İnsanların hidayetine vesile olan, onlara yol gösteren akıl medhedilmiş, Allah’tan uzaklaştıran heva da zemmedilmiştir. </p>
			<p class="a_Paragraf">Allah’ın Kitabı’nın, mahlûkatın akıllarını terbiye etmesi gayet açık ve nettir.</p>
			<p class="a_Paragraf">İnsanların en seçkinleri, en hayırlıları hidayet üzere olan ilim sahipleri ve ilim meraklılarıdır. Bunların dışında kalanlar ise kendilerinden söz edilmeye değmeyecek kadar küçük varlıklardır. </p>
			<p class="a_Paragraf">Eğer gerçekten cesur bir adam isen, harp meydanındaki toz ve topraktan çekinme(zsin.)<span class="Footnote_E"><a class="_idFootnoteLink" href="#footnote-288-14" id="footnote-288-14-backlink">14</a></span></p>
			<p class="a_Paragraf">Hidayet fenerini gördüğün zaman, ona doğru yükselebildiğin kadar yüksel.<span class="Footnote_E"><a class="_idFootnoteLink" href="#footnote-288-15" id="footnote-288-15-backlink">15</a></span></p>
			<p class="a_Paragraf">Gönül aşka müptela olduğu zaman, iştiyakın şiddetinden mutlaka canı yanacaktır.</p>
			<p class="a_Paragraf">Güzelin tebessümü güzeldir. Bir de dişleri yerli yerinde ise o zaman ayrı bir güzel olur.<span class="Footnote_E"><a class="_idFootnoteLink" href="#footnote-288-16" id="footnote-288-16-backlink">16</a></span></p>
			<p class="a_Paragraf"> Esrâr-ı İlahîye torbasının ağzı, bütün emniyet ve korunaklığıyla kendi bağcığının altında toplanmıştır.<span class="Footnote_E"><a class="_idFootnoteLink" href="#footnote-288-17" id="footnote-288-17-backlink">17</a></span></p>
			<p class="a_Paragraf">Rıfk u mülâyemet ve yumuşak huyluluk sahibi için durmadan akıp devam eden bir hazine gibidir. Kabalık ve sertlik ise herc ü merce götürür.</p>
			<p class="a_Paragraf">Yüce Allah’ın salât ve selâmı, insanları sırat-ı müstakîme ulaştıran hidayet rehberi, Efendimiz Hazreti Muhammed <span class="_aleyhisselam-_E _idGenCharOverride-1">(sallallahu aleyhi ve sellem)</span> üzerine olsun. </p>
			<p class="a_Paragraf">Ve güzel ahlâkın, aynı zamanda hep hakkı en güzel şekilde seslendiren lisanın sahibi Hazreti Ebû Bekir’in<span class="_aleyhisselam-_E _idGenCharOverride-1"> (radıyallahu anh)</span>…</p>
			<p class="a_Paragraf">Ve en muzdarip anında Hazreti Sâriye’ye seslenen büyük kerâmet sahibi Hazreti Ömer’in <span class="_aleyhisselam-_E _idGenCharOverride-1">(radıyallahu anh)</span>…</p>
			<p class="a_Paragraf">Ve hem hayâ eden, hem de kendisinden hayâ edilen gökçek yüzlü, güzel huylu, iki nur sahibi Hazreti Osman’ın <span class="_aleyhisselam-_E _idGenCharOverride-1">(radıyallahu anh)</span>…</p>
			<p class="a_Paragraf">Ve yağmur yüklü bulutlar gibi değişik ilimlerle mücehhez olarak dolaşan Hazreti Ali’nin <span class="_aleyhisselam-_E _idGenCharOverride-1">(radıyallahu anh)</span>…</p>
			<p class="a_Paragraf">Ve torunların en bahtiyarı olan Hazreti Hasan ve Hazreti Hüseyin’in <span class="_aleyhisselam-_E _idGenCharOverride-1">(radıyallahu anhumâ)</span>, anneleri Hazreti Fâtıma’nın <span class="_aleyhisselam-_E _idGenCharOverride-1">(radıyallahu anhâ)</span> ve bütün ehl-i beytinin…</p>
			<p class="a_Paragraf">Ve hiç eğrilmeden hep O’nun izini takip eden ashâbının ve yakınlarının…</p>
			<p class="a_Paragraf">Ve ümmeti içinde, güzellerden güzel dininin maârifiyle onlara tâbî olan âlimlerin… üzerine olsun. </p>
			<p class="a_Paragraf">Ey benim Güzeller Güzeli, Yüceler Yücesi Rabbim! Onların ve ailelerinin hatırına, bize olan nusret ve ferecini bir an önce gönderiver. </p>
			<p class="a_Paragraf">Ey Kerîmler Kerîmi! Bir lahza ayrılmadan hep kapında duran bu muhtaç kuluna yardım et. </p>
			<p class="a_Paragraf">Yarın mahşer gününde necata erenlerden olabilmem için, amellerimde benim sonumu da o bahtiyar kullarının âkıbeti gibi güzel eyle. </p>
			<p class="a_Paragraf">İşte huzurundayım ve Senin sonsuz cömertliğini itiraf ediyorum. Ne olur, lütfen ve keremen, mazeretlerimi kabul buyur. </p>
			<p class="a_Paragraf">(Ey kârî!) Şayet sen de bir sıkıntıyla karşı karşıya kalırsan, “Ey zorluk, şiddetlen şiddetlenebildiğin kadar zira sonunda dağılıp gideceksin.” de.</p>
			<p class="Baslik_2" id="_idParaDest-141"><span class="bold_E">Gavs-ı A’zam Abdülkâdir Geylânî Hazretlerinin <br/>Füyûzât-ı Rabbaniye Duası</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf"><span class="italik_E">“Rahman ve Rahîm Allah’ın adıyla. Bütün hamdler, övgüler Âlemlerin Rabbi Allah’adır. Rahman ve Rahîm O’dur. Din gününün, hesap gününün tek hâkimidir. (Haydi, öyleyse deyiniz): ‘Yalnız Sana ibadet eder, yalnız Senden medet umarız.’ Bizi doğru yola, nimet ve lütfuna mazhar ettiklerinin yoluna ilet. Gazaba uğrayanların ve sapkınlarınkine değil.” </span></p>
			<p class="a_Paragraf"><span class="italik_E">“Elif, Lâm, Mîm. İşte Kitap! Şüphe yoktur O’nda. Rehberdir müttakîlere! O müttakiler ki gayb âlemine inanırlar. Namazlarını tam dikkatle îfâ ederler. Kendilerine ihsan ettiğimiz nimetlerden infakta bulunurlar. Hem Sana indirilen kitabı, hem de Senden önce indirilen kitapları tasdik ederler. Ahirete de kesin olarak inanırlar. İşte bunlardır Rabbileri tarafından doğru yola ulaştırılanlar. Ve işte bunlardır felah bulanlar.”</span></p>
			<p class="a_Paragraf"><span class="italik_E">“Hepinizin ilahı tek ilahtır. Ondan başka ilah yoktur. Rahman ve Rahîm O’dur.”</span></p>
			<p class="a_Paragraf"><span class="italik_E">“Allah o ilahtır ki, Kendisinden başka ilah yoktur. Hayy’dır, Kayyûm’dur. Kendisini ne bir uyuklama, ne de uyku tutar. Göklerde ve yerde ne varsa O’nundur. İzni olmadan huzurunda şefaat etmek kimin haddine? Yarattığı mahlûkların önünde, ardında ne var, hepsini bilir. Mahlûklar ise O’nun dilediğinden başka, ilminden hiçbir şey kavrayamazlar. O’nun kürsüsü gökleri ve yeri kaplamıştır. Gökleri ve yeri koruyup gözetmek O’na ağır gelmez; O öyle ulu, öyle büyüktür. Dinde zorlama yoktur. Doğru yol, sapıklıktan; hak, bâtıldan ayrılıp belli olmuştur. Artık kim tağutu reddedip Allah’a iman ederse, işte o, kopması mümkün olmayan en sağlam kulpa yapışmıştır. Allah her şeyi işitir, bilir. Allah iman edenlerin yardımcısıdır, onları karanlıklardan aydınlığa çıkarır. İnkâr edenlerin dostları ise tağutlar olup onları aydınlıktan karanlıklara götürürler. İşte</span> <span class="italik_E">onlar Cehennemlik kimselerdir ve orada ebedî kalacaklardır.”</span></p>
			<p class="a_Paragraf"><span class="italik_E">“Allah’tan başka ilah bulunmadığına şahit bizzat Allah’tır. Bütün melekler, hak ve adaletten ayrılmayan ilim erbabı da bu gerçeğe, Azîz ve Hakîm (mutlak galip, tam hüküm ve hikmet sahibi) Allah’tan başka ilah olmadığına şahittirler. Allah katında hak din İslâm’dır. O Ehl-i kitabın ihtilafları, kendilerine gerçeği bildiren ilim geldikten sonra, sırf aralarındaki haset ve ihtiras yüzünden olmuştur. Allah’ın âyetlerini inkâr edenler bilsinler ki, Allah onların hesabını çabuk görür. Buna karşı Seninle münakaşaya kalkışanlara de ki: ‘Ben yüzümü, özümü Allah’a teslim ettim. Bana bağlı olanlar da O’na teslim oldular.’ O Ehl-i kitapla, kitap ehli olmayan ümmîlere (müşriklere) de ki: ‘Siz de teslim olup Müslüman olmaya var mısınız?’ Eğer hakka teslim olup İslâm’a girerlerse doğru yolu bulmuş olurlar. Yok, eğer yüz çevirirlerse, Sana düşen görev, sadece hakkı tebliğdir. Allah kullarını hakkıyla görür.”</span></p>
			<p class="a_Paragraf"><span class="italik_E">“Rabbiniz o Allah’tır ki, gökleri ve yeri altı günde yarattı. Sonra da arşa istiva buyurdu. O Allah ki geceyi, durmadan onu kovalayan gündüze bürür. Güneş, Ay ve bütün yıldızlar hep O’nun buyruğu ile hareket ederler. İyi bilesiniz ki yaratmak da, emretmek de O’na mahsustur. Evet, o Rabbülâlemîn olan Allah ne yücedir! Rabbinize için için yalvararak, başka nazarlardan uzak, gizlice dua edin. Gerçekten O, haddi aşanları hiç sevmez. Islah olmuş ülkeyi ifsat etmeyin. Hem endişe, hem de ümit ile O’na yalvarın. Muhakkak ki Allah’ın rahmeti iyi kimselere yakındır.” </span></p>
			<p class="a_Paragraf"><span class="italik_E">“De ki: Dua ederken ister ‘Allah’ ister ‘Rahman’ diye hitap edin. Hangisini deseniz en güzel isimler hep O’nundur!</span> <span class="italik_E">Namazında sesini pek yükseltme, ama iyice de kısma, ikisinin arası bir yol tut.</span> ‘<span class="italik_E">Her türlü hamd O Allah’a mahsustur ki, asla evlat edinmemiştir. Hâkimiyetinde hiçbir ortağı yoktur. Acze düşüp de bir desteğe muhtaç olmamıştır.’ de ve tekbir getirerek O’nun büyüklüğünü ilan et.”</span></p>
			<p class="a_Paragraf">Büyük Allah’tır. Her türlü hamd O’na mahsustur. Tesbih ve hamd ü senalarla anılmaya layık yegâne Zât da yine O’dur. </p>
			<p class="a_Paragraf">Rahman ve Rahîm Allah’ın adıyla. <span class="italik_E">“Yemin ederim o saf saf dizilenlere, sevk ü idare edip men edenlere, Kitap okuyanlara ki, sizin ilahınız bir tek İlahtır. O, hem göklerin, yerin ve ikisi arasında olan bütün varlıkların, hem de Güneş’in bütün doğuş yerlerinin Rabbidir. Biz dünyaya en yakın semayı yıldızlarla süsledik. Ve orayı her türlü şeytandan koruduk. Onlar Mele-i A’lâ’ya yükselip dinleyemezler, çünkü her taraftan bombardımana tutulurlar. Dinlemeye kalksalar kovulup atılırlar. Hem onlar için devamlı bir azap vardır. Şayet içlerinden birisi bir söz kırıntısı kapmayı başarırsa, derhal yakıcı ve delici bir ışın onu kovalar. Onlara bir sor bakalım: Kendileri mi yaratılışça daha güçlü kuvvetli, yoksa Bizim diğer yarattıklarımız mı? Doğrusu Biz onları, yapışkan bir çamurdan yarattık.”</span></p>
			<p class="a_Paragraf"><span class="italik_E">“Ey cin ve ins topluluğu! Yapabilirseniz haydi göklerin ve yerin sınırlarını geçin bakalım! Ama geçemezsiniz, ancak üstün bir güç, kuvvetli bir delil ve ilimle geçebilirsiniz. O hâlde Rabbinizin nimetlerinden hangi birini inkâr edebilirsiniz? Üzerinize ateşler, duman alevleri gönderilir de artık kendinizi savunamazsınız. O hâlde Rabbinizin nimetlerinden hangi birini inkâr edebilirsiniz?”</span></p>
			<p class="a_Paragraf">Ey Rahman ve Rahîm Allahım! Güzel isimlerini şefaatçi yaparak Sana sığınıyor, Sana yalvarıyor, Senden yardım dileniyor ve Senin huzurunda tazarru ile yana yakıla içimi döküyorum. </p>
			<p class="a_Paragraf">Allahım! Senden başka ilah yoktur. <span class="bold_E">Allah</span> ismi Sana has bir ism-i zât ve alemdir. Küllî ve umumî rahmet sahibi <span class="bold_E">Rahmân</span>.. donanım, konum ve liyakate göre bol bol merhamet eden <span class="bold_E">Rahîm</span>.. her şey ve herkesin üzerinde tasarruf sahibi <span class="bold_E">Melik</span>.. Zâtında mukaddes ve münezzeh, fiillerinde mutahhir ve munazzif <span class="bold_E">Kuddûs</span>.. ayıplardan sâlim ve herkes için selâmet kaynağı <span class="bold_E">Selâm</span>.. Kendi rubûbiyetinin şahidi ve herkese güven vaadeden <span class="bold_E">Mü’min</span>.. herkesi ve her şeyi her an görüp gözeten <span class="bold_E">Müheymin</span>.. eşi, benzeri olmayan yegâne gâlip ve <span class="bold_E">Azîz</span>.. elin ulaşmadığı, gücün yetmediği hâkim-i mutlak bir <span class="bold_E">Cebbâr</span>.. ululuk, Zâtının lazımı bir ulu <span class="bold_E">Mütekebbir</span>.. zâhir-bâtın her şeyi yaratan <span class="bold_E">Hâlık</span>.. örneği kendine ait, her şeyi kusursuz var ve inşâ eden <span class="bold_E">Bâri’</span>.. şekil ve sûret veren <span class="bold_E">Musavvir</span>.. her türlü günah ve hataları yarlığayan <span class="bold_E">Ğaffâr</span>.. her şeyi Kendi iradesine râm eden <span class="bold_E">Kahhâr</span>.. karşılıksız bol bol hibede bulunan <span class="bold_E">Vehhâb</span>.. her ihtiyaç sahibini ihtiyacına göre rızıklandıran <span class="bold_E">Rezzâk</span>.. hayır kapılarını açan ve gâileleri savan <span class="bold_E">Fettâh</span>.. olmuş-olacak, cüz’î-küllî her şeyi bilen <span class="bold_E">Alîm</span>.. can alan, ruhları sıkan ve erzâkı kısan <span class="bold_E">Kâbıd(z)</span>.. genişletilecekleri genişleten, ruhlara inşirah veren, her şeyi bereketlendiren <span class="bold_E">Bâsıt</span>.. dünyada, ukbada istediğini alçaltan <span class="bold_E">Hâfıd(z)</span>.. burada ve ötede dilediğini yükselten <span class="bold_E">Râfi’</span>.. dilediğini azîz kılan ve şereflendiren <span class="bold_E">Muizz</span>.. istediğini zelîl ve rüsvay hâle getiren <span class="bold_E">Müzill</span>.. gizli-açık her şeyi duyan ve itibara alan <span class="bold_E">Semî’</span>.. her şeyi Zâtına mahsus basarla gören <span class="bold_E">Basîr</span>.. dilediği gibi hüküm veren biricik hüküm sahibi <span class="bold_E">Hakem</span>.. her icraatında adl ü istikameti takip eden <span class="bold_E">Adl</span>.. en ince noktalara kadar ihtiyaçları gören, gözeten <span class="bold_E">Latîf</span>.. herkesten ve her şeyden haberdar <span class="bold_E">Habîr</span>.. suçluyu hemen cezalandırmayıp düşünme mühleti veren <span class="bold_E">Halîm</span>.. en büyük ve ulu, <span class="bold_E">Azîm</span>.. dilediği günahları bağışlayan <span class="bold_E">Ğafûr</span>.. şükredeni mukabelesiz bırakmayan ihsan sahibi <span class="bold_E">Şekûr</span>.. kadri yüce, şanı yüksek, müteâl <span class="bold_E">Aliyy</span>.. idrakin ihata edemeyeceği, ululardan ulu <span class="bold_E">Kebîr</span>.. arz u sema ve içindekileri koruyup muhafaza eden <span class="bold_E">Hafîz</span>.. gıda veren, bakıp koruyan <span class="bold_E">Mukît</span>.. her şeye yeten ve herkesin hesabını görecek olan <span class="bold_E">Hasîb</span>.. nefislerde ürperti ve haşyet hâsıl eden <span class="bold_E">Celîl</span>.. iyilik ve ihsanı bol keremkânî <span class="bold_E">Kerîm</span>.. zâhir-bâtın her şeyi görüp kontrol eden <span class="bold_E">Rakîb</span>.. dualara icabet eden ve isteklere mukabelede bulunan <span class="bold_E">Mücîb</span>.. ilm ü rahmetiyle her şeyi kuşatan ve her şeyiyle nâmütenâhî olan <span class="bold_E">Vâsi’</span>.. her şeyi yerli yerinde vaz’eden <span class="bold_E">Hakîm</span>.. bazı kullarını muhabbete mazhar kılan <span class="bold_E">Vedûd</span>.. zâtî şan ve şeref sahibi <span class="bold_E">Mecîd</span>.. ölümden sonra dirilten ve diriliş erleri gönderen <span class="bold_E">Bâis</span>.. her şeyi ra’ye’l-ayn bilen <span class="bold_E">Şehîd</span>.. varlığı kendinden ve değişmeyen bir zât olan <span class="bold_E">Hakk</span>.. güvenilip dayanılan ve Kendisine itimat edilen <span class="bold_E">Vekîl</span>.. dilediğini dilediği gibi icrâ eden kuvvet sahibi <span class="bold_E">Kaviyy</span>.. kudret-i kâhire sahibi <span class="bold_E">Metîn</span>.. dost ve yardımcı <span class="bold_E">Veliyy</span>.. herkesin hamd ü senasının biricik mercii <span class="bold_E">Hamîd</span>.. her işi ve davranışı sayıp dökecek olan <span class="bold_E">Muhsî</span>.. her şeyi ilk yaratan <span class="bold_E">Mübdi’</span>.. hayattan sonra ölümü, ölümden sonra da hayatı geri veren <span class="bold_E">Muîd</span>.. maddî-manevî hayat veren <span class="bold_E">Muhyî</span>.. verdiği hayatı alıp öldüren <span class="bold_E">Mümît</span>.. hayatı Kendinden, ebedî <span class="bold_E">Hayy</span>.. Kendi Kendine kâim, <span class="bold_E">Kayyûm</span>.. aczi söz konusu olmayan kâdir u kâhir <span class="bold_E">Vâcid</span>.. mutlak fazl ve şeref sahibi <span class="bold_E">Mâcid</span>.. nazîri, veziri, dengi, benzeri olmayan bir yektâ <span class="bold_E">Vâhid</span>.. ikincisi olmayan tek, <span class="bold_E">Ehad</span>.. herkesin muhtaç olduğu müstağnî <span class="bold_E">Samed</span>.. her şeye gücü yeten <span class="bold_E">Kâdir</span>.. mutlak iktidar sahibi <span class="bold_E">Muktedir</span>.. öne alan, öne çıkaran <span class="bold_E">Mukaddim</span>.. geriye bırakan <span class="bold_E">Muahhir</span>.. varlığının başlangıcı olmayan ezelî, <span class="bold_E">Evvel</span>.. varlığının sonu olmayan ebedî, <span class="bold_E">Âhir</span>.. âyât ve âsârıyla apaçık <span class="bold_E">Zâhir</span>.. Zât’ı, hakikatiyle ihata edilmeyen <span class="bold_E">Bâtın</span>.. kâinatları idare eden, her şeyi gözeten <span class="bold_E">Vâlî</span>.. her türlü noksanlıktan müberrâ bir ulu, <span class="bold_E">Müteâl</span>.. durumuna göre herkese iyilikte bulunan <span class="bold_E">Berr</span>.. tevbeye sevk eden ve tevbeleri kabul buyuran <span class="bold_E">Tevvâb</span>.. suçluları tecziye eden <span class="bold_E">Müntakim</span>.. sürekli in’am ve ihsanda bulunan <span class="bold_E">Mün’im</span>.. günahları silip süpüren, seyyiâtı hasenâta çeviren <span class="bold_E">Afüvv</span>.. fenalıklara karşı kullarına müşfik olan <span class="bold_E">Raûf</span>.. mülkün tek sahibi olan <span class="bold_E">Mâlikü’l-mülk</span>.. sonsuz celâlle ikram ve cemâli cem’ eden <span class="bold_E">Zü’l-celâli ve’l-ikram</span>.. terbiyenin bütün levâzımını câmi’ şekilde terbiye eden <span class="bold_E">Rabb</span>.. her hükmünde âdil olan <span class="bold_E">Muksit</span>.. zâtında her türlü kemâlâtı câmi’ ve herkesi toplayıp bir araya getiren <span class="bold_E">Câmi’</span>.. kimseye muhtaç olmayan <span class="bold_E">Ğaniyy</span>.. zenginlik bahşeden ve gönülleri zengin kılan <span class="bold_E">Muğnî</span>.. dilediği şeyleri veren <span class="bold_E">Mu’tî</span>..<span class="bold_E"> </span>istemediği şeyleri vermeyen <span class="bold_E">Mâni’</span>.. sebebiyet verenlere göre zararları yaratan <span class="bold_E">D(z)ârr</span>.. faydalı şeyler veren <span class="bold_E">Nâfi’</span>.. her şeyin biricik ışık kaynağı <span class="bold_E">Nur</span>.. hidayete erdiren ve gönülleri hidayete açan <span class="bold_E">Hâdî</span>.. eşi-benzeri olmayan şeyler yaratan <span class="bold_E">Bedî’</span>.. Kendisi için fenâ söz konusu olmayan <span class="bold_E">Bâkî</span>.. dilediğine dilediğini temlik eden gerçek sahip, <span class="bold_E">Vâris</span>.. doğru noktaya ulaştıran <span class="bold_E">Reşîd</span>.. yakışıksız şeylere hüsn-ü muamelede bulunan <span class="bold_E">Sabûr</span> sadece Sensin.</p>
			<p class="a_Paragraf">Benim Rabbim olan Allah birdir, tektir, eşi benzeri yoktur, herkesin muhtaç olduğu bir müstağnidir, ne eş, ne de çocuk edinmiştir. <span class="italik_E">“Ne doğurmuş, ne doğurulmuş, ne de herhangi bir şey O’na denk olmuştur.” </span>En güzel isimler, en yüce sıfatlar, yerde gökte ne varsa hepsi sadece O’na aittir. Azîz ü Hakîm O’dur. <span class="italik_E">“Onun benzeri hiçbir şey yoktur. O, her şeyi hakkıyla işitir ve bilir.”</span> <span class="italik_E">“Gözler O’na erişemez. Onun ilmi ise bütün gözleri ihata eder. Gözlerin görmediği her şeye nüfûz eden, her şeyden haberdar olan Latîf ve Habîr O’dur.” “Evvel O’dur, Âhir O; Zâhir O’dur, Bâtın O! O her şeyi hakkıyla bilir.” “Biz Allah’a, bize indirilen Kur’ân’a, keza İbrahim’e, İsmâil’e, İshak’a, Yâkub’a ve onun torunlarına indirilene ve yine Mûsa’ya, Îsâ’ya, hülasa bütün peygamberlere </span><span class="_aleyhisselam-_E _idGenCharOverride-1">(aleyhimüsselâm)</span><span class="italik_E"> Rabbileri tarafından verilen kitaplara iman ettik. Onlar arasında asla bir ayrım yapmayız. Biz yalnız O’na teslim olan Müslümanlarız.” “Ya Rabbenâ! İndirdiğin kitaba iman edip Elçinin yolunu tuttuk. Sen de bizi, birliğini ve nebîlerini tanıyan şahitlerle birlikte yaz.”</span></p>
			<p class="a_Paragraf">Allah’a, meleklerine, kitaplarına, peygamberlerine, âhiret gününe, hayrı-şerri, acısı-tatlısıyla kaderin Allah Teâlâ’dan olduğuna inandık. Rabbimiz, Sana, güzel isimlerine, ulvî sıfatlarına, ulûhiyetindeki kemâl ve rubûbiyetindeki azametinin muktezası bütün yüce vasıflarına da iman ettik. Sana inandık, gönderdiğin kitaplarına, peygamberlerine ve Server-i Enbiya olan Hazreti Muhammed’e <span class="_aleyhisselam-_E _idGenCharOverride-1">(alâ nebiyyina ve aleyhimüsselâm)</span>, O’nun getirdiklerine, Senin ve Resûlü’nün murad buyurduğunuz şekilde, Senin sevip hoşnut olacağın, ilm-i İlahînde ferman ettiğin surette inandık, ey gizli olanları ve daha gizlilerini bilen ve arz u semayı ayakta tutan Rabbimiz! </p>
			<p class="a_Paragraf">Haddini bilmez kullarını hemen cezalandırmayan Merhametliler Merhametlisi Allahım! Biz çok aciz ve çok kusurluyuz. Kalblerimizin kaymaması, ayaklarımızın sürçmemesi için Senin inayetine çok muhtacız. Söz, fiil ve amellerimizde her zaman Sana itaat içinde olmaya gayret ediyor; <span class="italik_E">“Öyleyse artık şu gerçeği bilin ki Allah yüceler yücesidir. Gerçek hükümran O’dur. O’ndan başka ilah yoktur. Pek değerli arşın Rabbidir.”</span> <span class="italik_E">“O, müşriklerin Kendisine isnat ettikleri nitelendirmelerden münezzehtir, muallâdır. Gökleri ve yeri yoktan var eden O’dur. O’nun nasıl çocuğu olabilir ki, Kendisinin eşi yoktur. Gerçek şu ki: her şey O’nun mahlûkudur ve O her şeyi hakkıyla bilir.”</span> âyetlerinde ifade buyurduğun gerçeklere de gönülden inanıyoruz. </p>
			<p class="a_Paragraf">Yüceler Yücesi Allahım! Bizi işte hep bu mülahazalarla dopdolu yaşat, bunlarla canımızı al ve yine bunlarla dirilt. Bizi bu mülahazaların hakikatine ulaştır. Ey Ezel ve Ebed Sultanı Allahım! Âlemlerin Rabbi yalnız Sensin. Evvel Sensin; Senden önce hiçbir şey yoktu. Âhir Sensin; fenâ ve ademden münezzehsin; nihayette bütün varlık fenâ bulacak ve yine bir tek Sen kalacaksın. Zâhir Sensin; Senden daha vâzıh, ayan-beyan bir hakikat yoktur. Her şeyin ötesinde, ötelerin de ötesinde kâinat ve hâdiselerin biricik mercii Bâtın da yine Sensin. Mahlûkatın üzerinde hüküm süren güç, Senin karşı konulamaz gücündür. Bütün yaratılmışlar zevale kaydıktan sonra varlığını devam ettirecek Bakî-i Hakikî de yalnız Sensin! Bütün nurların kaynağı Sen, sırlara âşina Sen, geceyi-gündüzü dilediği gibi düzenleyen Sen, Melik, Azîz, Kahhâr, Rahîm, Vedûd, Ğaffar, gayb âlemlerini bilen Allâmü’l-guyûb, kalbleri evirip çeviren Mukallibü’l-kulûb, kusurları örten Settâru’l-uyûb, günahları mahvedip kullarını bağışlayan Ğaffâru’z-zünûb yalnız Sensin. </p>
			<p class="a_Paragraf">Allahım! Din yolunu açıp şehrah eyleyen ve insanlığa Cennet’e giden yolları gösteren, kulun ve elçin, apaçık nurun, dosdoğru ve emîn Resûlün, İnsan-ı Kâmil Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span> salât ü selâm eyle. Kendisinden razı olup şefaat hakkı tanıdığın ve seçilmiş bir elçi olarak âlemlere gönderdiğin o Nebîler Serveri’ne şefaat hakkını ver ve O’nu vaad buyurduğun, başkalarına yardım elini uzatma makamlarının doruğu olan Makam-ı Mahmud’a ulaştır. Yüceler Yücesi Allahım! İbrahim peygambere ve ehline salât ü selâm ettiğin gibi, Efendimiz Hazreti Muhammed’e, âline ve ashâbına da bütün âlemlerdeki mahlûkatın ve kelimelerin adedince, arşının ağırlığınca ve hoşnutluğun miktarınca, çok çok salât ve selâm eyle. Şüphesiz hamdedilmeye layık Yüceler Yücesi yalnız Sensin. </p>
			<p class="a_Paragraf">Rahmeti, merhameti, şefkati sonsuz Allahım! İstediklerimizi, Senin birbirinden güzel isimlerin, ulvî sıfatların, tastamam kelimelerin, indirdiğin mukaddes kitapların ve özellikle Kur’ân-ı Mübîn’in, Senin kulun ve Resûlün, bizim efendimiz olan Hazreti Ahmed ü Mahmud u Muhammed Mustafa hürmetine istiyoruz. Ey farklı zaman dilimlerinde kullarının gönüllerini mukaddes kitaplarıyla nurlandıran! Ey hesabı pek çabuk olan! Ey bendeleri dergâhına yönelince onların dualarına icabet buyuran! Ey dünyada ve ukbada kullarına merhametle muamelede bulunan! Ey onlara şah damarlarından daha yakın olan ve dileklerine icabet eden! Ey yarattıklarına sevgisi ve şefkati hudutsuz olan! Ey ihsanlarını bol bol yağdıran celâl ve ikram sahibi, Hayy u Kayyûm, Yüceler Yücesi Rab! <span class="italik_E">“Bize de hem dünyada iyilik ve güzellik ver, hem de âhirette iyilik ve güzellik ver ve bizi Cehennem azabından muhafaza buyur.” </span></p>
			<p class="a_Paragraf">Allahım! Engin rahmet hazinelerine müracaat ediyor, hidayetimizi, takvamızı, iffetimizi ve gönül tokluğumuzu ziyadeleştirmeni diliyoruz. Bela cenderelerine maruz kalmaktan, şekâvet vadilerine yuvarlanıp bedbaht olmaktan, hakkımızda takdir buyuracağın acı kazadan ve düşmanlık besleyen insafsızların şamata ve eğlence malzemesi olmaktan yine Senin sonsuz şefkatine sığınıyoruz. Bilebildiğimiz yahut bilemediğimiz ne kadar iyilik ve güzellik varsa, şimdi ve sonra o güzelliklerin hepsiyle bizleri sevindir. Bütün hamd ü senalar Sanadır ya Rab. Kendisinden yardım dilenilecek ve tevekkül edip inayetine sığınılacak da yalnız Sensin. Sonsuz güç ve kudret de sadece Sana aittir. Senin kulun ve nebîn, bizim Efendimiz Hazreti Muhammed <span class="_aleyhisselam-_E _idGenCharOverride-1">(sallallahu aleyhi ve sellem)</span> hayır ve iyilik adına Senden ne dilemişse biz de onların hepsini diliyor ve O masumlar masumunun sığındığı bütün şerlerden de Senin yüce dergâhına iltica ediyoruz. </p>
			<p class="a_Paragraf">“Allahım! Benim Rabbim Sensin. Senden başka ibadete layık hiçbir ilah yoktur. Beni Sen yarattın; şüphesiz ben Senin kulunum ve gücüm yettiğince Sana verdiğim sözlerimde durmaya ahdettim. Bilerek ya da bilmeyerek içine düştüğüm kötülüklerden dolayı Senin affına sığınıyorum. İhsanlarının sınırsızlığına rağmen Sana karşı içine düştüğüm isyanlardan dolayı bin pişmanım. Bağışlamak şanından olan Yüce Rabbim, bu aciz bendeni de bağışlayacağını ümit ediyorum. Çünkü günahları Senden başka bağışlayacak hiç kimse yoktur. <span class="ayet_kaynaklari_E _idGenCharOverride-1">(4 defa)</span>” </p>
			<p class="a_Paragraf">Rahmeti sonsuz Rabbimiz! Senden, gönüllerimizin derinliklerine her zaman orada kalacak bir havf hissi yerleştirmeni istiyoruz, istiyoruz ki, o havf hissi Senin sevip hoşlanmadığın şeylerden bizi sakındırsın. Habîb-i Ekrem’in gibi biz de Senin cemâl-i bâ-kemâlini müşahedeye ve Sana vuslata şevk diliyoruz. Bizi, Cennet’e götüren yol saydığın ilim yolundan ve ibadetlerin en faziletlilerinden biri olarak tavsif buyurduğun tefekkür ibadetinden uzak düşürme. Nezdindeki sırlar ve zararları defeden ismin hürmetine, ezkaza içine düştüğümüz günah ve ayıpları tekrarlamaktan bizi muhafaza buyur. İlim öğrenme sevdasıyla yanıp tutuşan, öğrendiklerini hayatına tatbik etmek için didinip duran ve bu çizgide sâbit-kadem olan bahtiyarlardan eyle. Resûlün Hazreti Muhammed’in <span class="_aleyhisselam-_E _idGenCharOverride-1">(aleyhisselâm)</span> lisanıyla beşeriyetin gönlüne akıttığın, yine bir zaman onlarla dostun İbrahim peygamberi imtihan ettiğin, O’nun da tastamam yerine getirdiği ve bunun üzerine <span class="italik_E">“Seni insanlara önder yapacağım.”</span> diye buyurduğunda, İbrahim’in <span class="_aleyhisselam-_E _idGenCharOverride-1">(aleyhisselâm)</span>, <span class="italik_E">“Neslimden de imamlar çıkar.”</span> dediği ve Senin, <span class="italik_E">“Zalimler ahdime (nübüvvete) nâil olamazlar.”</span> ferman ettiğin kudsî kelimelerle gönüllerimizi zinetlendir. </p>
			<p class="a_Paragraf">Ya Rab! Bizleri o zürriyet içindeki hayırlı nesillerden eyle. Yollarımızı takva dairesinde hareket edenlere mihmandarlık yapan kutluların yollarıyla kesiştir. Allah’ın adıyla, O’ndan medet dilenerek, O’na sığınarak ve <span class="italik_E">“Müminler Allah’a dayanıp güvensinler.”</span> emrine ittiba ederek (ben de ikrar ederim ki), gerçek güç ve kuvvetin yegâne sahibi Allah’a güvendim. O’na inandım. Hakkımdaki hükümlerine razı oldum. O’na dayandım ve Yunus peygamber gibi şöyle nidâ ediyorum: <span class="italik_E">“Ya Rabbî! Sensin İlah, Senden başka yoktur ilah. Sübhansın, bütün noksanlardan münezzehsin, yücesin. Doğrusu kendime zulmettim, yazık ettim. Affını bekliyorum Rabbim!”</span></p>
			<p class="a_Paragraf">Ey Yüceler Yücesi Aliyy, ey Azîm, ey Halîm, ey Alîm, ey Semî’, ey Basîr, ey Müeyyid, ey Kadîr, ey Hayy, ey Kayyûm, ey Rahman, ey Rahîm, ey “Hû <span class="ayet_kaynaklari_E _idGenCharOverride-1">(3 defa)</span>”, ey Hû, ey Evvel, ey Âhir, ey Zâhir, ey Bâtın.. Ey azamet ve kerem sahibi! Ey nâm-ı celîli çok, çok yüce olan Rabbim! Affını ve inayetini umarak dergâhına sığındım; bahtına düştüm, n’olur, dualarımı kabul buyur!</p>
			<p class="a_Paragraf">Allahım! Nurunla bizi dosdoğru yola hidayet eyle ve huzurunda hep sadâkatle kullukta bulunma payesini bize de lutfet! Lutfet ki Allahım, dillerimiz sürekli Senin zikrinle meşgul, bedenimiz bütün uzuvlarıyla Senin emrine itaat içinde olsun. Kalblerimiz yalnız Senin marifetinle dolsun. Ruhlarımızı müşâheden ile kanatlandır; latîfelerimizi yakınlığınla taçlandır. Sen her şeye kâdirsin. Senden, dünyanın gelip geçici cazibedar güzelliklerine karşı zühdümüzü ve nezdindeki derecelerimizi artırmanı diliyoruz.</p>
			<p class="a_Paragraf">Ey kalblerin ancak yakınlığıyla sükûn ve itmi’nana erdiği.. hayatın sadece lütf u ihsanlarıyla başladığı ve devam ettiği.. ünsüyle ve dergâhının kapısını hep açık tutmakla, salih ve mukarreb kullarının gönüllerine ferahlık salan.. ölümü ve hayatı yaratan.. dilediklerini saîd kılıp yakınlaştıran, müstehakları da şakî eyleyip uzaklaştıran.. kalb gözünü kendi iradeleriyle görmez hâle getirenleri dalâlet çukurlarına atan.. temiz gönülleri sırat-ı müstakîme ulaştıran.. fakirliğe maruz bırakan ya da zenginlikle serfiraz kılan.. kullarını imtihan eden.. dilerse affeden.. her şeyi takdir buyuran ve irade ettiklerini kazasıyla varlık sahasına çıkaran Yüceler Yücesi Allahımız! Biz katiyen inanıyoruz ki, olup biten her şey Senin ezelde takdir buyurduğun büyük planın birer parçası olarak meydana gelmektedir.</p>
			<p class="a_Paragraf">Rabbim! Senin kapından başka hangi kapıya yönelebilir, Senden başka kime teveccühte bulunabilirim? Ululuk ve azamet tahtının yegâne sultanı Sensin; güç ve kuvvet de yalnız Sana aittir. Yüce Rabbim! Maksûd-u Hakikî Sen iken, başka kimi maksat ittihaz edebilirim ben? Biricik ma’bûd Sen iken, başka kime ubûdiyette bulunabilir kapının kulu bu benden? Bütün hazineler Senin tasarrufun altındayken benim ihtiyaçlarımı Senden başka kim karşılayabilir?</p>
			<p class="a_Paragraf">Ey kullarının Kendisine tevekkül ettiği.. korku hissine kapılanların dergâhına sığındığı.. darda kalmışların ümitlerini ihsanlarına bağladığı.. ızdırar içerisinde kıvranan bîçarelerin güç ve kuvvetinin sonsuzluğuna, rahmetinin enginliğine sığındığı.. ellerin fazl u keremine açıldığı ve dileği olanların kapısına yöneldiği Ulu Mevlâm! Hiçbir surette ve hiçbir sebeple Sana karşı şekvada bulunma hakkım yoktur; ben de salih kulların gibi rahmetini ümit ediyor ve inayetini diliyorum; beni tevekkül gibi yüce bir hasletin özüne ulaşmış bahtiyarlardan eyle! Ey kullarına en yakın olan, onları işiten ve isteklerine icabet eden Rab! Bu çaresi tükenmiş kulunun dileklerine de cevap ver; onun endişe ve korkularını da gider ve umduklarında onu haybet ve hüsrana uğratma!</p>
			<p class="a_Paragraf">Yüce Allahım! Bizler yürüyeceğimiz yolu tam olarak bulamamış bir kısım şaşkınlarız; yolların en müstakîmine Sen bizi hidayet et! Fakirliğimize, zayıflığımıza ve aczimize derman ol; günahlarımızı yarlığa, ey Nur, ey Hâdî, ey Ğaniyy, ey Kaviyy, ey Ğafûr u Rahîm!</p>
			<p class="a_Paragraf">Allahım! Nezdinden göndereceğin bir ruhla bizi te’yîd ve takviye buyur. Yüce katından insanî enginliklere akan bir rahmet yağmuru olan ilm-i ledünden bize de ta’lim et. Razı ve hoşnut olduğun yüce dinimiz üzerine ayaklarımızı sabitle ve bizi, haklarında ebedî saadet takdir ettiğin, hoşnutluğunla sevindireceğin, cemâlinle gözlerini aydınlığa kavuşturacağın saîd ve bahtiyar kullarından eyle!</p>
			<p class="a_Paragraf">Allahım! Şu muvakkat dünya hayatında sadece Sana kullukta bulunmak ve ma’siyetlerden hep kaçmak istiyorum. Bu dileklerimi gerçekleştirmeyi benim için kolay hâle getir; neticede de beni Cennet’ine al, cemâlini müşahede ile mesrûr et ve ikâbına, gazabına uğramaktan sıyanet buyur!</p>
			<p class="a_Paragraf">Allahım! Ömrümüzü hep tâat eksenli sürdürme, ölmeden evvel de tevbe kurnalarında küçük-büyük bütün günahlarımızdan arınıp öylece huzuruna gelme hususunda bizden yardımını esirgeme! (Sen zaten esirgemezsin ki!) Sorgu esnasında da yalpalamaktan ve kaybetmekten koru ve bizi kitabını sağından alanlardan eyle. Mahşer gününün korku ve endişelerinden emin kıl. Sırat-ı müstakîminden ayırma. Rahmetinle, kereminle bizi naîm cennetlerine al.. affınla, hilminle muamelede bulun; bulun ki dokunamasın bize o azab-ı elîm, ey Berr u Rahîm ve ey Halîm ü Kerîm!</p>
			<p class="a_Paragraf">Ya Ekramelekramîn! Bizim bir faydayı celbedecek ya da bir zararı defedecek güç ve kuvvetimiz yoktur. Bizler hiçbir şeye sahip olmayan bir kısım fakirler, hiçbir şeye güç yetiremeyen bir kısım zayıflarız. Hayır bütünüyle Senin elindedir ve her iş encâmı itibarıyla Sana avdet edecektir.</p>
			<p class="a_Paragraf">Allahım! Bizi emir buyurduğun hususları gerçekleştirmeye muvaffak kıl. Mükellef tuttuğun vazifelerimizi yerine getirebilmemiz için yardımcı ol. Fazl u rahmetinle, gönüllerimizi Senden başka her şeyden müstağnî tut. İnâyât ü kereminle kırık ve döküklerimizi tamir buyur ve bize yüce nezdinden mâ fâtımızı (fevt ettiğimiz güzellikleri) telâfi imkânları sun!</p>
			<p class="a_Paragraf">Allahım, merhameti sonsuz Allahım! Bizim idrak ufkumuzun kuşatamadığı ya da istemeyi bile bilemediğimiz, hayır olarak kullarından herhangi birisine vaad ettiğin ya da ihsan buyurduğun ne kadar güzellik varsa onların hepsini rahmetinden biz de diliyoruz.</p>
			<p class="a_Paragraf">Allahım! Güçsüzlüğümü, zaafımı ve insanlar nazarında hakir görülmemi Sana şikâyet ediyorum. Sen Erhamürrâhimînsin; bütün çaresizlerin Rabbi de, bu çaresiz kulunun Rabbi de Sensin. Beni kime bırakıyorsun? Kötü sözlü, kötü yüzlü uzak kimselere mi, yoksa işime müdahil düşmana mı? Eğer bana karşı gazabın yoksa, çektiğim mihnetlere, belalara hiç aldırmam. Ancak afiyetin arzu edilecek şekilde daha ferah-feza, daha geniştir. İlahî! Gazabına giriftar, yahut hoşnutsuzluğuna dûçâr olmaktan, Senin o zulmetleri parıl parıl parlatan dünya ve âhiret işlerinin medâr-ı salâhı Nur-u Vechine sığınırım. İlahî! Sen razı olana kadar Senin affını muntazırım. İlahî! Bütün havl ve kuvvet sadece Senin elindedir. Sana hamd ü senalar olsun. </p>
			<p class="a_Paragraf">Ey emellerimi lütf u keremine ve ihsanlarının güzelliğine bağladığım, gizli-açık her hâlimi gören ve âkıbetimin nasıl olacağını bilen Yüce Rabbim! İnişli-çıkışlı hallerimi ve dilimin ihtiyaçlarıma tercüman olamayışını da yine Sana şikâyet ediyorum. Yegâne Mâlikim Sen, yaptığım her işi neticeye erdirecek olan Rabbim de Sensin. Hiçbir hâlim Sana gizli kalmaz. Ne kadar gamım, kederim varsa hepsini görür, işitir ve bilirsin. </p>
			<p class="a_Paragraf">Rabbim! Giriftar olduğum musibetler büyüdü de büyüdü.. tasalarımın hadd ü hesabı yok.. gençliğim çoktan elden gitti.. duygu ve düşüncelerim duruluğunu kaybetti.. kederler topyekün üzerime çullandı. Bir mükâfata mı mazhar olacağım yoksa bir mücazaata mı maruz kalacağım, onu da kestiremiyorum, ey dönüşümün Kendisine olacağı, içimden geçenleri de, dışıma aksedenleri de, arzularımı da, âkıbetimin nasıl olacağını da bilen Rabbim!</p>
			<p class="a_Paragraf">Allahım! aciz ve zayıf düştüm.. çaresiz kaldım.. fikrim herc ü merce uğradı.. durumum iyice zora girdi.. hâlim kötüleştikçe kötüleşti.. hayalleriyle yaşadığım güzelliklerin gerçekleşme ihtimali iyice düştü.. hasretim büyüdükçe büyüdü.. âh u enînlerim semalara ulaştı.. sırlarım âşikâr oldu.. gözyaşlarım sel olup aktı... </p>
			<p class="a_Paragraf">Allahım! Sen benim tek sığınağımsın. Huzuruna gelebilmek için en büyük vesilem de yine Sensin, Senin rahmetindir; açığımı ve gizlimi bilen sadece Sen olduğun için acılarımı, ızdıraplarımı Sana arz ediyor, başımda dönüp duran felaketleri def ü ref’ etmeni diliyorum.</p>
			<p class="a_Paragraf">Ulu Allahım! Senin kapın bir ihtiyacı ve bir talebi olanlara her zaman açıktır ve Senin ihsanların muhtaç olanlara mutlaka ulaşır. Arz-ı hal edilebilecek ve bir talepte bulunulabilecek en nihaî mercî de Sensin.</p>
			<p class="a_Paragraf">Ey duyan, gören, olup biten her şeyi manzar-ı âlâdan temâşâ eden, arzın ve semanın, esmâ-i hüsnanın sahibi, isimleri kâinatın devam ve bekâsının vesilesi Yüce Rabbim! Senden, yaş akıttığım gözlerime, bitkin ve bîtap düşen bedenime, dermansız hâlime, sönüp gitmeye yüz tutmuş gençliğime merhamet etmeni diliyorum. </p>
			<p class="a_Paragraf"> Ya Rab! Başvuracağı çareler tükenmiş bu kulunun önündeki yollar daraldıkça daraldı.. bütün kapılar yüzüne kapandı.. doğruların yürüdüğü doğru yola girmesi de iyice zorlaştı.. üzüntüsü, tasası arttıkça arttı.. ömrü tükenmeye yüz tuttu da, hâlâ huzura, esenliğe ve gönül duruluğuna giden kapılardan hiçbiri kendisine açılmadı.. günler geldi geçti de nefis ne gafletten sıyrıldı ne de pespaye işlerden elini eteğini çekti. Ey Kendisine el açıldığında cevap veren, dilediği hususu anında gerçekleştirmeye muktedir olan, azamet, kerem ve lütuf sahibi Rabbim! Benim içine düştüğüm musibetleri de ancak Sen bertaraf edebilirsin. Recâ hislerimi tamamıyla Senin inayetine, rahmetine, şefkatine bağladım; ne olur, bu aciz kulunu haybet ve inkisara uğratma!</p>
			<p class="a_Paragraf">Ey benim Yüce Rabbim! Ne olur, dualarımla Senin arana perde koyma, dileklerimi geri çevirme ve beni hicranımla, bir hiç hükmünde olan havl ve kuvvet(sizliğ)imle baş başa bırakma! Acziyetime, ihtiyacıma merhamet et! Sadrım daraldı, fikrim teşvişe uğradı; ne yapacağımı, nasıl davranacağımı şaşırmış bir hâlim var. Gizlimi de açığımı da bilen Sen, faydayı celb, zararı defedecek Sen, yüce nezdinden sürpriz bir fereç ve mahreç gönderecek Sen, bütün zorlukları kolay hâle getirecek de yine Sensin! Rabbim! Rahatsızlığı arttıkça artan, şifa bulması zorlaştıkça zorlaşan, dertleri çoğaldıkça çoğalan, bununla beraber devaları iyice azalan, başındaki musibetler bütün bütün kabaran ve onlardan kurtuluş çareleri hiç denilecek kadar zayıflayan bu bîçareye merhamet et ve ona inayet elini uzat! Ey teveccühleriyle mahzun kullarının kalblerini imar buyuran, cömertliği ve nimetleriyle bütün mevcûdatı iltifatlara boğan Merhametliler Merhametlisi! Çaresiz kalanların melcei, ümidi, yardım edeni ve şifa vereni yalnız Sensin. Ben de Senin kulunum; ben de Senin nezdindekilere muhtacım. Fakirim; sehavetinden akıp akıp gelecek lütuflarını gözlüyorum. Günahkârım; günahlarımı silip süpürdüğün, beni de affınla sarıp sarmaladığın müjdesini bekliyorum. Çok korkuyorum; müsamaha ve emn ü eman diliyorum. İsyankârım; ettiğim tevbelerin, kötülük ve isyan kokan hatalarımı silip süpüreceği ümidini taşıyorum. Kapında fakir ve aciz bir dilenciyim; ihsanlarının gelip beni de sürura gark edeceği recâsıyla yaşıyorum. Sayısız kayıtların mahpusu oldum; kulluğuma mâni olan o bağların süratle çözüleceği ve müşahede ufkuyla sevindirileceğim ümidini besliyorum. Aç ve çulsuz bir vaziyette, dergâhının önünde, kurb (yakınlık) kevserlerine kanacağım, iman libasıyla donatılacağım intizarı içindeyim. Susuzluktan dilim damağım kurudu, ciğerlerim kavruldu; elemli ateşlerimin ferahlatan bir serinliğe inkılâb edeceği, muhabbet oluklarından kana kana içeceğim, kurb kâselerinden yudumlayacağım, sıkıntılarımın, elemlerimin, rahatsızlıklarımın ve hüzünlerimin bir bir dağılıp gideceği, gidip sürpriz sevinçlere dönüşeceği, bütün hastalıklarımdan şifa bulacağım anları gözlüyorum. İniltiler içinde huzuruna gelmiş garip bir yolcuyum. Vatanından, tanıdıklarından cüdâ düşmüş bir zavallıyım; dilerim ki bu gurbet, bu şekâvet ve bu talî’sizlik daha fazla sürüp gitmesin, gitmesin ve bir an evvel gurbetim sıla olsun.. ruhum ve bedenim, ağaçların altında ılgıt ılgıt esen meltem rüzgârlarının serinliğiyle huzura doysun.. gönlüm lütf u ihsanla dolsun.. kalbim rahmet ve rıdvan esintileriyle ferahlık bulsun. Ya Azîm ü ya Mennân, ya Kerîm ü ya Rahman, ya Sâhibe’l-cûdi ve’l-ihsan ve’r-rahmeti ve’l-ğufran, ya Allah, ya Rab, ya Allah, ya Rab, ya Allah, ya Rab! Kevn ü mekânın artık dar geldiği, varlığın bütünüyle kendisinden uzak durup bir türlü ünsiyete yanaşmadığı, gece-gündüz şaşkın şaşkın, hafakanlar içinde sağda-solda dönüp dolaşan, sılada bile gurbet yaşayan, hiçbir yere sığmayan, zaman geçse de dertleri, tasaları azalmayan, bir kısım vahşiler gibi mahlûkatla bir türlü ünsiyet kuramayan bu zavallı kuluna merhamet buyur!</p>
			<p class="a_Paragraf">Rabbim, Yüce Rabbim! Senden başka bir rab var mı ki, ona yalvarayım! Başka bir ilah mı var ki, ümitlerimi onun vereceklerine bağlayayım! Senden gayrı bir kerem sahibi mi var ki, ondan atâ ve ihsan talebinde bulunayım! Cömertliğiyle maruf başka birisi mi var ki, onun fazlına bel bağlayayım! Senden gayrı bir hâkim-i mutlak, el açılan, ihtiyaç arz edilen bir başkası mı var ki, şikâyetlerimi ona ileteyim ya da işlerimi ona havale edeyim? Hayır ya Rabbi, hayır, Senden başka kerem ve cömertlik sahibi yoktur. Ey gazabından rahmetine sığındığımız, kullarını koruyup kollayan fakat Kendisi asla bir himayeye ihtiyaç duymayan Rabbim! Senden başka keremi ve ihsanı bol kerîm bir rab mı var ki, gidip ona el açayım? </p>
			<p class="a_Paragraf">Allahım! Dost bildiklerim bana hep cefa ettiler. Tabip zannettiklerim canımdan usandırdılar. Yakın-uzak herkes küçümseyip alaya aldılar; dertlerim de büyüdükçe büyüdü. Vedûd ü Karîb, Raûf u Mücîb bir tek Sensin; ne olur, merhametini esirgeme –ki zaten esirgemezsin- ve gidecek başka kapısı olmayan bu kulunun yalvarışlarına icabet buyur! </p>
			<p class="a_Paragraf">Rahmeti, şefkati, re’feti ve merhameti, zayıfların ve güçsüzlerin sığınağı olan Yüceler Yücesi Rab! Her şeyi bilen ve dilediği her şeyi gerçekleştirmeye muktedir olan yalnız Sen iken, kime gidip hâlimi arz edebilirim ben? Her hâlimi görüp bilen, dost ve yardımcı Sen olduğun hâlde, başka kimden yardım dilenebilirim? Kerem Senin şanın iken başka hangi kapıya iltica edebilirim? Benim yaralarımı Senden başka kim tedavi edebilir, kırıklarımı kim sarabilir; dağlar cesametindeki günahlarımı kim affedebilir?</p>
			<p class="a_Paragraf">Ey bütün sırlara nigehbân ve sadırlarda saklanan her şeye muttali olan, gücü, kuvveti elinde bulunduran ve varlığa hükmeden, her şeyin evveli ve her şeyin âhiri olan Rabbim! Senden, beni sorgusuz, sualsiz, meccanen affetmeni dileniyorum. </p>
			<p class="a_Paragraf">Ey her şeyin dizginlerini elinde tutan.. hiçbir şey Kendisine zarar ve fayda veremeyen, galebe edemeyen.. hiçbir şey ilminden ve nazarından kaçamayan, Kendisine ağır gelmeyen.. hiçbir yardıma ihtiyacı olmayan.. hiçbir şey Kendisini meşgul edemeyen.. aciz bırakamayan.. Kendisine benzemediği.. her şeyin yegâne mâliki olan ve anahtarlarını elinde bulunduran Yüce Rabbim! Lütfen ve keremen, üzerimde dönüp dolaşan bütün zararları ve bütün belaları uzaklaştır. İşlerimi kolaylaştır ve bereketlendir. Beni altından kalkamayacağım şekilde muhasebe ve muâhazeye tâbî tutma. Mevhibelerini sağanak sağanak başımdan aşağıya yağdır. Her şeyin hayırlısını nasip et ve bütün muzır ve şerîr şeylerden beni sıyanet buyur! </p>
			<p class="a_Paragraf">Ey her şeyin evveli, âhiri, zâhiri, bâtını.. her şeye hükmeden.. her şeyi sayıp ortaya döken.. başta yaratan, ölümden sonra tekrar hayat veren.. bilen.. kuşatan.. müşahede eden.. kim ne işlerse hepsini kaydeden.. küçük-büyük yapılan her şeyi gören, haberdar olan.. Kayyûm ismiyle varlığı ayakta tutan.. görünür âlemin verasında, verâların da verasında tasarruf sahibi yegâne zât olan Yüce Rabbim! Sen her şeye kâdirsin, ne olur, benden bilerek ya da bilmeyerek sâdır olmuş ne kadar hata, günah ve isyan varsa hepsini mağfiret buyur!</p>
			<p class="a_Paragraf">Ya Ekramelekramîn ve ya Erhamerrahimîn! Zerrelerden seyyarelere kadar bütün varlık, Senin mehâbet ve mehâfetin karşısında hep iki büklümdür. Sen ise bütün korkulardan münezzeh ve müberrâsın. Senden bir daha sorgu-suale maruz kalmayacağım şekilde beni affetmeni istirham ediyorum, ey kat kat perdeler ötesinden, verâların verâsından bütün varlığı evirip çeviren Allahım! Ey inanan kulların recâ kaynağı! Ümit ettiğim hususlarda beni hayal kırıklığına uğratma. Ey rahmet dileyenlere merhamet tecellîlerinde bulunan, bana da rahmetinle muamele eyle. Ey inanmış gönülleri inayetiyle koruyup kollayan, yardımınla beni de te’yîd buyur. Ey tevbe edip yeni bir teveccühle dergâhına yönelenleri muhabbet tecellileriyle karşılayan Rab! Kainatın Medar-ı İftiharı, Senin habîbin Muhammedü’l-Emîn hürmetine, benim ve bütün Müslümanların tevbelerimizi Bârigâh-ı İzzetinde kabul eyle. Âmîn, Âmîn ya Rabbelâlemîn!</p>
			<p class="a_Paragraf">Ya Rab! Senin Kitab-ı Mübîn’indeki, <span class="italik_E">“Muhakkak ki Allah ve melekleri şanı büyük O Nebî’ye Peygambere hep salât ederler. Ey iman edenler! Siz de ona salât edin ve tam bir içtenlikle selâm verin.”</span> emrine ittibaen, O İnsanlığın Efendisi’ni, tertemiz ehl-i beytini, kerem ve iyiliğe kilitlenmiş ashâbını salât ü selâmlarla anıyor, el açışlarımızın, yakarışlarımızın en güzel ve en hayırlı şekilde cevap bulacağını ümit ediyoruz! <span class="italik_E">“İzzet ve kudret Rabbi olan senin Rabbin onların bütün bâtıl iddialarından münezzehtir, yücedir. Selam bütün peygamberleredir. Bütün hamdler Âlemlerin Rabbi Allah’adır.”</span></p>
			<p class="Baslik_2" id="_idParaDest-142"><span class="bold_E">Abdülkâdir Geylânî Hazretlerinin <br/>Hizbü’l-Hıfz Duası</span></p>
			<p class="Besmele">Rahman ve Rahîm Allah’ın adıyla </p>
			<p class="a_Paragraf">Ya Ekramelekramîn ve ya Erhamerrahimîn! Nefs-i emmarem heva ve heves deryalarında öyle bir tufana kapıldı ki, Senin inayetinden başka onu kurtaracak hiçbir güç yoktur. Halâs ve himaye ancak Sana aittir. Allahım nefis gemimi, (Nuh peygamberinin gemisi gibi) <span class="italik_E">“Onun yüzüp gitmesi de, durması da Allah’ın adıyladır. Rabbim gerçekten Ğafûr’dur, Rahîm’dir.</span>” hakikatinin sırrına mazhar eyle. Beni, Senden uzaklaştıran şeylerin hepsinden uzak tut, tut ki Allahım, hakkında kesin bilgim olmayan şeylerin tâlibi olmayayım.</p>
			<p class="a_Paragraf">Allahım! Beni ağyar düşüncesinden koru ve kederli-kudûretli, bulanık mülahazalardan arındır. Arındır ki, saflardan saf hayırlı kullarını muhafaza ettiğin yanlış vadilerden uzak kalabileyim.</p>
			<p class="a_Paragraf">Rabbim! Hira otağındaki o iki sevgili kulun gibi bu kulunu da hatırla.</p>
			<p class="a_Paragraf">Allahım! Vâridâtını gönlüme akıtırken beni, onları alma hususunda hazırlıklı, istidatlı ve uyanık eyle. Nur menbalarının derinliklerindeki Muhammedî inayet ve Sıddîkî muhabbetten beni de feyizlendir. Beni özüme eriştir. Dostlarına açtığın ve açmadığın sırlardan beni de hissemend eyle. Felekleri evirip çevirdiğin sırlarından bazılarını bana da aç, aç ki, omuzlarıma bir emanet olarak yüklediğin hilafet vazifesini bihakkın yapabileyim. Harf ile isim arasında uzamış, adaletle kâim olan bir büyük pay da benim nasibime ayır, ayır da muhât iken, <span class="italik_E">“Allah onlara şöyle hitap eder: Bugün hâkimiyet kimin? Mutlak galip, tek hâkim olan Allah’ın!”</span> âyetinin ihatasıyla muhît olabileyim. </p>
			<p class="a_Paragraf"> Ya Hayy u ya Kayyûm, ya Ze’l-celâli ve’l-ikram! Bütün makam, istek ve gayelerin altında kaldığı en yüce makamın sahibi Hâtemü’l-Enbiya’ya, âl ve ashâbına salât ü selâm eyle.</p>
			<p class="a_Paragraf">Allahım! Ne bir saat, ne bir lahza ne de göz açıp kapayıncaya kadar inayetini üzerimizden eksik etme. Senin ilmindeki her şey ya olmuştur ya da olur. Ya Erhamerrâhimîn! Nasıl Senin Nebiy-yi Mükerremin bütün mahlûkattan üstün ise aynen öyle bütün salât ü selâm getirenlerin salât ve selâmlarından üstün, kesintisiz ve ebedî salât ü selâmlarla O Nebiy-yi Ekremine, ashâbına ve diğer nebîlere salât ve selâm eyle. Allah’ın adını andım ve <span class="italik_E">“Kâf Hâ Yâ Ayn Sâd”</span> hürmetine Hakk’ın kifayetiyle serfiraz oldum. <span class="italik_E">“Onların hakkından gelmek için Allah sana yeter. O hakkıyla işitir ve bilir.”</span> Allah’ın adıyla <span class="italik_E">“Hâ Mîm. Ayn Sîn Kâf”</span> hürmetine mazhar-ı himaye kılındım. Zaten havl ve kuvvet sadece Allah’a aittir ve Allah’ın lütfu ile gerçekleşir.</p>
			<p class="a_Paragraf">Bismillah’ı şiar edindim ve Ğaniy-yi mutlak olan Allah’ın iğnası ile servete erdim. <span class="italik_E">“Bilinmeyen nice hazineler ve görünmeyen gayb âleminin anahtarları O’nun yanındadır. Onları Kendisinden başkası bilemez. Karada ve denizde ne varsa hepsini O bilir. O’nun haberi olmadan bir tek yaprak bile düşmez. Yer altı tabakalarının karanlıkları içindeki tek bir tane, hâsılı yaş ve kuru hiçbir şey yoktur ki açık, net bir kitapta bulunmasın.”</span> Alîm olan Allah’ın ta’limiyle ilim elde ettim. <span class="italik_E">“Gerçeği Allah bilir, siz bilmezsiniz.” </span>Kaviyy olan Allah’ın adını andım ve O’nun kuvvetiyle güç buldum. <span class="italik_E">“Allah, o kâfirleri, elleri boş olarak, kin ve öfkeleriyle geri çevirdi. Müminlerin savaşmasına hacet bırakmadı. Herkes anladı ki Allah pek kuvvetlidir, mutlak galiptir.”</span> Ya Rabbelâlemîn! Senin inayetinle yeryüzünü yeniden şekillendiren Nebiy-yi Muhterem Efendimiz’e, âl ü ashâbına salât ü selâm eyle ve bütün Müslümanları işlerinde lütuflarınla te’yîd buyur. Âmîn!</p>
			<p class="Baslik_2" id="_idParaDest-143"><span class="bold_E">Gavs-ı A’zam Abdülkâdir Geylânî Hazretlerinin <br/>Hizbü’l-Celâle Duası</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Allahım! Kendisinden öncesi olmayan “elif-i kâim”, kendileriyle sırların üzerini örtüp akıl ile ruh arasına koyduğun ve üzerlerine mîsakta söz aldığın “iki lam” ve câmid-müteharrik, sâmit-nâtık bütün ilimleri ihata buyurduğun “hâ”<span class="Footnote_E"><a class="_idFootnoteLink" href="#footnote-288-18" id="footnote-288-18-backlink">18</a></span> hürmetine huzuruna geldim. Her yanda parlayan ve yücelen, kahreden ve gâlip gelen, dağa tecellî ettiğinde onu paramparça, Mûsa peygamberi de baygın hâle getiren ism-i azîm-i a’zamın, Hüvallahullezî lâ ilâhe illâ Hû, Rahman, Rahîm, Melik, Kuddüs, Selam, Mü’min, Müheymin, Azîz, Cebbar, Mütekebbir, Nur, Hâdî, Bedî’, Kâdir ve Kâhir isimlerin hakkı için Sana yalvarıyorum. Akılların, Zâtı karşısında dehşet yaşadığı kerem sahibi, ezelî ve sermedî yegâne ilah Sensin. Sırrın sırrı da Sensin. Vaad-i Sübhânîn iktizasınca zâkirlerin kalblerini marifetinle doldurursun. Ya Allah, ya Allah, ya Allah! Bu bendeni de nur deryalarına daldır. Kalbini esrâr-ı ulûhiyet ve rubûbiyetinle doldur. Nezdindeki yerini sağlam kıl ve dileklerini gerçekleştirmek için imkânlar lutfet. Kendisinden dolayı akılların dehşete düştüğü o sırra beni de ulaştır.</p>
			<p class="a_Paragraf">Allahım! Kulağım, gözüm, gizlim, açığım, bâtınım, zâhirim topyekûn Senin vahdaniyetine şahitlik ederler. Kudret-i nûraniyeni bana da müşahede ettir ya Allah ya Hû! Ey imdada yetişecek kimse kalmadığında imdada koşan, yardım eli uzatacak bir kişi bile bulunmadığında yardım eden, meliklerin ardına kadar sürmelenen kapıları kapandığında yüce dergâhının kapısını açan Rabbim! -Nice gafiller var ki, gafletleriyle o kapıyı kendi yüzlerine kapatırlar.- Sen gerçekleştirmezsen bütün ümitler suya düşer. Sen açmazsan bütün yollar tıkanır. Ve nihayet emeller hep haybetle noktalanır. Acilen, acilen yardım eyle, yardım eyle, yardım eyle ya Rabbî! İcabet buyur, icabet buyur. Dualarıma cevap ver, hâcâtımı gider, kalb gözümün önündeki perdeleri kaldır. Bunları gerçekleştirmeye muktedir yegâne zât Sensin. Çünkü Sen “La havle velâ kuvvete illâ billahilaliyyilazîm” kenzinin biricik sahibisin. Rabbim! Sana sonsuz hamd ü senalar ediyor ve Senden Resûl-ü Müctebâ Efendimiz’e, saflardan saf ehl-i beytine, iyilerden iyi ashâb-ı kirâmına kıyamete kadar hep salât ü selâm etmeni diliyorum.</p>
			<p class="Baslik_2" id="_idParaDest-144"><span class="bold_E">Gavs-ı A’zam Abdülkâdir Geylânî Hazretlerinin <br/>el-Hizbü’l-Kebîr Duası</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf"><span class="italik_E">“Rahman ve Rahîm Allah’ın adıyla. Bütün hamdler, övgüler Âlemlerin Rabbi Allah’adır. Rahman ve Rahîm O’dur. Din gününün, hesap gününün tek hâkimidir. (Haydi, öyleyse deyiniz): ‘Yalnız Sana ibadet eder, yalnız Senden medet umarız.’ Bizi doğru yola, nimet ve lütfuna mazhar ettiklerinin yoluna ilet. Gazaba uğrayanların ve sapkınlarınkine değil.”</span> <span class="italik_E">“Elif, Lâm, Mîm. İşte Kitap! Şüphe yoktur O’nda. Rehberdir müttakîlere! O müttakiler ki gayb âlemine inanırlar. Namazlarını tam dikkatle îfâ ederler. Kendilerine ihsan ettiğimiz nimetlerden infakta bulunurlar. Hem Sana indirilen kitabı, hem de Senden önce indirilen kitapları tasdîk ederler. Ahirete de kesin olarak inanırlar. İşte bunlardır Rabbileri tarafından doğru yola ulaştırılanlar. Ve işte bunlardır felah bulanlar.”</span> <span class="italik_E">“Hepinizin ilahı tek ilahtır. Ondan başka ilah yoktur. Rahman ve Rahîm O’dur.” “Allah o ilahtır ki Kendisinden başka ilah yoktur. Hayy’dır, Kayyûm’dur. Kendisini ne bir uyuklama, ne de uyku tutar. Göklerde ve yerde ne varsa O’nundur. İzni olmadan huzurunda şefaat etmek kimin haddine? Yarattığı mahlûkların önünde, ardında ne var, hepsini bilir. Mahlûklar ise O’nun dilediğinden başka, ilminden hiçbir şey kavrayamazlar. O’nun kürsüsü gökleri ve yeri kaplamıştır. Gökleri ve yeri koruyup gözetmek O’na ağır gelmez; O öyle ulu, öyle büyüktür. Dinde zorlama yoktur. Doğru yol, sapıklıktan; hak, bâtıldan ayrılıp belli olmuştur. Artık kim tağutu reddedip Allah’a iman ederse, işte o, kopması mümkün olmayan en sağlam kulpa yapışmıştır. Allah her şeyi işitir, bilir. Allah iman edenlerin yardımcısıdır, onları karanlıklardan aydınlığa çıkarır. İnkâr edenlerin dostları ise tâğutlar olup onları aydınlıktan karanlıklara götürürler. İşte onlar Cehennemlik kimselerdir ve orada ebedî kalacaklardır.” “Göklerde ve yerde olan her şey Allah’ındır. Ey insanlar! Siz içinizdeki şeyleri açığa vursanız da, gizleseniz de, Allah sizi onlardan dolayı hesaba çeker. Sonra dilediğini affeder, dilediğini azaba uğratır. Doğrusu Allah her şeye kâdirdir. Peygamber, Rabbi tarafından kendisine ne indirildi ise ona iman etti, müminler de! Onlardan her biri Allah’a, meleklerine, kitaplarına ve peygamberlerine iman etti. ‘O’nun resûllerinden hiçbirini diğerinden ayırt etmeyiz.’ dediler ve eklediler: ‘İşittik ve itaat ettik ya Rabbenâ, affını dileriz, dönüşümüz Sanadır.’ Allah hiçbir kimseyi güç yetiremeyeceği bir şekilde yükümlü tutmaz. Herkesin kazandığı iyilik kendi lehine, işlediği fenalık da kendi aleyhinedir. Ya Rabbenâ! Eğer unuttuk veya kasıtsız olarak yanlış yaptıysak bundan dolayı bizi sorumlu tutma! Ya Rabbenâ! Bizden öncekilere yüklediğin gibi ağır yük yükleme! Ya Rabbenâ! Takat getiremeyeceğimiz şeylerle bizi yükümlü tutma! Affet bizi, lütfen bağışla kusurlarımızı, merhamet buyur bize! Sensin Mevlâmız, yardımcımız! Kâfir topluluklara karşı Sen yardım eyle bize!”</span></p>
			<p class="a_Paragraf">Ey merhameti merhametlerin en hayırlısı olan Allahım! Bize de merhamet eyle. <span class="italik_E">“Size kendi aranızdan öyle bir Peygamber geldi ki zahmete uğramanız ona ağır gelir. Kalbi üstünüze titrer, müminlere karşı pek şefkatli ve merhametlidir. Buna rağmen</span> <span class="italik_E">aldırmaz, yüz çevirirlerse, ey Resûlüm de ki: Allah bana yeter. O’ndan başka ilah yoktur. Ben yalnız O’na dayanırım. Çünkü O, büyük Arş’ın, muazzam hükümranlığın sahibidir.”</span> Sübhan’dır Rabbim, hamd O’nadır, O’ndan başka ilah yoktur ve büyük O’dur. O’nun bütün eksiklerden münezzeh, her türlü hamd ü senaya layık ve azamet tahtının sultanı olduğunu bir kere daha ikrar ediyorum. Günahlarımı da itiraf ediyor, mağfiret dileniyorum. Ey Hayy u Kayyum, ey gökleri ve yeri var eden, ey her şeyin gerçek mâliki, ey celâl ve ikram sahibi, ey şefkati çok ve nimeti bol Rabbim, Senden rahmetini diliyorum. Rahmetinle muamele et ve kalbimi marifetinin nurlarıyla tenvîr buyur. Ya Erhamerrâhimîn! Sana büyük, en büyük, hoş, temiz, tertemiz, mukaddes, mübarek isminle teveccüh ediyor ve yine o ismin hakkı için dileklerimi arz ediyorum. Hayy u Kayyum, Aliyy ü Azîm, Zü’l-celâli ve’l-ikram Sensin. Her fiilinde medh u senaya layık da yalnız Sensin. Ne olur, yüzüme kerem ve ikramlarınla bak. Nihayetsiz fazl hazinelerinden büyük feyiz ve mevhibelerle beni de feyizyâb eyle. Hiç şüphesiz Senin ihsanlarına hudut yoktur. Nezdinden bir nefha-i ilahî ile bana da diriliş üfle. Muhakkak ki Sen her şeye kâdirsin.</p>
			<p class="a_Paragraf">Allahım! İşlerimde bana fereç ve mahreçler lutfeyle. Gayb hazinelerinden en güzel ve en bereketli rızıklarla beni de rızıklandır. Amellerimin en hayırlısını sonuncusu, günlerimin en hayırlısını Sana kavuştuğum gün eyle ve o gün benden hoşnut ol. Ey merhameti merhametlerin en hayırlısı olan Rabbim! Bir kez daha bildiğim yahut bilemediğim birbirinden güzel bütün isimlerini vesile ederek Sana teveccühte bulunuyorum. </p>
			<p class="a_Paragraf"><span class="bold_E">Allah</span> ismi Sana has bir ism-i zât ve alemdir. Küllî ve umumî rahmet sahibi <span class="bold_E">Rahmân</span>.. donanım, konum ve liyakate göre bol bol merhamet eden <span class="bold_E">Rahîm</span>.. her şey ve herkesin üzerinde tasarruf sahibi <span class="bold_E">Melik</span>.. Zâtında mukaddes ve münezzeh, fiillerinde mutahhir ve munazzif <span class="bold_E">Kuddûs</span>.. ayıplardan sâlim ve herkes için selâmet kaynağı <span class="bold_E">Selâm</span>.. Kendi rubûbiyetinin şahidi ve herkese güven vaadeden <span class="bold_E">Mü’min</span>.. herkesi ve her şeyi her an görüp gözeten <span class="bold_E">Müheymin</span>.. eşi, benzeri olmayan yegâne gâlip ve <span class="bold_E">Azîz</span>.. elin ulaşmadığı, gücün yetmediği hâkim-i mutlak bir <span class="bold_E">Cebbâr</span>.. ululuk, Zâtının lazımı bir ulu <span class="bold_E">Mütekebbir</span>.. zâhir-bâtın her şeyi yaratan <span class="bold_E">Hâlık</span>.. örneği kendine ait, her şeyi kusursuz var ve inşâ eden <span class="bold_E">Bâri’</span>.. şekil ve sûret veren <span class="bold_E">Musavvir</span>.. her türlü günah ve hataları yarlığayan <span class="bold_E">Ğaffâr</span>.. her şeyi Kendi iradesine râm eden <span class="bold_E">Kahhâr</span>.. karşılıksız bol bol hibede bulunan <span class="bold_E">Vehhâb</span>.. her ihtiyaç sahibini ihtiyacına göre rızıklandıran <span class="bold_E">Rezzâk</span>.. hayır kapılarını açan ve gâileleri savan <span class="bold_E">Fettâh</span>.. olmuş-olacak, cüz’î-küllî her şeyi bilen <span class="bold_E">Alîm</span>.. can alan, ruhları sıkan ve erzâkı kısan <span class="bold_E">Kâbıd(z)</span>.. genişletilecekleri genişleten, ruhlara inşirah veren, her şeyi bereketlendiren <span class="bold_E">Bâsıt</span>.. dünyada, ukbada istediğini alçaltan <span class="bold_E">Hâfıd(z)</span>.. burada ve ötede dilediğini yükselten <span class="bold_E">Râfi’</span>.. dilediğini azîz kılan ve şereflendiren <span class="bold_E">Muizz</span>.. istediğini zelîl ve rüsvay hâle getiren <span class="bold_E">Müzill</span>.. gizli-açık her şeyi duyan ve itibara alan <span class="bold_E">Semî’</span>.. her şeyi Zâtına mahsus basarla gören <span class="bold_E">Basîr</span>.. dilediği gibi hüküm veren biricik hüküm sahibi <span class="bold_E">Hakem</span>.. her icraatında adl ü istikameti takip eden <span class="bold_E">Adl</span>.. en ince noktalara kadar ihtiyaçları gören, gözeten <span class="bold_E">Latîf</span>.. herkesten ve her şeyden haberdar <span class="bold_E">Habîr</span>.. suçluyu hemen cezalandırmayıp düşünme mühleti veren <span class="bold_E">Halîm</span>.. en büyük ve ulu, <span class="bold_E">Azîm</span>.. dilediği günahları bağışlayan <span class="bold_E">Ğafûr</span>.. şükredeni mukabelesiz bırakmayan ihsan sahibi <span class="bold_E">Şekûr</span>.. kadri yüce, şanı yüksek, müteâl <span class="bold_E">Aliyy</span>.. idrakin ihata edemeyeceği, ululardan ulu <span class="bold_E">Kebîr</span>.. arz u sema ve içindekileri koruyup muhafaza eden <span class="bold_E">Hafîz</span>.. gıda veren, bakıp koruyan <span class="bold_E">Mukît</span>.. her şeye yeten ve herkesin hesabını görecek olan <span class="bold_E">Hasîb</span>.. nefislerde ürperti ve haşyet hâsıl eden <span class="bold_E">Celîl</span>.. güzellerden güzel <span class="bold_E">Cemîl</span>.. iyilik ve ihsanı bol keremkânî <span class="bold_E">Kerîm</span>.. zâhir-bâtın her şeyi görüp kontrol eden <span class="bold_E">Rakîb</span>.. dualara icabet eden ve isteklere mukabelede bulunan <span class="bold_E">Mücîb</span>.. ilm ü rahmetiyle her şeyi kuşatan ve her şeyiyle nâmütenâhî olan <span class="bold_E">Vâsi’</span>.. her şeyi yerli yerinde vaz’eden <span class="bold_E">Hakîm</span>.. bazı kullarını muhabbete mazhar kılan <span class="bold_E">Vedûd</span>.. zâtî şan ve şeref sahibi <span class="bold_E">Mecîd</span>.. ölümden sonra dirilten ve diriliş erleri gönderen <span class="bold_E">Bâis</span>.. her şeyi ra’ye’l-ayn bilen <span class="bold_E">Şehîd</span>.. varlığı kendinden ve değişmeyen bir zât olan <span class="bold_E">Hakk</span>.. güvenilip dayanılan ve Kendisine itimat edilen <span class="bold_E">Vekîl</span>.. dilediğini dilediği gibi icrâ eden kuvvet sahibi <span class="bold_E">Kaviyy</span>.. kudret-i kâhire sahibi <span class="bold_E">Metîn</span>.. dost ve yardımcı <span class="bold_E">Veliyy</span>.. herkesin hamd ü senasının biricik mercii <span class="bold_E">Hamîd</span>.. her işi ve davranışı sayıp dökecek olan <span class="bold_E">Muhsî</span>.. her şeyi ilk yaratan <span class="bold_E">Mübdi’</span>.. hayattan sonra ölümü, ölümden sonra da hayatı geri veren <span class="bold_E">Muîd</span>.. maddî-manevî hayat veren <span class="bold_E">Muhyî</span>.. verdiği hayatı alıp öldüren <span class="bold_E">Mümît</span>.. hayatı Kendinden, ebedî <span class="bold_E">Hayy</span>.. Kendi Kendine kâim, <span class="bold_E">Kayyûm</span>.. aczi söz konusu olmayan kâdir u kâhir <span class="bold_E">Vâcid</span>.. mutlak fazl ve şeref sahibi <span class="bold_E">Mâcid</span>.. nazîri, veziri, dengi, benzeri olmayan bir yektâ <span class="bold_E">Vâhid</span>.. ikincisi olmayan tek, <span class="bold_E">Ehad</span>.. herkesin muhtaç olduğu müstağnî <span class="bold_E">Samed</span>.. her şeye gücü yeten <span class="bold_E">Kâdir</span>.. dilediklerini kahreden <span class="bold_E">Kâhir</span>.. mutlak iktidar sahibi <span class="bold_E">Muktedir</span>.. öne alan, öne çıkaran <span class="bold_E">Mukaddim</span>.. geriye bırakan <span class="bold_E">Muahhir</span>.. varlığının başlangıcı olmayan ezelî, <span class="bold_E">Evvel</span>.. varlığının sonu olmayan ebedî, <span class="bold_E">Âhir</span>.. âyât ve âsârıyla apaçık <span class="bold_E">Zâhir</span>.. Zât’ı, hakikatiyle ihata edilmeyen <span class="bold_E">Bâtın</span>.. kâinatları idare eden, her şeyi gözeten <span class="bold_E">Vâlî</span>.. her türlü noksanlıktan müberrâ bir ulu, <span class="bold_E">Müteâl</span>.. durumuna göre herkese iyilikte bulunan <span class="bold_E">Berr</span>.. tevbeye sevk eden ve tevbeleri kabul buyuran <span class="bold_E">Tevvâb</span>.. suçluları tecziye eden <span class="bold_E">Müntakim</span>.. günahları silip süpüren, seyyiâtı hasenâta çeviren <span class="bold_E">Afüvv</span>.. fenalıklara karşı kullarına müşfik olan <span class="bold_E">Raûf</span>.. mülkün tek sahibi olan <span class="bold_E">Mâlikü’l-mülk</span>.. sonsuz celâlle ikram ve cemâli cem’ eden <span class="bold_E">Zü’l-celâli ve’l-ikram</span>.. terbiyenin bütün levâzımını câmi’ şekilde terbiye eden <span class="bold_E">Rabb</span>.. her hükmünde âdil olan <span class="bold_E">Muksit</span>.. zâtında her türlü kemâlâtı câmi’ ve herkesi toplayıp bir araya getiren <span class="bold_E">Câmi’</span>.. kimseye muhtaç olmayan <span class="bold_E">Ğaniyy</span>.. zenginlik bahşeden ve gönülleri zengin kılan <span class="bold_E">Muğnî</span>.. dilediği şeyleri veren <span class="bold_E">Mu’tî.. </span>istemediği şeyleri vermeyen <span class="bold_E">Mâni’</span>.. sebebiyet verenlere göre zararları yaratan <span class="bold_E">D(z)ârr</span>.. faydalı şeyler veren <span class="bold_E">Nâfi’</span>.. her şeyin biricik ışık kaynağı <span class="bold_E">Nur</span>.. hidayete erdiren ve gönülleri hidayete açan <span class="bold_E">Hâdî</span>.. eşi-benzeri olmayan şeyler yaratan <span class="bold_E">Bedî’</span>.. Kendisi için fenâ söz konusu olmayan <span class="bold_E">Bâkî</span>.. dilediğine dilediğini temlik eden gerçek sahip, <span class="bold_E">Vâris</span>.. doğru noktaya ulaştıran <span class="bold_E">Reşîd</span>.. yakışıksız şeylere hüsn-ü muamelede bulunan <span class="bold_E">Sabûr</span> yalnız Sensin.</p>
			<p class="a_Paragraf">Sübhansın ya Rab! Yüce Zâtın yaratılmış herhangi bir şeye benzemekten münezzehtir. Her türlü noksandan müberrâ ve muallâ ve her türlü iyilik ve ihsanla muttasıfsın.</p>
			<p class="a_Paragraf">Sübhansın; sıfatların da başkalarının sıfatlarına benzemez.</p>
			<p class="a_Paragraf">Sübhansın; varlık sahasındaki bütün her şey Senin rubûbiyetine delildir.</p>
			<p class="a_Paragraf">Sübhansın; teksin ve Senin tekliğin bir sayı tekliği değildir.</p>
			<p class="a_Paragraf">Sübhansın; mevcûd-u hakîkî yalnız Sensin ve mevcûdiyetin bir illete bağlı değildir.</p>
			<p class="a_Paragraf">Sübhansın; iyilikle marufsun.</p>
			<p class="a_Paragraf">Sübhansın; ihsanla mevsufsun.</p>
			<p class="a_Paragraf">Sübhansın; iyiliğinin hududu yoktur.</p>
			<p class="a_Paragraf">Sübhansın; ihsanlarına nihayet yoktur.</p>
			<p class="a_Paragraf">Sübhansın; Evvelsin; Senin için bir başlangıç düşünülemez. Âhirsin; Senin için bir son da söz konusu olamaz.</p>
			<p class="a_Paragraf">Sübhansın; hiç kimse Sana çoluk-çocuk isnadında bulunma gibi bir densizlik yapamaz.</p>
			<p class="a_Paragraf">Sübhansın; ne uzayan vakitler Sana yardımcı olur, ne de akıp geçen zaman Sende yorgunluk meydana getirir.</p>
			<p class="a_Paragraf">Ey bütün mahlûkat azameti tahtında ve her emri “kâf” ile “nun”<span class="Footnote_E"><a class="_idFootnoteLink" href="#footnote-288-19" id="footnote-288-19-backlink">19</a></span> arasında olan Rabbim, Sübhansın.</p>
			<p class="a_Paragraf">Ey zikriyle ihlas sahiplerinin ünsiyete erdiği Rabbim, Sübhansın.</p>
			<p class="a_Paragraf">Ey kulluk yolunun yolcularını sırat-ı müstakîme erdiren Rabbim, Sübhansın.</p>
			<p class="a_Paragraf">Hayatını Allah sevgisi yörüngeli sürdürenlere Cennet’i helal kılan Rabbim, Sübhansın.</p>
			<p class="a_Paragraf">Zifiri karanlık gecede siyah karıncanın ayak hareketlerini gören Allahım, Sübhansın.</p>
			<p class="a_Paragraf">İlm-i ezelîsi ile bütün mahlûkatının alıp verdiği nefeslerin sayısını bilen Rabbim, Sübhansın.</p>
			<p class="a_Paragraf">Kuşların, yuvalarında Kendisini tesbih ettiği Rabbim, Sübhansın.</p>
			<p class="a_Paragraf">Vahşî hayvanların ıssız yerlerde Zâtını yücelttiği Allahım, Sübhansın.</p>
			<p class="a_Paragraf">Kullarının açık ve gizli hep Kendisini tesbihte bulunduğu Allahım, Sübhansın.</p>
			<p class="a_Paragraf">Müminlerin işlerini inayet ve nusretiyle çepeçevre saran Rabbim, Sübhansın.</p>
			<p class="a_Paragraf">Sübhansın Rabbim, titreyen kalbler ancak Senin zikrinle itminan bulur ve zararlardan kurtulur.</p>
			<p class="a_Paragraf">Sübhansın ey <span class="italik_E">“(varlığının ve kudretinin) delillerinden biri de göklerin ve yerin, Kendisinin emri ile ayakta durmaları”</span> olan Rabbim!</p>
			<p class="a_Paragraf">Sübhansın ey <span class="italik_E">“Her şeyi ilmiyle kuşatan”</span> Allahım!</p>
			<p class="a_Paragraf">Kerem ve hilmiyle günahkâr kullarının günahlarını yarlığayan Rabbim, Sübhansın.</p>
			<p class="a_Paragraf">Zât-ı Ecell ü A’lâ’sı hakkında, <span class="italik_E">“Onun benzeri hiçbir şey yoktur. O, her şeyi hakkıyla işitir ve bilir.” </span>ferman buyuran Allahım, Sübhansın.</p>
			<p class="a_Paragraf">Allahım! En güzel dost ve yardımcı Sensin; dilediğin her şeyi gerçekleştirmeye de muktedirsin; kötülüklere karşı dilediğin keyfiyette biz kullarına da inayet buyur.</p>
			<p class="a_Paragraf">Sübhansın Allahım; Seni, Senin senâ ettiğin ölçüde asla senâ edemem. Koruyup kollaman pek kavî, tutup kaldırman da pek yüksektir. Kudretinle dilediğini gerçekleştirir ve izzetinle dilediğin şekilde hükmedersin. Hayy u Kayyum Sen, gökleri ve yeri eşsiz surette yaratan Sen, Mâlikü’l-Mülk Sen, celâl ve ikram sahibi de Sensin. Rahmetine iltica ediyor, azabından Sana sığınıyoruz.</p>
			<p class="a_Paragraf">Ey yardım dileyenlerin imdadına koşan Rabbimiz, bize de inayet elini uzat. Senden başka ilah yoktur. Rahmet Peygamberi, Efendimiz Hazreti Muhammed’in <span class="_aleyhisselam-_E _idGenCharOverride-1">(sallallahu aleyhi ve sellem)</span> yüce makamı hakkı için bize de yardım et.</p>
			<p class="a_Paragraf">Ey Rahman ve Rahîm, ey <span class="italik_E">“doğurmak ve doğurulmak, Kendisine bir şey denk olmak”</span> gibi hususlardan münezzeh, müberrâ, mukaddes ve muallâ olan Allahım! Göklerde ve yerde en yüce sıfatlar Sana aittir. Azîz ü Hakîm Sensin. Mislin yoktur ve Sen her şeyi duyar ve görürsün. Evvel Sen, Âhir Sen, Zâhir Sen, Bâtın Sen ve her şeyi bilen de yalnız Sensin. Biz Allah’a iman ettik. İbrahim, İsmaîl, İshak, Yakub ve onun torunlarına indirilene, yine Mûsa ve İsa’ya (Allah’ın salât ü selâmı Efendimiz’in ve onların hepsinin üzerine olsun), hulasa bütün peygamberlere Rabbileri tarafından verilen kitaplara iman ettik. O nebîler arasında asla bir ayrım yapmayız. Biz yalnız O Allah’a teslim olan Müslümanlarız. <span class="italik_E">“Rabbimiz, indirdiğin kitaba iman edip Elçinin yolunu tuttuk. Sen de bizi, Senin birliğini ve nebîlerini tanıyan şahitlerle birlikte yaz.”</span> Allah’a, meleklerine, kitaplarına, elçilerine, hayrı ve şerri ile kadere iman ettik.</p>
			<p class="a_Paragraf">Gizliyi, gizlinin de gizlisini bilen, arz ve semayı ayakta tutan, devam ve bekâ sahibi Allahım! Sana, esmâ-i hüsna ve sıfât-ı ulyâna, Zâtının ululuğu, celâl-i vechin, azamet ve saltanatın, sıfatların, rubûbiyetin ve yüce ilmin nasıl iktiza ediyorsa öylece iman ediyoruz. </p>
			<p class="a_Paragraf">Allahım! Biz Senin aciz, noksan, kusurlu, sürçmemek ve düşüp kaymamak için her zaman inayetine muhtaç kapının boynu tasmalı kullarınız. Söz, fiil ve amellerimizde her zaman itaat içerisinde olmaya çalışırız.</p>
			<p class="a_Paragraf"><span class="italik_E">“Öyleyse artık şu gerçeği bilin ki Allah yüceler yücesidir. Gerçek hükümran O’dur. O’ndan başka ilah yoktur. Pek değerli arşın Rabbidir.”</span> <span class="italik_E">“O, müşriklerin Kendisine isnat ettikleri bu gibi nitelendirmelerden münezzehtir, yücedir. Gökleri ve yeri yoktan var eden O’dur. O’nun nasıl çocuğu olabilir ki, Kendisinin eşi de yoktur. Gerçek şu ki: her şey O’nun mahlûkudur ve O her şeyi hakkıyla bilir. Rabbiniz Allah, işte bu vasıflara sahip olan Yüce Zâttır. O’ndan başka ilah yoktur. Her şeyi yaratan O’dur. O hâlde yalnız O’na ibadet edin. Her şeyin yönetimi O’nun elindedir. Gözler O’na erişemez. O’nun ilmi ise bütün gözleri ihata eder. (Gözlerin görmediği her şeye nüfuz eden, her şeyden haberdar olan) latîf ve habîr O’dur.” </span>Bizi de âyât-ı kerîmelerinde ferman buyurduğun bu hakikatlerle dirilt; onların gereklerini ifaya muvaffak kıl; o hakikatler üzerine sâbit-kadem eyle ve yine onlarla haşret ey Âlemlerin Rabbi olan Allahım! Evvel Sensin; Senden önce hiçbir şey yoktu. Âhir Sensin; fenâ ve ademden münezzehsin; nihayette bütün varlık fenâ bulacak ve yine bir tek Sen kalacaksın. Zâhir Sensin; Senden daha vâzıh, ayan-beyan bir hakikat yoktur. Her şeyin ötesinde, ötelerin de ötesinde kâinat ve hâdiselerin biricik mercii Bâtın da yine Sensin. Nuru’l-envâr, Âlimü’l-esrâr, Müdebbiru’l-leyli ve’n-nehâr, Mâlik ü Azîz, Ğaffâr u Kahhâr, Rahman u Rahîm, Vedûd ü Vehhâb, Mukallibü’l-Kulûb, Allâmü’l-Ğuyûb, Ğaffâru’z-zünûb, Settâru’l-uyûb, Keşşâfu’l-Kürûb, Habîb-i küll-i mahbûb ve bütün matlupların ötesinde nihâî Matlup yalnız Sensin. Ya Erhamerrâhimîn! Şanın hakkı için Senden dileniyorum, ne olur, rahmet, fazl, kerem, cömertlik ve cemâl kapılarınla arama bir perde ve örtü koyma.</p>
			<p class="a_Paragraf">Allahım! Bizim efendimiz, Senin de kulun, elçin, habîbin, sadık ve emîn resûlün, hak yolunu açıp şehrah eyleyen kâmil-i mükemmel son nebî Hazreti Muhammed’e salât ve selâm eyle. Cennet’te, O Habîb-i Huda’ya, (Benim için Allah’tan vesileyi dileyin, çünkü o Cennet’te bir makamdır ki, ona Allah’ın kullarından sadece birisi nâil olabilir. Umarım ki, o kul ben olayım. Öyle ise benim için vesileyi her kim Allah’tan dilerse şefaati hak eder) niyazındaki vesîleyi, yine en üstün mertebelerden biri olan fazileti ve en yüksek dereceleri ver. Yine O’na vaad etmiş olduğun makam-ı mahmudu, havzı ve livâ-ı hamdi lutfet; Sen, hiç şüphesiz, vaadine muhalefet etmezsin. O Senin sevip seçtiğin Habîb-i Mücteba, şefaat yetkisi verip hoşnut olduğun Şefî-i Murtaza, elçi yapıp saflardan saf hâle getirdiğin Resûl-i Mustafa ve insanlığın en hayırlısı kıldığın Nebiy-yi Münteka’dır. Allahım Nâm-ı Celîlin yeryüzündeki bütün gönüllerde duyulacağı zamana kadar, O Habîb-i Edîb’ine ve âl ü ashâbına her an salât ü selâm ve bereket ihsan eyle!</p>
			<p class="a_Paragraf">Allahım! İnsanlık âleminin en şereflisi.. bütün iman hakikatlerinin buluşma noktası.. ihsan tecellîlerinin mukaddes mahalli.. Rahmanî sırların merkezi.. memleket-i Rabbaniyenin müzeyyen yıldızı.. nebîler gerdanlığının ortasındaki şâşâlı mücevheri.. peygamberler ordusunun seraskeri.. mükerrem elçiler kervanının yanıltmaz rehberi.. topyekün insanlığın medâr-ı şerefi.. izzet sancağının sancaktarı.. şan u şeref dizginlerinin zimamdarı.. ezel sırlarının şahidi.. sâbikûn-u evvelînin nurlarının müşahidi.. evveliyet lisanının tercümanı.. ilim, hilim ve hikmetin menbaı.. cüz’î ve küllî bütün nurların mazharı.. arz ve semadakilerin gözdesi.. iki cihanın ruhu.. dünya ve âhiret âlemlerinin yanılmaz ve yanıltmaz rehberi.. ubûdiyet erlerinin zirvesi.. seçkin konumların müşahhas ahlâkı.. hillet ve hullet makamlarının müstesna mümessili.. Habîb-i Ekrem.. Resûl-i Muazzam.. Nebiy-yi Muhteşem Efendimiz Muhammed ibn Abdülmuttalib’e, diğer enbiya ve mürselîne, melâike-i mukarrebîne, bütün ehl-i taata ve gökler ve yerlerdeki salih kullarının hepsine, en faziletli salavât, en müzekkâ tahiyyât ve hem fazilet hem de adet bakımından en yüksek berekât ile; zâkirler Seni zikrettikleri, gafiller de gaflet içinde bocalayıp durdukları sürece salât ü selâm eyle. Çok salât ü selâmlarla, milyonlar ve onun katı salât ve selâmlarla, her an onlara salât ve selâm eyle ey Âlemlerin Rabbi Allahım!</p>
			<p class="a_Paragraf">Allahım! Rahmetini, merhametini, bereketini, fazlını, tahiyyâtını, nimetlerini, re’fet ve selâmını Seyyidü’l-Mürselîn, Hâtemü’n-Nebiyyîn, İmamü’l-Müttakîn, gökçek yüz ve parlak nâsiyelerin eşsiz Rehberi, kıyamet günü abdest uzuvları nurlu olanların önderi, bütün mahlûkatın en faziletlisi, Senin abdin, habîbin ve resûlün, hayır ve iyiliğin kılavuzu, rahmetin elçisi, ümmetinin şefaatçisi, Efendimiz Hazreti Muhammed üzerine eyle. O’nu, öncekilerin ve sonrakilerin gıpta ile baktığı Makam-ı Mahmud’a eriştir. Ya Erhamerrahimîn! Zâkirler zikr ile mutmain olduğu, gafiller de gafletle bocaladığı sürece, mahlûkatın sayısınca ve hoşnutluğun miktarınca, Seyyidina İbrahim peygambere ve âline salât ü selâm ve bereket ihsan ettiğin gibi, Efendimiz Hazreti Muhammed ve âline de salât, selâm ve bereket ihsan eyle. Yarattıkların içerisinde kim en hayırlı şeyi Senden dilemişse onu Efendimiz’e ihsan et. Kıyamet gününe kadar da yine Dergâh-ı İzzetinden en hayırlı ne istenilecekse, onu da Habîb-i Edîbine lutfet. O’nun şefaat-i kübrasını kabul buyur ve yüksek derecelerini daha da yükselt. Hazreti İbrahim ve Mûsa’ya <span class="_aleyhisselam-_E _idGenCharOverride-1">(ala nebiyyina ve aleyhimesselâm)</span> verdiğin gibi, âhirette ve dünyada talep ettiklerini O’na da ver. Ey Efendimiz Hazreti Muhammed’in ve ehl-i beytinin Rabbi! O Efendiler Efendisi’ne salât ü selâm eyle. Bize de, O’na layık ameller işlemeyi müyesser kıl ve layık gördüklerini bizden kabul buyur. Bizim salât ü selâmlarımızın, bizi güzelliklere eriştirmesine karşılık kendisine şükranda bulunmamız lazım geldiğinden ve bunun hakkını ödeyebilmekten aciz olduğumuza binaen, ya Rabbi, bu nimetin hakkından Sen gel ve Efendimize her ne suretle mükâfat yapılmak icap ederse lütfen bizim tarafımızdan onu yapıver. Cennet’te vesileyi, derece-i âliyeyi, vaad buyurmuş olduğun makam-ı mahmud’u, havzı ve sancağı O’na ihsan et. Bunları O’na vaadeden Sensin ve Sen katiyen vaadinden dönmezsin. </p>
			<p class="a_Paragraf">Ya Erhamerrâhimîn! Efendimiz Hazreti Muhammed’e, hane halkına, ashâbına, evladına, ezvâcına, ehl-i beytine, yardımcılarına, mümin akrabalarına, ensârına, tarafında olanlara, ittiba edenlere, sevenlerine, muhacirîne, O’ndan yana çıkanlara, zürriyetine, ümmetine ve onlarla beraber bize, gökleri ve yeri dolduracak kadar, Senin kadîm mülkünde şimdiye kadar olmuş ve bundan sonra olacak ne varsa hepsinin sayısınca ve onların da katları sayısınca, ezelden ebede kadar her an salât ve selâm eyle. </p>
			<p class="a_Paragraf">Ey Merhametlilerin En Merhametlisi! Senin rahmet peygamberin Efendimiz Hazreti Muhammed’e ve bütün ashâbına evvel ve âhir, açık ve gizli hep salât ve selâm eyle. O salât ü selâmla da bu aciz kulunun başındaki düğümleri çöz.. sıkıntılarını gider.. içine düştüğü yalnızlık girdabından kurtar ve ihtiyaçlarını is’af buyur. İbrahim nebî ve hane halkına salât ü salam ettiğin gibi, efendimiz Hazreti Muhammed ve ehline de salât ve selâm eyle. Muhakkak ki, Sen her türlü hamd ü senaya layık ve şanı yücelerden yücesin.</p>
			<p class="a_Paragraf">Allahım! Hazreti İbrahim’e ve aile efradına Rahmaniyetinle muamele ettiğin gibi, Hazreti Ruh-u Seyyidi’l-Enam <span class="_aleyhisselam-_E _idGenCharOverride-1">(aleyhi elfü elfi salâtin ve selâm)</span> Efendimiz’e ve ehline de Rahmaniyetinle muamele et. Yine İbrahim nebîne ve ailesine Rahîmiyetin ile teveccüh buyurduğun gibi, Beşerin İftihar Tablosu Efendimiz’e ve ailesine de Rahîmiyetinle teveccüh buyur. Hazreti İbrahim ve âline selâm ve esenlikle ihsanda bulunduğun gibi, zikredenler zikrettiği, kendini gaflete salanlar da o gafletlerinde kaldığı sürece Allahım, yarattıkların sayısınca, hoşnutluğun miktarınca, arşın ağırlığınca ve kelimelerini yazan mürekkepler kadar ve bunların milyon katlarıyla Efendimiz Hazreti Muhammed ve âline de selâm ve esenlikle ihsanda bulun. </p>
			<p class="a_Paragraf">Ya Rab! Dergâh-ı İzzetine rahmet, re’fet ve merhamet Peygamberi Efendimiz Hazreti Muhammed’in şanını şefaatçi kabul ederek teveccühte bulunuyorum. O, bütün yaratılmışların en hayırlısı olan Nebiy-yi Mükerrem Efendimiz’e, âl ü ashâbına salât, selâm ve bereket lutfet. O’nun hürmetine, benim ve kadın-erkek topyekün müminlerin ve Müslümanların günahlarımızı mağfiret buyur. <span class="italik_E">“Şüphesiz Senin gücün her şeye yeter.”</span> hakikatinin esintileriyle beni de ferahlandır. Nihayetsiz mevhibelerinden ve muazzam fazl u ihsan hazinelerinden beni de feyizlendir. İşlerimde birbirinden güzel çıkış yolları lutfeyle. Gayb hazinelerinden güzel, geniş ve bereketli rızıklarla beni de rızıklandır. En güzel amellerimi sonuncuları ve en hayırlı günlerimi Sana kavuşacağım günler eyle. Ey merhameti sonsuz Rabbim! O gün, ne olur, bu kulundan razı ve hoşnut ol.</p>
			<p class="a_Paragraf">Allahım! İznine sığınarak Resûl-ü Kibriya’na da, “Ey rahmet peygamberi Efendim, Senin isminle Rabbim’e yöneldim ve ihtiyaçlarımı gidermesini diledim.” diyerek seslenmek isterim. </p>
			<p class="a_Paragraf">Allahım! Senin merhametine hudut yoktur; o şanı yüce elçini hakkımda şefaatçi eyle. O’nun hakkı için bana merhamet et, ihtiyaçlarımı karşıla, dualarımı kabul buyur ve istediklerim hususunda fazl u ihsanda bulun. </p>
			<p class="a_Paragraf">Ey bütün kâinatın Rabbi, mukaddes kitapların Sahibi, hesabı çabuk olan, dualara icabette bulunan, ey Rahîm, Karîb, Mücîb, Hannân, Mennân, ey semaları ve arzı eşsiz şekilde yaratan, ey Mâlikü’l-Mülk, zü’l-Celâli ve’l-İkram, ey Hayy ve ey Kayyum Allahım! Ulvî sıfatların, tastamam kelimelerin, münzel kitabın, Muhammed <span class="_aleyhisselam-_E _idGenCharOverride-1">(sallallahu aleyhi ve sellem)</span> Resûlün hakkı için Senden diliyoruz: <span class="italik_E">“Bize hem dünyada hem de âhirette güzellikler ihsan eyle ve bizi Cehennem azabından koru.”</span> Allahım! Bize hidayet, takva hissi, iffet ve gönül tokluğu ver.</p>
			<p class="a_Paragraf">Allahım, cahillikten ve belalardan sana sığınıyorum.</p>
			<p class="a_Paragraf">Allahım! Gurbetin tasa ve kederinden, uyuşukluktan, Senin sevmemenden, yüzüme bakmamandan, reddetmenden, cismaniyetin perdelerine takılıp da Senden uzak düşmekten, mekr-i İlahîye maruz kalmaktan, altından kalkamayacağım iptilalarla imtihan edilmekten, her türlü elem ve hüzünden, acizlik yaşamaktan, tembellikten, korkaklıktan, cimrilikten, borç altında ezilmekten, insanların kahrına uğramaktan, Hak kapısından uzaklığın hicranını yaşamaktan, cefa çekmekten, huzur-u İlahîde yüzüme bakılmamasından, teker teker bunların hepsinden Senin yüce dergâhına sığınıyorum.</p>
			<p class="a_Paragraf">Yüce Yaratıcının ismi anılınca daha korkulacak hiçbir şey kalmaz; zira mahlûkatından ne birinin ne de hepsinin gücü O’nun gücünden fazla değildir. O, “Lâ havle velâ kuvvete illa billah” kenzinin sahibidir. O, ne dilerse o olur. Bütün nimetlerin yegâne kaynağı yine O’dur. Hayır ve güzellik adına ne varsa hepsi O’ndandır. Kötülükleri bertaraf edecek yegâne zât da O’dur. </p>
			<p class="a_Paragraf">Rahman ve Rahîm Allah’ın adıyla. <span class="italik_E">“De ki: Sabahın Rabbine sığınırım, yarattığı şeylerin şerrinden, karanlığı çöktüğü zaman gecenin şerrinden, düğümlere üfleyip büyü yapan büyücü kadınların şerrinden ve haset ettiği zaman hasetçinin şerrinden.”</span></p>
			<p class="a_Paragraf">Rahman ve Rahîm Allah’ın adıyla. <span class="italik_E">“De ki: İnsanların Rabbine, insanların yegâne Hükümdarına, insanların İlahına sığınırım. O sinsi şeytanın şerrinden. O ki insanların kalplerine vesvese verir. O şeytan, cinlerden de olur, insanlardan da.”</span></p>
			<p class="a_Paragraf"><span class="italik_E">“Rahman ve Rahîm Allah’ın adıyla. Bütün hamdler, övgüler Âlemlerin Rabbi Allah’adır. O Rahman’dır, Rahîm’dir. Din gününün, hesap gününün tek hâkimidir. (Haydi, öyleyse deyiniz): ‘Yalnız Sana ibadet eder, yalnız Senden medet umarız.’ Bizi doğru yola, Sana doğru varan yola ilet. Nimet ve lütfuna mazhar ettiklerinin yoluna ilet. Gazaba uğrayanların ve sapkınlarınkine değil.”</span></p>
			<p class="a_Paragraf">Rahman ve Rahîm Allah’ın adıyla. <span class="italik_E">“Elif, Lâm, Mîm. İşte Kitap! Şüphe yoktur O’nda. Rehberdir müttakîlere! O müttakiler ki gayb âlemine inanırlar. Namazlarını tam dikkatle îfâ ederler. Kendilerine ihsan ettiğimiz nimetlerden infakta bulunurlar. Hem Sana indirilen kitabı, hem de Senden önce indirilen kitapları tasdîk ederler. Ahirete de kesin olarak inanırlar. İşte bunlardır Rabbileri tarafından doğru yola ulaştırılanlar. Ve işte bunlardır felah bulanlar.”</span></p>
			<p class="Baslik_2" id="_idParaDest-145"><span class="bold_E">Abdülkâdir Geylânî Hazretlerinin <br/>Seher Vakti Duası</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">İlahî! Bütün mal ve mansıp sahipleri kapılarını sürmelediler. Senin yüce dergâhının kapısı ise bir dileği olanlara her zaman açıktır.</p>
			<p class="a_Paragraf">Ya Rabbî ve ya İlahî! Yıldızlar gaybûbet âlemine, gözler de uykuya daldılar. Sen ise, ey Rabbim, Hayy’sın, Kayyûm’sun; uykudan, uyuklamadan münezzeh ve müberrâsın.</p>
			<p class="a_Paragraf">Ya Rab! Gece, karanlığıyla mevcûdâtın üzerini örtünce döşekler de seriliverdi ve sevenler sevdikleriyle baş başa kaldılar. Sen, Senin yolunda, Sana ulaşma istikametinde cehd ü gayret içinde bulunanların biricik sevgilisi, (benim gibi) yalnızlık gurbetine maruz kalanların da yegâne enîsisin!</p>
			<p class="a_Paragraf">İlahî! Ulu dergâhına sığınan bu kimsesiz kulunu kapından kovacak olursan, ben gidip hangi kapıya iltica edebilirim? İlahî! Yakınlığından mahrum edersen beni, o zaman kimin yakınlığını umabilirim? İlahî! Şayet Sen bana azap etmeyi murad buyurursan, ben biliyorum ki, cezalandırılmaya fazlasıyla müstahakım. Fakat affınla sarıp sarmalarsan, yine biliyorum ki o da Senin lütuf ve keremindir. </p>
			<p class="a_Paragraf">Ya Seyyidî ve ya İlahî! Marifet erbabı kulların Seni bulduklarında Senden başka ne varsa hepsinden yüz çevirmişlerdir. Salih kulların Senin fazlınla necâta ermiş, taksîratı pek çok günahkârlar da “Tevbe, ya Rabbi!” deyip yine Senin kapına yönelmişlerdir.</p>
			<p class="a_Paragraf">Ey affı güzel Rabbim! Ne olur, affının serinliğini ve marifetinin halâvetini benim ruhuma da duyur ve beni onlarla doyur! Her ne kadar ben bunlara layık olmasam bile, haşyetle huzurunda iki büklüm olup ikâbından sakınılmaya layık olan da, mücrimlerin günahlarını bağışlama şanına yaraşan da yalnız Sensin!</p>
			<p class="Baslik_2" id="_idParaDest-146"><span class="bold_E">Abdülkâdir Geylânî Hazretlerinin <br/>Bir Münâcâtı</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Allahım! Hak ve hakikati görmeye, Hakk’ın kapısını bulmaya ve o kapının önünde durmaya muvaffak kılan hiç şüphesiz Sensin. Bu kulunu ayrıca Hakk’ın davetçisi ve dellâlı olmakla lütuflandıran da Sensin. Şimdi Sen, o davet ettiğim kullara vuslat nasip eder de, beni vuslattan men edersen, o zaman vay benim hâlime! Onlara ihsanda bulunur da, beni mahrum bırakırsan, o zaman esefler olsun hâl-i pürmelâlime! Onları kabul eder de, beni kovarsan yazıklar olsun benim acınacak zavallı hâlime.</p>
			<p class="a_Paragraf">Allahım! İzzet ve celâline kasem olsun ki, hizmetine ve huzurunda durmaya layık birisi olmadığımı çok iyi biliyorum. Kullarından gizli kalmış o kadar çok ayıbım var ki, o kusurlar yüzünden Senin sevgini hak etmediğimin de farkındayım. Lâkin ey Rabbim! Tutunacak bir delili ve ifade edecek bir mazereti olmayan, bununla beraber hatalarını telafi etmek isteyen, hem seyyidinden kaçmış hem de onun gazabından ve kovmasından endişe eden bir köleye düşen, bir vesile ve şefaatçi ile tekrar efendisine teveccühte bulunmak değil midir? İşte bu mülahazalarla Allahım, huzuruna bu kez de nezdinde şefaati makbul azîz kullarını vesile ederek geldim. Ne olur, kovulmaya müstehak olsam bile, kabul ettiğin kulların yüzü suyu hürmetine kapından uzaklaştırma. Mahrum bırakılmaya layık olsam bile, rahmetine mazhar kıldığın kulların hakkı için bana da merhamet eyle. Beni bir yay gibi eyleme ki, oku fırlatır da, ok bir türlü yerinden ayrılmaz. Başkalarının söküklerini tamir edip de, kendisi hep üryan duran bir iğne ya da kendini yakarak başkalarını aydınlatan bir mum gibi de eyleme. İlahî, -Sen en iyi bilirsin ki- ikramda bulunmak için evine davet ettiği misafirlerin içinde bulunan bir tufeylî ve bir miskini geri çevirmemek kerem sahibinin şanındandır. Sen Ekramülekramîn ve Erhamürrâhimînsin. Merhamet buyur ya Rahman, ya Erhamerrâhimîn!</p>
			<p class="Baslik_2" id="_idParaDest-147"><span class="bold_E">Gavs-ı A’zam Abdülkâdir Geylânî Hazretlerinin <br/>Salâtü’l-Kibrîti’l-Ahmer</span> <span class="bold_E">İsimli Salât ü Selâmı</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Allahım! İnsanlık âleminin en şereflisi.. bütün iman hakikatlerinin madeni.. ihsan tecellîlerinin mukaddes mahalli.. Rahmanî sırların merkezi.. nebîler gerdanlığının şâşâlı incisi.. peygamberler ordusunun seraskeri.. mükerrem elçiler kervanının yanıltmaz rehberi.. topyekün insanlığın en faziletlisi.. izzet sancağının sancaktarı.. şan u şeref dizginlerinin zimamdarı.. ezel sırlarının şahidi.. sâbikûn u evvelîn nurlarının müşahidi.. evveliyet lisanının tercümanı.. ilim, hilim ve hikmetin menbaı.. cüz’î ve küllî bütün nurların mazharı.. arz u semanın matmah-ı nazarı.. iki cihanın ruhu.. dünya ve âhiret âlemlerinin yanılmaz ve yanıltmaz rehberi.. ubûdiyet erlerinin zirvesi.. seçkin mevkîlerin müşahhas ahlâkı.. Halîl-i A’zam.. Habîb-i Ekrem.. en yüksek mertebe ve makamların kahramanı.. en vâzıh burhan ve delillerle müeyyed.. düşmanlarının sinelerine korku salmak gibi nice mucizelerle inayete mazhar.. şerefi müsellem ebedî cevher.. müstesna konumu taayyünle çizilmiş sonsuz nur.. Efendimiz ve Peygamberimiz Hazreti Muhammed <span class="_aleyhisselam-_E _idGenCharOverride-1">(sallallahu aleyhi ve sellem)</span>.. îcad ve vücûdun övülmüşü.. şâhid ve meşhûdun fatihi.. müşahede ve şühûdun hazreti.. her şeyin nuru ve hidayeti.. kendisiyle sırların açıldığı ve âleme nurların saçıldığı her sırrın sırrı ve zirvesi.. bâtın, nur ve zâhirin de sırrı.. seyyid.. kâmil.. fatih.. hâtim.. evvel.. âhir.. bâtın.. zâhir.. insanların kıyametten evvel ondan başka nebî görmeyecekleri son elçi.. emreden.. nehyeden.. doğruya irşad eden.. yardımda bulunan.. sabreden.. şükreden.. kulluk ve zikirde bulunan.. küfrü mahveden.. şanı yüce.. izzeti yüksek.. senaya layık.. mü’min.. âbid.. mütevekkil.. zâhid.. kâim.. tâbî’.. şâhid.. velî.. hamîd.. mutlak hakikati arayanların kesin delil ve dayanağı burhan.. hüccet.. kendisine itaat edilen ve kendisi seçilmiş olan.. hudû ve huşû sahibi.. iyilik ve yardım kahramanı.. apaçık gerçek.. Tâhâ.. Yâsîn.. Müzzemmil.. Müddessir.. Peygamberlerin Efendisi.. Müttakîlerin İmamı.. son nebî.. Âlemlerin Rabbinin Habîbi.. Nebiy-yi Mustafa.. Resûl-i Mücteba.. hüküm veren.. adaletle davranan.. işlerini hikmetle yürüten.. bilen.. re’fet ve merhamet sahibi.. Hakk’ın taayyünle belirlediği sonsuz nur.. ve sırat-ı müstakîmin ta kendisi Efendimiz Hazreti Muhammed’e en faziletli salavât, en müzekkâ tahiyyât ve hem fazilet hem de adet bakımından en yüksek berekât ile salât ü selâm eyle. </p>
			<p class="a_Paragraf">Allahım! Durulardan duru kulun, elçin, halîlin ve dostun, delîlin ve dellâlın, yakınlardan yakının, gözden, hazinen, seçkin kulun, matmah-ı nazarın, her türlü hayrın imam ve rehberi, Nebiy-yi Ümmî, Kureşî, Hâşimî, Ebtahî, Mekkî, Medenî, Tihâmî, şâhid, meşhûd, Hakk’ın en yakın dostu, saîd, mes’ûd, habîb, şefaatçi, asalet ve şeref sahibi, şanı yüce, gökçek yüzlü, melahat sahibi, eşsiz ve benzersiz, dinin müjdeleyici ve uyarıcı mübelliği, şefkatli, halim, cömert, kerîm, güzel ve hoş, mübarek, sağlam, muhkem, nüfuz ve itibar sahibi, sâdık u masdûk, emîn; Senin izninle kullarını Sana çağıran davetçi, elindeki aydınlatıcı lamba ile bütün hakikatleri hüccetleriyle ortaya koyan ve konumu itibariyle topyekün mahlûkatın fevkinde bulunan kulun ve elçin Hazreti Muhammed’dir. <span class="_aleyhisselam-_E _idGenCharOverride-1">(sallallahu aleyhi ve sellem)</span></p>
			<p class="a_Paragraf">Sen onu habibin kıldın.. sırdaş edindin.. bütün varlığa nezaretçi ve müşahid eyledin.. risalet, yol gösterme, müjdeleme, uyarma ve nübüvvet halkasını onunla mühürledin.. düşmanlarının kalblerine uzaktan korku salmak suretiyle onu teyid buyurdun.. bulutları mübarek başında bir şemsiye gibi gezdirdin.. onun hatırına Güneş’in akışını değiştirdin.. Ay’ı ortadan ikiye ayırdın.. bir mucize eseri olarak keler, ceylan, kurt, kuru hurma kütüğü, keçi budu, deve, dağ, taş ve ağacı onunla konuşturdun.. parmaklarının arasından mâ-i zülâl fışkırttın.. kuraklık ve yokluk yıllarında duasıyla sağanak sağanak yağmur indirdin ve onunla düz ve engebeli çorak arazileri, kayaları, yıkıntıları, taşları yeşerttin.. yine bir gece onu Mescid-i Haram’dan Mescid-i Aksa’ya götürdün; oradan da semanın en yüksek burçlarına, Sidret-i Münteha’ya, Kâb-ı Kavseyni ev Edna’ya çıkardın.. O’na âyet-i kübrayı gösterdin.. en yüce gayeye nâil eyledin.. bizzat muhatap olma ve konuşma şerefi ile şereflendirdin.. Zâtını sadece O’na gösterdin.. başka hiç kimseye nasip etmediğin vesile nimetine onu mazhar kıldın.. mahşerde, o en büyük korku gününde en geniş şefaat selahiyetini ona verdin.. cevâmiu’l-kelim payesiyle şereflendirdin ve az söz ile çok manayı ifade etme hususiyeti lutfettin.. hikmetlere cevher eyledin.. ümmetini en hayırlı ümmet yaptın.. Sana karşı bir kusur işlemekten her zaman o Masumlar Masumunu muhafaza buyurdun. </p>
			<p class="a_Paragraf">Risalet vazifesini bihakkın tebliğ eden O, omuzlarındaki mukaddes emaneti tastamam yerine getiren O, ümmet (-i icabet ve davet)ine hakkı hakikati en güzel şekilde gösteren O, kainatın çehresindeki gam ve üzüntüyü gideren O, karanlıkların üzerindeki perdeleri açan O, ruhunun ufku olan Refîk-i A’lâ’ya yürüyünceye kadar hep Hakk’ın en gür sesi-soluğu olan ve kulluk tâcını başında taşıyan da yine O’dur. O Seyyidü’s-Sekaleyn ve Mefhar-i Kevneyn, bizim de Efendimiz olan Hazreti Muhammed’dir. <span class="_aleyhisselam-_E _idGenCharOverride-1">(aleyhissalâtü vesselâm)</span></p>
			<p class="a_Paragraf">Ya Rab, Sen O Efendiler Efendisi’ne salât ve selâm eyle. O’nu evvelkilerin ve sonrakilerin gıpta ile bakışlarını odakladığı Makam-ı Mahmud’a eriştir. Dünyada O’nun şanını yücelt.. dinini takviye ederek i’lâ buyur.. getirmiş olduğu semâvî sistemi ebediyete kadar dipdiri olarak yaşat.. âhirette ümmetine şefaat etmesine müsaade buyur.. ecir ve sevabını bol eyle.. O’nun makamını önce ve sonra gelenlerin hepsinin makamlarının üzerinde eyle ve O Nebîler Serveri’ni ne kadar kurb kahramanı varsa her zaman hepsinin önünde tut.</p>
			<p class="a_Paragraf">Allahım! O Habîb-i Ekreminin şefaat-i uzmasını kabul buyur, derece-i ulyasını daha da yücelt; tıpkı İbrahim ve Mûsa nebîlerine verdiğin gibi âhirette ve dünyada dilediklerini O’na ver. <span class="_aleyhisselam-_E _idGenCharOverride-1">(salavâtullahi ve selâmuhû alâ nebiyyina ve aleyhima ve alâ sâirinnebiyyîn.)</span> Allahım! Efendimiz’i en şerefli, derecesi en üstün, konumu ve makamı en yüksek, şefaat dairesi en geniş kulun eyle -ki zaten Sen öyle eylemişsin-.</p>
			<p class="a_Paragraf">Allahım! O’nun burhanını yücelt, delilini parlat, ehl-i beyti ve zürriyyeti hakkındaki isteklerine de icabet buyur. O’na gözünün nuru olacak nesiller ve yine gözünün nuru olacak bir ümmet ihsan eyle. En hayırlı ümmeti hangi nebîne vermişsen, daha hayırlısını Nebiy-yi Ekremine ver. Sa’y u gayretlerinin semeresini göstermek suretiyle bütün nebîlerini de sevindir.</p>
			<p class="a_Paragraf">Ya Rabbelâlemîn, ya Ekramelekramîn ve ya Erhamerrahimîn! Gözlerin gördüğü, kulakların işittiği şeyler adedince Seyyidü’s-Sekaleyn ve Mefhar-i Kevneyn Efendimiz’e salât ü selâm eyle. Salavât-ı şerife getirenler adedince Resûl-i Mücteba Efendimiz’e salât ve selâm eyle. Getirmeyenler sayısınca da salât ü selâm eyle. Biliriz ki, O Sâdık u Masduk kuluna salât ve selâm getirilmesini bize emreden ve bu emre icabet etmemizden hoşnut olan Sensin. O’na, nasıl salât ü selâm getirilmesini muvafık görüyorsan öylece salât ü selâm eyle. Nimetlerin ve fazl u ihsanların sayısınca O Muhbir-i Sâdık Efendimiz’e salât ve selâm eyle. </p>
			<p class="a_Paragraf">Allahım! Kainatın İftihar Tablosu’na, âline, ashâbına, evlâdına, pak zevcelerine, zürriyyetine, ehl-i beytine, nesline, yakınlarına, mümin akrabalarına, sevenlerine, yoluna tâbi olanlara, davasına taraftar olanlara ve yardım edenlere, semadan O’nunla inen esrâr, envâr ve hakikatleri başka gönüllere taşımak suretiyle insanlara rehberlik yapanlara, yollarını arayanlara yıldızlar gibi yol gösterenlere çok, dâimî ve ebedî salavât-ı şerîfelerle salât ü selâm eyle. Her zikreden zikrettiği, her gaflet eden de gaflette kaldığı sürece, yarattıkların adedince, arşın ağırlığınca ve kelimelerinin mürekkepleri miktarınca sermedî bir hoşnutlukla bütün ashâb-ı kirâmdan razı ve hoşnut ol. Okumuş olduğumuz salavât-ı şerifeleri Habîb-i Ekremine layık ve Senin hoşnutluğuna, bizim de salâhımıza vesile eyle. O Habîb-i Kerîmine vesileyi, fazileti, derece-i âliyeyi, Livâü’l-Hamd’i ve havzı ver ve O’nu Makam-ı Mahmud’a eriştir. Kardeşleri olan diğer enbiya ve mürselîne, bütün evliya ve salihlere de salât ve selâm eyle.</p>
			<p class="a_Paragraf">Allahım! Varlık sahasına çıkmış ve çıkacak olan bütün mahlûkatın ve onlar içerisindeki bahtiyar ve bedbaht olanların toplamının sayısınca, sayısız, sınırsız, sonsuz, nihayetsiz, bitip tükenme bilmeyen salavât ile, nuru her şeyden daha önce var edilen, zuhuru bütün âlemlere rahmet olan Efendimiz Hazreti Muhammed’e salât ü selâm eyle. Öyle bir salât ü selâm eyle ki, O’na arz edildiğinde hoşnut olsun.. Senin Bâkî varlığın devam ettikçe o salât ü selâm da devam etsin.. ilmin haricinde nihayet bulmasın.. Sen ve Resûlün O salât ü selâmdan hoşnut olun ve o salavât ile de bizden hoşnut olun.. arzı ve semayı dolduran bir salât ü selâm olsun.. ukdeleri, sıkıntıları çözsün.. tasa ve hüzünleri gidersin.. benim ve bütün Müslümanların işlerinde Senin lütuflarına vesile olsun ve devam ettikçe bereketlensin. Ya Rab! O salavât-ı şerîfeler hürmetine biz kullarına da afiyet, hidayet ve emniyet lutfet. İşlerimize kolaylıklar, kalb ve bedenlerimize de huzur ve sıhhat ihsan buyur. Dinî, dünyevî ve uhrevî işlerimizde selâmet ve afiyet ver. Bizleri Kitap ve Sünnet’e sımsıkı bağlıyken huzuruna al. Azabına maruz kalmadan, hoşnutluğunu elde etmiş olarak Efendimiz ile Cennet’te mülâkî olmayı bize müyesser kıl. Bizi mekr-i İlahîlerle imtihan etme. Ağır imtihanlarla karşılaşmadan afiyet içerisinde, hayırlı amellerle huzuruna gelmeye muvaffak eyle. “İzzet ve kudret Rabbi olan senin Rabbin onların bütün bâtıl iddialarından münezzehtir, yücedir. Selam bütün peygamberleredir. Bütün hamdler Âlemlerin Rabbi Allah’adır.” </p>
			<p class="Baslik_2" id="_idParaDest-148"><span class="bold_E">Gavs-ı A’zam Abdülkâdir Geylânî Hazretlerinin <br/>Hizbü’n-Nasr Duası</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Ey Kudreti Nihayetsiz Allahım! Bu kuluna (din ve diyanetinden dolayı) haksız yere düşmanlık besleyenlerin kirli emellerini gerçekleştirmelerine müsaade etme.. onların birliklerini paramparça hâle getir ve işlerini alt üst et.. cemiyetlerini dağıt.. düzenlerini başlarına yık.. hallerini değiştir.. elebaşılarını başaşağı et.. cephanelerini kullanılamaz hâle getir.. ecellerini yakınlaştır.. ömürlerini kısalt.. ayaklarını titret.. yanlış fikir ve düşünce yapılarını değiştir.. zalimce hedeflerini gerçekleştirme hususunda onları haybet ve hizlana uğrat.. karargahlarını yerle bir et.. arkalarında hiçbir iz bırakma; öyle bırakma ki bir kırıntıları dahi kalmasın.. sığınacak bir yer bulamaz olsunlar.. onları hep kendi beden ve canlarıyla meşgul et.</p>
			<p class="a_Paragraf">Allahım! Senin bir ismin de Müntakimdir. Onları yıldırımlara maruz bırakıp öylece itikamını al. Şiddetle derdest et ve hiç kımıldıyamayacakları şekilde kabza-ı tasarrufuna al.</p>
			<p class="a_Paragraf">Allahım! Hiç şüphesiz Sen her şeye kâdirsin ve yegâne güç ve kuvvet sahibisin. </p>
			<p class="a_Paragraf">Allahım! (Temerrüt ve din düşmanlığını meslek edinen) o düşmanları ancak Senin inayetinle engelleyebilirim.</p>
			<p class="a_Paragraf">Allahım! Onlarla aramıza Senin havl ve kuvvetini perde yapıyor ve bizi onların şerlerinden koruman için Dergâh-ı İzzetine istiâzede bulunuyoruz. Ey din gününün sahibi Rabbimiz, yalnız Sana kullukta bulunur, sadece Senden yardım dileniriz. Ne olur, o din-diyanet düşmanlarını, kötülük için kullandıkları bütün sistemleriyle beraber viran hâle getir, helake maruk bırak ve toz duman eyle. Âmîn! Âmîn! Âmîn! Ya Allah! Ya Allah! Ya Allah!</p>
			<p class="a_Paragraf">Rahman ve Rahîm Rabbim! Senin mübarek nâm-ı celîlin hakkı için, Efendimiz Hazreti Muhammed’in <span class="_aleyhisselam-_E _idGenCharOverride-1">(sallallahu aleyhi ve sellem)</span> Senin nezdindeki ve Senin onun nezdindeki hürmetine, bizi dünyada şerlerden ve zararlardan, âhirette de itap ve ikaptan muhafaza buyur. Hiç şüphesiz Sen dilediğin her şeyi gerçekleştirmeye muktedir ve “La havle vela kuvvete illa billahilaliyyilazîm” bitmez tükenmez hazinelerinin yegâne Mâlikisin. </p>
			<p class="a_Paragraf">Allahım! Risalet Tahtının Hurşid-i Mâh-ı Enveri Efendimiz Hazreti Muhammed’e, tertemiz, dupduru ehl-i beytine, kerem ve iyilikte hep önde olmuş ashâbının hepsine kıyamete kadar çokça salât ve selâm eyle.</p>
			<p class="Baslik_2" id="_idParaDest-149"><span class="bold_E">Abdülkâdir Geylânî Hazretlerinin <br/>Bir Duası</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Allahım! Ümmeti ve başındakileri, idare edenleri ve edilenleri ıslah buyur. Hepsinin kalblerini hayır istikametine yönlendir ve birbirlerine kötülük dokundurmalarına fırsat verme. Ya Rab, Sen bizim içimizdeki sırları bilirsin; onları salâha kavuştur. İşlediğimiz günahları da bilirsin; onları da mağfiret buyur. Ayıplarımız da Sana malumdur; onların da üzerini örtüp setret. İhtiyaçlarımıza da nigehbansın; onları da gider. Nehyettiklerini yapmaktan, emrettiklerini yapmamaktan bizi muhafaza buyur. Kul olup onunla izzet kazananlardan eyle bizi; günahlara dalıp da zillete düşenlerden değil. Senin hoşnutluğuna perde olabilecek bütün meşguliyetleri başımızdan al. Bizi Senden alıkoyacak her şeyden bizi alıkoy. Seni zikretmenin, Sana şükür ve kullukta bulunmanın tadını gönüllerimize duyur.</p>
			<p class="a_Paragraf">Allahım! Senden başka ilah yoktur. Senin olmasını dilediklerin olur, olmamasını dilediklerin de olmaz. Havl ve kuvvet sadece Sana aittir. Ululuk ve azamet tahtının yegâne Sultanı Sensin, Senin lütfun iledir.  Bizi gaflete saplanıp haybet yaşamaktan ve gafil avlanmaktan koru. <span class="italik_E">“Ya Rabbenâ! Eğer unuttuk veya kasıtsız olarak yanlış yaptıysak bundan dolayı bizi sorumlu tutma! Ya Rabbenâ! Bizden öncekilere yüklediğin gibi bize ağır yük yükleme! Ya Rabbenâ! Takat getiremeyeceğimiz şeylerle bizi yükümlü tutma! Affet bizi, lütfen bağışla kusurlarımızı, merhamet buyur bize! Sensin Mevlâmız, yardımcımız! Kâfir topluluklara karşı Sen yardım eyle bize!”</span></p>
			<p class="Baslik_2" id="_idParaDest-150"><span class="bold_E">Abdülkâdir Geylânî Hazretlerinin <br/>Hizbü’l-Fethiyye Duası</span></p>
			<p class="Besmele">Rahman ve Rahîm Allah’ın adıyla </p>
			<p class="a_Paragraf">Ey dua ile Kendisine teveccühte bulunan her kuluna icabet eden ululuk tahtının biricik sultanı Rabbimiz! Duamızın başında Senin nâm-ı celîlini bir kez daha yâd ediyor ve yardımını diliyoruz.</p>
			<p class="a_Paragraf">Allahım! Bizlere inayet nazarınla bak. Ey Allahım, ey Mevlâm, ey Kâdir, ey Ğâfir, ey Latîf ve ey Habîr! </p>
			<p class="a_Paragraf">Allahım! Birbirinden güzel isimlerine, malûmâtın adedince ta’zîmde bulunarak Senin her türlü eksiklikten münezzeh olduğunu “<span class="bold_E">Sübhanallah</span>” kelime-i kudsiyesiyle bir kez daha ikrar ediyoruz. Sen kainatı baştan yaratan ulular ulusu bir Müteâlsin; “<span class="bold_E">Elhamdülillah</span>” deyip Sana hamd ü senalarımızı sunuyoruz. Yine, “<span class="bold_E">Lâilâheillallah</span>” diyerek, ashâb-ı inayet olan ihlaslı kullarının tevhidi ile Senin birliğini haykırıyoruz. Celâl ve azametinin büyüklüğünü arz u semâvât dolusunca itiraf ediyor ve “<span class="bold_E">Allahuekber</span>” diyerek gürlüyoruz. Ve her hayır ve saadetin mahzen ve kaynağı olan “<span class="bold_E">Lâ havle velâ kuvvete illâ billâhilaliyyilazîm</span>” beyan-ı mukaddesiyle bir kere daha gerçek güç ve kuvvetin sadece Sana ait olduğu ikrarında bulunuyoruz.</p>
			<p class="a_Paragraf">Ey yüceler yücesi İlahımız! Vahdaniyetinin infiradında celâlin parlaklığı yalnız Sana aittir. Rubûbiyetinin devamlılığında izzetinin sultan ve saltanatı yine Sana aittir. Yakınlığınla beraber, vâkıf olmak isteyenlerin vehim ve hayalleri Senin yüce sıfatlarına ulaşmaktan çok uzakta kalmış, celâl ve azametin karşısında âriflerin akılları hep hayret yaşamıştır. </p>
			<p class="a_Paragraf">Ey ulular ulusu Rabbimiz! Heybetinin nurundan bir denize de bizi daldır, daldır ki, dünyadan ruhumuzda rahmetinin şuaları olduğu bir hâlde çıkabilelim. Bize, gizlediğin isminle mukabelede bulun ve vücudumuzu Kendi nezdinde saklı tuttuğun sırrının vücuduyla doldur, doldur ki, Senin sıyanet edip yüce katında setrettiğin kemâl-i mutlak ve sırr-ı muhakkaka erebilelim, erip onları görebilelim. Bizi izzetinin müşahedesine de mazhar kıl ve başkalaşıp çizgiyi terk etmekten bizi koru. Bizi kudsî tecellîlerinle pak hâle getir. Kuru çamurdan, şekillenmiş balçıktan bizi arındıracak rûhânî bir yardım lutfet. Göz kapaklarının açılıp kapanmasından daha hızlı olan gizli ve sürpriz lütuflarınla imdadımıza yetiş. Bizi izzet mahallinde durdur ve gözlerden koruyup sakla. Hakka’l-yakînin müşahedesine erdir. Ey Kaviyy, ey Metîn, ey Aliyy, ey Ğaniyy, ey Kerîm, ey Ğafûr, ey Halîm, ey Rahman ve ey Rahîm! </p>
			<p class="a_Paragraf">Ey zerreye güneş olma istidâdını veren Ulu Allahımız! Varlık devam ettikçe vücudumuzun üzerine Seni müşahede güneşini doğdur. Zaman sürdükçe vücudumuzu Kendinden olan vücudunun nurlarıyla tenvîr buyur. Bizi afiyette kılacağın ve ufkumuzu açacağın bahçelere al. Ey Hannân, ey Mennân, ey Rabb, ey Rahîm; ey rahmet ve ğufran, izzet ve burhan, azamet ve saltanat, fazl u ihsan sahibi, ey Hayy u Kayyûm, ey celâl ve ikrâm sahibi, ey Latîf ve ey Habîr!</p>
			<p class="a_Paragraf">Ey acizlerin güç kaynağı Allahımız! Bize lütfunun libaslarını giydir ve bize şefkat ve ihsan ile teveccühte bulun. Tedbîr kuruntularından kalbimizi temizle ve sebeplerin verasındaki Müsebbibü’l-Esbâbın Sen olduğunu gönlümüze duyur. Nurunla bizi Kendine hidayet eyle. Huzurunda tastamam ve dosdoğru bir ubûdiyetle durmaya bizi muvaffak kıl. Kalblerimizden tedbîr zulmetlerini çıkar. Çıkar ve kalblerimizde ilahî vedîa olarak bulunan sırlarımıza her şeyi Senden bekleme makamı sayılan tefvîz nurlarını yay. Senin hakkımızdaki tercihlerinin güzelliğini gönüllerimize duyur, duyur ki, hakkımızdaki hüküm ve tercihin bizim kendi tercihlerimizden bize daha sevimli gelsin. Bizi hakk-ı mübîne hidayet buyur ve bize ilm-i yakînden ilim lutfet. Ey Alîm, ey Aliyy, ey Azîm, ey Ğaniyy, ey Kerîm, ey Ğafûr, ey Halîm, ey Rahman, ey Rahîm, ey Latîf ve ey Habîr! </p>
			<p class="a_Paragraf">Ey yüce Yaratıcı, ey ulu Allahımız! Şanı yüce ve kerîm Zâtının celâl ve kemâli, yüce ve azametli nurunun ziya ve parlaklığı, ilminin açık-gizli her şeye nüfuzu hakkı için ey Alîm, Senden, his ve müşahede ile bulup alabileceğimiz keyfiyette, zikir ve hikmet nurundan kalblerimize indirmeni diliyoruz. Seni asla unutmayalım ve ebedlere kadar Sana isyan etmeyelim istiyoruz. Ne olur, sağlam niyet, sıdk, ihlas, huşû, haya, heybet, murakabe, nur, canlılık, hıfz, ismet, fesahat, beyan, Kur’ân’da anlayış gibi güzel hasletlerle bizi cem’ et ve hususî muhabbetinle, özel armağanlarınla matmah-ı nazar olan kulların arasına al. Bizim duyan kulağımız, gören gözümüz, ufkumuzu açan fuâdımız, söyleyen dilimiz, hisseden kalbimiz ve tutan elimiz ol. Ey Muğîs, ey Semî’, ey Basîr, ey Serî’, ey Karîb ve ey Mücîb!</p>
			<p class="a_Paragraf">Ey zikri, fikri ruhlara itminan veren gönüller sultanı Allahımız! Birbirinden güzel isimlerinin sırlarının hepsi, yüce sıfatlarının bütün hususiyetleri ve vücûd-u Zâtının kıdemi hürmetine kalblerimizi hidayet nuruyla nurlandırmanı, bize marifetinin sevgisini ilham buyurmanı, bizi himayenin örtüsüyle koruyup kollamanı, ünsümüzü Seninle, şevkimizi Sana ve korkumuzu Senden eylemeni diliyoruz. Diliyoruz ki, tek emelimiz Sen ol ve biz sadece Senin huzurunda huşû ve hürmet ile kemerbeste-i ubûdiyet içerisinde duralım. </p>
			<p class="a_Paragraf">Ey Merhametliler Merhametlisi Allahımız! Sana olan itimadımızı, inkıyadımızı, sevgimizi, yakınlığımızı ve Sana karşı edebimizi artır. Sen göklerin ve arzın yegâne Rabbisin. Yakınlığın izzet vesilesi, şanın yüce, medh u senan başdöndürecek kadar ulu, güzel isimlerin de mukaddestir. Senden başka bir ilah yoktur. Bize selâmet ve esenlik ver. Dinimizi hep selâmette eyle. İrfanımızı ekmeliyet ve etemmiyetle taçlandır. Zâhir ve bâtın bütün donanımızla bizi Kendine tevcîh buyur ve ne olur, göz açıp kapayıncaya kadar hatta ondan da az bir süre bizi nefsimizle baş başa bırakma. Bizi kopukluğun mahkûmu kopuk insanlar olmaktan koru. “Ey dua ve isteklere en güzel şekilde icabet eden! <span class="ayet_kaynaklari_E _idGenCharOverride-1">(3 defa)</span>” Likâullaha, Sana kavuşmaya iştiyakımızı artır. Bizi Senden uzak tutacak her şeyi bizden uzak tut. Uzaklaştırdığında yakınlaştır; yakınlaştırdığında da bize yakın ol. Bilmediğimizi talim buyur; talim buyurduğun zaman da onu anlamaya muvaffak kıl. Ey Evvel, ey Âhir, ey Zâhir, ey Bâtın, ey Ğafûr, ey Halîm, ey Rahîm, ey Mevlâm, ey Ğâfir, ey Latîf ve ey Habîr!</p>
			<p class="a_Paragraf">Ya İlahî! Şayet hâlimi ve âkıbetimi biliyor olsaydım sürçüp işlediğim günahları Sana şikâyet etmezdim. Ve günahlarım gelip gelip zihnime üşüşmeseydi gözyaşlarım böyle sel olup akmazdı. Kurb-u huzuruna geldim Allahım; rahmetine dehâlet ediyor ve sürçmelerden kaynaklanan dağınıklığımı bu boşalıp duran gözyaşlarımla gidermeni diliyorum. Yine Senin yaratmanla benden sâdır olan azıcık hasenât hürmetine ne olur, o çoklardan çok seyyiatımı bağışla. </p>
			<p class="a_Paragraf">Ey sadece Kendisine dayanıp güvendiğim Allahım! İşlediğim günahlar dilimi lâl edip beni susturdu. Huzurunda arz edebileceğim bir vesilem, salih bir amelim ve bana şefaat edecek bir yakınım da yoktur. Varsa bir tek dayanağım, o da Sana karşı hep canlı tuttuğum ümit ve emelimdir. İlahî! Azıcık hasenâtıma karşı Senin cûd ve keremine güveniyor, sayısız seyyiatım için de sonsuz af ve mağfiretini diliyorum. İlahî! İsyankâr olsam da hakkındaki reca ve ümitlerim bir lahza kesintiye uğramaz; tıpkı taat ve kulluğumla beraber, azabın karşısındaki korkumun hep devam ettiği gibi. İlahî! Ancak Senin havl ve ismetinle meâsîye düşmekten kurtulabilir ve sadece Senin kuvvet ve tevfîkinle ibadete devam edebilirim. İlahî! Senin kahrının kabzasındaki bir kimse nasıl olur da havf yaşamaz ve bir kimse iraden altındaki göklerin ve yerlerin hududundan çıkıp nereye gidebilir!</p>
			<p class="a_Paragraf">İlahî! Ben Senin iradesiz, aciz, güç ve kuvveti olmayan zavallı bir kulunum. Zayıflığımı, çaresizliğimi, insanlar arasındaki önemsizliğimi, değersizliğimi Sana şikâyet ediyorum. Bütün çaresizlerin Rabbi de, bu çaresiz kulunun Rabbi de Sensin; Sen Erhamürrâhimînsin; beni kötülük yapacak, düşmanlıkta bulunacak kimselerin insafsızlığına terk etmezsin. Ah, keşke bu mücrim kuluna karşı gazabın olmadığını bir bilebilseydim; işte o zaman başka hiçbir şeyi önemsemezdim. Affına layık değilim ama onu da dört gözle beklerim. Gazabının gelip çatmasından, hiddetine maruz kalmaktan yüce Zâtının nuruna sığınıyorum. Hoşnutluğunu elde edinceye kadar da sığınmaya ve kapının tokmağına dokunmaya devam edeceğim. Niye etmeyeyim ki, benim hâlimi ıslah edecek güç ve kuvvet, yalnız ve yalnız Sendedir. Çünkü Sen Aliyy ü Azîm bir ulu Sultansın. </p>
			<p class="a_Paragraf">İlahî! Ne olur, dualarım ve onları kabulün arasındaki perdeleri kaldır. Dileklerimi geri çevirme ve beni hicranımla, bir hiç hükmündeki havl ve kuvvet(sizliğ)imle baş başa bırakma. Aczime, fakrıma ve ihtiyaç içinde oluşuma merhamet et. Kırıklarımı sarıp sarmala. Beni içine düştüğüm zillet ve hâletten kurtar. “Ey Allah! <span class="ayet_kaynaklari_E _idGenCharOverride-1">(3 defa)</span>” Ey rahmet ve mağfiret Sahibi! “Ey Allah! <span class="ayet_kaynaklari_E _idGenCharOverride-1">(3 defa)</span>” Ey kuvvet ve burhan Sahibi! “Ey Allah! <span class="ayet_kaynaklari_E _idGenCharOverride-1">(3 defa)</span>” Ey izzet ve saltanat Sahibi! “Ey Allah! <span class="ayet_kaynaklari_E _idGenCharOverride-1">(3 defa)</span>” Ey lütuf ve ihsan Sahibi! “Ey Allah! <span class="ayet_kaynaklari_E _idGenCharOverride-1">(3 defa)</span>” Ey Hayy u Kayyûm, ey Zü’l-celâli ve’l-ikrâm! Sen ki, her şeyi rahmet ve ilminle kuşatansın. Bize de lütuf ve hilminle muamele et ve fazl u ihsanlarını üzerimize sağanak sağanak yağdır. Ey Muhsin, ey Mün’im, ey her şeyi güzelliklerle bezeyen Mücemmil, ey hep iyilik ve lütufta bulunan Mütefaddil, ey güç kuvvet ve ihsan sahibi, ey bol armağan, sonsuz cömertlik ve kerem sahibi, ey Aliyy, ey Azîm, ey Arş-ı Azîm’in yegâne mâliki! Yüceler Yücesi Rabbimiz! Rahmetinle saîd ve mesûd kıldığın bahtiyar kullarına, onunla Sana dua ve teveccühte bulunmalarını ilham buyurduğun en azametli ve en büyük ismin hürmetine, Senin kudret ve azametinin ilk tecellî ufku olan Arşının izzeti hürmetine, Yüce Kitabında yer alan sonsuz rahmetin hakkı için ve yüce, yüceler yücesi Zâtının nuru ve tastamam kelimelerin hakkı için Senden dileniyoruz: Her işimizi ıslah edip salâha erdirecek şekilde bizi de rahmet ve mağfiretinle sarıp sarmala. Her türlü rahatsızlıktan uzak ve güzel bir hayat ile bizi de bahtiyar kıl. Ey zâtında her türlü kemâlâtı cem’ eden Câmi’! Ey ihsanlarını hiçbir gücün engelleyemeyeceği yegâne Zât! Ey daha dilemeden veren ihsanı bol Keremkânî! Bizi de koruyup gözet ey Mevlâmız! Çünkü Sen bize bizden daha evlasın; bizi kendimizden çok, çok daha iyi korur ve gözetirsin. Ey Kâdir, ey Mevlâm, ey Ğâfir, ey Latîf ve ey Habîr! </p>
			<p class="a_Paragraf">Ya İlahenâ! Ne olur, bizi de sadece Senin hoşnutluğunu gözeten ihlaslı kullarından kıl. Dosdoğru yola bilip görerek, yakîn ile sülûk edenlerden eyle. “Bizi hususî riayetinle gözet. <span class="ayet_kaynaklari_E _idGenCharOverride-1">(3 defa)</span>” İman etmiş ve imanıyla güvene ermiş olarak huzuruna gelebilmemiz için bize re’fet ve şefkatinle muamelede bulun. İlmiyle amel eden bahtiyar kullarından olabilmemiz için bizi Kendi dosdoğru yoluna irşad buyur. “Benim Mevlâm, o şanı yüce kitabı indiren Allah’tır ve O, bütün salih kulların koruyucusudur. <span class="ayet_kaynaklari_E _idGenCharOverride-1">(3 defa)</span>” <span class="italik_E">“En güzel koruyan O’dur ve O, Merhametliler Merhametlisidir.”</span></p>
			<p class="a_Paragraf">Allahım! Bütün elçilerin efendisi, daha önceki nebîlerin tasdik edicisi, âlemlere rahmet olarak gönderilen Efendimiz Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span>, tertemiz aile efradına, ashâb-ı güzinine, evlâd-ı pâkına, ezvac-ı tâhirâtına, durulardan duru nesline ve bütün önden gidenlere, haklarında azap hükmü kesinleşmiş ya da doğru düşünüp doğru yolda yürümüş olan gelmiş ve gelecek bütün mahlûkat sayısınca, rahmet ve selâm ile memzûc, kabul ve devama mazhariyet hususiyetiyle özel, zaman ve mevcûdât devam ettikçe devam edip gidecek, varlık ahkâmı bâkî kaldıkça bekâ bulacak bir salât ile salât eyle. Bütün nimetlerinden dolayı Sana sonsuz hamd, minnet ve senalar olsun, ey Lâtîf ve Habîr olan Yüceler Yücesi, Merhametliler Merhametlisi Allahım!</p>
			<p class="Baslik_2" id="_idParaDest-151"><span class="bold_E">Abdülkâdir Geylânî Hazretlerinin <br/>Güzel Bir Virdi</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Ya Ekramelekramîn ve ya Erhamerrahimîn! Senden, Sana arz edilmeye layık sağlam bir iman ve kıyamet gününde huzuruna çıkabileceğimiz tastamam bir yakîn dileniyorum. Azametinle bizi günah vartalarına düşmekten muhafaza buyur. Rahmetinle kusur ve ayıplarımızın kirlerinden bizleri temizle. Bir ilim ihsan et ki, onunla Senin emir ve nehiylerini nasıl anlaşılmaları gerekiyorsa öylece anlayıp hayatımıza tatbik edebilelim. Bir anlayış lutfet ki, o anlayışla Sana nasıl münacaatta bulunmamız gerektiğini duyabilelim.</p>
			<p class="a_Paragraf">Allahım! Dünyada ve âhirette bizi velayet ehli kullarından eyle. Akıllarımızı hidayetinle doldur. Fikirlerimizi şüphe mahallerinde kaymaktan, gönüllerimizi de şek ağlarına düşmekten koru. Bizleri namazlarını hakkını vererek kılan ve cismaniyetin dehlizlerine düşmekten âzâde olan kulların zümresine kat. İşleme imkânı vereceğin hasenât ile amel defterlerimizden seyyiat satırlarını sil. Kullarının bizden yüz çevirdiği ve ümitlerimizin bütün bütün tükenip karanlık kabirlere girmeyi bile göze aldığımız gün elimizden tut. Yevm-i meşhûd olan âhiret gününe kadar kusursuz ameller işlemeye bizi muvaffak kıl. </p>
			<p class="a_Paragraf">Ya Rabbi! Bu zayıf kulunu gurur ve kibir gibi çirkin huylarından arındır. Onu ve onunla beraber bu duaya “âmîn!” diyenlerin hayatlarını salih söz ve salih amellerle süsle. Lisanından, dinleyenlere fayda verecek beyanlar akıt. Akıt ki, o beyanlarla gözler yaşarsın, kalbler huşû ile yumuşasın. Onu, yanındakileri ve bütün Müslümanları yarlığa Allahım! Hiç şüphesiz her türlü hamd ü sena yalnız Sana mahsustur. </p>
			<p class="a_Paragraf">Allahım! Hazinelerinin kapısını bana gösteren Senin cömertliğin, o kapıya yaklaştırdıkça yaklaştıran da yine Senin nihayetsiz ihsanlarındır. Zaten bildiğin hâl-i pürmelâlimi bir de ben Sana arz ediyorum ve Senden, Senin için zor olmayan bir şey talep ediyorum. -Zaten Senin için hiçbir zorluk yoktur ki!- Senin benim durumumu bilmen esasen benim Senden bir şey istememden beni müstağni kılıyor. Evet Allahım, arza ne hacet, hâlim Sana ayan.</p>
			<p class="a_Paragraf">Allahım! Sen her yerde her zaman hâzır ve nâzırsın. Her şeyi her zaman ihata edersin. Hiçbir şey hiçbir zaman Senin ihata dâiren dışına çıkamaz. Senin için uyku gibi ârizî durumlar asla söz konusu olamaz. Sen hiçbir işi gerçekleştirmekten de aciz değilsin.</p>
			<p class="a_Paragraf">Allahım! Muhtaç olduğum hâlde ben iyiliklerimi Sana hibe ettim. Kaldı ki ben Senin kulunum. Sen benim Rabbim olduğun ve seyyiatıma ihtiyacın olmadığı hâlde onları bu kuluna nasıl bağışlamazsın? (Sana böyle mütehakkimane soru sormak da büyük saygısızlıktır. Ondan da Sana sığınıyoruz ya Rabbenâ! Ne olur, bunları duadaki ısrar ve ilhahımız kabul et ve bizi muâhaze etme.) Ya İlahena! Bize kapımıza gelen miskinleri boş çevirmememizi emir buyurdun. Biz de Senin kapının miskinleriyiz. Ey keremine hudut olmayan Kerîm, Sen de bu miskinleri kapından boş çevirme. Bize fakirlere tasaddukta bulunmamızı ferman buyurdun. Biz de Senin fakirleriniz, her hâlimizde Sana muhtacız. Sen de bize tasaddukta bulun. Kölelerimizi âzâd etmemizi emrettin. Ya Rahîm, biz de Senin köleleriniz. Sen de bizi ateşinden âzâd eyle. Bize zulmedenlere karşı afv u safh yolunu seçmemizi istedin. Ya Rab, biz de nefislerimize zulmettik. Rahmetinle muamele buyur da ey merhameti merhametlerin en hayırlısı olan Rabbim, Sen de bu kullarını affet.</p>
			<p class="a_Paragraf">Allahım! Vaslını diliyor, uzaklaştırmandan Sana sığınıyoruz. Kurbunu istiyor, kovmandan Senin rahmetine iltica ediyoruz. Ne olur, bizi ömürlerini kullukla geçiren ve Senin inayet ve vuslatına mazhar olan kullarından eyle. Şükür ve hamd vazifelerimizi hakkıyla ifaya bizi muvaffak kıl. Kadrine rûhânîlerin destan kestiği Efendimiz Hazreti Muhammed’e, tertemiz, dupduru aile efradına, kerem ve iyiliğin simgesi ashâb-ı güzinine de Din gününe kadar hep salât ve selâm eyle.</p>
			<p class="Baslik_2" id="_idParaDest-152"><span class="bold_E">Abdülkâdir Geylânî Hazretlerinin <br/>Esmâ-i Hüsna Kasîdesi</span></p>
			<p class="Besmele">Rahman ve Rahîm Allah’ın adıyla </p>
			<p class="a_Paragraf">Yakarışıma Rabbimin adıyla, O’nun bir ve tek olduğunu ikrar ederek başlıyorum ve -inşaallah- O’na hamd ü senalarımı arz ederek tamamlayacağım. Şehadet ederim ki, Allah’tan başka hiçbir ilah yoktur ve O, öyle kemâl sahibi, münezzeh bir Zâttır ki, akıllar katiyen ululuğunu ihata edemez. Varlığı, yüzü suyu hürmetine yarattığı Hazreti Ahmed’i <span class="_aleyhisselam-_E _idGenCharOverride-1">(aleyhisselâm)</span>, itaat ve ittiba edilecek bir muktedâ bih olarak bize gönderen O, her şeyin hayırlısını bize ta’lim eden O, gönüllerimizde ilm ü hilm aşkını köpürten de yine O’dur. Öyleyse, ey Allah’tan izzet, servet ve rif’at isteyen (kalbim), inkisar hisleriyle dol, iki büklüm ol, içini mülevves duygulardan arındır, Dergâh-ı İzzete yaklaştıkça yaklaş ve Rabbine O’nun ulvî isimleriyle seslen!</p>
			<p class="a_Paragraf"><span class="bold_E">Allahım</span>! Rahmeti her şeyi kuşatan <span class="bold_E">Rahman</span> Sensin; en yakın zamanda nusretinle beni de sevindireceğini ümit ediyorum. Her hâlimi güzelleştir ey <span class="bold_E">Rahîm</span>.. <span class="bold_E">Melik </span>ve<span class="bold_E"> Kuddûs </span>isimlerinle sinemi pırıl pırıl hâle getir.. vücudumu her türlü beladan sâlim eyle ey <span class="bold_E">Selâm</span>.. <span class="bold_E">Mü’min</span> Sensin, ben de emn ü eman diliyorum.. <span class="bold_E">Müheymin</span> ismine sığınıyor, hıfz u inayet örtünün altına girmek istiyorum.. ey <span class="bold_E">Azîz</span>, üzerimdeki zilleti kaldır, izzetinle izzetli eyle beni ve <span class="bold_E">Cebbâr</span> ismin hürmetine çirkinliklerden koru.. bütün düşmanları zelîl et ey <span class="bold_E">Mütekebbir</span>.. topyekün şerlerden uzak tut bu mücrimi ey <span class="bold_E">Hâlık</span>.. nimetlere vücut veren <span class="bold_E">Bari’</span>, üzerimdeki nimetlerini artır, artır zira daha başta onları lutfeden <span class="bold_E">Musavvir</span> de Sensin. <span class="bold_E">Ğaffâr</span> ismine sığınıyorum; tevbemi kabul buyur.. <span class="bold_E">Kahhâr</span> ism-i şerifinle bana musallat olan şeytana hizlan ve kahrını duyur.. kapında hilm ü hikmet dileniyorum ey <span class="bold_E">Vehhâb</span> ve rızkımı kolaylaştıracağını ümit ediyorum ey <span class="bold_E">Rezzâk</span>.. ey <span class="bold_E">Fettâh</span>, rahmet kapılarını aç ve basiretime nurlar saç.. ey <span class="bold_E">Alîm,</span> ilimdir fazlından emelim.. ey <span class="bold_E">Kâbıd(z)</span>, bütün muannitlerin ruhlarını sık ve ey <span class="bold_E">Bâsıt</span>, yüce sırlarını benim için de aç.. <span class="bold_E">Hâfıd(z)</span> Sensin, dilersen bütün münafıkların konumlarını alt üst edersin.. <span class="bold_E">Râfi’</span> Sensin, lutfedip benim kadrimi yüceltirsin.. bu kulunu azîz eyle ey <span class="bold_E">Muizz</span>.. münafıkları zelîl eyle ey <span class="bold_E">Müzill</span>.. ya <span class="bold_E">Semî’</span> u ya <span class="bold_E">Basîr</span>, hâlimi görür, bilir, işitirsin ve dilersen ıslah edersin.. yarattıklarının açık-gizli her şeyine nigehbân olan <span class="bold_E">Hakem</span>, <span class="bold_E">Adl</span>, <span class="bold_E">Latîf</span>, <span class="bold_E">Habîr</span> de yine Sensin.. ey <span class="bold_E">Halîm</span>, hilmine nâil eyle.. ey <span class="bold_E">Azîm</span>, sonsuz cömertliğinden bu kulunu hissedar et.. günahkâr kullarının günahlarını yok edip örten <span class="bold_E">Ğaffâr</span> u <span class="bold_E">Settâr</span>, sevdiklerinin şükürlerine mukabelede bulunan <span class="bold_E">Şekûr</span>, bu ihsanlarınla bizi de sevindir.. <span class="bold_E">Aliyy</span> Sensin, sevdiklerinin makamlarını i’lâ edersin.. hayrı ve keremi bol <span class="bold_E">Kebîr</span> de yine Sensin.. <span class="bold_E">Hafîz</span> ismindir Senin, ilminden hiçbir şey saklanamaz.. <span class="bold_E">Mukît</span> isminle küçük büyük bütün yarattıklarını rızıklandırır, görür gözetirsin.. ey <span class="bold_E">Hasîb</span>, hilminle koruyup kolla beni.. ey <span class="bold_E">Celîl</span>, dilerim bana husûmet besleyenleri tenkîl etmeni.. <span class="bold_E">Kerîm</span> Rabbim, mevhibelerinle donat bu bendeni.. ey <span class="bold_E">Rakîb</span>, -hidayete istihkâkı yoksa- hâk ile yeksan eyle adâvet edeni.. ellerimi Sana açıyorum ey dualara icabet eden <span class="bold_E">Mücîb</span> ve lütuflarını gözlüyorum ey ihsanları nihayetsiz <span class="bold_E">Vâsi’</span>.. İlahî <span class="bold_E">Hakîm</span> isminin tecellileriyle müşahedelerimi sağlamlaştır.. <span class="bold_E">Vedûd</span> ismine mazhar kıl ve münezzeh sevginle beni de sevdiklerin defterine kaydet.. ey mutlak fazl ve şeref sahibi <span class="bold_E">Mecîd</span>, bu kulunu da bahtiyar ve mesut eyle.. ey <span class="bold_E">Bâis</span>, inayetini bir an evvel gönder.. ey her şeyi her an müşahede eden <span class="bold_E">Şehîd</span>, bakışımı, bakış açımı güzelleştir.. ya <span class="bold_E">Hakk</span>, vâridâtınla yolunun bu yolcusunu da şâd eyle.. <span class="bold_E">Vekîl</span> Sensin, dilersen bütün ihtiyaçlarımı giderirsin.. <span class="bold_E">Kaviyy</span> de ismindir Senin, vekil olarak yetersin.. <span class="bold_E">Metîn</span> isminle acz ve zaafıma merhamet eyle.. ey <span class="bold_E">Veliyy</span>, yardımsız bırakma Sana tenhalarda ısrarla dua eden bu acizi.. ey <span class="bold_E">Hamîd</span>, bütün hamd ü senalarımı huzurunda arz ediyorum.. ey yapılan her işi sayıp dökecek olan <span class="bold_E">Muhsî</span>, davranışlarımı istikamet çizgisinde tutmanı diliyorum.. benimle hidayetin arasındaki perdeleri aralayacak <span class="bold_E">Mübdi’</span> Sen, hayattan sonra ölümü, ölümden sonra tekrar hayatı veren de yine Sensin.. ey <span class="bold_E">Muhyî</span> sürur ve bereket dolu bir hayatla yeniden ihya buyur beni.. ey <span class="bold_E">Mümît</span>, en yakın zamanda bertaraf et düşmanlık besleyen hainleri.. ya <span class="bold_E">Hayy</span>, zikrinle kalbime canlılık üfle.. ya <span class="bold_E">Kayyûm</span>, sırrımı sırlarına aç.. ey varlığı nurlara boğan <span class="bold_E">Vâcid</span>, benim de kalbime nur, gönlüme sürûr ifâza buyur.. ey şan ü şeref sahibi <span class="bold_E">Mâcid</span>, inayetini hiçbir zaman üzerimden eksik etme.. ey mutlak vücud sahibi <span class="bold_E">Vâhid</span> ve mevcûdâtı ayakta tutan <span class="bold_E">Samed</span>.. derdest etmesi çok ani olan <span class="bold_E">Kâdir</span> u <span class="bold_E">Muktedir</span>, düşmanlıkla oturup kalkanları helak et, hasetçileri de türlü belalara maruz bırak.. ey <span class="bold_E">Mukaddim</span> ve <span class="bold_E">Muahhir</span> olan Allahım, fazlınla dualarıma icabet buyur, her türlü zarardan koru ve afv ü afiyet ihsan eyle.. ey <span class="bold_E">Evvel</span>, lutfedeceğin hayırları çabuklaştır ve ey <span class="bold_E">Âhir</span>, can emanetini teslim ederken sadece Seni anmaya muvaffak eyle.. ey <span class="bold_E">Zâhir</span> u <span class="bold_E">Bâtın</span>, ötelerin ötesindeki hazinelerinde gizli tuttuğun marifet iklimlerini benim için de aç.. ey birbirinden güzel isimlerinden biri de <span class="bold_E">Vâlî</span> olan Rabbim, hep iyilerle karşılaştır beni ve ey irşad ve ıslahına muhtaç olduğum <span class="bold_E">Müteâl</span>, hâlimi ıslah buyur.. ey bütün yaratılmışları ihtiyaçlarına göre farklı farklı ihsanlarla donatan <span class="bold_E">Berr</span> ve ey tevbeleri kabul buyuran <span class="bold_E">Tevvâb</span>, bizim tevbelerimizi ve dualarımızı da kabul buyur.. kendi nefislerine zulmedenleri tecziye eden <span class="bold_E">Müntakim</span> de, affı bol <span class="bold_E">Afüvv</span> de Sensin; bizi de affet.. ihsanları bol, kullarına re’fet ve şefkati çok, <span class="bold_E">Raûf</span> Rabbim.. bütün mevcûdâtı yed-i kudretinde evirip çeviren <span class="bold_E">Mâlikü’l-Mülk</span> Sensin.. bir ismin de <span class="bold_E">Zü’l-Celâli ve’l-İkram</span>’dır Senin; bize de şeref urbasını giydir, bizi de sürekli akıp duran lütuflarınla sevindir.. ey her hükmünde âdil olan <span class="bold_E">Muksit</span>, kalbimin doğruluktan ayrılmasına müsaade etme.. ey <span class="bold_E">Câmi’</span>, bu kulunu da kemâl zirvelerinde dolaştır.. İlahî, <span class="bold_E">Ğaniyy</span> Sensin, dilerim bu aciz bendenin dertlerine de devalar ihsan edersin.. <span class="bold_E">Muğnî</span> de Sensin, lütf u ihsanda bulunup ihtiyaçlarımı giderirsin.. ey <span class="bold_E">Mâni’</span>, günahlara düşmeme izin verme ve işlediğim cinayet büyüklüğündeki hatalarla üzerime bulaşan kirlerden beni arındır.. ey birbirinden güzel isimlerinden biri de <span class="bold_E">D(z)ârr</span> olan Allahım, hasetçileri yola getir.. ey <span class="bold_E">Nâfi’</span>, nezdindeki güzelliklerden beni de faydalandır.. ey bütün nurların yegâne kaynağı olan <span class="bold_E">Nur</span> ve ey hidayet nurlarını nezdinde tutan <span class="bold_E">Hâdî</span>, saç o nurları kalbime ve aydınlat içimi..</p>
			<p class="a_Paragraf">Allahım! Lütufta bulunup varlık âleminde eşi-benzeri olmayan şeyler yaratan <span class="bold_E">Bedî’</span> de, bütün varlık göçüp gittikten sonra ebedî kalacak <span class="bold_E">Bâkî’</span> de yalnız Sensin.. ey <span class="bold_E">Vâris</span>, Kur’ân’ın bilgisine beni de vârisçi kıl.. ey <span class="bold_E">Reşîd</span>, dosdoğru yola bu şaşkın kulunu da ilet ve ey kullarının günahlarını örtüp onların yakışıksız davranışlarına hüsn-ü muamelede bulunan <span class="bold_E">Sabûr</span>, sabır istikametindeki azmimi sürekli kıl ve irademe fer ver.</p>
			<p class="a_Paragraf">Allahım! İşte huzurunda bir kez daha diz çöküp Senin varlığına ve birliğine en büyük delil teşkil eden güzellerden güzel isimlerinle Sana tazarruda bulundum. O ulvî isimler hakkı için yakarışlarıma icabet buyur ve beni ahlâk-ı hasenenin üstün vasıflarıyla donat.. recalarıma rıza ile mukabelede bulun.. dehrin, beni Senin dilediğinden başka kılıklara sokmasına izin verme.. yardım et, nefsanî hastalıklarıma şifa ihsan buyur.. yollarımı hep hayr u hasenâta çıkar.. akıl sıhhatimi koru.. İlahî, anneme, babama, kardeşlerime, esmâ-i hüsnâyı vesile ve şefaatçi yaparak kapına gelenlere hep rahmetinle muamele eyle. Ya Rab, kapında inleyen bu Abdülkâdir kulun, Senin Peygamberinin torunlarından Hazreti Hasan’ın soyundan gelmektedir ve yüce âlemlerde kendisine “Muhyiddin”le nida edilmiştir. Senin habibin, benim ceddim olan Hazreti Muhammed Mustafa’ya, âl ve ashâbına, hepsine, en güzel salât ü selâmlarla salât ve selâm eyle Allahım! Evvel-âhir bütün hamd ü senalar sadece Sanadır.</p>
			<p class="Baslik_2" id="_idParaDest-153"><span class="bold_E">Sultanü’l-Ârifîn ve <br/>Gavsü’l-Vâsılîn Ahmed ibn Ali el-Mekkî el-Huseynî <br/>er-Rifâî Hazretleri’ne Ait Murâkabe ve Şuhûd Hizbi</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Allahım! Bizleri, zâhir âzâ ve cevarihini murakabe yoluyla güçlü kayıtlarla zapt u rapt altına aldığın, bâtın sırlarını müşahedenin incelikleriyle yeniden ikâme buyurduğun, ayakta ve otururken her hallerinde gürül gürül yağan üns esinti ve tecellileriyle kuşattığın; Senin yüce huzurunda hacâlet içinde başlarını eğen, alınlarını yere koyup secdeye varan, tarifsiz bir tezellül ve inkisarla yüzlerini kapına süren ve sonsuz rahmetinle istediklerinin zirvesini bahşederek bahtiyar kıldığın kullarından eyle.</p>
			<p class="a_Paragraf">Allahım! Efendimiz Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span> ve ailesine salât ü selâm eyle.</p>
			<p class="a_Paragraf">Yüce Allahım! Bizleri sohbeti uzun, hizmeti devamlı, hürmet ve ihtiramını her zaman muhafaza eden, murakabeyle duygu, düşünce ve davranışlarını sürekli kontrol altında tutan, en geniş manasıyla kullukla ünsiyet etmiş, münacat ve yakarışın halâvetini kalbinin derinliklerinde duymuş, mağfiretin lezzetini yudumlamış, gönül duruluğuna ermiş, sevgisinde alabildiğine samimi, her zaman ahdine vefalı, Hakk vuslatına inancı tam, bir zelleye düşmekten bile tir tir titreyen ve emellerine sadece salih amellerle ulaşabileceğine yürekten inanan müminler eyle.</p>
			<p class="a_Paragraf">Allahım! İnsanların en hayırlısı olan Efendimiz Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span> salât ve selâm eyle.</p>
			<p class="a_Paragraf">Ey gönülleri iştiyakla yanıp tutuşan müştak kullarının damarlarında her şeyin başı olan sevgisini akıtan, yakîn lutfederek şek ve şüphe satvetlerini onların kalblerinden silip süpüren Yüce Allahım! Bizim isimlerimizi de sıddıklar divanında sabit tut. Yolumuzu ülü’l-azm peygamberlerinin yolu eyle ve böylece ünsünün latifeleriyle bâtınımızı ıslah buyur. Enîsimiz olduğun gibi celîsimiz de ol ve o mücâlesenin ganimet değerindeki semerelerine ulaşmaya bizi muvaffak kıl.</p>
			<p class="a_Paragraf">Allahım! Sırrınla bize, Sana yaklaştıran en güzel amellerden biri olan vera’ libasını giydir. Bizi bidatlardan ve neticesi elem üstüne elem olan dalâletten koru.</p>
			<p class="a_Paragraf">Allahım! Muhakkak olan ihtiyacımızın şuuruyla i’tizarda bulunuyor ve günahlarımızdan nedamet duyup bağışlanma talebiyle kapının tokmağına dokunuyoruz. İsteyeceklerimizi Senden istemeyi bize emreden Sensin Allahım! İşte kalblerimiz inkisar içinde Sana münacatta bulunuyor. Gönül gözlerimiz ihtiyaç tezkerelerini sunup lutfedeceğin ihsanlarını gözlüyor. Kudretinin lütuflarıyla zillet ve inkisarımızı Sen tamir buyur Allahım! Her çeşit kötülükten, kötülükte ısrar etmekten bizi uzak tut. Bizi hayra kilitlenmiş azim sahibi kullarının yolundan ayırma. </p>
			<p class="a_Paragraf">Allahım! Efendimiz Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span> tertemiz ehline salât ve selâm eyle.</p>
			<p class="a_Paragraf">Ey dostlarını yükselme rampalarıyla seçkinlerden seçkin kılıp önlerden daha önde tutan! Âh u enîn ve iştiyak kanatlarıyla onları yükselttikçe yükselten! Onları rehbet ve güzel ahlâk minderine oturtan! Kâküllerinin üzerine âfâk bulutlarından yağdıran! Marifet güneşlerinin envârını kalbleri üzerinde tıpkı güneşin parıldaması gibi parlatan! Gözlerinin önündeki zulmet perdelerini kaldıran! Her zaman Hakk’ı gösteren kalb ibreleri, azim ve itmi’nan dolu gönülleri ve yüce himmetleriyle onları huzuruyla şerefyâb kılan Allahım! Bizim ve bütün beşerin Efendisi Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span> salât ve selâm eyle. </p>
			<p class="a_Paragraf">Allahım! Bizi Sana yaklaştıracak salih amellerle tanıştır. Senden uzaklaştıracak tavır ve davranışlara karşı bizi hep kapalı tut. Sana ihtiyacımızı gönüllerimize duyurmak suretiyle bizi iğna buyur. Kendimizi -hâşâ- Senden müstağni görmek gibi bir cürümle bizi gerçek mahrumiyetin zindanlarına mahkum etme. Kerem buyur ve bizi amellerimizde samimiyet ve ihlasa ulaştır. Küllî iradenle tecelli buyurup bizleri sadece Senden yardım isteyen kulların eyle. </p>
			<p class="a_Paragraf">Allahım! Ehl-i makamın makamı, ashâb-ı hâlin hâli, hürmet sahiplerinin hürmeti hakkı için, hepsinden öte, hakkında <span class="italik_E">“Biz Senin sadrına inşirah vermedik mi.” </span>buyurduğun İnsanlığın İftihar Tablosu aşkına, O’nun sadrını genişlettiğin gibi, hidayet ve iman nimetleriyle bizim vicdanlarımızı da genişlet. O Nebîler Serveri’nin işlerini kolaylaştırdığın gibi bizim işlerimizi de kolaylaştır. Sana kullukta bize kolay bir yol bahşet. Bizi gaflet hâlimizde ansızın derdest edip muâhezeye tâbi tutma. Sana tam bir teveccühle yönelebilmemiz için bize mühlet ver ve bu mühlet süresince bizi kurb-u huzuruna yaklaştıracak ve rızana vesile olacak güzel amellerde istihdam buyur. </p>
			<p class="a_Paragraf">Allahım! Efendimiz Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span> ve aile efradına salât ve selâm eyle.</p>
			<p class="a_Paragraf">Allahım! Lisanlarımızı zikrinle coştur. Kablerimizi masiva kirlerinden arındır. Ruhlarımızı kurbunun nesîm ve esintileriyle ferahlat. Sırlarımızı muhabbetinle doldur. Vicdanlarımızı ve kalblerimizi kullarına iyilik düşüncesi ile sarıp sarmala. Nefislerimizi ilminle buluştur. Sadr u sinelerimizi Sana ta’zimle doldur. Bizi bütün benliğimizle Sana teveccühe muvaffak kıl. Sırlarımızı, latîfe-i Rabbaniyelerimizi Seninle güzelleştir. Bizi safa veren duru şeyleri alan, keder veren bulanık şeyleri terk eden, verdiğin afiyetin kadr u kıymetini bilen, o büyük nimet karşısında hep şükürle metafizik gerilime geçen, kefil olarak Senden razı olan, Seni en güzel vekil bilip tevekkül ile işlerini Sana havale eden kullarından eyle. Azametin karşısında hakkıyla ta’zimde bulunmaya bizi muvaffak kıl. Bizi vech-i kerimine nazar lezzetiyle rızıklandır. Ey celâl ve ikram sahibi Allahım! Senin şanın yüce ve uludur. Ey Kendisinden başka hiçbir ilah bulunmayan Rabbim! Sen Sübhansın; bütün noksanlardan münezzeh, bütün kemâlât ile muttasıfsın. Senden başka bir ilah bulunmadığına, Senin şerîk ve ortağın olmadığına ve Hazreti Muhammed <span class="_aleyhisselam-_E _idGenCharOverride-1">(aleyhi efdalüssalavât ve ekmelüttahiyyât)</span> Efendimizin, Senin kulun ve Resûlün olduğuna şehadet ederiz. </p>
			<p class="a_Paragraf">Allahım! Varlığınla ayrı bir genişlik ve enginliğe ulaşabilmek, bütün müşahedelerimizle Sana yönelebilmek ve müşahedemizde Senin şahit ve delillerine muttali olabilmek için, Senden ehadiyet-i Zâtın ve vahdaniyet-i esmân hürmetine bize celâlinden güç ve kuvvet, cemâlinden genişlik, bolluk ve bereket, kemâlinden de şevk ve hayatiyet lutfetmeni diliyorum. </p>
			<p class="a_Paragraf">Allahım! Karanlık gecemizin üzerine marifet güneşinle doğ. Basarlarımızın ufkunu hikmetinin beyan nurlarıyla aydınlat. Kalblerimizin semasını muhabbetinin yıldızlarıyla donat. İzafi fiillerimizi Senin gerçek efâlin içinde erit. Affınla kusurlarımızı sil. Gölge mahiyetindeki iradelerimizi asıl olan Senin iradenle birleştir. </p>
			<p class="a_Paragraf">Allahım! Bizleri her makamda ubûdiyetle kâim olan, ulûhiyetine karşı hep tazarru içinde duran, rubûbiyetinin âsârı ile meşgul, Sana kullukta hiç kimsenin kınamasından çekinmeyen ve kulluk borcunu ifa hususunda yüreği tir tir titreyen kulların eyle. Razı olduklarından bizi de razı eyle Allahım! Hakkımızdaki hükmünde de lütuflarınla yardımcımız ol. Hem külliyyen hem de cüz cüz, latife latife bizi muhabbetinde fâni kıl.</p>
			<p class="a_Paragraf">Allahım! Senden isteklerimizi Senin rızana matuf kıl ve onları bize lutfet. Bizi Senden başka şeylerin derdine düşürme. Arkamızdan ya da önümüzden gelebilecek şerleri de izale buyur. </p>
			<p class="a_Paragraf">Ey sadece Kendisi kalblere ve vicdanlara nüfuz eden Allahım! Bütün bu gizli ve korunmuş sırlar hürmetine Senden dileniyoruz. Efendiler Efendisi, Muradlar Muradı, Habîb-i Mükerrem, Nebiy-yi Muazzam, Nebiy-yi Ümmî, Resûl-i Arabî Hazreti Muhammed <span class="_aleyhisselam-_E _idGenCharOverride-1">(aleyhi efdalüssalavât ve ekmelüttahiyyât)</span> Efendimiz’e, âl ve ashâbına salât ve selâm eyle. </p>
			<p class="a_Paragraf">Allahım! Senden harflerin ilki olan “elif”, harflerin başlangıcı olan “nokta”, behânın “bâ”sı, te’lîf’in “tâ”sı, celâle’nin “cim”i, hayat’ın “hâ”sı, havf’ın “hâ”sı, delâlet’in “dal”ı, zikr’in “zâl”i, rubûbiyet’in “râ”sı, zülfa’nın “zây”ı, senâ’nın “sîn”i, şükr’ün “şîn”i, safâ’nın “sad”ı, zamir’in “dâd”ı, tâat’ın “tâ”sı, zulmet’in “zâ”sı, inayet’in “ayn”ı, ğanâ’nın “ğayn”ı, vefa’nın “fâ”sı, kudret’in “gâf”ı, kifaye’nin “kâf”ı, lütf’un “lâm”ı, emr’in “mîm”i, nehy’in “nûn”u, ulûhiyet’in “hâ”sı, velâ’nın “vav”ı, yakîn’in “yâ”sı, lâilahe illallahu vahdehû lâ şerîke leke ve enne Muhammeden abdüke ve Resûlüke kelime-i kudsiyesinin “lâmelifi” hakkı için huzurunda yalvarıyorum. Senin medh u senan bütün varlık içinde sürekli dalgalanmaktadır. Sonsuz cömertliğiyle rahmet elini her zaman açık tutan Sensin. Hükmüne karşı gelebilecek, saltanat, mülk ve emrine itiraz edebilecek ne bir merci ne de bir makam vardır. Meşîetinle bütün yaratılmışların mâliki Sensin. Onlar ise sadece Senin kendilerine takdir ettiğine mâlik olabilirler.</p>
			<p class="a_Paragraf">Allahım! Şanı yüce Nebîn Hazreti Muhammed <span class="_aleyhisselam-_E _idGenCharOverride-1">(sallallahu aleyhi ve sellem)</span> hakkı için Sana teveccüh ediyor ve Senden dileniyorum. Yine birbirinden güzel esmâ-i hüsnan, kendisiyle huzurunda dua ettiğim ism-i a’zamın hürmetine istiyorum: Nebiy-yi Ümmî Efendimiz Hazreti Muhammed’e, tertemiz, dupduru aile fertlerine, kerem ve iyilik âbidesi olan ashâbına, bütün enbiya ve mürselîne, evliya ve salihîne salât ve selâm eyle. </p>
			<p class="a_Paragraf">Selâm bütün elçilere; hamd Âlemlerin Rabbi Allah’a.</p>
			<p class="Baslik_2" id="_idParaDest-154"><span class="bold_E">Ahmed er-Rifâî </span>(k.s.)<span class="bold_E"> Hazretlerinin <br/>Hizbü’l-İhlâs ya da el-Hizbü’l-Kebîr İsimli Duası</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf"><span class="italik_E">“Rahman ve Rahîm Allah’ın adıyla. Bütün hamdler, övgüler Âlemlerin Rabbi Allah’adır. Rahman ve Rahîm O’dur. Din gününün, hesap gününün tek hâkimidir. (Haydi, öyleyse deyiniz): ‘Yalnız Sana ibadet eder, yalnız Senden medet umarız.’ Bizi doğru yola, nimet ve lütfuna mazhar ettiklerinin yoluna ilet. Gazaba uğrayanların ve sapkınlarınkine değil.”</span> <span class="italik_E">“Elif, Lâm, Mîm. İşte Kitap! Şüphe yoktur O’nda. Rehberdir müttakîlere! O müttakiler ki gayb âlemine inanırlar. Namazlarını tam dikkatle îfâ ederler. Kendilerine ihsan ettiğimiz nimetlerden infakta bulunurlar. Hem Sana indirilen kitabı, hem de Senden önce indirilen kitapları tasdîk ederler. Ahirete de kesin olarak inanırlar. İşte bunlardır Rabbileri tarafından doğru yola ulaştırılanlar. Ve işte bunlardır felah bulanlar.”</span> <span class="italik_E">“Hepinizin ilahı tek ilahtır. O’ndan başka ilah yoktur. Rahman ve Rahîm O’dur.” “Allah o ilahtır ki Kendisinden başka ilah yoktur. Hayy’dır, Kayyûm’dur. Kendisini ne bir uyuklama, ne de uyku tutar. Göklerde ve yerde ne varsa O’nundur. İzni olmadan huzurunda şefaat etmek kimin haddine? Yarattığı mahlûkların önünde, ardında ne var, hepsini bilir. Mahlûklar ise O’nun dilediğinden başka, ilminden hiçbir şey kavrayamazlar. O’nun kürsüsü gökleri ve yeri kaplamıştır. Gökleri ve yeri koruyup gözetmek O’na ağır gelmez; O öyle ulu, öyle büyüktür.” “Göklerde ve yerde olan her şey Allah’ındır. Ey insanlar! Siz içinizdeki şeyleri açığa vursanız da, gizleseniz de, Allah sizi onlardan dolayı hesaba çeker. Sonra dilediğini affeder, dilediğini azaba uğratır. Doğrusu Allah her şeye Kadîr’dir. Peygamber, Rabbi tarafından kendisine ne indirildi ise ona iman etti, müminler de! Onlardan her biri Allah’a, meleklerine, kitaplarına ve peygamberlerine iman etti. “O’nun resûllerinden hiçbirini diğerinden ayırt etmeyiz.” dediler ve eklediler: ‘İşittik ve itaat ettik ya Rabbenâ, affını dileriz, dönüşümüz Sanadır.’ Allah hiçbir kimseyi güç yetiremeyeceği bir şekilde yükümlü tutmaz. Herkesin kazandığı iyilik kendi lehine, işlediği fenalık da kendi aleyhinedir. Ya Rabbenâ! Eğer unuttuk veya kasıtsız olarak yanlış yaptıysak bundan dolayı bizi sorumlu tutma! Ya Rabbenâ! Bizden öncekilere yüklediğin gibi ağır yük yükleme! Ya Rabbenâ! Takat getiremeyeceğimiz şeylerle bizi yükümlü tutma! Affet bizi, lütfen bağışla kusurlarımızı, merhamet buyur bize! Sensin Mevlâmız, yardımcımız! Kâfir topluluklara karşı Sen yardım eyle bize!”</span></p>
			<p class="a_Paragraf">Ey Kendisinden başka hiçbir ilah bulunmayan, <span class="bold_E">Allah</span> ismi Kendisine has bir ism-i zât ve alem olan! Küllî ve umumî rahmet sahibi <span class="bold_E">Rahmân</span>.. donanım, konum ve liyakate göre bol bol merhamet eden <span class="bold_E">Rahîm</span>.. her şey ve herkesin üzerinde tasarruf sahibi <span class="bold_E">Melik</span>.. Zâtında mukaddes ve münezzeh, fiillerinde mutahhir ve munazzif <span class="bold_E">Kuddûs</span>.. ayıplardan sâlim ve herkes için selâmet kaynağı <span class="bold_E">Selâm</span>.. Kendi rubûbiyetinin şahidi ve herkese güven vaadeden <span class="bold_E">Mü’min</span>.. herkesi ve her şeyi her an görüp gözeten <span class="bold_E">Müheymin</span>.. eşi, benzeri olmayan yegâne gâlip ve <span class="bold_E">Azîz</span>.. elin ulaşmadığı, gücün yetmediği hâkim-i mutlak bir <span class="bold_E">Cebbâr</span>.. ululuk, Zâtının lazımı bir ulu <span class="bold_E">Mütekebbir</span>.. zâhir-bâtın her şeyi yaratan <span class="bold_E">Hâlık</span>.. örneği kendine ait, her şeyi kusursuz var ve inşâ eden <span class="bold_E">Bâri’</span>.. şekil ve sûret veren <span class="bold_E">Musavvir</span>.. her türlü günah ve hataları yarlığayan <span class="bold_E">Ğaffâr</span>.. her şeyi Kendi iradesine râm eden <span class="bold_E">Kahhâr</span>.. karşılıksız bol bol hibede bulunan <span class="bold_E">Vehhâb</span>.. her ihtiyaç sahibini ihtiyacına göre rızıklandıran <span class="bold_E">Rezzâk</span>.. hayır kapılarını açan ve gâileleri savan <span class="bold_E">Fettâh</span>.. olmuş-olacak, cüz’î-küllî her şeyi bilen <span class="bold_E">Alîm</span>.. can alan, ruhları sıkan ve erzâkı kısan <span class="bold_E">Kâbıd(z)</span>.. genişletilecekleri genişleten, ruhlara inşirah veren, her şeyi bereketlendiren <span class="bold_E">Bâsıt</span>.. dünyada, ukbada istediğini alçaltan <span class="bold_E">Hâfıd(z)</span>.. burada ve ötede dilediğini yükselten <span class="bold_E">Râfi’</span>.. dilediğini azîz kılan ve şereflendiren <span class="bold_E">Muizz</span>.. istediğini zelîl ve rüsvay hâle getiren <span class="bold_E">Müzill</span>.. gizli-açık her şeyi duyan ve itibara alan <span class="bold_E">Semî’</span>.. her şeyi Zâtına mahsus basarla gören <span class="bold_E">Basîr</span>.. dilediği gibi hüküm veren biricik hüküm sahibi <span class="bold_E">Hakem</span>.. her icraatında adl ü istikameti takip eden <span class="bold_E">Adl</span>.. en ince noktalara kadar ihtiyaçları gören, gözeten <span class="bold_E">Latîf</span>.. herkesten ve her şeyden haberdar <span class="bold_E">Habîr</span>.. suçluyu hemen cezalandırmayıp düşünme mühleti veren <span class="bold_E">Halîm</span>.. en büyük ve ulu, <span class="bold_E">Azîm</span>.. dilediği günahları bağışlayan <span class="bold_E">Ğafûr</span>.. şükredeni mukabelesiz bırakmayan ihsan sahibi <span class="bold_E">Şekûr</span>.. kadri yüce, şanı yüksek, müteâl <span class="bold_E">Aliyy</span>.. idrakin ihata edemeyeceği, ululardan ulu <span class="bold_E">Kebîr</span>.. arz u sema ve içindekileri koruyup muhafaza eden <span class="bold_E">Hafîz</span>.. gıda veren, bakıp koruyan <span class="bold_E">Mukît</span>.. her şeye yeten ve herkesin hesabını görecek olan <span class="bold_E">Hasîb</span>.. nefislerde ürperti ve haşyet hâsıl eden <span class="bold_E">Celîl</span>.. iyilik ve ihsanı bol keremkânî <span class="bold_E">Kerîm</span>.. zâhir-bâtın her şeyi görüp kontrol eden <span class="bold_E">Rakîb</span>.. dualara icabet eden ve isteklere mukabelede bulunan <span class="bold_E">Mücîb</span>.. ilm ü rahmetiyle her şeyi kuşatan ve her şeyiyle nâmütenâhî olan <span class="bold_E">Vâsi’</span>.. her şeyi yerli yerinde vaz’eden <span class="bold_E">Hakîm</span>.. bazı kullarını muhabbete mazhar kılan <span class="bold_E">Vedûd</span>.. zâtî şan ve şeref sahibi <span class="bold_E">Mecîd</span>.. ölümden sonra dirilten ve diriliş erleri gönderen <span class="bold_E">Bâis</span>.. her şeyi ra’ye’l-ayn bilen <span class="bold_E">Şehîd</span>.. varlığı kendinden ve değişmeyen bir zât olan <span class="bold_E">Hakk</span>.. güvenilip dayanılan ve Kendisine itimat edilen <span class="bold_E">Vekîl</span>.. dilediğini dilediği gibi icrâ eden kuvvet sahibi <span class="bold_E">Kaviyy</span>.. kudret-i kâhire sahibi <span class="bold_E">Metîn</span>.. dost ve yardımcı <span class="bold_E">Veliyy</span>.. herkesin hamd ü senasının biricik mercii <span class="bold_E">Hamîd</span>.. her işi ve davranışı sayıp dökecek olan <span class="bold_E">Muhsî</span>.. her şeyi ilk yaratan <span class="bold_E">Mübdi’</span>.. hayattan sonra ölümü, ölümden sonra da hayatı geri veren <span class="bold_E">Muîd</span>.. maddî-manevî hayat veren <span class="bold_E">Muhyî</span>.. verdiği hayatı alıp öldüren <span class="bold_E">Mümît</span>.. hayatı Kendinden, ebedî <span class="bold_E">Hayy</span>.. Kendi Kendine kâim, <span class="bold_E">Kayyûm</span>.. aczi söz konusu olmayan kâdir u kâhir <span class="bold_E">Vâcid</span>.. mutlak fazl ve şeref sahibi <span class="bold_E">Mâcid</span>.. nazîri, veziri, dengi, benzeri olmayan bir yektâ <span class="bold_E">Vâhid</span>.. ikincisi olmayan tek, <span class="bold_E">Ehad</span>.. herkesin muhtaç olduğu müstağnî <span class="bold_E">Samed</span>.. her şeye gücü yeten <span class="bold_E">Kâdir</span>.. mutlak iktidar sahibi <span class="bold_E">Muktedir</span>.. öne alan, öne çıkaran <span class="bold_E">Mukaddim</span>.. geriye bırakan <span class="bold_E">Muahhir</span>.. varlığının başlangıcı olmayan ezelî, <span class="bold_E">Evvel</span>.. varlığının sonu olmayan ebedî, <span class="bold_E">Âhir</span>.. âyât ve âsârıyla apaçık <span class="bold_E">Zâhir</span>.. Zât’ı, hakikatiyle ihata edilmeyen <span class="bold_E">Bâtın</span>.. kâinatları idare eden, her şeyi gözeten <span class="bold_E">Vâlî</span>.. her türlü noksanlıktan müberrâ bir ulu, <span class="bold_E">Müteâl</span>.. durumuna göre herkese iyilikte bulunan <span class="bold_E">Berr</span>.. tevbeye sevk eden ve tevbeleri kabul buyuran <span class="bold_E">Tevvâb</span>.. suçluları tecziye eden <span class="bold_E">Müntakim</span>.. günahları silip süpüren, seyyiâtı hasenâta çeviren <span class="bold_E">Afüvv</span>.. fenalıklara karşı kullarına müşfik olan <span class="bold_E">Raûf</span>.. mülkün tek sahibi olan <span class="bold_E">Mâlikü’l-mülk</span>.. sonsuz celâlle ikram ve cemâli cem’ eden <span class="bold_E">Zü’l-celâli ve’l-ikram</span>.. her hükmünde âdil olan <span class="bold_E">Muksit</span>.. zâtında her türlü kemâlâtı cem’ eden ve herkesi toplayıp bir araya getiren <span class="bold_E">Câmi’</span>.. kimseye muhtaç olmayan <span class="bold_E">Ğaniyy</span>.. zenginlik bahşeden ve gönülleri zengin kılan <span class="bold_E">Muğnî</span>.. istemediği şeyleri vermeyen <span class="bold_E">Mâni’</span>.. sebebiyet verenlere göre zararları yaratan <span class="bold_E">D(z)ârr</span>.. faydalı şeyler veren <span class="bold_E">Nâfi’</span>.. her şeyin biricik ışık kaynağı <span class="bold_E">Nur</span>.. hidayete erdiren ve gönülleri hidayete açan <span class="bold_E">Hâdî</span>.. eşi-benzeri olmayan şeyler yaratan <span class="bold_E">Bedî’</span>.. Kendisi için fenâ söz konusu olmayan <span class="bold_E">Bâkî</span>.. dilediğine dilediğini temlik eden gerçek sahip, <span class="bold_E">Vâris</span>.. doğru noktaya ulaştıran <span class="bold_E">Reşîd</span>.. yakışıksız şeylere hüsn-ü muamelede bulunan <span class="bold_E">Sabûr</span>! Bütün bu birbirinden güzel isimlerin sahibi Allah O’dur ki, Yüce Zâtı bir benzeri bulunmaktan mukaddes ve müberrâdır. Ulvî sıfatları da, başkalarının sıfatlarına benzemekten münezzeh ve muallâdır. Apaçık âyetleri O’nun rubûbiyetine şehadet, İlahî sanatla yarattığı masnûâtı da vahdaniyetine delalet eder. O nazîri, veziri, dengi, benzeri olmayan bir yektâ Vâhid’dir. Bu birlik ve vahdet azlık manasına bir vahdet de değildir. </p>
			<p class="a_Paragraf">O öyle bir mevcuttur ki, vücudu Kendindendir; herhangi bir illetle vücut bulmuş değildir. O, iyilik ile ma’ruf, ihsan ile mevsûftur. O öyle bir ma’ruftur ki, bilinmesinde bir son yoktur. Öyle bir mevsûftur ki, vasıflarında bir nihayet bulunmaz. İbtidası olmayan bir Evvel ü Kadîm, intihası bulunmayan bir Âhir u Kerîm ü Mukîm’dir. O evladı olmaktan münezzeh olduğu gibi, bu tür bâtıl isnatların hepsinden de nihayetsiz derecede uzaktır. Vakitlerin gelip geçmesi katiyen O Ebed Sultanı’na fânilik dokunduramaz. Gelip geçen seneler O’na hiçbir zarar ve zaaf eriştiremez. Bütün mahlûkat azametinin kahrı altında, emri de “kün” emr-i İlahîsinin iki harfi olan kâf ile nûn arasındadır. İhlâslı kullar O’nun zikriyle ünsiyet eder ve üns’e ererler. Gözler rü’yet-i cemâliyle aydınlanıp sürur bulurlar. O’nu tesbih edenler, tevhidiyle ferah ve huzura ererler. Ehl-i taati sırat-ı müstakîme erdiren, muhabbet ehline Cennetini bahşeden O’dur. O’dur ki, ezelî ilmiyle bütün yarattıklarının sayısını tastamam bilir ve gecenin zifiri karanlığında simsiyah karıncanın küçücük ayaklarının kıpırdanışlarını görür. Uçan kuşlar yuvalarında, vahşî hayvanlar ıssız yerlerde hep O’nu tesbîh ü temcîd eder, yüceliğini haykırırlar. O, kullarının gizli-açık bütün amellerini görür ve bilir. O, te’yîd ve nusretiyle inananlara kefildir. Ürperen kalbler O’nun zikriyle ve zararları bertaraf etmesiyle itmi’nan bulur. <span class="italik_E">“O’nun (varlığının ve kudretinin) delillerinden biri de göğün ve yerin, Kendisinin buyruğu ile kâim olmaları, belirlenen yerde sapasağlam bulunmalarıdır.”</span> <span class="italik_E">“O, ilmiyle her şeyi kuşatmıştır.”</span> Günaha düşen kullarını hilm ü keremiyle mağfiret buyuran da yine O’dur. <span class="italik_E">“Onun benzeri hiçbir şey yoktur. O, her şeyi hakkıyla işitir ve bilir.”</span></p>
			<p class="a_Paragraf">Allahım! Ne ile ve nasıl dilersen, bizi öyle her türlü kötülükten koru. Sen mutlaka dilediklerini yapmaya muktedirsin. Ey en güzel Mevlâ/yüce dost ve en güzel yardımcı! Ey Rabbimiz! Bizi mağfiret buyur; şüphesiz dönüşümüz ancak Sanadır. Seyyiâttan uzak durmak ve salihâtı yerine getirmek için bizde bir güç ve kuvvet yoktur. Bütün güç ve kudret yalnız ululuk ve azamet tahtının yegâne Sultanı Allah’a aittir.</p>
			<p class="a_Paragraf">Sübhansın Allahım! Her türlü eksiklikten berîsin. Senin Kendini sena ettiğin gibi biz Seni sena edemeyiz. Sen Yüce Zâtını nasıl sena etmişsen öylesin. Şanın başları döndürecek kadar uludur. Yakınlığına erenler de sadece izzet bulurlar. </p>
			<p class="a_Paragraf">Allah, kudretiyle dilediğini yapar ve izzetiyle istediği gibi hükmeder.</p>
			<p class="a_Paragraf">Ey hayatı Kendinden, ebedî hayy olan Hayy! Ey Kendi Kendine kâim olan Kayyûm! Ey gökleri ve yeri akıllara hayret salacak güzellikte yaratan! Ey mülkün yegâne Sahibi! Ey sonsuz celâlle ikram ve cemâli cem’ eden Zü’l-celâli ve’l-ikram! Senden başka bir ilah yoktur; biz de Senin yardımını dileniyoruz. Ey rahmet ve yardımını dilenenlerin imdadına koşan Rabbimiz; yegâne ilah Sensin; Senden başka bir ma’bud yoktur. Ey Merhametliler Merhametlisi! Şanı yüce Nebîn hürmetine bize de tevfîkini bahşeyle, bizi de muvaffak kıl. Ey merhameti bütün merhametlerin ötesinde olan Rabbimiz! Her hâlimizi ıslah buyur. <span class="italik_E">“Ey ehl-i beyt! Allah’ın rahmeti ve bereketi sizin üzerinize olsun. O gerçekten her türlü hamde layıktır, hayır ve ihsanı boldur.” “Allah sizden her türlü kiri giderip sizi tertemiz yapmak istiyor.”</span></p>
			<p class="a_Paragraf"><span class="italik_E">“Muhakkak ki, Allah ve melekleri Hazreti Peygamber’e hep salât ederler. Ey iman edenler! Siz de O’na salât edin ve tam bir içtenlikle selâm verin!” </span>Allahım! Seyyidina Hazreti İbrahim ve ailesine salât ettiğin gibi, Efendimiz Hazreti Muhammed <span class="_aleyhisselam-_E _idGenCharOverride-1">(aleyhisssalâtü vesselâm)</span> ve ehl-i beytine de yarattıkların sayısınca, Zâtının hoşnutluğunca, Arşının ağırlığı ve kelimelerinin mürekkepleri kadar, zikredenler zikrettiği, gafil olanlar da gafletlerinde kaldıkları sürece salât et. Yine Seyyidina Hazreti İbrahim ve ailesine bereket ihsan ettiğin gibi, Efendimiz Hazreti Muhammed <span class="_aleyhisselam-_E _idGenCharOverride-1">(sallallahu aleyhi ve sellem)</span> ve ehl-i beytine de aynı şekilde bereket ihsan et. Muhakkak ki Sen, her bakımdan hamde layık ve şanı yüce olan Hamîd ü Mecîd’sin.</p>
			<p class="a_Paragraf">Allahım! Eşref-i mahlûkat olan Efendimiz Hazreti Muhammed’e, ehl-i beytine ve ashâbına, Senin malûmâtın adedince ve kelimelerinin mürekkepleri kadar, zikredenler zikrettikleri, gaflette olanlar da o hallerinde kaldıkları sürece salât eyle.</p>
			<p class="a_Paragraf">Allahım! Kulun, Nebîn ve Resûlün Nebiy-yi Ümmî Efendimiz Hazreti Muhammed’e ve âl ü ashâbına, gökler, yerler ve ikisi arasındakiler sayısınca salât eyle ve o salavât hürmetine, ey Âlemlerin Rabbi, bizim işlerimizde ve bütün Müslümanların işlerinde lütuflarını sağanak sağanak başımızdan aşağıya yağdır. </p>
			<p class="a_Paragraf">Allahım! Efendimiz Hazreti Muhammed’e, âl ve ashâbına, kainatta olanlar, olacaklar ve ilm-i İlahîde mevcut bulunanlar sayısınca salât ve selâm et.</p>
			<p class="a_Paragraf">Allahım! Ruhlar arasında Efendimiz Hazreti Muhammed’in <span class="_aleyhisselam-_E _idGenCharOverride-1">(aleyhissalâtü vesselâm)</span> pak ruhuna, cesetler içerisinde O’nun mübarek cesedine, kabirler içinde O’nun Cennet bahçelerinden daha pak olan Ravza-i Tâhire’sine ve isimler içerisinde O’nun nâm-ı celîline salât eyle.</p>
			<p class="a_Paragraf">Allahım! Daha dünyayı şereflendirmeden alâmetleri zuhur eden, şefaat ve kerâmet, nübüvvet ve risalet sahibi Efendimiz Hazreti Muhammed’e salât ve selâm eyle.</p>
			<p class="a_Paragraf">Allahım! Güneş ve Ay’dan daha parlak olan Efendimiz Hazreti Muhammed’e Hazreti Ebû Bekir, Hazreti Ömer, Hazreti Osman ve Haydar-ı Kerrâr olan Hazreti Alî’nin <span class="_aleyhisselam-_E _idGenCharOverride-1">(radıyallahu anhum ecmaîn)</span> hasenâtı adedince, yeryüzünün bitkileri, ağaçların yaprakları sayısınca salât ve selâm eyle.</p>
			<p class="a_Paragraf">Allahım! O dırahşan çehreli Nebiy-yi Melîh, O en yüksek makam ve en fasîh lisanın sahibi Efendimiz Hazreti Muhammed’e salât ve selâm eyle.</p>
			<p class="a_Paragraf">Allahım! Hikmet, güzel nasihat, re’fet ve rahmetle gelen Efendimiz Hazreti Muhammed’e, aile fertlerine ve ashâbına, zâkirler zikrettikleri, gafiller gaflette bulundukları zaman dilimleri kadar, en faziletli salât ü selâmlarla, malûmâtın adedince, kelimelerinin mürekkepleri miktarınca salât ve selâm eyle.</p>
			<p class="a_Paragraf">Allahım! Kendisiyle insanları dağınıklıktan kurtardığın kulun, kalblerin zulmetini aydınlığa çevirdiğin nebîn ve Seni seven ve yüce nezdinde sevilen her kuluna üstün kıldığın Habîbin Efendimiz Hazreti Muhammed’e salât ve selâm eyle.</p>
			<p class="a_Paragraf">Allahım! İnsanlığa apaçık bir hak yol getiren ve âlemlere rahmet olarak gönderilen, bütün insanlar Âlemlerin Rabbi’nin huzurunda durduğu gün günahkâr kullara şefaat edecek olan Efendimiz Hazreti Muhammed’e salât ve selâm eyle.</p>
			<p class="a_Paragraf">Allahım! Efendimiz Hazreti Muhammed’e, nübüvvetinin şeref ve büyüklüğü ve kadrinin yüceliği ölçüsünde salât ve selâm eyle. O Şanlı Nebî’ye, O emîn ve itaat edilen Resûl-i Kerîm’e tariflere gelmez kadr u kıymetinin büyüklüğü kadar salât ü selâm eyle. </p>
			<p class="a_Paragraf">Allahım! Habîbin Efendimiz Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span>, ceddi İbrahim Halîlullah’a, kardeşi Mûsa Kelîmullah’a, emin elçi İsa Ruhullah’a, kulun ve nebîn Hazreti Süleyman’a, babası Dâvud Nebî’ye, bütün enbiya ve mürselîne <span class="_aleyhisselam-_E _idGenCharOverride-1">(alâ nebiyyina ve aleyhimüsselâm)</span>, yer ve gök ehlinden ne kadar ehl-i tâat varsa hepsine, zâkirler Seni zikrettiği, gâfiller de zikrinden gaflette oldukları sürece salât ve selâm eyle. </p>
			<p class="a_Paragraf">Allahım! İnayet kaynağı, kıyamet gününün ziyneti, hidayet hazinesi, iman elbisesinin süsü, memleket-i Rabbaniyenin müzeyyen yıldızı ve mahrem-i esrârı, şeriat güneşi, en açık delillerin fasîh lisanı, ümmetin şefaatçisi, huzurun hürmete layık imam ve rehberi, rahmet peygamberi, dünya-âhiret saadetimizin biricik menbaı Efendimiz Hazreti Muhammed’e, Âdem, Nuh, İbrahim Halîlullah peygamberlere, kardeşi Mûsa Kelîmullah’a, emin elçi İsa Ruhullah’a, Hazreti Dâvud, Hazreti Süleyman, Hazreti Zekeriya ve Hazreti Şuayb’a, bütün nebî ve elçilere <span class="_aleyhisselam-_E _idGenCharOverride-1">(aleyhimüsselâm)</span>, onlara ittiba edenlere, zâkirler zikrettiği, gaflet içindekiler de öyle kaldığı sürece salât ve selâm eyle.</p>
			<p class="a_Paragraf">Ey yarattıklarına fazl u keremi devamlı olan, atıyyelerini bahşetmek üzere inayet elleri hep açık bulunan, başları döndürüp akılları hayrette bırakacak kadar güzel lütuf ve mevhibeler bahşeden, isyankâr kullarının günah ve hatalarını bağışlayan Yüceler Yücesi Allahım! Kur’ân buudlu, ulûhiyet eksenli ahlâkıyla bütün yaratılmışların en üstünü olan Efendimiz Hazreti Muhammed’e ve iyilerden iyi, paklardan pak âl ü ashâbına salât ve selâm eyle. O salavât hakkı için de, ne olur ey Rabbimiz, ellerimizi açıp huzurunda kemerbeste-i ubûdiyet içinde iki büklüm olduğumuz şu anda bizi bağışlayıp bütün günahlarımızdan arındır. Bu duamızı, “Hak Lâilâheillallah, Muhammed Resûlullah, İbrahim Halîlullah” hakikati hürmetine kabul buyur ve bizi yarlığa.</p>
			<p class="a_Paragraf">Allahım! Şimdi eğer müsaade edersen Senin biricik kulun ve şanı yüce Resûlün, bizim de Efendimiz Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span> seslenmek istiyorum. </p>
			<p class="a_Paragraf">Ey benim Efendim, ey Allah’ın Resûlü, ey senedim, dayanağım, ey sığınağım ve ey biricik kaynağım; Sen bana yetersin. </p>
			<p class="a_Paragraf">Hak Lâilâheillallah, Muhammed Resûlullah, İbrahim Halîlullah.</p>
			<p class="a_Paragraf">Ey vaktin sahibi, ey zamanın yardımcısı, ey bütün peygamberlerin hulâsa ve usâresi, ey mevcûdâtın özü ve cevheri!</p>
			<p class="a_Paragraf">Hak Lâilâheillallah, Muhammed Resûlullah, İbrahim Halîlullah.</p>
			<p class="a_Paragraf">Ey şanı yüce Nebî, ey muhtaçların biricik sığınağı; Sen bütün varlığın gözbebeği, her şeyin özü, hulâsası ve usâresisin.</p>
			<p class="a_Paragraf">Hak Lâilâheillallah, Muhammed Resûlullah, İbrahim Halîlullah.</p>
			<p class="a_Paragraf">Medh-i Resûl benim biricik itimat kaynağım ve dayanağımdır. Bunu hep böyle bildim ve ümit ederim, ihtiyacımın en çok olduğu âhiret yolunda, tekfîn esnasında O bana kâfi gelir.</p>
			<p class="a_Paragraf">Hak Lâilâheillallah, Muhammed Resûlullah, İbrahim Halîlullah.</p>
			<p class="a_Paragraf">Müjdelerle gelen O şanı yüce Resûl, beraberinde fazl u keremini de getirmiştir ki, telkîn esnasında yanımda ve yardımcım olur. </p>
			<p class="a_Paragraf">Hak Lâilâheillallah, Muhammed Resûlullah, İbrahim Halîlullah.</p>
			<p class="a_Paragraf">O Nebîler Serveri’ne önce milyon, sonra da yüz ile seksen binin, onunla da doksanın çarpımından çıkan sonuç kadar büyük rakamlar sayısınca salât ve selâm olsun.<span class="Footnote_E"><a class="_idFootnoteLink" href="#footnote-288-20" id="footnote-288-20-backlink">20</a></span> </p>
			<p class="a_Paragraf">Salât eyle Allahım, O Nur-u Mübîn’e, O Seyyidü’l-Mürselîn Mustafa’ya, Ahmed’e. Ve âline, bütün ashâbına. O ve onlar hürmetine de bütün Müslümanlara, müminlere. Bin salât ve bin selâm O Sırr-ı Azîm’e, O Seyyidü’l-Âlemîn Mustafa’ya, Ahmed’e. Ve âline, bütün ashâbına. Ey şefkati bol Hannân, ey ihsanları çok Mennân, son nefesimizde Senden en büyük arzumuz iman. Kıyamet gününe kadar, zaman uzayıp gittikçe, insanlığın ufkunda bir dolunay gibi doğan O İnsanlığın İftihar Tablosu’na eyle salât ve selâm. Allah’ın salât ve selâmı, iki mübarek kürek kemiği arasında nübüvvet mührüyle gelen, sıcağın şiddetinden gölgelemek üzere kendisini takip eden bir bulut gibi risaletine emare nice alametler bulunan O Kutlu Nebî’ye olsun.</p>
			<p class="a_Paragraf">Ey O Kutlu Nebî! Ey Allah’ın <span class="_aleyhisselam-_E _idGenCharOverride-1">(celle celâluhû)</span> sırrından bir sır olan Mustafa <span class="_aleyhisselam-_E _idGenCharOverride-1">(aleyhi elfü elfi salâtin ve selâm)</span>! Allah hakkı için bize de bir ihsanda bulun. Ey Allah’ın feyzinden bir feyz olan Mustafa <span class="_aleyhisselam-_E _idGenCharOverride-1">(sallallahu aleyhi ve sellem)</span>! Ne olur, Allah için bir lütufta bulun! Ey Allah’ın nurundan bir nur olan Mustafa <span class="_aleyhisselam-_E _idGenCharOverride-1">(aleyhi ekmelussalavât ve etemmütteslîmât)</span>! Senin de bizim de Rabbimiz olan Yüceler Yücesi Allah hatırına lütfen bize de bir teveccühte bulun! Ey âlemlere rahmet olarak gönderilen ve ümmetine şefkatle tecelli eden, en güzel isimlerin en zirvedeki meclası! Bize de şefkatinle tecelli buyur. Ey Allah’ın şanını yücelttiği Fahr-i Kainat! Hâlimizi salâha tebdîl eyle.</p>
			<p class="a_Paragraf">Ey Allah’ın Resûlü! Yardım ve medet et bize. Ey Allah’ın Habîbi! İtimat kaynağımız Sensin. Ey Allah’ın Nebîsi! Yüceler Yücesi Rabbimizin huzurunda bize şefaatçi ol. Kasem olsun ki, Senin şefaatin o yüce huzurda asla reddolunmaz. </p>
			<p class="a_Paragraf">Ya Rab! Senden başka Ma’bûd-u Mutlak, Maksûd-u bi’l-istihkak, Mahmûd-u ale’l-ıtlak yoktur. “Lâ ilahe illallah Muhammedün Resûlullah/Allah’tan başka bir ilah yoktur ve Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span> O’nun elçisidir.” hakikatini tastamam, hakkıyla anlamayı ve ikrar etmeyi bizim için kolaylaştır. Bütün enbiya ve mürselînin nuru ve şerefi en yüce olan Peygamber Efendimiz’e celâline yakışır salât ve selâmda bulun. Ezelden ebede her türlü hamd ve sena, şükür ve minnet, sadece Sana mahsustur Allahım!</p>
			<p class="Baslik_2" id="_idParaDest-155"><span class="bold_E">Mahmud el-Kürdî</span><span class="_aleyhisselam-_E"> </span>(k.s.)<span class="bold_E"> Hazretlerinin <br/>Edellü’l-Hayrât Duası</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Allahım! Seyyidimiz, Efendimiz Hazreti Muhammed’e ve aile fertlerine Senin rahmetinin eserleri sayısınca salât ve selâm eyle.</p>
			<p class="a_Paragraf">Allahım! Seyyidimiz, Efendimiz Hazreti Muhammed’e ve aile fertlerine Senin yarattıkların sayısınca salât ve selâm eyle.</p>
			<p class="a_Paragraf">Allahım! Seyyidimiz, Efendimiz Hazreti Muhammed’e ve aile fertlerine Senin ilmin sayısınca salât ve selâm eyle.</p>
			<p class="a_Paragraf">Allahım! Seyyidimiz, Efendimiz Hazreti Muhammed’e ve aile fertlerine Senin kelimelerin sayısınca salât ve selâm eyle.</p>
			<p class="a_Paragraf">Allahım! Seyyidimiz, Efendimiz Hazreti Muhammed’e ve aile fertlerine Senin kereminin semereleri sayısınca salât ve selâm eyle.</p>
			<p class="a_Paragraf">Allahım! Seyyidimiz, Efendimiz Hazreti Muhammed’e ve aile fertlerine Senin Yüce Kelâmının harfleri sayısınca salât ve selâm eyle.</p>
			<p class="a_Paragraf">Allahım! Seyyidimiz, Efendimiz Hazreti Muhammed’e ve aile fertlerine Senin zikrin sayısınca salât ve selâm eyle.</p>
			<p class="a_Paragraf">Allahım! Seyyidimiz, Efendimiz Hazreti Muhammed’e ve aile fertlerine toprakla tanışmış ve tanışacak olan bütün yağmur damlaları sayısınca salât ve selâm eyle.</p>
			<p class="a_Paragraf">Allahım! Seyyidimiz, Efendimiz Hazreti Muhammed’e ve aile fertlerine, bütün ağaçların yaprakları sayısınca salât ve selâm eyle.</p>
			<p class="a_Paragraf">Allahım! Seyyidimiz, Efendimiz Hazreti Muhammed’e ve aile fertlerine çöllerdeki kum taneleri sayısınca salât ve selâm eyle.</p>
			<p class="a_Paragraf">Allahım! Seyyidimiz, Efendimiz Hazreti Muhammed’e ve aile fertlerine tohumlar ve onlardan meydana gelen ürünler sayısınca salât ve selâm eyle.</p>
			<p class="a_Paragraf">Allahım! Seyyidimiz, Efendimiz Hazreti Muhammed’e ve aile fertlerine geceler ve gündüzler sayısınca salât ve selâm eyle.</p>
			<p class="a_Paragraf">Allahım! Seyyidimiz, Efendimiz Hazreti Muhammed’e ve aile fertlerine Senin denizlerdeki mahlûkatın sayısınca salât ve selâm eyle.</p>
			<p class="a_Paragraf">Allahım! Seyyidimiz, Efendimiz Hazreti Muhammed’e ve aile fertlerine gecenin örtüsüyle bürüdüğü, gündüzün de ışıklarıyla üzerine doğduğu her şey sayısınca salât ve selâm eyle.</p>
			<p class="a_Paragraf">Allahım! Seyyidimiz, Efendimiz Hazreti Muhammed’e ve aile fertlerine, O Nebîler Serveri’ne salât ve selâm getirenler sayısınca salât ve selâm eyle.</p>
			<p class="a_Paragraf">Allahım! Seyyidimiz, Efendimiz Hazreti Muhammed’e ve aile fertlerine, gaflet ederek O, İnsanlığın İftihar Tablosu’na salât ve selâm getirmeyenler sayısınca salât ve selâm eyle.</p>
			<p class="a_Paragraf">Allahım! Seyyidimiz, Efendimiz Hazreti Muhammed’e ve aile fertlerine geçmiş-gelecek bütün canlıların alıp verdikleri/verecekleri nefesler sayısınca salât ve selâm eyle.</p>
			<p class="a_Paragraf">Allahım! Seyyidimiz, Efendimiz Hazreti Muhammed’e ve aile fertlerine semavattaki yıldızlar sayısınca salât ve selâm eyle.</p>
			<p class="a_Paragraf">Allahım! Seyyidimiz, Efendimiz Hazreti Muhammed’e ve aile fertlerine dünyada ve âhirette bulunan her bir şey sayısınca salât ve selâm eyle ve bunu bizim Hazreti Muhammed <span class="_aleyhisselam-_E _idGenCharOverride-1">(aleyhi efdalüssalavât ve ekmelüttahiyyât)</span> Efendimiz’e ta’zimimizin bir nişanesi say.</p>
			<p class="a_Paragraf">Yüce Rabbimiz Allah’ın, meleklerinin, nebîlerinin, resûllerinin ve bütün mahlûkatın salât ve selâmları, müttakilerin imamı, gökçek yüz ve parlak nâsiyelerin eşsiz rehberi, kıyamet günü abdest uzuvları nurlu olanların önderi, günahkârların şefaatçisi, Seyyidimiz, Efendimiz Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span>, âl ve ashâbına, ezvâcına, zürriyetine, ehl-i beytine, Müslümanların geçmişte yaşamış imamlarına, meşayihine, şehitlerine, salih kullarına ve gök ve yer ehlinden bütün ehl-i taat üzerine olsun. Ve onlara tebean/tâbî olarak bizim ve anne-babamızın üzerine olsun. Sana sonsuz hamd ve sena ediyor ve bunları Senin nihayetsiz rahmetinden dileniyoruz, ey Merhametliler Merhametlisi ve ey Kerîmler Kerîmi! Rabbimiz! Ne olur, dualarımızı kabul buyur ve içimizde bir inkisar meydana getirme.</p>
			<p class="Baslik_2" id="_idParaDest-156"><span class="bold_E">İmam Râzî’nin </span>(r.h.)<span class="bold_E"> Haftalık Virdi</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf"><span class="bold_E">Cumartesi Günü:</span> <span class="italik_E">“</span>Ya Rabbî! Sensin İlah, Senden başka yoktur ilah! Sübhansın, bütün noksanlardan münezzehsin, Yücesin! Doğrusu kendime zulmettim, yazık ettim. Affını bekliyorum Rabbim! <span class="ayet_kaynaklari_E _idGenCharOverride-1">(100 defa)</span>” </p>
			<p class="a_Paragraf"><span class="bold_E">Pazar Günü:</span> “Allah’tan başka ilah yoktur. Melik O, Hakk O, her hakkı açık-seçik ortaya koyan Mübîn de O’dur. <span class="ayet_kaynaklari_E _idGenCharOverride-1">(100 defa)</span>”</p>
			<p class="a_Paragraf"><span class="bold_E">Pazartesi Günü:</span> “Allah’tan başka bir ilah yoktur. O Azîz ve Celîl’dir. Ey Azîz ve ey Celîl!.. <span class="ayet_kaynaklari_E _idGenCharOverride-1">(100 defa)</span>”</p>
			<p class="a_Paragraf"><span class="bold_E">Salı Günü:</span> “Allahım! Efendimiz Hazreti Muhammed’e ve aile fertlerine çokça salât ü selâm eyle. <span class="ayet_kaynaklari_E _idGenCharOverride-1">(100 defa)</span>”</p>
			<p class="a_Paragraf"><span class="bold_E">Çarşamba Günü:</span> “Allah’tan başka ilah yoktur; hâlis ve muhlis olarak söylenen ve söylenecek olan en yüce hakikat de budur. <span class="ayet_kaynaklari_E _idGenCharOverride-1">(100 defa)</span>”</p>
			<p class="a_Paragraf"><span class="bold_E">Perşembe Günü:</span> “Allah’tan başka ilah yoktur. O her şeyin biricik Hâlık’ıdır. O’nun gücü her şeye yeter. <span class="ayet_kaynaklari_E _idGenCharOverride-1">(100 defa)</span>”</p>
			<p class="a_Paragraf"><span class="bold_E">Cuma Günü:</span> Allah Sübhan’dır. Hamd yalnız Allah’adır. Allah’tan başka bir ilah yoktur. Büyük Allah’tır. Gerçek güç ve kuvvet de yalnız Aliyy ü Azîm Allah’a aittir. <span class="ayet_kaynaklari_E _idGenCharOverride-1">(100 defa)</span></p>
			<p class="Baslik_2" id="_idParaDest-157"><span class="bold_E">İbn Meşîş Hazretlerinin </span>(k.s.)<span class="bold_E"> Salât-ı Meşîşiyyesi</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Allahım! Kendisiyle sırların açılıp nurların saçıldığı, hakâik-ı eşyanın açık-seçik zuhur ettiği, Hazreti Adem’e icmalen bildirilen ilimlerin kendisine tafsilen indirildiği ve bütün mahlûkatın o ilme ulaşmaktan aciz bırakıldığı, akılların hakikatine ulaşmada çaresiz ve zayıf kaldığı, ne geçmişte ne de gelecekte hiçbir kimsenin yetişemediği ve yetişemeyeceği O Zâta, Senin şanına yaraşır ve O’nun layık olduğu şekilde salât eyle. O Zât ki, melekût âleminin bahçeleri O’nun cemâlinin çiçekleriyle tezyin edilmiş; ceberût âleminin havuzları O’nun nurlarının feyziyle doldurulmuştur. “Vasıta olmasaydı, onunla gerçekleşen netice de olmazdı.” hakikatiyle ifade edildiği gibi, kâinatta O Zâta bağlı olmayan hiçbir kimse ve hiçbir nesne yoktur. Çünkü o her şeyin varlık sebebidir.</p>
			<p class="a_Paragraf">Allahım! O Zât, Seni tanıtan bütün hakikatleri üzerinde toplayan Senin sırrın, kurb-u huzurunda gaye ölçüsündeki en büyük vasıtan ve teşrifatçındır. </p>
			<p class="a_Paragraf">Allahım! Beni O’nun mübarek soyundan gelenlerin arasına kat ve O’nun ahlâk-ı seniyyesi ile ahlâklandır. O Mübarek Zâtı bana öyle tanıt ki, onunla cehalet kanallarından akıp gelen her zarardan emin olabileyim ve fazilet kaynaklarından akan ma-i zülâli doyasıya içebileyim. İnayet ve sıyanetinle beni O Zât-ı Ekrem’in yürüdüğü yoldan Senin huzuruna eriştir. Bâtılın tepesine öyle bir indir ki beni, onun beynini dağıtabileyim; hep hidayet üzere kalıp başkalarını da ona çağırabileyim. Beni ehadiyet deryalarına alarak fenâ fillaha ulaştır;<span class="Footnote_E"><a class="_idFootnoteLink" href="#footnote-288-21" id="footnote-288-21-backlink">21</a></span> vahdet denizine salarak bekâ billah ile tanıştır; tanıştır ki, yalnız Zât-ı Ehadiyet ve Vâhidiyetle görüp işitebileyim, sadece O’nunla bulup hissedebileyim ve böylece her iki makam-ı cem’ edebileyim. </p>
			<p class="a_Paragraf">Allahım! Senin o en büyük perdedârını ruhumun hayatı kıl. O’nun ruhunu hakikatimin sırrı eyle ve O’nun hakikatini, ilk hakkın gerçekleşmesi ile benim âlemlerimin toplayıcısı, bütün dünyamın kapsayıcısı kıl. Ey Evvel ü Âhir ve ey Zâhir u Bâtın! Kulun Hazreti Zekeriya’nın nidasını işitip icabet ettiğin gibi bu kulunun duasını da işit ve icabet buyur. Yüce Zâtın hakkı için, havl ve kuvvetinle bana yardım et. Rıza ve hoşnutluğuna ulaşma yolunda beni te’yîd buyur. Seninle aramdaki bütün perdeleri kaldır ve beni Senden uzaklaştıracak her türlü masiva ile arama engeller koy. “Ya Allah! <span class="ayet_kaynaklari_E _idGenCharOverride-1">(3 defa)</span>” <span class="italik_E">“</span>Kur’ân’ı sana indirip onu okumanı, tebliğ etmeni ve muhtevasına göre hareket etmeni farz kılan Allah, elbette seni varılacak yere döndürecektir.” “Yüce Rabbimiz! Katından bir rahmet ver ve davamızda doğruluk ve muvaffakiyet ihsan eyle bize!” “İzzet ve kudret Rabbi olan senin Rabbin, onların bütün bâtıl iddialarından münezzehtir, yücedir. Selam bütün peygamberlere. Bütün hamdler Âlemlerin Rabbi Allah’adır.”</p>
			<p class="Baslik_2" id="_idParaDest-158">Muhyiddîn İbn Arabî (k.s.) Hazretlerinin <br/>Haftalık Gündüz Virdleri</p>
			<p class="Baslik_3" id="_idParaDest-159">Pazar Günü Virdi</p>
			<p class="Besmele_sola_dayali">Rahman ve Rahîm Allah’ın adıyla</p>
			<p class="a_Paragraf">Varlığı başlatıp var olmaya açan Allah’ın yüce namıyla. Hamd olsun, mevcûdâtı varlık sahnesine çıkarıp her birisine hâricî vücut urbası giydiren Allah’a. Allah’tan başka bir ilah yoktur. O’nun tevhîdi, bütün keşif ve müşahedelerden mücerred olarak, mutlak anlamıyla nezd-i ulûhiyette ne ifade ediyorsa öyledir. Büyük Allah’tır. Her söz, emir ve varlık O’nunla başlamış ve yine O’na dönecektir. Allah Sübhan’dır; O’ndan başka ne bir meşhûd, ne de bir ma’bûd vardır. Her türlü tarifi ifade eden harfler var olmadan önce, O nasıl biricik Vâhid ü Ehad ise, her zaman öyle Vâhid ve Ehad’dir. Her bir şeyde, O’nun, varlığı Kendinden yegâne mevcûd olduğuna delalet eden apaçık bir âyet vardır. O’nun sırrı, Zâtını idrak ve ihatadan gizlemiş, men etmiştir. “Lâ havle velâ kuvvete illâ billâhi’l-Aliyyi’l-Azîm/Gerçek güç ve kuvvet, ululuk ve azamet tahtının yegâne sultanı Allah’a aittir.” hakikati gayb ve ihsan hazinelerinden kale gibi sağlam bir hazinedir. Ben de her hayrın nüzûlünü o hazineden ister, her şerri onunla defeder ve bütün kapalı kapıları o hazinedeki anahtarlarla açarım. Olmuş ve olacak her işte, her ikram ve ihsanının inişinde, O’nun her tenezzülünde, her hâl ve makamda ve nüzûl eden her havâtırda, her vâridde ve sâdır olan her şeyde ve hem de O’ndan bize nüzûl eden teveccühler, bizden de O’na yönelen talep, istek, dua ve niyazlarda biz hep O’na aidiz ve yine her zaman O’na döneriz. Her an O’nun Kayyûmiyeti ile var olur ve varlığımızı sürdürürüz. Her şeye kendisini tercih ettiğimiz, her talebimizde öncellikle onu istediğimiz ve yine her şeyde yegâne emel ve maksûdumuz yalnız O’dur. İlham O’ndan gelir. Anlayışı O verir. Varlığı kendinden Hakîkî Mevcûd yalnızca O’dur. Dolayısıyla O’nun varlığını inkâr ne mümkün! O, perdeleri kaldırdığında öyle zâhir ve münkeşif olur ki, şiddet-i zuhurundan, başka hiçbir varlık görünmez. Kendisini gizlediğinde de görünen her şey de mâsivadır. İşte o zaman Kendinden başka her şeyle Kendini perdelemiş olur. O, ehadiyet mertebesinde gizlilerden gizli Ma’bûd’dur. Vâhidiyet mertebesinde ise ayanlardan ayan bir zâhirdir. Her varlık O’nunla var olur, varlığını yalnız O’ndan alır. Hiçbir şeyin zâtî varlığı yoktur; hakikatte her şey ma’dûm ve mefkûddur. O, her varoluştan önce ve sonra, Evvel ü Âhir ve Zâhir u Bâtın’dır. En geniş ihata O’na aittir. En câmi’ hakikatler de O’ndadır. Kayyûmiyet sırrı, daimî mülk, nâfiz hüküm de yine O’na aittir. Her türlü senaya layık şeref ve kerem sahibi yalnız O’dur. Esasında O, bütün hamd ü sena mülahazalarının ötesinde, Zât-ı Ehadiyyet-i Sırfesini nasıl sena ediyorsa öyledir. Övgüye layık olan da, övülen de sadece O’dur. Zâtı itibariyle Ehad ve eşsiz, esmâ ve sıfâtı itibariyle de Vâhid ve benzersizdir. O, küllî-cüz’î her şeyi bilir. Üst ve altta her şeyi, dahası bütün üst ve alt mülahazalarını ihata eder. Bütün yüzler her cihetten O’na yönelir ve O’na râm olur.</p>
			<p class="a_Paragraf">Ey her şeyi ihata edip kuşatan, verdiği atâsını engelleyecek hiçbir kimse ve hiçbir merci bulunmayan, nezdindeki hazineler asla tükenmeyen, lütuf ve ihsanları bütün varlığı baştan başa saran Yüce Allahım! Bütün hazinelerinin kapılarını ve remizli sırlarının hakikatlerini bana da aç. Teveccüh edip yöneldiğim sadece Sen ol.</p>
			<p class="a_Paragraf">Allahım! Gören gözüm ol ve gördüğüm her şeyi Seninle gördür. Bana ait her şeyi, bütün vasıflarımı, Senin tecellî nurlarınla gizle ve yok et. Öyle et ki, bende bana râcî hiçbir şey kalmasın ve ben her şeyimle sadece Sana yönelmiş olayım. Bana her zaman rahmet, inayet, hıfz, riayet, ihtisas ve vilayet nazarıyla bak. Beni hususî seralarına al ve yüce dostluğuna mazhar kıl. Kıl ki, hiçbir şey perde olup Seni rü’yetten beni alıkoyamasın. Her şeyde nazarından bana lutfettiğin nazarla Sana bakabilmeyi lutfet. Beni tecellilerini almaya hazır ve istidatlı kıl.</p>
			<p class="a_Paragraf">Yeryüzünde matmah-ı nazarın kıldığın, fazlını, ihsan ve ikramını onlara verdiğin ve onlar üzerinden varlığa yaydığın velî ve insan-ı kâmil kullarından eyle. Ey kullarının acz ü fakrı muhakkak, Kendisinin ise istiğnası mutlak olan! Ey her şeyden müstağni ve her şey Kendisine muhtaç bulunan! Ey her şeyin dizgini elinde olan ve her şey Kendisine rücû eden! Ey künhünü ve mahiyet-i ulûhiyetini Kendinden başka hiç kimse bihakkın bilemeyen, Kendi varlığına en büyük delil yine Kendisinden istidlâl edilen, vücudu mutlak, varlığı Kendinden olan yegâne varlık! Ey faydaları kullarına dönsün diye salih amelleri onlara musahhar kılan! Ey Kendisinden başka hiçbir maksadım olmayan ve cömertlik ve hayrından başka hiçbir şey bana kâfi gelmeyen! Ey istenilenin çok ötesinde cömert olan! Ey istemeden ihsanda bulunan! Ey bir isteği olanlar varıp huzurunda duran! Ey her işinde kâdir ve galip olan! Ey her kuluna ihsanda bulunan ve dilediğinde geri alan! Ben bir talebin derdine düştüğümde, her hâl ü kârda kendimi Sana kul olarak bulurum. Ey Mevlâm, benim velim ol; ol ki Sen beni benden daha iyi gözetirsin. </p>
			<p class="a_Paragraf">Allahım! Sen her türlü yönelişin verasındayken, ben Sana nasıl yönelirim ki! Talep uzaklığın ta kendisi ve her talep aynı zamanda bir uzaklık ifadesi iken Seni nasıl talep edebilirim ki! Yakın ve hâzır olan bir şey talep edilir mi! Ayrıca kendini ve hedefini kaybetmiş, hayret içerisindeki birinin yönelişinden bahsedilebilir mi! Talep sadece Sana ulaştırır ve her yöneliş ancak Sana olunca doğru bir anlam kazanır.</p>
			<p class="a_Paragraf">Allahım! Senin zâhirî tecellîlerine asla ulaşılamaz ve idrak edilemez. Senin esrârının şifreleri katiyen çözülemez. Çözülüp esrârına vâkıf olunamaz. Mevcut kendisini kimin yaratıp icat ettiğini bilebilir, kul da ibadette bulunduğu Zâtın hakikatine ulaşabilir mi! Talep, kast, kurb, bu’d… bütün bunlar kula ait sıfatlardır. Öyleyse kul, zâtında müteâl ve münezzeh olan hakkında bu sıfatlarla neyi idrak edebilir ki! Mutlak izzet karşısında, her mahlûk bu Kenz-i Mahfî’yi idrak hususunda mutlak bir acziyet mahallindedir ve o acziyetten kurtulması katiyen mümkün değildir. Sen gizlilerden gizli ve bilinemez bir bâtın olduğun halde ben Seni nasıl bilebilirim ki! Öte yandan Sen her şeyde zâhir iken Seni bilmemem nasıl mümkün olur ki! Ehadiyet mertebesinde bana ait bir vücut yokken Senin birliğini nasıl itiraf etmem ki! Ayrıca tevhid ubûdiyetin sırrı olduğu halde onu hiç itiraf etmem mi!</p>
			<p class="a_Paragraf">Sübhansın ya Rab, Senden başka ilah yok. Senin birliğini Senden başka hakkıyla takdir edecek de yok. Sen ezel-ebed şeridinde nasılsan öylesin. Gerçekte Senin mahiyet-i nefsü’l-emriyene muvafık bir tevhide Senden başka hiçbir kimse güç yetiremez. Seni tafsilde hakkıyla bilen olmadığı gibi bi’l-cümle de Senden başka kimse bilemez. Sen gizlendiğinde de, ortaya çıktığında da Kendinden gizli kalmazsın. Ortaya çıktığında yine başkası için zâhir olmazsın. Sen ne isen O’sun. Senden başka ilah yok. Evvel Âhir, Âhir de Evvel iken bu hâl hakikatiyle nasıl çözülebilir ve anlaşılabilir ki!</p>
			<p class="a_Paragraf">Ey işi mübhem, sırrı da gizlilerden gizli kılan, kılıp da hayret yok iken hayrete düşüren! Ey Allahım! Senden ehadiyet sırrının inkişafını, ubûdiyetin hakikatini diliyor ve rubûbiyetinin şanına yakışır bir kıyam ve duruş istiyorum. Ben hakikatte ma’dûm iken sonradan Senin vücut vermenle var oldum. Oysa Sen, Gerçek Mevcûd, Bâkî, Hayy, Kayyûm, Kadîm, Ezelî, Âlim ve Ma’lûm’sun. </p>
			<p class="a_Paragraf">Ey Kendisini mahiyet-i nefsü’l-emriyesi ile Kendinden başka hiç kimse bilemeyen ve Kendi varlığına en büyük delil yine Kendisinden istidlâl edilen yegâne varlık! Ben benden Sana kaçıp bütün varlığımla Senin maiyyetine ermek istiyorum. Ta ki, varlığım Seni müşahedeme perde ve hicap olmasın.</p>
			<p class="a_Paragraf">Ey biricik Maksûd ve Ma’bûdum! Seni bulduktan sonra neyi kaybetmiş, Seni bildikten sonra neyi bilmemiş olurum ki! Seni müşahede ettikten sonra daha başka neye yönelirim ki! Sende fâni, Seninle bâkîyim. Meşhûdum Sensin. Bizzat şehadet ettiğin ve ferman buyurduğun gibi Senden başka bir ilah yoktur. “De ki, O, Allah’tır, gerçek ilahtır ve birdir. Allah Samed’dir. Ne doğurmuş, ne de doğurulmuştur. Ne de herhangi bir şey O’na denk olmuştur.”</p>
			<p class="a_Paragraf">Allahım! Hem icat hem de vücutta ilk olan, kevn ü mekanda şâhit ve meşhût her şeyin fatihi, şu meşher-i âlemin ille-i gayesi, zâhir olanın zâhirliğinin, gizli olanın da gizli kalışının sebebi, varoluşun gerçek gayesi, varlık âleminde öncelik kabzası, mukaddes ve yüce ruh, parlak ve ekmel nur, Ma’bûd’un huzurunda ubûdiyetle kâim, rûhâniyetinden ruhuma feyiz akıtılan ve nuraniyetinin şuaları kalbimin kandilini tutuşturan, en büyük ve mükerrem Resûl, en yakın ve en mesut velî Hazreti Muhammed’e <span class="_aleyhisselam-_E _idGenCharOverride-1">(sallallahu aleyhi ve sellem)</span> ve O’nun esrârının hazineleri, envârının matlaı ve hakikatlerinin mahzeni, mahlûkâtın irşat rehberi, kendilerine iktida edenlerin hidayet yıldızları olan âl ve ashâbına kıyamet gününe kadar salât ve selâm eyle.</p>
			<p class="Baslik_3" id="_idParaDest-160">Pazartesi Günü Virdi</p>
			<p class="Besmele">Rahman ve Rahîm Allah’ın adıyla </p>
			<p class="a_Paragraf">Allahım! Senden nur, hidayet ve iktidâda edep diliyorum. Nefsimin şerrinden ve beni Senden alıkoyan her şeyin şerrinden de yine Sana sığınıyorum. Senden başka bir ilah yoktur.</p>
			<p class="a_Paragraf">Allahım! Nefsimi şüphelerden, ahlâk-ı seyyieden, nefsânî hazlardan ve gafletten arındır ve beni her hâlimde Sana itaat eden bir kul eyle. Ey Alîm, bana ilminden öğret. Ey Hakîm, beni hikmetlerinle te’yîd et. Ey Semî’, bana Kendinden duyur. Ey Basîr, bana nimetlerini göster. Ey Habîr, bana nezdinden anlayış lutfet. Ey Hayy, beni zikrinle dirilt. Ey Mürîd, menn ü kudret ve azametinle irademi kayıtlardan arındır. Arındır ki, Sen hiç şüphesiz her şeye gücü yeten bir Kudreti Sonsuz’sun. </p>
			<p class="a_Paragraf">Allahım! Her şeyi tedbîr eden Lâhûtiyetinden, musahhar kılınmış nâsûtiyeti ve netice veren fiili diliyor ve tesirli, küllî, mücmeli ve mufassalı takdirde kuşatıcı bir ihata istiyorum. Senin idrak edilemeyen fakat aynı zamanda da vazgeçilemeyen Zâtın, maiyyet tevehhüm edenlerin şirke düşeceği ehadiyetin ve ezeliyetinde Seninle beraber başka bir varlık olduğu zannına kapılanların bühtanda bulunmuş ve ihlas dairesinden ayrılmış olacağı ihatan hakkı için istiyorum. Ey kıdemine yakışmayan şeyler Kendisinden tenzîh edilen! Ey ihata ve azametiyle her şeye kâdir bulunan! Ey nûrânî olan varlığı zulmetli ademden ortaya çıkaran! Ey kalemine ezelî ilminden bahşettikleriyle felekleri tasvir eden! Ey hikmet sırlarıyla, hükümlerini değişik şekillerde ortaya koyan! Uzak olanın yakın bulunandan istemesi gibi Sana nida ediyorum. Sevenin sevdiğini talep etmesi gibi Seni istiyorum. Izdırar içinde kıvranan bir muzdarrın, icabet edeceğine katiyen inandığı birisine el açması gibi Sana yalvarıyorum.</p>
			<p class="a_Paragraf">Allahım! Senden gayb perdelerini kaldırmanı ve vehim bağlarını çözmeni diliyorum.</p>
			<p class="a_Paragraf">Allahım! Varlığı kendinden olan hayatınla bizi de, fâni hayatlarımızı bâkîleştirmeye muvaffak kıl. Yine bizi malum olan her şeyin esrârını muhît olan bir ilimle bizi serfiraz eyle. Nihayetsiz kudretinle Cennet ve Arş hazinelerini bize de aç ve Yüce Zâtını bilip tanımaya bizi muvaffak kıl. Sıfât nurlarınla beni erit. Ve lütfunla beni bütün kayıtlardan halâs eyle. </p>
			<p class="a_Paragraf">Sübhansın Allahım, bütün eksik sıfatlardan münezzehsin. Sonradan var edilen mevcûdâtın özelliklerinden ve noksanlıkla ma’lûl vasıflarından berîsin. Öyle yüce ve paksın ki, ne bir kimse zemme kalkışabilir ne de bu hakikati redd ü inkâra bir yol bulabilir. Sübhansın; Sana Senin rızan dışındaki yollarla ulaşmak isteyenleri aciz bırakırsın. Sübhansın; Seni Senden başka hakkıyla hiçbir kimse bilemez. Sübhansın Allahım; müteâl ve aşkın olmanla beraber yakınlardan daha yakınsın! </p>
			<p class="a_Paragraf">Allahım! Bana da sena urbası ve izzet ridası giydir. Celâl ve mecd/şeref tâcıyla taçlandır. Beni beşeriyetime ait bütün hezl, ciddiyet, adediyet, haddiyet, zıddiyet ve nakziyet kayıtlarından tamamıyla tecrid et. İlahî! Sende yok olmam gerçek varlığa ermemdir. Senin gerçek varlığında beni eriterek bendeki varlık tevehhümünü izale et ve beni bende fâni kılarak darlık ve dağınıklığımı gider. </p>
			<p class="a_Paragraf">Allahım! Senden başka bir ilah yoktur ve Sen bir misli bulunmaktan münezzehsin. Senden başka bir ilah yoktur ve Sen bir nazîri bulunmaktan müteâlsin. Senden başka bir ilah yoktur ve Sen bir vezir ve müşîrden müstağnisin. Senden başka bir ilah yoktur ey Muğîs, ey Ehad ve ey Samed! Senden başka bir ilah yoktur; vücud Seninle, Senin tutmanla ayakta durur ve alınlar sadece Sana karşı secdeye durur. Gerçek Ma’bûd yalnız ve yalnız Sensin. Kendimden, nefsimden Sana sığınıyorum. Senden bendeki benlik sıfatlarını izâle eylemeni diliyorum. Senden uzaklaştıran, nefsime yaklaştıran, açık ya da kapalı bana benliğimi hissettiren bütün bakiyelerden dolayı istiğfar ediyor ve beni onlardan kurtarmanı diliyorum. Burada ve ötede dilediğini alçaltan, istediğini yükselten, dilediğini eşsiz şekilde yaratan, bazılarını mahrum bırakan, dağıtan ve toplayan Sensin. Sana yalvarıyorum: El-ıyâz, el-ıyâz/Sana sığınıyorum, Sana sığınıyorum. El-ğıyâs, el-ğıyâs/Senin yardımını, Senin yardımını diliyorum. En-necât, en-necât/Kurtuluşu yalnız Senden, yalnız Senden bekliyorum. El-melâz, el-melâz/Senin himayene, Senin himayene dehâlet ediyorum. </p>
			<p class="a_Paragraf">Ey kurtuluşumun yegâne sebebi ve biricik sığınağım! Bütün bu isteklerimde ilk var edilen ama vücuda sonradan gelen, Hazreti İlm’in en kâmil nuru, hayatın ruh-u ekmeli, ezelde rahmetin açılmasının ve yayılmasının biricik sebebi, lâhûtî buudlu en yüce ahlâkın zirvesi, hâtemiyetiyle dünya sahnesini kapatıp âhiret sahnesini açan, hidayet ve beyan nuru, ilim, temkin ve iman derinlikli mücessem rahmet, Resûl-ü Müctebâ Muhammed Mustafa’nın <span class="_aleyhisselam-_E _idGenCharOverride-1">(sallallahu aleyhi vesellem)</span> vesileliğine sığınıyor ve O Nebîler Serveri hürmetine dualarıma icabet mührü vurmanı diliyorum. Yüce Allahım! O Efendiler Efendisi’ne, tertemiz, pırıl pırıl ehl-i beytine, kerem ve iyilik timsali ashâb-ı güzinine, hepsine, kıyamet gününe kadar çok, çok salât ve selâm eyle. Evvel-âhir bütün hamd ü senalar yalnız Sanadır Allahım!</p>
			<p class="Baslik_3" id="_idParaDest-161">Salı Günü Virdi</p>
			<p class="Besmele_sola_dayali">Rahman ve Rahîm Allah’ın adıyla </p>
			<p class="a_Paragraf">Rabbim! Beni Ehadiyet ve Vahidiyet denizinin derinliklerine daldır. Ferdaniyet hükmü ve satveti ile takviye et. Et ki, yüzümde rahmet ve kurbiyetinin eserleri parlasın. Senin inayet, izzet ve heybetini kuşanayım. Terbiye ve ta’lîmin ile mükerrem ve mübeccel olayım. Böylece rahmetinin engin atmosferine yükseleyim. </p>
			<p class="a_Paragraf">Allahım! İzzet ve kabul hil’atlerini bu kuluna da giydir. Vuslat ve vüsûl yollarını benim için de aç. Şeref ve vakar tacıyla beni de taçlandır. Dünya ve ukbada benimle sevdiğin kullarının arasını te’lif buyur. Esmâ-i hüsnanın nurundan isminin nuruyla beni heybet ve satvetle rızıklandır ki, kalbler ve ruhlar bana/benim yoluma inkıyad etsinler. Nefisler ve bedenler de başlarını eğsinler. </p>
			<p class="a_Paragraf">Ey zorba tiranların Kendisine boyun eğdiği, kisrâların, huzurunda iki büklüm olduğu yüceler yücesi Allahım! Senden sadece yine Sana sığınılır. Senin kapından başka bir kurtuluş kapısı yoktur. Yardım sadece Senden gelir. Tevekkül yalnız Sana olur. Ne olur, hasetçilerin tuzaklarını ve inatla, ısrarla düşmanlık yapanların karanlık komplolarını benden uzaklaştır. Beni koru, bana merhamet et ve ey Merhametliler Merhametlisi, beni izzetinin taht-ı tasarrufuna al. İlahî! Razı olduğun şeyleri tahsil yolunda benim zâhir ve bâtınımı te’yîd buyur. Gayret ve çabanın yalnız Senin için olduğu yollara muttali olabilmem için de lütfen kalbimi ve sırrımı nurlandır. </p>
			<p class="a_Paragraf">Allahım! Kulun tastamam bir itimat ve güven ile kapına gelmişken, haybet ve hüsran içerisinde hiç geri çevirir misin Sen! Ve ihsanından nasıl ümit kesebilirim, Sen bana dua ile talepte bulunmamı emretmişken! İşte fakir, huzuruna gelip dergâhına iltica ettim. Yalvarıyorum, ne olur, benimle bana düşmanlık besleyenlerin arasını doğu ile batı arası kadar uzak tut. Israrla düşmanlık besleyen o zalimlerin gözlerini görmez hâle getir, ayaklarını sars ve ululuğunun celâli, kudsiyetinin nuruyla onların şer ve zararlarını benden uzak eyle. Hiç şüphesiz Sen, Sana münacaatta bulunanlara, re’fet ve rahmetinin lütuf tecellileriyle, mübeccel ve mükerrem nimetlerin en büyüklerini ihsan eden Allah ü Azîmüşşân’sın. Beni de kudsiyet ve yüceliğinin ululuğuyla muhafaza buyur. Muhakkak ki Sen yegâne ilahsın. Senden başka bir ilah yoktur. Sen teksin; Senin şerîkin bulunmaz. Yine biz şehadet ederiz ki, Efendimiz Hazreti Muhammed <span class="_aleyhisselam-_E _idGenCharOverride-1">(aleyhi efdalüssalavât ve ekmelüttahiyyât)</span> Senin kulun, elçin, habîbin ve Hulâsa-i Mevcudât ve Rûhu Seyyidi’l-Kevneyn olan seçkinlerden seçkin resûlündür. Ey sır, irfan ve ilim hazinelerinin üzerindeki perdeleri dilediği kulları için aralayan Hayy u Kayyûm! Ey Allahım! Ruhlar arasında Efendimiz Hazreti Muhammed’in <span class="_aleyhisselam-_E _idGenCharOverride-1">(aleyhissalâtü vesselâm)</span> pak ruhuna, cesetler içerisinde O’nun mübarek cesedine ve kabirler içinde O’nun Cennet bahçelerinden daha temiz olan Ravza-i Tâhire’sine ve bütün âl ve ashâbına salât eyle. “İzzet ve kudret Rabbi olan senin Rabbin onların bütün bâtıl iddialarından münezzehtir, yücedir. Selam bütün peygamberleredir. Bütün hamdler Âlemlerin Rabbi Allah’adır.”</p>
			<p class="Baslik_3" id="_idParaDest-162">Çarşamba Günü Virdi</p>
			<p class="Besmele_sola_dayali">Rahman ve Rahîm Allah’ın adıyla </p>
			<p class="a_Paragraf">Ey Yüce ve Kerîm Rabbim! Kudsiyetinin nurlarını müşahede ile beni şereflendir. Beni ünsiyetinin şiddet-i zuhuru ile te’yîd et; et ki, isimlerinin marifet dalgaları içinde dolaşayım. Öyle dolaşayım ki, müşahedelerimde vücudumun bütün zerrelerinin esrarına muttali olayım. Mülk ve melekût âlemlerine tevdî ettiğin her şeyi müşahede edeyim. Âlem-i Lâhût ve nâsût âyinelerinde kudsiyet sırrının nasıl her şeye sirayet ettiğini ayne’l-yakîn göreyim. Bana tam bir marifet ve aşkın bir hikmet lutfet ki, mevcudâtta esrârına muttali olmadığım hiçbir hakikat kalmasın. Ve yine o marifetle âyetlerin hakikatini idrake mâni olan bütün zulmet perdelerini kaldırayım. Muhabbet, sevgi, rüşd ve reşâdın müheyyicâtı ile kalblerde ve ruhlarda tasarruf edebileyim. Zâtında muhib ve mahbûb, tâlib ve matlûb sadece Sensin. Ey kalbleri evirip çeviren, tasaları gideren Rabbim! Gaybı bilen, ayıpları örten ve günahları çokça mağfiret eden yalnız Sensin. Ey Settâr-ı Ezelî ve ey Ğaffâr-ı Ezelî! Ey Ğaffâr, ey Settâr, ey Hafîz, ey Vâfî, ey Dâfi’, ey Muhsin, ey Atûf, ey Raûf, ey Azîz ve ey Selâm! Beni bağışla. Beni setret. Beni muhafaza buyur. Beni koru. Başımdaki sıkıntıları uzaklaştır. Bana ihsanda bulun. Şefkatinle beni sarıp sarmala. Re’fetini üzerimden eksik etme. Kalbimi sevginle ihya buyur. Beni azîz kıl ve selâmette olunacak ne varsa hepsinden sâlim eyle. Nâhoş fiillerimden dolayı beni muâheze etme. Kötü amellerim sebebiyle beni cezalandırma. Tastamam lütuflarınla şimdi ve sonra hep yanımda ve yardımcım ol. Rahmetinle beni her türlü kirden arındır ve ihlasın özüne ulaştır. Beni Senden başkasına muhtaç etme. Bana afiyet ihsan et, günahlarımı bağışla ve bütün işlerimi ıslah buyur. “Ya Rabbî! Sensin ilah, Senden başka yoktur ilah! Sübhansın, bütün noksanlardan münezzehsin, Yücesin! Doğrusu kendime zulmettim, yazık ettim. Affını bekliyorum Rabbim!” Sen Merhametliler Merhametlisisin. Efendimiz Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span>, tayyib ve tâhir ehline, hepsi ebrâr olan bütün ashâb-ı kirâmına salât eyle ve o salavât hürmetine dualarımıza icabet buyur. “Selam bütün peygamberlere. Hamd Âlemlerin Rabbi Allah’a.” </p>
			<p class="Baslik_3" id="_idParaDest-163">Perşembe Günü Virdi</p>
			<p class="Besmele_sola_dayali">Rahman ve Rahîm Allah’ın adıyla </p>
			<p class="a_Paragraf">Ey Yüce Allahım! Sen yüce Zâtınla Kâim, ulvî sıfatlarınla Muhît, birbirinden güzel isimlerinle Mütecellî, ef’âlinle Zâhir, Zâtını Senden başkalarının hakikatiyle ihata edemeyeceği Bâtın’sın. Celâlinde teksin. Sen nazîri, veziri, dengi, benzeri olmayan bir yektâ Vâhid, ikincisi olmayan tek ve Ehad’sin. Ezel ve ebedde Bâkî olmanla yegâne Ferd’sin. “İyyâke” nazm-ı şerîfindeki vahdaniyetin biricik sultanı Sensin. Ne Senin yanında ne de Seninle beraber Senden başka bir varlık olamaz. Senin sonsuzluğunda fâni olup Seninle bekaya ermek istiyorum Allahım! Senden başka ilah yoktur. İlahî! Beni Sende var ederek, beni benden yok et. Beni varlığında fâni eyle. Müşahedende beni erit. Beni Senden alıkoyan her şeyi benden uzak kıl. Sadece Seninle meşgul eyle ve Senden uzak tutan meşguliyetlerden beni uzak tut.</p>
			<p class="a_Paragraf">Allahım! Senden başka ilah yoktur. İlahî! Sen Gerçek Mevcûd’sun, ben ise gerçek ma’dûmum. Senin bekân bizzat, benim varlığım ise bi’l-arazdır.</p>
			<p class="a_Paragraf">İlahî! Hak olan varlığınla benim aslında adem olan hâlime cömertçe muamele et; et ki, olmadığım zamanki gibi olayım. Sen zaten ezelden ebede varlığı hiç değişmeyen Yüceler Yücesisin.</p>
			<p class="a_Paragraf">Allahım! Senden başka ilah yoktur. İlahî! Sen dilediğini işlemeye muktedir Yüceler Yücesisin; ben ise Senin kullarından bir kulum. İlahî! Sen beni murad ettin ve benden murad ettin. Bu itibarla ben murad Sen de mürîdsin. Zira benim iradem Senin iradene bağlıdır. Senin murad benim de mürîd olmam hasebiyle Sen, Senin benden muradın oldun. Senden başka ilah yoktur. İlahî! Her gayb olanda Bâtın Sen, her görünende Zâhir Sensin. Doğru olan ve olmayan her haberde duyulan Sensin. Teklik ve ikilik mertebelerinde bilinen Sensin. Sen nüzûl esmasıyla isimlendin, gözlerden gizlendin ve akılların idrakinden Zâtını uzak tuttun.</p>
			<p class="a_Paragraf">İlahî! Sıfatî tecellilerinin hâsseleriyle tecelli ettin. Varlık mertebelerini ilminde taayyün ettirdin. Hakikatlerin müsemmaları ile her mertebede Kendini tesmiye ettin. Âyetlerin hakikatlerine ait inceliklere ve malum olan şeylerin gizliliklerine akılları şahit tuttun. Önceden yarattığın öncü ruhları İlahî marifet meydanlarına saldın; saldın da her yere sirayet eden o letâif ve işaretlerde bu ruhlar hayrete dalıp kendilerinden geçtiler. Ne zaman ki o ruhları bütün bütün gaybubet ettirdin, benlik ve mekan kaydından kurtardın, mahiyet ve kemiyet vasıflarını selbettin, onlara zâtî irfanlarla belirsizlik marifetlerini öğrettin, İlahî mevâkıftaki rubûbiyet mütalaalarında serbest bıraktın, hicabı ve aradaki mesafeyi kaldırdın, işte o zaman, o ruhlar “Bismillahirrahmanirrahîm” çizgisinde kadim düzenle bir nizama girdiler.</p>
			<p class="a_Paragraf">İlahî! Nida edenlerle beraber ben de kaç kez Sana nida ettim. Nida edenlere nida eden Sensin. Yine münacaatta bulunanlarla nice defalar Sana münacaatta bulundum. Münacaat edenlere seslenen Sensin. İlahî! Her yönelenin biricik matlubu Sensin. İnkar edenin varlığındaki ikrar Sensin. Fark makamındaki uzaklıkta yakınlardan yakın Sensin. Ne var ki, insanların idrak ve anlayışlarını vehim istilâ etmiştir. Hâl böyle olunca uzaklaştıran kim, uzaklaşan kimdir? Zaten güzel ve güzellik de doğrudan “Seni Seni” der. Çirkin ve çirkinlik ise dolaylı olarak “Her şeyi güzel Yaratan’a” seslenir. Birincisi seyr ve yolculuğun gidip dayanacağı en son nokta, ikincisi ise gayr düşüncesi ihsas eden bir hicaptır.</p>
			<p class="a_Paragraf">İlahî! Akıl ne zaman önündeki engellerin bağlarından kurtulup da hakikatlerin aynasındaki güzellikleri tefekkür etmeye başlayacak? Anlayış ne zaman iftira kökünden ayrılacak ve vehim ne zaman şirkin bağ ve bataklığından sıyrılacak? Tasavvur ne zaman fark makamının ayırıcılığından kurtulacak? Nefis daha ne kadar masiva ahlâkıyla ahlâklanmaya devam edecek?</p>
			<p class="a_Paragraf">İlahî! Kullarının ibadetleri Sana herhangi bir fayda sağlamayacağı gibi, işledikleri günahlar da bir zarar verecek değildir. Kalblerin ve perçemlerin melekûtunun saltanatı Senin taht-ı kahrında ve yed-i kudretindedir. Bütün işlerin dönüşü Sanadır ve buna ne itaat ne de isyan eden hiçbir kimsenin hiçbir müdahele selâhiyet ve kudreti yoktur. İlahî! Hiçbir iş Seni başka bir işten alıkoyamaz. İlahî! Vücub Seni hasredemez; imkân Seni sınırlayamaz; ibham Sana perde olamaz ve beyan Senin Yüce Zâtını izah edemez. İlahî! Senin varlığın ve yaratıcılığın burhan ve deliller üstüdür. Onlar Senin varlığının kâimi olamazlar. İlahî! Sen ebed ve ezel Sultanı’sın; ikisi de Senin için müsavidir. İlahî! “Ente” nedir? “Ene” nedir? “Hüve” nedir? “Hiye” nedir?  İlahî! Kesrette mi arayayım Seni yoksa vahdette mi? Göndereceğin fereci an içinde mi bekleyeyim yoksa zaman içinde mi? Aslında Senin önünde ve huzurunda olan kul için ne an vardır ne zaman ne bir hazırlık vardır ne de bir dayanak. </p>
			<p class="a_Paragraf">İlahî! Benim bekaya mazhariyetim, kendimden fâni olmam ya da Sende fenâya ermem veya Senin beni fâni kılmanla mümkün olur. Keza benim fenâya mazhariyetim Seninle mi gerçekleşmektedir yoksa bana mı öyle gelmektedir. Yoksa başka türlü mü? Yoksa ikisi de mi?</p>
			<p class="a_Paragraf">İlahî! Sükûtum sağırlıktan kaynaklanan bir dilsizlik, kelâmım da dilsizliği netice veren bir sağırlıktır. Gel de bütün bunlar karşısında hayrete düşme. Aslında hayret edilecek bir şey yoktur.</p>
			<p class="a_Paragraf">Allah’ın adıyla; Rabbim Allah’tır. Allah’ın adıyla; O, bana yeter. Allah’ın adıyla; ben O’na sığınırım. Allah’ın adıyla; O’na tevekkül ederim. Allah’ın adıyla; O’ndan isterim. Allah’ın adıyla; Allah’tan başka gerçek güç ve kuvvet sahibi yoktur. “Ey Yüce Rabbimiz! Yalnız sana güvenip dayandık, Sana yöneldik ve sonunda da Senin huzuruna varacağız.”</p>
			<p class="a_Paragraf">Allahım! Zât-ı Ehadiyetin, sıfatın, kayyûmiyetin, basar ve sem’inin nüfuzu, kudretinin tesiri, irade ve ilminin ihatası, güç ve kuvvetinin azameti ve emrinin sırrıyla Senden diliyorum. “Ya Allah! <span class="ayet_kaynaklari_E _idGenCharOverride-1">(3 defa)</span>” Ya Evvel, ya Âhir, ya Zâhir, ya Bâtın, ya Nur, ya Hayy, ya Mübîn!</p>
			<p class="a_Paragraf">Allahım! Sırrımı Senin vahdaniyetinin sırları ile güzelleştir. Ruhumu sıfat tecellilerinin kudsiyetine mazhar et. Maârif-i İlahiyenin yüceliğiyle kalbimi temizle.</p>
			<p class="a_Paragraf">Allahım! Aklımı ledünnî ilimlerle donat. Nefsimi rubûbiyet ahlâkınla ahlâklandır. Hislerimi nuraniyetinin tecelli nurlarıyla te’yîd buyur. Cismimin ve cesedimin her zerresini beşerî garîzaların bağlarından, maddiyata yoğunlaşmaktan ve kevn ü mekana mahpus yaşamaktan halâs eyle. </p>
			<p class="a_Paragraf">Allahım! Beni beşerî ve ahlâkî düşüklüklerden kurtarıp, hak ve hakikatinin yüksek mertebelerine ulaştır. Benim koruyup gözeten Mevlâm Sensin. Hayatım da, ölümüm de Sana aittir, Senin elindedir. “Yalnız Sana ibadet eder ve yardımı sadece Senden isteriz.”</p>
			<p class="a_Paragraf">Öyle bir nazar kıl ki bana Allahım, o nazar bütün dağınıklığımı gidersin, esrarımı pak hâle getirsin, evrâd ü ezkârımı mele-i a’lâya ulaştırsın ve nurlarımı artırıp güçlendirsin.</p>
			<p class="a_Paragraf">Allahım! Beni bütün mahlukatından gâib kıl ve hakkın hatırına beni bütün varlığımla Sana yönlendir. Âlem-i farka ait emir ve tasarruflarını müşahede ettirmek suretiyle beni muhafaza eyle.</p>
			<p class="a_Paragraf">Allahım! Bizzat Seninle tevessül ederek Senden isterim. Başka bir şeye değil yalnızca Sana teveccüh ve rağbet ederim. Senden yalnız Seni isterim. Talebim yalnız Sensin.</p>
			<p class="a_Paragraf">Allahım! Bütün yakarışlarımı kabul buyurmanda, vesilelerin en büyüğü, faziletlerin en yücesi, en sevgili ve en yakın dost olan Muhammed Mustafâ, Safiy-yi Murtazâ, Nebiy-yi Müctebâ, Efendimiz Hazreti Muhammed’i <span class="_aleyhisselam-_E _idGenCharOverride-1">(sallallahu aleyhi ve sellem)</span> vesile kılıyorum. O’na ebedî, sermedî, ezelî, daimî, İlahî ve Rabbânî salavâtınla salât ve selâm eyle. Bana da O’nun Zâtının kemâlini müşahede ettir. O’ndaki zâtî marifetlerde benim varlığımı erit. Aynı şekilde âline ve ashâbına da salât ve selâm eyle ya Rab; eyle ki, bunu yapacak yalnız Sensin ve Senin şanına da bu yakışır.</p>
			<p class="a_Paragraf">Gerçek havl ve kuvvet yalnız ululuk ve azamet tahtının yegâne Sultanı Allah’a aittir. Ezelden ebede her türlü hamd ve övgü, şükür ve minnet, yine sadece Âlemlerin Rabbi Allah’a mahsustur.</p>
			<p class="Baslik_3" id="_idParaDest-164">Cuma Günü Virdi</p>
			<p class="Besmele_sola_dayali">Rahman ve Rahîm Allah’ın adıyla </p>
			<p class="a_Paragraf">Ey Yüce Rabbim! Senden beni marifet basamaklarında yükseltmeni diliyorum. Beni çeşit çeşit hakikat sırlarında dolaştır ve hıfz ü kilâetine mazhar kılarak sübuhât-ı celâline layık olmayan havâtırdan koru.</p>
			<p class="a_Paragraf">Rabbim! Her durumda beni Seninle kâim eyle. Lütfuna şahit kıl, uzaklık yakınlık her halimde. Ey fazl ve cömertlik Sahibi! Basiretimi tevhid meydanına öyle aç ki, nazarımı bütün varlıktan kesip her şeyin Seninle kâim olduğunu müşahede edebileyim. Mücerred ve mukaddes Zât-ı Ehadiyet-i Sırfe denizinden üzerime lütuflar yağdır; yağdır ki, idrakimi aciz bırakan ve önümdeki her türlü talep kapısını kapatan alâkalar kesilsin. Gayb-ı Zâtının melekûtundan bana öyle imdat et ki, ben de bu imdat ile huruf-u ekvâna (yaratma ve yaratılana) şahit olabileyim. Zât-ı Ehadiyetinle ilgili mülahazalarımda beni her türlü eksiklik ve yanlışlıktan muhafaza eyle, ey ilmi ve rahmeti ile her şeyi kuşatan Âlemlerin Rabbi!</p>
			<p class="a_Paragraf">Ey Rabbim! Bâtın ve zâhirimi ağyar kirlerinden temizle. Mukaddes nurlarının feyziyle beni ahvâl ve etvâra takılmaktan, takılıp kalmaktan koru. Bana ünsiyetinin parıltılarını müşahede ettir. Eşkâl ve eşbâhın incelik ve hakikatlerine beni muttali kıl. Bütün âlemlerde tevhidini açıkça haykıran sesleri bana işittir. Esmâ-i celâliye ve kahriyenin cevherleriyle benim mir’ât-ı ruhuma, tam bir tecelli ile mukâbele buyur. Ol ki, ne ins ne de cinden cebbâr bir basar, zalim bir göz üzerime değmesin. Değmeye kalkışan nefs-i emmareye sahip gözleri de kahhariyetinin şuaları yakıp yok etsin, hor ve hakîr kılsın. Kılsın da o gözü, hüsran içinde benden uzaklaştırsın. Ey bütün yüzler huzurunda boyun eğen, bütün boyunlar karşısında hudû ile iki büklüm olan, Âlemlerin Rabbi!</p>
			<p class="a_Paragraf">Yüceler Yücesi Rabbim! Beni Senin hazerât-ı kudsünden uzaklaştıran bütün hâil ve mânilerden uzak tut. Envâr-ı sıfâtının beni bürümesine engel olan sıfatlarımı benden çekip al. Nur-u Zâtının parlak tecellilerinden bir tecelli ile tabiat ve beşeriyetimden kaynaklanan zulmeti izale buyur. Melekî bir kuvvet ile bana öyle medet et ki, onunla üzerime çöken yakışıksız ve çirkin huylardan kurtulayım. Düşünce ve fikir levhamdan şekilleri sil ve inayet elinle onların yerine “kâf” ile “nun” arasındaki yakınlığının sırrını ikâme eyle. Ey Nurların Nuru! Ey feyzinden her şeye bol bol feyz ifâza eden! Ey Kuddûs! Ey Samed! Ey Hafîz! Ey Latîf! Ey Âlemlerin Rabbi!</p>
			<p class="a_Paragraf">Salât ve selâm olsun Hazreti Muhammed <span class="_aleyhisselam-_E _idGenCharOverride-1">(aleyhi ekmelüssalavât ve etemmütteslîmât)</span> Efendimiz’e, tertemiz, pırıl pırıl ehline, kerem ve iyilik temsilcileri olan bütün ashâbına. Hamd ü sena, şükr ü minnet, medh ü tebcîl Mabud-u Mutlak Allah’ın Hakkı ve O’na mahsustur.</p>
			<p class="Baslik_3" id="_idParaDest-165">Cumartesi Günü Virdi</p>
			<p class="Besmele_sola_dayali">Rahman ve Rahîm Allah’ın adıyla </p>
			<p class="a_Paragraf">“Kim Allah’a gönülden sımsıkı bağlanırsa muhakkak ki o doğru yola iletilmiştir.”</p>
			<p class="a_Paragraf">Beni lütfunun himayesine yerleştiren Allah’a hamd ve sena olsun. Beni rahmetinin cennetinde konuk eyleyen Allah’a hamd olsun. Beni muhabbetullah makamına kâim kılan Allah’a hamd olsun. Beni medet sofrasından rızıklandıran Allah’a hamd olsun. Bana seçilmiş kullarına katılma lütfunu bahşeden Allah’a hamd olsun. Beni vefâsının vâridâtıyla besleyen Allah’a hamd olsun. Bana ubûdiyette sadâkat libasını giydiren Allah’a hamd olsun. Evet, Cenab-ı Allah’a karşı onca kusur işlememe, hukûkullahı o kadar zayi etmeme rağmen beni bütün bu lütuflara mazhar kılan Rabbim Allah’tır. O’na hamd olsun. Bunlar başka değil sadece O’nun fazlıdır. Zaten günahları Allah’tan <span class="_aleyhisselam-_E _idGenCharOverride-1">(celle celâluhû)</span> başka kim affedebilir, kim yarlığayabilir ki! </p>
			<p class="a_Paragraf">İlahî! Bir ceht ve gayretim olmadan lütfunla beni var kılman, ne bir istidat ne de bir istihkâkım olmadığı halde maksada ulaştırma hususundaki keremin hakkında bana ümit ve cesaret veriyor. Vahdaniyetin ve âlem-i şehadetteki âsârın hakkı için Senden, hidayet güneşinin nuruyla, beni uzaklık mihnetinden, inat zulmetinden kurtarıp, vüdd/sevgi lütfunun selâmetiyle serfiraz kılmanı ve <span class="italik_E">“Allah, kullarına karşı çok lütufkârdır.”</span> hakikatinin medediyle doğruluk kapılarını bana da açmanı diliyorum.</p>
			<p class="a_Paragraf">Beni kendi varlığımdan fâni, Senin şuhûdunda bâkî kıl. Sonra da bütün şuhûd ve şahitlik perdelerinden uzaklaştır ki, mevcûdiyetimin hakikati olan Sana yöneleyim. </p>
			<p class="a_Paragraf">Ey Seyyidler Seyyidi olan Yüce Allahım! Ey Seyyidî! Yüce hakkın için, ubûdiyetimi ağyâr kaygı ve mülahazasından sâlim eyle. Durulardan duru, seçkinlerden seçkin, hayırlılardan hayırlı kulların zümresine beni de kat. Her hâl ve tavrımda Senin muradını benim tercihim eyle. Her hareket ve duruşumda tevhîd ve istiva ile bana nusret buyur.</p>
			<p class="a_Paragraf">Ey sevgisi bütün sevgilerin kaynağı olan Sevgililer Sevgilisi Allahım! Her hâl ve yönelişimde Senden, en hızlı visâli, en göz kamaştırıcı cemâli, en görkemli celâli ve en yüksek kemâli diliyorum. </p>
			<p class="a_Paragraf">Salât eyle Allahım, Peygamber Efendimiz Hazreti Muhammed’e <span class="_aleyhisselam-_E _idGenCharOverride-1">(aleyhisssalâtü vesselâm)</span>, tertemiz ehline, kerem ve iyilik temsilcileri olan evlâdına, ezvâcına, zürriyyetine ve bütün ashâbına. <span class="italik_E">“İzzet ve kudret sahibi olan senin Rabbin onların bütün bâtıl iddialarından münezzehtir, yücedir. Selam bütün peygamberleredir. Bütün hamdler Âlemlerin Rabbi Allah’adır.”</span> </p>
			<p class="Baslik_3" id="_idParaDest-166">Hizbin Hâtimesi</p>
			<p class="a_Paragraf">Ey zerrelerden seyyarelere kadar canlı cansız bütün mevcûdâtı kabza-ı tasarrufunda bulunduran Yüceler Yücesi Rab! Ey hiç açılmaz gibi görünen kapıları sevdiği kulları için peşi peşine ardına kadar açan Müfettihu’l-Ebvâb! Ey varlığına bir başlangıç ve bir nihayet asla söz konusu olmayıp, eşya ve hâdiselere her an hükmeden Müsebbibü’l-Esbâb! Talebinden bile aciz olduğumuz lütuf kapılarını biz nâçâr kulların için de aralamanı; dünya ve ukba saadetine vesile olabilecek şekilde sebepleri bizim için de musahhar kılmanı diliyoruz  Bizi sadece Senin hoşnutluğuna götürebilecek işlerle meşgul olan, adaletine nihayetsiz güven ve itimat içinde bulunan, Senin kapından başka kapılarda dilencilik yapmayan, Sana yürekten inanan, Senin için olmadıkça insanların arasına katılmayan, hükmüne gönülden boyun eğip yürekten râm olan, birer imtihan vasıtası sayılan musibetlere karşı sabır kalesine sığınan, gece-gündüz ulu dergâhına el açıp yana yakıla yalvaran, dünyanın dünyaya bakan bütün yönlerinden uzaklaşıp âhiret iştiyakıyla yanıp tutuşan, hüşyar bir kalble sürekli Sana teveccühte bulunan, lezzetleri acılaştıran ölümü her zaman hatırlayıp davranışlarını hep ölüm ötesi hayata göre tanzim eden bahtiyar kullarından eyle. <span class="italik_E">“Ya Rabbenâ! Resûllerin vasıtasıyla bize vaad ettiğin mükâfatları lutfet; bizi kıyamet günü rüsvay ve perişan eyleme! Vaadinden dönmek kendisi için muhal olan yegâne zât Sensin!”</span></p>
			<p class="a_Paragraf">Allahım! Tevfîkini refîkimiz, sırat-ı müstakîmini de her zaman tarîkimiz eyle.</p>
			<p class="a_Paragraf">Allahım! Bizi hoşnut olduğun maksatlarımıza ulaştır ve tevbelerimizi kabul buyur. Şüphesiz ki Sen, tevbeleri kabul eden merhameti sonsuz bir Tevvâb ü Rahîm’sin.</p>
			<p class="a_Paragraf">Allahım! Seninle sabahladık, Seninle akşama erdik, Senin iznin ve inayetinle yaşar ve yine öyle ölür, neticede de Sana döneriz.</p>
			<p class="a_Paragraf">Allahım! Bizi hakkı hak görüp ona ittiba etmeye, bâtılı bâtıl bilip ondan da uzak durmaya muvaffak kıl. Canlarımızı Müslüman olarak al ve bizi salihler zümresine dâhil eyle. Olup biten her şeyin şerrinden bizleri koru. Zalimlerin kötülüklerini bizden uzak tut. Ve bizi müminlerin dualarına ortak eyle </p>
			<p class="a_Paragraf">Allahım! Ümmet-i Muhammed’i mağfiret buyur.</p>
			<p class="a_Paragraf">Allahım! Ümmet-i Muhammed’e merhamet eyle!</p>
			<p class="a_Paragraf">Allahım! Ümmet-i Muhammed’in önündeki yolları bir kez daha aç.</p>
			<p class="a_Paragraf">Allahım! Ümmet-i Muhammed’in kalblerini her şeyin en doğru ve en güzel olanına aç.</p>
			<p class="a_Paragraf">Allahım! Ümmet-i Muhammed’i muhafaza buyur. </p>
			<p class="a_Paragraf">Ey tevbe eden kullarını çok seven Allahım! Bize de tevbe yollarını göster ve yaptığımız tevbelerimizi kabul buyur. Ey korku yaşayanlara emniyet vaadeden, bizi de emîn kıl. Ey yolunu şaşıranlara doğru yolu gösteren, bize de o dosdoğru yolu göster. Ey dalâlete düşenleri hidayet eden, bizi de hidayet buyur ve hidayetimizi artır. Ey rahmet dilenenlerin imdadına merhametiyle yetişen, bizim imdadımıza da yetiş. Ey ümitsizlik yaşayanların biricik reca ve ümit kaynağı; ümidimizi kaybetmekten bizi koru. Ey isyankâr kullarına rahmetiyle muamelede bulunan; bizi de rahmetinle sarıp sarmala. Ey günaha düşenleri bağışlayan; bizim günahlarımızı da bağışla. Seyyiâtımızı affet ve bizi iyilerle beraber yanına al. </p>
			<p class="a_Paragraf">Allahım! Günahlarımızı yarlığa.</p>
			<p class="a_Paragraf">Allahım! Ayıplarımızı ört.</p>
			<p class="a_Paragraf">Allahım! Kalblerimizi muhafaza buyur.</p>
			<p class="a_Paragraf">Allahım! Sadr u sinelerimize inşirah bahşet. Ey gizli ve sürpriz lütufların sahibi Allahım! Bizi korktuklarımızdan emin eyle. Ey Yüce Allahım! İşlerimizi kolaylaştır.</p>
			<p class="a_Paragraf">Allahım! Bizi, anne-babamızı ve onların anne-babalarını, meşâyihimizi, üstadımızı, rehberimizi, arkadaşlarımızı, sevdiklerimizi, yakınlarımızı, toplum ve milletimizi, kardeşlerimizi, üzerimizde herhangi bir hakkı olanları ve bütün ümmet-i Muhammed’i mağfiret buyur. Ey nimet ve feyizlerini başımızdan aşağıya sağanak sağanak yağdıran Feyyâz-ı Mutlak! Ey Erhamürrâhimîn! Rahmetinle bizi bütün bela ve hastalıklardan muhafaza et ve Efendimiz Hazreti Muhammed’e ve iyilerden iyi, paklardan pak âl ü ashâbına salât ve selâm eyle.</p>
			<p class="Baslik_2" id="_idParaDest-167">Muhyiddîn İbn Arabî (k.s.) Hazretlerinin <br/>Haftalık Gece Virdleri</p>
			<p class="Baslik_3" id="_idParaDest-168">Pazar Gecesi Virdi</p>
			<p class="a_Paragraf">Huzur-u İlahîden kovulmuş olan şeytanın desîselerinden Allah’a sığınırım. Rahman ve Rahîm Allah’ın adıyla. Ey Yüce Allahım! Her şahidin gaybını muhît olan ve bütün zâhirlerin bâtınında mutlak tasarrufta bulunan yalnız Sensin. Alınların, huzurunda secdeye vardığı Yüce ve Kerîm Zâtın ve karşısında gözlerin kamaştığı nurun hakkı için Senden, yüzümü mâsivâ hesabına her şeyden çevirecek bir hidayetle beni Senin sırat-ı hâssına iletmeni diliyorum. Sen Hayy-ı Mutlak, ben ise bir abd-i mukayyedim. Senden başka bir ilah yoktur. </p>
			<p class="a_Paragraf">İlahî! Düşmanlıkla oturup kalkan zalimleri kahretmek ve cebbâr zorbaları zapt u rapt altına almak Senin şanındandır. Esmâ-i kahriyenin izzetinden, bana kötülük yapmak isteyenleri engelleyecek, haddini aşan bâğîlere karşı bana yetecek ve onunla zalimlerin kökünü kesebileceğim bir medet, bir yardım dileniyorum Senden.</p>
			<p class="a_Paragraf">Allahım! Bütün kötü ve çirkin huylardan arınacak şekilde beni nefsime mâlik eyle. Ey Hâdî! Beni Sana, Sana gelen yola hidayet eyle. Eyle ki, her şey mutlaka Sana döner ve Sen her şeyi ilmin ve kudretinle ihata edersin. <span class="italik_E">“O, kullarının üstünde hükmünü yürüten mutlak hükümrandır, her işi tam hikmetle yapar ve her şeyden haberdardır.”</span></p>
			<p class="a_Paragraf">İlahî! Her nefis üzerinde Kâim, maddî ve manevî, görünen ve görünmeyen her şey üzerinde Kayyûm yine Sensin. Her şeyi kudretinle Kendi hükmüne râm eyler, ilminle onun kaderini tayin edersin. Kudret de, kahr u hâkimiyet de yalnız Sana aittir. Halk da, emir de, yaratmak da, hükmetmek de Senin elindedir. Sen her şeye yakınlardan yakın ve her şeyi ihata edensin. </p>
			<p class="a_Paragraf">İlahî! Esmâ-i kahriyenden benim kalbî ve bedenî kuvvetimi takviye edecek bir yardım diliyorum; diliyorum ki, kötülük dokundurmak maksadıyla karşıma çıkan fâsit kalbli insanlar mağlûp olarak gerisin geriye dönmek zorunda kalsınlar. </p>
			<p class="a_Paragraf">Allahım! Senden nâtık bir lisan, sâdık bir söz, kifayetli bir anlayış, müdrik bir sır, duyarlı bir kalb, âkil bir akıl, aydınlık, nûrânî bir fikir, keskin bir bakış, köpürüp duran bir şevk, muhrik/yakıcı bir iştiyak ve sarıp kuşatan bir vecd istiyorum. Yine muktedir bir el, kâhir bir kuvvet, koruyan bir göz, mutmain bir nefis ve itaatte gevşeklik ve bıkkınlığa düşmeyen âzâlar istiyorum.</p>
			<p class="a_Paragraf">Allahım! Huzuruna varabilmem için beni her türlü kirden arındır ve beni huzuruna kabul buyurarak rızıklandır.</p>
			<p class="a_Paragraf">İlahî! Bana öyle bir kalb bahşet ki, sâiki şevk ü iştiyak, zâd ü zahîresi havf, refîk ve yoldaşı kalak ve karasevda, kasıt ve muradı da sadece Sana yakınlık ve Senin kabulün olan bir çaresizin ihtiyacı içinde o kalble Sana teveccüh edeyim. Zira bütün tâliplerin, bütün rağbet ve yönelişlerin nihaî mercii Sensin Allahım! </p>
			<p class="a_Paragraf">İlahî! Üzerime sekîne ve vakar yağdır. Beni büyüklük taslamaktan ve kibirden uzak tut. Beni kabul ve inâbe makamında kâim eyle ve duama icabetle mukâbelede bulun. </p>
			<p class="a_Paragraf">İlahî! Arif kullarını kurbunla müşerref eylediğin gibi beni de müşerref eyle. Beşeriyetin kayıt ve takıntılarından beni de âzâde kıl. Ey Âlemlerin Rabbi! Tertemiz kullarından olabilmem için demimde, damarımda ve kalbimdeki günah alâkalarını tamamen izale buyur. </p>
			<p class="a_Paragraf">Allahım! Seyyidimiz, Efendimiz Hazreti Muhammed’e <span class="_aleyhisselam-_E _idGenCharOverride-1">(sallallahu aleyhi ve sellem)</span>, pırıl pırıl aile efradına, her biri mücessem birer kerem âbidesi olan bütün ashâbına salât ve selâm eyle ve onların hürmetine dualarımızı kabul buyur. </p>
			<p class="Baslik_3" id="_idParaDest-169">Pazartesi Gecesi Virdi</p>
			<p class="Besmele_sola_dayali">Rahman ve Rahîm Allah’ın adıyla</p>
			<p class="a_Paragraf">İlahî! Senin sonsuz ilmin her malûmu kapladığı gibi ve her mefhûmun bâtınını da ihata etmiştir. Sen sonsuz yüceliğinde mezmum her şeyden mukaddessin. Bütün himmetler ve sözler Sana yükselir. Sen Zâtında yüceler yücesi bir Müteâlsin; biz öyle söylüyoruz diye değil. Bizim Sana en yakın miracımız Senin tenezzül buyurduğun noktadır. Sen ululuğunla beraber eşi benzeri olmayan yegâne galip bir Azîz’sin. Senin huzurunda zilletle durmak bizim için en şerefli ahlâktır. Sen her bâtın ve zâhirde apaçık Zâhirsin. Evvel-âhir her şey fenâ bulduktan sonra da ezelî ve ebedî varlığınla devam edersin.</p>
			<p class="a_Paragraf">Sübhansın Allahım; bütün eksiklerden pak ve müberrâ, ehl-i dalâletin bâtıl fikirlerinden münezzeh ve muallâ, kainatın bütün noksanlarından mukaddes ve muarrâsın. Senden başka bir ilah yoktur. Alınlar azametin karşısında secdeye durur, dudaklar Seni zikretmekle huzur ve sürûr bulurlar. Her terakkî edenin kendisine yükseldiği ve her teveccühte bulunanın kendisiyle kabul gördüğü yüce ismin hatırına Senden, âlî himmetlerin onu bende arayacağı ve ondan dolayı âsî ruhların bana inkıyâd edeceği bir sır istiyorum. </p>
			<p class="a_Paragraf">Rabbim! Tenezzül ve tezellülümü Sana yükselen bir merdiven ve bir miraç eylemeni diliyorum. Nurunla beni sarıp sarmala ve her ihtiyacımı gider. Perdeli ve kapalı olan her şeyi o nur ile bana aç. Mağrûr hasetçilerden beni o nur ile muhafaza buyur. Her şeyi rahmetin ve ilminle kuşattığın gibi, bana da bütün varlığı kuşatacak ve her hakkı ikâme edecek ahlâk bahşet. </p>
			<p class="a_Paragraf">Ey Rahman ü Rahîm! Ey Hayy u Kayyûm! Senden başka hiçbir ilah yoktur. <span class="italik_E">“Allah o ilahtır ki, Kendisinden başka ilah yoktur. Hayy’dır, Kayyûm’dur. Kendisini ne bir uyuklama, ne de uyku tutar. Göklerde ve yerde ne varsa O’nundur. İzni olmadan huzurunda şefaat etmek kimin haddine? Yarattığı mahlûkların önünde, ardında ne var, hepsini bilir. Mahlûklar ise O’nun dilediğinden başka, ilminden hiçbir şey kavrayamazlar. O’nun kürsüsü gökleri ve yeri kaplamıştır. Gökleri ve yeri koruyup gözetmek O’na ağır gelmez; O öyle ulu, öyle büyüktür.”</span></p>
			<p class="a_Paragraf">Rabbim! Beni rubûbiyetinin lütuf tecellileri ile terbiye et. Öyle terbiye et ki, hep Sana muhtaç olduğum şuuruyla yaşayayım ve hiçbir zaman Sana karşı müstağnilik saygısızlığına düşmeyeyim. İnayetinle beni murâkabe seralarına al ve kötülük yapmak isteyenlerden, vaktimi ve hissimi bulandırmayı düşünenlerden beni koru. İrademi beni Sana ulaştırma hazzıyla donat. Bana Seninle ünsiyetin huzurunu yaşat. Makam-ı kurba terakki imkanı sun. Ruhumu zikrinle itminana erdir. Beni rıza ve rıdvan urbasıyla donat. Kabul makamlarına alarak müşerref eyle. Rahmet ve şefkatinle bütün dağınıklığımı gider. Noksanlarımı ikmâl buyur. Eğriliklerimi düzeltip kıvama ulaştır. Fevt ettiklerimi bana iade buyur ve onları gerçekleştirme fırsatı bahşet. Çizgisini tastamam bulamamış bütün latîfelerimi hayret ve şaşkınlıklarından kurtar. Sen her şeyin biricik Rabbi ve Mürebbîsi’sin Allahım. Dereceleri yalnız Sen yükseltirsin. Sana yakınlık bütün ruhlara huzur, topyekün sevinç ve saadetlerin revh ü reyhanı, felaha ermenin ünvanı, gönül rahatlığına ulaşmak isteyenlerin rahatıdır. </p>
			<p class="a_Paragraf">Ey bütün mevcûdâtın yegâne Rabbi olan, kullarını esaretlerden kurtaran ve üzerlerindeki azabı kaldıran Allahım! Senin şanın çok yücedir. Sen rahmetin ve ilminle her şeyi kuşatırsın. Şefkat ve hilminle dilediğin günahları affedersin. Sen Ğafûr u Rahîm, Halîm ü Alîm ve Aliyy ü Azîmsin. </p>
			<p class="a_Paragraf">Salât ve selâm eyle Allahım, Efendimiz Hazreti Muhammed’e, bütün enbiya ve mürselîne, ehl-i beyte ve bütün ashâb-ı güzîne. </p>
			<p class="a_Paragraf">Evvel-âhir bütün hamd ve senalar Sana mahsus ve yalnız Senin hakkındır. </p>
			<p class="Baslik_3" id="_idParaDest-170">Salı Gecesi Virdi</p>
			<p class="Besmele_sola_dayali">Rahman ve Rahîm Allah’ın adıyla </p>
			<p class="a_Paragraf">İlahî! Sen yakalayıp derdest etmesi pek çetin, cezaya çarptırması çok elîm, kahrı pek azîm bir Kudreti Sonsuz’sun. Bütün ezdâd ve endâddan müteâlsin. Senin zıddın ve benzerin yoktur. Sen eş edinmekten, evlat sahibi olmaktan münezzehsin. Düşmanlarını kahretmek, zalimleri zapt u rapt altına almak Senin şanındandır. Müstahak olanları mekr-i İlahî’ye maruz bırakır ve kurdukları tuzaklara kendilerini düşürürsün. Sen şüphesiz tuzakları boşa çıkaranların en hayırlısısın.</p>
			<p class="a_Paragraf">Allahım! Kendisiyle perçemlerden tuttuğun, yüksek kulelerden aşağıya indirdiğin, düşmanların kalbine korku saldığın, ısrarla şakîlik yapanları şekâvet vadilerinde kendileriyle başbaşa bıraktığın ismin hürmetine Senden, küllî ve cüz’î bütün kuvvelerime nüfûz edecek şekilde bu yüce isminin tecellileriyle bana yardım etmeni, böylece beni istediğim güzellikleri gerçekleştirmeye muktedir kılmanı, kötülük yapmak isteyen zalimlerin bana ulaşmalarına mâni olmanı ve mütekebbirlerin cevr ü cefâ ile üzerimde hâkimiyet kurmalarına müsaade etmemeni diliyorum. </p>
			<p class="a_Paragraf">Allahım! Senden niyazım o ki, gazabım nefsim için değil Senin için ve Senin yolunda olsun. Senin gazabına mukârin olsun.</p>
			<p class="a_Paragraf">Allahım! Israrla adavetlerini devam ettiren düşmanların yüzlerini dümdüz eyle. Onların bana yönelik bütün kötü arzularını söndür. Kalblerini bağla. Onları bulundukları yerden kıpırdayamaz hâle getir. Mahiyetlerini değiştir ve ters yüz et. Benimle <span class="italik_E">“onların arasına”</span> bir duvar çek. <span class="italik_E">“Bu duvarın bir kapısı olup kapının iç tarafında rahmet, dış tarafında ise azap vardır.”</span> Muhakkak ki Sen, yakalaması şedît, azabı ve cezası elîm olansın. <span class="italik_E">“Halkı zalim olan ülkeleri cezaya çarptırdığı zaman Rabbinin çarpması işte böyle olur. Şüphesiz ki O’nun çarpması pek acı, pek çetindir.”</span></p>
			<p class="a_Paragraf">Ey Yüce Rabbim! Beni, Senden başka her şeyden öyle müstağni kıl ki, daha sonra zâhir-bâtın hiçbir hazzın peşine düşmeyeyim. Her işimde bana en büyük kolaylığı ihsan et. Beni “sidre-i münteha”ma, arş-ı kemâlâtıma, ufkumun serhaddine ulaştır. Varlık hakikatini, varlığın bidayetten nihayete bütün seyahatini bütün buudlarıyla müşahedeye beni muvaffak kıl. Kıl ki, kesret âlemlerine nüzûlün ve yeniden vahdete dönüşün sırrını görebileyim. Görebileyim de, dil söylemez, kalem işlemez olsun. Benden masivanın en küçük izi bile silinsin ve kesret gidip vahdete dayansın.</p>
			<p class="a_Paragraf">İlahî! Kullarına ve kulların içinde de özellikle veli kullarına kolaylık bahşettiğin sırrınla bana da tecellî buyur ve benim işlerimi de kolaylaştır. Fakirliğimi gınaya çevir. Cinnî ve insî bütün hasetçilerin basarlarını alacak parlak bir nur ile beni te’yîd eyle. Her hâl ve makamda her türden düşmana karşı beni galibiyetle serfiraz kıl. Beni başkalarından öyle müstağnî eyle ki, Sana olan fakr u ihtiyacım hep sabit olsun. Muhakkak ki Sen Ğaniyy ü Mecîd, Veliyy ü Hamîd, Kerîm ü Reşîd’sin.</p>
			<p class="a_Paragraf">Allahım! Efendimiz Hazreti Muhammed’e, pırıl pırıl aile fertlerine ve iyiliğin zirvedeki temsilcileri olan ashâbına salât ve selâm eyle.</p>
			<p class="a_Paragraf">Ezelden ebede her türlü hamd ve övgü, şükür ve minnet, Âlemlerin Rabbi Allah’a mahsustur.</p>
			<p class="Baslik_3" id="_idParaDest-171">Çarşamba Gecesi Virdi</p>
			<p class="Besmele_sola_dayali">Rahman ve Rahîm Allah’ın adıyla</p>
			<p class="a_Paragraf">İlahî! Senin yüce ismin bütün isimlerin seyyidi ve efendisidir. Arz u semanın melekûtu Senin elindedir. Her şeyi ayakta tutan Sensin. Yalnız Sana ait olan istiğna-yı mutlak, apaçık ve sabit bir hakikattir. Senden başka her varlık ise her zaman Senin feyz-i akdesine ihtiyaç içindedir. Âlem-i halk ve emirde bütün mütekâbil ve müteferrik unsurları bir araya getirdiğin, her zâhirin gaybını ve her gâibin zâhirini ikâme ve izhar ettiğin yüce ismin hürmetine Senden, bu kuluna Samedâniyetinin mevhibeleriyle lütufta bulunmanı diliyorum. Öyle bir tasarruf lütfunda bulun ki, ben o lütufla Senin kudretinin harekete geçirdiklerini sakinleştirebileyim ve yine Senin bu lütuflarınla bütün sakin şeyler benim talebimle harekete geçsin. Yine Senin o lütuflarınla harekete geçen şeyler benim için sükûnet bulsun. Bulsun da, kendimi bütün yönelenlerin yöneldiği noktada bulayım. Bütün dağınıkları toplayayım. Aslında benim yöneldiğim yer de, sözlerimin eriyip tükendiği yer de Senin ism-i şerifindir. Herkes hidayet ışığını bende(ki o isimde)n alsın. Aslında o hidayet İmamlar İmamı, Efendimiz Hazreti Muhammed’in <span class="_aleyhisselam-_E _idGenCharOverride-1">(sallallahu aleyhi vesellem)</span> hidayetidir. O ki, O olmasaydı Hazreti Musa’nın Tur dağında mazhar olduğu tecelli de olmazdı.</p>
			<p class="a_Paragraf">Ya “Hû! <span class="ayet_kaynaklari_E _idGenCharOverride-1">(3 defa)</span>” Ya Hû! Ey künhü nâkâbil-i idrâk olan! Yine Senden, her meşhûdun hakikatini kuşatan elif-i gaybdan istimdat eden bütün isimlerin hakkı için, her hakkın bâtınında olan kesret içindeki vahdeti ve her hakikatin zâhirinde bulunan vahdet içindeki kesreti, sonra da bütün bu vahdet ve kesret cilveleri üzerindeki zâhir-bâtın bütünlüğünü bana müşahede ettirmeni diliyorum. Ta ki, zâhir-bâtın hiçbir şey benim için gâib ve hafî olmasın. Senden ayrıca bana her bir şeyde her bir şeyi göstermeni diliyorum Allahım!</p>
			<p class="a_Paragraf">Ey her bir şeyin melekûtunu elinde tutan Allahım! Muhakkak ki, bütün bunları yapacak olan yalnız Sensin. <span class="italik_E">“Ey Resûlüm sen: ‘Allah’ de. Sonra bırak daldıkları bâtıl hallerinde oynayadursunlar.” “Elif, Lâm, Mîm. Allah o İlahtır ki Kendinden başka ilah yoktur. Hayy O’dur, Kayyûm O’dur.” “Kendisini ne bir uyuklama, ne de uyku tutar.”</span></p>
			<p class="a_Paragraf">Ey Seyyidler Seyyidi olan Allahım! Biricik senedim ve dayanağım Sensin. Gizli açık her şeyim Sana ayandır. Nidamı işitir, duama icabet eder, nurunla zulmetimi giderir, ölmüş ruhuma diriliş üflersin. Sen benim Rabbimsin. Sem’im, basarım ve kalbim hep Senin elindedir. Zâhir-bâtın bütün varlığımın yegâne Mâliki Sensin. Teşrifinle beni aşağılıktan kurtarır, kadrimi ve şanımı yüceltirsin. Senin şanın ise ululardan ulu, yücelerden yücedir. Bütün nurların nuru ve kaynağı, bütün sırları açıp keşfeden, ömürleri bahşeden, perdeleri kaldıran Sensin. Sen celâlinin yüceliğiyle sonradan yaratılmışlara ait sıfatlardan münezzehsin. Kemâlinin mertebesi noksanlıkların, kusurların ve mümkinata ârız olan meyillerin yol bulmasına müsaade etmeyecek kadar yücedir. Arzlar ve semalar, Senin Yüceler Yücesi Zâtının şühûduyla nurlanmış ve aydınlığa kavuşmuştur. En yüksek şeref, nihayetsiz mülk ve hâkimiyet ve asla ulaşılamayacak kadar yüce olan izzet ve ululuk Sana aittir. Sen Sübbûh ve Kuddûs’sün; Zâtında mukaddes ve münezzeh, fiillerinde mutahhir ve munazzifsin. Meleklerin ve Cebrail’in yegâne Rabbisin. Karanlık noktaları, muzlim cevherleri nurlandıran, heva denizinde boğulmak üzere olanları kurtaran Sensin. Karanlığı çöktüğü zaman gecenin şerrinden ve göz dikip pusuda bekleyen hasetçinin kötülüğünden ben de Sana sığınırım.</p>
			<p class="a_Paragraf">Ey benim ve her şeyin üzerinde mutlak tasarruf sahibi olan Melikler Meliki! Kalbi kırık, gönlü buruk, inkisar içindeki bir kulun yakarışıyla Sana münacaatta bulunuyorum. O kul, Senin kendisini işittiğini bilmekte, dualarına icabet edeceğine yürekten inanmakta ve Senden başka güvenip dayanacağı bir vekîl olamayacağını bilen ızdırar içindeki bir muzdarrın duruşuyla kapında durmaktadır.</p>
			<p class="a_Paragraf">Allahım! Hayır ve güzellikler bahşettiğin, bereketler indirdiğin, şükürle gerilen kullarına lütuflarını ziyadeleştirdiğin, kullarını karanlıklardan aydınlıklara çıkardığın ismin hakkı için Senden, nurlarının libaslarından bana da ifâza etmeni ve o nur ile düşmanlık besleyenlerin bakışlarını ve ellerini hüsran ve mahrumiyet içinde üzerimden çekmeni diliyorum. Hakkımdaki taksiminde bana, her gizli işi açık hâle getirecek, bütün ulvî sırların perdesini aralayacak ve tuğyan ve iğvâ peşindeki her şeytanı yakıp yok edecek bir nur bahşet.</p>
			<p class="a_Paragraf">Ey Nurların Nuru! Ey bütün gizli şeyleri açıp ortaya seren! Ey Rab! Ey Rahîm! Ey Ğafûr! Hiç şüphe yok ki, bütün işler Sana râcidir. Şer ve kötülükler de ancak Senin inayetinle defedilebilir.</p>
			<p class="a_Paragraf">Allahım! Hazreti Muhammed <span class="_aleyhisselam-_E _idGenCharOverride-1">(aleyhi ekmelüssalavât ve etemmütteslîmât)</span> Efendimiz’e, temizlerden temiz, iyilerden iyi, kerimlerden kerim âl ve ashâbına salât ve selâm eyle.</p>
			<p class="a_Paragraf">Hamd ü sena yalnız Âlemlerin Rabbi Allah’a mahsustur.</p>
			<p class="Baslik_3" id="_idParaDest-172">Perşembe Gecesi Virdi</p>
			<p class="Besmele_sola_dayali">Rahman ve Rahîm Allah’ın adıyla</p>
			<p class="a_Paragraf">Allahım! Bütün sebeplerin müsebbibi ve onları bir tertip içerisinde işleten Sensin. Sen kalbleri de dilediğin gibi evirip çevirensin. İlk sebeplerin tertibini ve varlık mertebelerinde üst âlemlerin alt âlemlere olan tesirini iktiza eden hikmetin hakkı için Senden, sebeplerdeki urûc ve nüzûl kanunlarını ve sebeplerle müsebbepler arasındaki münasebetleri bana da göstermeni diliyorum. Diliyorum ki, bâtını zâhirde, zâhiri de bâtında zâhirin şuhûdu ile görebileyim. Âhirin aynında Evveli müşahede edebileyim. Ve yine varlık mertebelerindeki tertibin hikmetini ve sebepler perde kılınmadan önce gerçek Müsebbibi müşahede ve mülahaza edebileyim. Böylece “ğayn” yüzünden “ayn”dan, perdeye takılıp da verâsındaki hakikati görmekten mahrum olmayayım.</p>
			<p class="a_Paragraf">Ey bütün izafî büyüklerin, yüce isimleri karşısında boyun eğdiği Yüceler Yücesi! Bütün her şey Seninle, Senin kayyûmiyetinle ayakta kalabilir ve varlığını devam ettirebilir. Sen ise bizatihî kâimsin ve hiçbir şeye muhtaç değilsin. Her şeyi ilk yaratan Mübdi’ ve örneği kendine ait, her şeyi kusursuz var ve inşâ eden Bâri’ Sensin. Her bir başlangıç için Sana hamd ü senalar ve her bir nihayet için şükürler olsun ey Bâkî! Ey Allahım! Bütün hayırlara sevk eden Sensin. Bütün bâtınların ötesindeki Bâtın Sensin. İlim ve kudretinle her şeye ulaşır, her şeyi kuşatırsın. İhtiyaçlarına göre bütün âlemleri nihayetsiz rızıklarla şâd eylersin. Efendimiz Hazreti Muhammed’e <span class="_aleyhisselam-_E _idGenCharOverride-1">(sallallahu aleyhi ve sellem)</span> ve Seyyidina İbrahim’e <span class="_aleyhisselam-_E _idGenCharOverride-1">(aleyhisselâm)</span> bereket bahşettiğin gibi bana da bereket bahşet Allahım! Her şey bidayette Senden gelmekte ve nihayette yine Sana rücû etmektedir. <span class="italik_E">“O, Rahman ve Rahîm Allah’ın adıyla başlar.” “O, gökleri ve yeri yoktan var edendir. Bir şeyi yaratmak isteyince sadece ‘Ol!’ der, o da oluverir.”</span></p>
			<p class="a_Paragraf">İlahî! Her sabitten evvel sabit olan hakikat Senin ezelî varlığındır. Sâmit ve nâtık her varlıktan sonra Bâki kalacak olan da yine Senin yüce Zâtındır. Senden başka bir ilah yoktur. Kibriya, ceberût, azamet ve melekût yalnız Sana aittir. Sen, zorba zalimleri kahreder, kurdukları tuzakları kendi başlarına geçirir, mülhitleri bozguna uğratıp darmadağın hâle getirir ve mütekebbirlerin burunlarını kırarsın. Ey her gâlibin üstünde mutlak Gâlip olan! Ey kudret elinden hiçbir kimse kaçamayan! Kibriyanın ridası, azametinin izârı, heybetinin otağı ve bunların verâsında Senden başka hiçbir kimsenin bilemediği bütün vasıfların hürmetine Senden, sonsuz heybetinden bana da bahşetmeni diliyorum. Ta ki, kalbler ve gözler o heybetin önünde hudû ve huşû ile dursun. Bütün ihsanlarının yanında ve ötesinde, beni hayatım boyunca Sana kulluk şerefiyle şerefyâb eyle. Sana karşı, zelle ölçüsünde bile olsa, günaha düşmekten beni koru. Söz ve fiillerimde İlahî te’yîdâtınla her zaman yanımda ol.</p>
			<p class="a_Paragraf">Allahım! Bütün yüce ve münezzeh vasıflarınla Sen Sensin. Kalbleri sağlam ve sabit tutarak kaymaktan kurtaran ve gönüllerin tasalarını gideren yine Sensin. Senden başka hiçbir ilah ve ma’bud yoktur.</p>
			<p class="a_Paragraf">Allahım! Efendimiz Hazreti Muhammed’e <span class="_aleyhisselam-_E _idGenCharOverride-1">(aleyhisssalâtü vesselâm)</span>, tertemiz ehline, keremin müşahhas temcilcileri olan ashâbına salât ve selâm eyle ve onların hatırına yakarışlarımızı dergâh-ı izzetinde kabul buyur.</p>
			<p class="a_Paragraf">Bütün hamdler, bütün şükürler, bütün senalar yalnız Yüceler Yücesi Allah’a aittir.</p>
			<p class="Baslik_3" id="_idParaDest-173">Cuma Gecesi Virdi</p>
			<p class="Besmele_sola_dayali">Rahman ve Rahîm Allah’ın adıyla.</p>
			<p class="a_Paragraf">İnayet yalnız O’ndandır, biz de yardımı sadece O’ndan dileriz. İlahî! Şu kevn ü mekanda bütün sebep, müsebbip ve müessirler Senin kulundurlar. Mutlak Rab ve Mutlak Hâkim yalnız Sensin. Sen zıtları cem’ eden celâl ve cemâl sahibi Celîl ü Cemîl’sin. Zâtında haşmetinin bir sınırı yoktur. Zira Senin şuhûdunun bir sınırı yoktur. Muhakkak ki Sen, bizim müşahedelerimizden çok yücesin. Mutlak kemâl sahibisin. Bizim Seni vasfederken söylediklerimizden aşkın ve müteâlsin. Eşsiz cemâlin yegâne mâlikisin. Celâlinde, mümkin ve muhdes varlıkların evsâfından müteâl ve münezzehsin. Ulvî cemâlinde yaratılmışlara ait her türlü müyûlât ve huzûzâttan mukaddes ve müberrâsın.</p>
			<p class="a_Paragraf">Zıtları bir araya getirdiğin sırrın hakkı için Senden, dağınıklığımı gidermeni ve varlıkta, varlığı kendinden ve gerçek yegâne varlık sen olduğunu bana müşahede ettirmeni diliyorum.</p>
			<p class="a_Paragraf">Allahım! Bana cemâlinin hullesini giydir. Beni celâlinin tacıyla taçlandır. Taçlandır ki, beşerî nefisler bana râm olsun, isyankâr ruhlar boyun eğsin ve mukaddes sırlar bütün enginliğiyle bana açılsın. Kadrimi öyle yücelt ki, büyüklük taslayan bütün mağrurlar önümde dize gelsin. İzzet peşinde koşanlar tezellül içinde iki büklüm olsunlar. Elimden tut Allahım ve beni daima muhafaza buyur. Kulların arasında benim için yâd-ı cemîl vaz’ et. Karada ve denizde, her zaman ve her yerde beni sıyanet eyle. Halkı zalim olan beşeriyet ve nefsâniyet köyünden beni çıkar. Kevn ü mekanın dar sınırlarından beni âzâde et. Beni başka bütün taleplerden müstağni kıl ve bana, benim zenginliğimin Sana olan fakr u ihtiyacımda olduğu şuurunu duyur. İstenen ve ihtiyaç duyulan her hususta mutlak zenginliğin ile hep benim yanımda ol.</p>
			<p class="a_Paragraf">Allahım! Benim yegâne kıblem Sensin ve kadr u kıymetim sadece Sana kulluğumdadır. Bütün dönüşler, bütün sonlar Sanadır. Sen kırık gönülleri tamir eder, zalimleri darmadağın hale getirir, korkanları himayene alır ve zalimlerin sinelerine korku üstüne korku salarsın. En yüce şan ve şeref, en câmi’ tecelli, en muhkem ve koruyucu hicap yalnız Senindir, Sana aittir. Sen Sübhansın; bütün eksikliklerden münezzeh, bütün kemâl vasıflarıyla muttasıfsın. Senden başka bir ma’bud yoktur. Bana da Sen yetersin. Sen ne güzel Vekîl’sin!</p>
			<p class="a_Paragraf"><span class="italik_E">“Halkı zalim olan ülkeleri cezaya çarptırdığı zaman Rabbinin çarpması işte böyle olur. Şüphesiz ki O’nun çarpması pek acı, pek çetindir.” “Biz de o suçlulardan intikam aldık. Çünkü müminleri desteklemek, Bizim uhdemize aldığımız bir borç idi.”</span></p>
			<p class="a_Paragraf">Ey mahlûkatı yaratan, ölüleri dirilten, dağınık halde olanları bir araya toplayan, nurlarının feyziyle zevâtı tenvîr buyurup varlıklara vücut nuru veren Allahım! Bütün genişliğiyle mülk sadece Sana aittir. Senin şanın yücelerden yücedir. Topyekün varlık Senin kulundur. Melikler Senin hizmetçilerindir. Zenginler Sana olan fakr u ihtiyaçları sebebiyle kapının bendeleridir. Sen ise Zâtınla Ğaniy-yi Mutlak’sın ve bütün masivadan müstağnisin.</p>
			<p class="a_Paragraf">Allahım! Her bir şeyi kendisine mahsus ölçü ile yarattığın ve yarattıkların içinde dilediklerine cenneti ve harîri, hilafeti ve mülk-ü kebîri ihsan ettiğin yüce ismin hakkı için Senden, içimdeki hırs ve ihtiraslarımı gidermeni, noksanlarımı ikmâl etmeni, nimetlerinin libası ile beni donatmanı, yakın ve uzak her maslahata uygun olan birbirinden güzel isimlerinden bana ta’lim buyurmanı, içimi haşyet ve rahmet, zâhirimi de heybet ve haşmet ile doldurmanı ve böylece düşmanların sinelerine korku, dostların gönüllerine de inşirah ve huzur salmanı diliyorum. <span class="italik_E">“Onlar her hallerine nigehbân olan Rabbilerinden korkar ve kendilerine ne emredilirse onu yaparlar.”</span></p>
			<p class="a_Paragraf">Rabbim! Senin feyz-i akdesini kabule müsait bir istidad-ı kâmil ile bana lütufta bulun. Ta ki, Senin arzında Sana layık bir halife olabileyim. Niyabeten bahşettiğin bu hilafet emanetinle, kullarını Senin gazabına sebep olacak amellerden uzaklaştırayım. Sen bu mukaddes hilafet payesini dilediğin kullarına ihsan eder, bu kudsî emaneti onlara taşıtır ve bu yüksek paye ile onları şereflendirirsin. Sen sonsuz kudretinle her şeye Kâdir’sin. Çünkü Sen her şeyden haberdar olan Habîr ü Basîr’sin.</p>
			<p class="a_Paragraf">Salât ve selâm eyle Allahım, Efendimiz Hazreti Muhammed’e, temizlerden temiz ehline ve kerimlerden kerîm bütün ashâbına. </p>
			<p class="a_Paragraf">Rabbim bana yeter; O ne güzel Vekîl’dir!</p>
			<p class="Baslik_3" id="_idParaDest-174">Cumartesi Gecesi Virdi</p>
			<p class="Besmele_sola_dayali">Rahman ve Rahîm Allah’ın adıyla</p>
			<p class="a_Paragraf">Ey bütün varlık Kendisine kul ve köle olan Yüce Allahım! Senin varlığın bâkî ve dâimîdir. Hükmün bütün varlığa nâfiz ve geçerlidir. Sen ululuğun içinde mukaddes, mukaddesiyetin içinde de ulusun. Kevn ü mevcûdâtı görüp gözetmek Sana asla ağır gelmez. Hiçbir şey Sana gizli değildir. Dilediğini Kendi yoluna hidayet eder ve Yüce Zâtınla, Kendine en büyük ve en açık delil olursun. Ululuk ebediyyen Senin şanın, bütün hamdler de ilânihaye yalnız Senin hakkındır.</p>
			<p class="a_Paragraf">Allahım! Senden muradına uygun şekilde saf ve dupduru bir vakit dileniyorum. Diliyorum ki, bu vakti Sana layık amel ve muamelelerle geçireyim. Bu berrak vaktin biricik gayesi başka değil yalnız Sana kurbiyet ve rızana kilitli ameller olsun.</p>
			<p class="a_Paragraf">Allahım! Bana, amellerin hakikatini benim için inkişaf ettirecek parlak bir sır lutfet. Senden beraberinde hüküm ve işaret olan, onlara da fehm ü idrak eşlik eden bir hikmet diliyorum. Muhakkak ki, Sen, Seni yüce dost bilenlerin dostu, Sana yalvarıp yakaranların da dualarına icabet edensin.</p>
			<p class="a_Paragraf">İlahî! Üzerimdeki nimetlerini ve müşahedeni hep devam ettir. Bana benim zâtımı, zâtım açısından değil, Sana mir’at ve ayna olması açısından göster. Göster ki, hep Seninle olayım ve hiçbir lahza kendimle başbaşa kalmayayım. Bana öyle bir ilm-i ledün ver ki, her âlim ruh o ilim karşısında inkıyad etsin.</p>
			<p class="a_Paragraf">Allahım! Alîm ü Allâm gerçekte yalnız Sensin; her şeyi en güzel şekilde bilensin. <span class="italik_E">“Büyüklük ve ikram sahibi Rabbinin adı yücelerden yücedir.” “Bilinmeyen nice hazineler ve görünmeyen gayb âleminin anahtarları O’nun yanındadır. Onları Kendisinden başkası bilemez. Karada ve denizde ne varsa hepsini O bilir.”</span></p>
			<p class="a_Paragraf">Ey Yüceler Yücesi Rabbim! Üzerime nurundan öyle bir şua ifâza buyur ki, o nur bendeki gizli istidatları açığa çıkarsın. Ben de böylece bendeki kemâlâtı kendimden değil de Senin lütufların olarak müşahede edeyim. Sen nasıl nurunu üzerime ifâza ederek takarrubda bulunmuşsan, ben de beşerî sıfatlarımı kendimden silmiş olarak Sana yaklaşabileyim.</p>
			<p class="a_Paragraf">Rabbim! Menzilleri seyr için takdir eden Sensin. Mertebeleri fayda ve zarara râci olmak üzere tertip eden, bunlar içinde hayra giden yolları dileyip sabitleştiren de yine Sensin. Biz, hayır yollarını ancak Senin göstermenle bulabiliriz. Sen ise ne bize ne de başka herhangi bir şeye muhtaç değilsin. Sen mahz-ı hayır, cûd-u sırf ve kemâl-i mutlak Sahibisin.</p>
			<p class="a_Paragraf">Allahım! Nurunla varlığa var olma istidadı bahşettiğin ve karanlık gecelerin zulmetini giderdiğin yüce ismin hürmetine Senden, her nurun kaynağı ve her matlûbun gayesi olan nurunla bütün varlığımı doldurmanı diliyorum. Öyle doldur ki Allahım, vücudumun zerratına tevdî’ buyurduğun hiçbir şey bana gizli kalmasın. Bana hep Hakk’ın müşahedesini dillendirecek dosdoğru bir lisan ihsan et. Bunu da beyan ve belağatın en güzel şekilde gerçekleştiği cevâmiü’l-kelim ile yerine getirmeye muvaffak kıl. Bir kelime ile bile olsa haddimi aşan iddialı sözler söylemekten beni koru. Beni ve bana tâbi olanları her zaman basiret üzere tut.</p>
			<p class="a_Paragraf">Yüce Allahım! Zihinleri karıştıracak, fitneye sebebiyet verecek ve kalblere şüphe atacak her bir sözden Sana sığınırım. Gerçek söz Senin ta’lîm buyurduğun söz, hakikî hikmet de Senin verdiğin hikmettir. Sen semaları direksiz ayakta tutan ve isimleri ta’lim buyuran Yüceler Yücesi’sin. Senden başka bir ilah yoktur. Sen Vâhid ü Ehad, Ferd ü Samed’sin. “Ne doğurdu ne doğuruldu, ne de herhangi bir şey O’na denk oldu.” mukaddes hakikatinin biricik Sahibisin.</p>
			<p class="a_Paragraf">Ey Yüce Allahım! Resûl-i Müctebâ Efendimiz Hazreti Muhammed’e <span class="_aleyhisselam-_E _idGenCharOverride-1">(aleyhisssalâtü vesselâm)</span>, tertemiz, pırıl pırıl aile efradına, kerem ve iyiliğin en öndeki temsilcileri olan bütün ashâbına salât ve selâm eyle. <span class="italik_E">“İzzet ve kudret sahibi olan senin Rabbin onların bütün bâtıl iddialarından münezzehtir, yücedir. Selam bütün peygamberleredir. Bütün hamdler Âlemlerin Rabbi Allah’adır.”</span></p>
			<p class="Baslik_2" id="_idParaDest-175"><span class="bold_E">Şeyh-i Ekber Muhyiddîn ibn Arabî Hazretlerine Ait <br/>Mıknatısü’l-Ed’iye Hizbi</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Tahakküm ve baskıyı meslek hâline getiren zorba zalimlere kudretiyle gem vuran ve karada ve denizde mevcut olan her şeyi ilmiyle kuşatan Yüce Allah Sübhan’dır; her türlü eksiklikten münezzeh ve her türlü kemâl vasıfları ile muttasıftır. Ben de, O’nun, kilitleri “el-azametü lillah/Azamet Allah’ın şanıdır.” ve anahtarı “Lâ havle velâ kuvvete illâ billahi’l-aliyyi’l-azîm/Gerçek havl ve kuvvet yalnız ululuk ve azamet tahtının yegâne sahibi olan Allah’a aittir.” kelime ve hakikatleri olan isimlerine sığındım. </p>
			<p class="a_Paragraf">Ey o birbirinden güzel isimlerin sahibi olan Yüceler Yücesi Allahım! Nur-u vechin hakkı için bu kulunu şerîr kulların kötülüklerinden koru. Ey herkesten önce ve sonra Vâhid/tek olan ve kullarını en güzel şekilde koruyup kollayan Rabbim! Beni de muhafaza buyur. <span class="italik_E">“De ki, O, Allah’tır, gerçek ilahtır ve birdir.”</span> âyet-i kerîmesi hakkı için beni kimseye terk etme. Kasem olsun ki Allah birdir. “Kasem olsun Allah’a. <span class="ayet_kaynaklari_E _idGenCharOverride-1">(3 defa)</span>” <span class="italik_E">“Allah Samed’dir.”</span> “Kasem olsun Allah’a ki öyledir. <span class="ayet_kaynaklari_E _idGenCharOverride-1">(3 defa)</span>” <span class="italik_E">“Doğurmamıştır.”</span> “Hayır, yemin olsun Allah’a ki, doğurmamıştır. <span class="ayet_kaynaklari_E _idGenCharOverride-1">(3 defa)</span>” <span class="italik_E">“Doğurulmamıştır.”</span> “Hayır, yemin olsun Allah’a ki, doğurulmamıştır. <span class="ayet_kaynaklari_E _idGenCharOverride-1">(3 defa)</span>” <span class="italik_E">“Hiçbir şey de O’na denk olmamıştır.”</span> “Hayır, yemin olsun Allah’a ki, hiçbir şey O’na denk olmamıştır. <span class="ayet_kaynaklari_E _idGenCharOverride-1">(3 defa)</span>”</p>
			<p class="a_Paragraf">Allahım! Bu hârika ve şerefi pek yüce olan İhlâs sûre-i celîlesi hakkı için, beni gökten inen, yerden çıkan ve anaların doğurduklarından kaynaklanan bütün kötülük ve zararlardan koru. Bin “Lâ havle velâ kuvvete illâ billahi’l-aliyyi’l-azîm” hakkı için duamı kabul buyur Allahım!</p>
			<p class="a_Paragraf">Rahman ve Rahîm Allah’ın adıyla. <span class="italik_E">“De ki, O, Allah’tır, gerçek ilahtır ve birdir. Allah Samed’dir. Ne doğurmuş, ne de doğurulmuştur. Ne de herhangi bir şey O’na denktir.” </span>Rahman ve Rahîm Allah’ın adıyla. <span class="italik_E">“De ki: Sabahın Rabbine sığınırım, yarattığı şeylerin şerrinden. Karanlığı çöktüğü zaman gecenin şerrinden. Düğümlere üfleyip büyü yapan büyücü kadınların şerrinden ve haset ettiği zaman hasetçinin şerrinden.”</span></p>
			<p class="a_Paragraf">Rahman ve Rahîm Allah’ın adıyla. <span class="italik_E">“De ki: İnsanların Rabbine, insanların yegâne Hükümdarına, insanların İlahına sığınırım. O sinsi şeytanın şerrinden. O ki, insanların kalblerine vesvese verir. O şeytan, cinlerden de olur, insanlardan da.” “Rahman ve Rahîm Allah’ın adıyla. Bütün hamdler, övgüler Âlemlerin Rabbi Allah’adır. Rahman ve Rahîm O’dur. Din gününün, hesap gününün tek hâkimidir. (Haydi, öyleyse deyiniz): ‘Yalnız Sana ibadet eder, yalnız Senden medet umarız.’ Bizi doğru yola, nimet ve lütfuna mazhar ettiklerinin yoluna ilet. Gazaba uğrayanların ve sapkınlarınkine değil.”</span> Âmîn!</p>
			<p class="Baslik_2" id="_idParaDest-176"><span class="bold_E">Muhyiddîn ibn Arabî Hazretlerinin <br/>Hizbü’t-Tefrîc</span><span class="Footnote_E"><a class="_idFootnoteLink" href="#footnote-288-22" id="footnote-288-22-backlink">22</a></span><span class="bold_E"> Duası</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Ey tasaları gideren ve onlardan kurtuluş yolları bahşeden Allahım! Gelip başıma konan belalardan beni de kurtar. Bu gam ve tasayı benden izale edecek Senden başka kimim var ki! Ey Yüce Rabbim! Bana karşı düşmanlık besleyenler canıma kastettiler ve onların elinden hiçbir surette kurtulamayacağımı zannettiler. Ben de onların tuzaklarını bozman için Sana teveccüh ettim, Senin kapına geldim. Sen ya Rabbî, korku ve reca hisleriyle kapına yönelenlerin biricik yardımcısısın. Ey <span class="italik_E">“Tâ Hâ”</span>’nın Rabbi! Başlarına gelecek bir felaketle, bir sadme ile o düşmanları sars. Onları helak et ve beni onların ellerinden kurtar.</p>
			<p class="a_Paragraf"><span class="italik_E">“O, Rabbinin izniyle her şeyi devirip yerle bir eden bir kasırgadır. Derken hepsi helak olup sadece meskenleri kaldı. İşte Biz, suça gömülmüş gürûhu böyle cezalandırırız.”</span></p>
			<p class="a_Paragraf">Allahım! Bu cümleler, abd-i zelîlinden Mevlâ-yı Celîl’ine bir yakarışın ifadeleridir. Rabbim! <span class="italik_E">“Bu dert bana iyice dokundu. Sen merhametlilerin en merhametlisisin.”</span> Efendimiz Hazreti Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span> ve O’nun ehl-i beyti hatırına dertlerimi, tasalarımı gider ve onlardan kurtulmam için bana fereç ve mahreç yolları ihsan eyle.</p>
			<p class="a_Paragraf">Hamd ü senalar olsun gamları ve kederleri izale eden, ayıp ve kusurları örten, çokluğuna rağmen günahları affeden, Allâmü’l-Ğuyûb sıfatıyla açık-gizli her şeyi bilen, Eyyûb Nebî’nin bela ve derdini gideren, Hazreti Yusuf ile babası Hazreti Yakub’u <span class="_aleyhisselam-_E _idGenCharOverride-1">(aleyhimesselâm)</span> hazîn ayrılıklarından sonra tekrar kavuşturan ve her türlü noksandan muallâ ve muarrâ olan Yüceler Yücesi Allah’a. Hamd olsun O’na.</p>
			<p class="a_Paragraf">“Ey Vedûd! <span class="ayet_kaynaklari_E _idGenCharOverride-1">(3 defa)</span>” Ey Arş-ı Mecîd’in yegâne Sahibi! Ey her şeyi ilk yaratan Mübdi’! Ey hayattan sonra ölümü, ölümden sonra da hayatı geri veren Muîd! Ey dilediğini dilediği gibi icraya muktedir olan Kudreti Sonsuz! Arşının rukünlerini dolduran nur-u vechin hakkı için Sana yalvarıyorum. Bütün mahlûkatın üzerinde dilediğin gibi tasarrufta bulunduğun kudretin hatırına Senden dileniyorum. Her şeyi kuşatan nihayetsiz rahmetin hakkı için Senden talep ediyorum. Ey kapısının önünde diz çökenlerin yardım taleplerine icabet eden Muğîs! Senden başka bir ilah yok. Benim de Senin yardımına olan ihtiyacım çoklardan daha çok. Ey Merhametlilerin En Merhametlisi Rabbim! Ne olur, bu muhtaç kulunu yardımınla sevindir.</p>
			<p class="a_Paragraf">Ey tasayı gideren, gamı izale eden Allahım! Tasalarımı gider, gamlarımı izale et. <span class="italik_E">“İyyâke na’büdü ve iyyâke nestaîn/Yalnız Sana ibadet eder ve yalnız Senden yardım bekleriz.”</span> hakikatinin hakkı için ısrarla adavette bulunan düşmanlarımı helak et. <span class="italik_E">“Mağlûb düştüm.”</span> ya Rab, <span class="italik_E">“Sen bana yardım et.”</span></p>
			<p class="Baslik_2" id="_idParaDest-177"><span class="bold_E">Muhyiddîn ibn Arabî Hazretlerinin <br/>Hizbü’t-Tevhîd Duası</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Rahman ve Rahîm Allah’ın adıyla. Her güzelliği celbedecek ve bütün zararları defedecek havl ve kuvvet yalnız Aliyy ü Azîm olan Allah’a aittir. <span class="italik_E">“Yüce ismi anılınca ne yerde ne de gökte hiçbir şeyin zarar veremeyeceği Allah’ın ismiyle ki, O Semî ve Alîm’dir. </span><span class="ayet_kaynaklari_E _idGenCharOverride-1">(3 defa)</span><span class="italik_E">”</span> <span class="italik_E">“Allah’tan başka ilah bulunmadığına şahit bizzat Allah’tır. Bütün melekler, hak ve adaletten ayrılmayan ehl-i ilim de bu gerçeğe, Azîz ve Hakîm (mutlak galip, tam hüküm ve hikmet sahibi) Allah’tan başka ilah olmadığına şahittirler. Allah katında hak din, İslâm’dır.”</span> Büyük Allah’tır. Biz de Allah’a çokça hamd ederiz. Rabbimizden, bütün mahlûkata beşîr ve nezîr, müjdeleyici ve ikaz edici olarak gönderilen Efendimiz Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span> salât ü selâm eylemesini dileriz. “<span class="italik_E">Her türlü hamd O Allah’a mahsustur ki, asla evlat edinmemiştir. Hâkimiyetinde hiçbir ortağı yoktur. Acze düşüp de bir desteğe muhtaç olmamıştır,</span> <span class="italik_E">de ve tekbir getirerek O’nun büyüklüğünü ilan et.”</span> âyet-i celîlesini okuyarak tekbirlerle Rabbimiz’in büyüklüğünü haykırır dururuz.</p>
			<p class="a_Paragraf">Her şey Allah’ın adı ile başlar. Allah’tan başka bir ilah yoktur; sıdk ile iman edilecek en yüce gerçek budur. Allah’tan başka bir ilah yoktur; kulluk ve kölelik bir tek O’na olur. Allah’tan başka bir ilah yoktur; her lütuf ve rahmet O’ndan gelip bize ulaşır. Allah’ın yüce adıyla başladım. Yalnız O’na hamd ü senada bulundum. Allah’ın dinine sarıldım. Sırtımı Allah’ın hıfz u inayetine dayadım. Allah neyi, nasıl dilerse o öyle olur. Havl ve kuvvet yalnız Allah’a aittir ve O’nun lütfu iledir. <span class="italik_E">“İşimi yalnız Allah’a tefvîz ve havale eylerim.”</span> <span class="italik_E">“Yardım ve muvaffakiyet yalnız Allah’tan gelir.”</span> Benim sabrım da yalnız Allah’ın inayetiyledir.</p>
			<p class="a_Paragraf">Ne güzel Kâdir’dir Allah! Ne güzel Mevlâ’dır Allah! Ne güzel yardımcıdır Allah!</p>
			<p class="a_Paragraf">İyilik ve güzellikler sadece Allah’ın meşîet ve inayetiyle elde edilebilir, kötülük ve çirkinlikler yalnız Allah’ın dilemesi ve sıyanetiyle uzaklaştırılabilirler. <span class="italik_E">“Size ulaşan her bir nimet Allah’tandır.”</span> <span class="italik_E">“Hüküm ve tasarruf bütünüyle sadece Allah’a aittir.” </span>Ben de kifâyeti sadece Rabbim Allah’tan isterim. Yardımı yalnız Allah’tan dilerim. Tevbe ve istiğfarımı sadece Allah’a yaparım. Her türlü zarar ve kötülüğe karşı da bir tek Allah’a sığınırım. Salât olsun Allah’ın bütün nebilerine, bütün resûllerine ve bütün salih kullarına.</p>
			<p class="a_Paragraf"><span class="italik_E">“Mektup Süleyman’dandır </span><span class="_aleyhisselam-_E _idGenCharOverride-1">(aleyhisselâm)</span><span class="italik_E"> ve ‘Rahman ve Rahîm Allah’ın adıyla.’ diye başlayıp, ‘Bana karşı kibirlenmeyin, itaat ve teslimiyet göstererek yanıma gelin.’ diye devam etmektedir.” “Çünkü Allah: ‘Ben ve resûllerim elbette galip geliriz.’ diye hükmetmiştir. Şüphesiz ki Allah çok kuvvetlidir, mutlak galiptir.” “Onların tuzakları size hiçbir zarar veremez. Çünkü Allah, elbette onların yaptıklarını (ilmiyle, kudretiyle) kuşatmıştır.”</span></p>
			<p class="a_Paragraf">Ey Yüce Allahım! Kim bana ya da yakınlarımdan birisine kötülük yapmak yahut zarar ve ziyan dokundurmak isterse, onun kötülüğüne Sen mâni ol, dilini düğümle, ağzına gem vur, ellerini bağla ve benimle onun arasına nasıl murat buyurursan öylece gir. Her şeyin ve <span class="italik_E">“perçemini elinde tuttuğun” </span>her canlının kötülük ve zararından beni koru. <span class="italik_E">“Şüphesiz ki Rabbim, dosdoğru bir yol üzerindedir.”</span></p>
			<p class="a_Paragraf">“Allahım! Biz hepimiz, bilerek herhangi bir şeyi Sana ortak koşmaktan yine Sana sığınıyor ve bilmediklerimizden dolayı da yine Senin bağışlamanı diliyoruz. <span class="ayet_kaynaklari_E _idGenCharOverride-1">(3 defa)</span>”</p>
			<p class="a_Paragraf">Allahım! Benim için dua eden kullarını bana ve beni onlara sevdir. Beni hem muhib hem de mahbûb eyle. Beni bütün münzel kitaplara iman eden, Resûlünün lisanıyla gelen her şeye yakîn ölçüsünde inanan kullarına dâhil et. Her türlü âfet ve felaketten beni koru. Seçip sırat-ı müstakime hidayet buyurduğun sevgili kulların zümresine beni de kat. Nezdindekilerle alâkalı müşahede ufkumu genişlettikçe genişlet. Öyle genişlet ki, ne hakkımda ta’cîl buyurdukların için te’hîr, ne de te’hîr buyurdukların için ta’cîl talep etmeyeyim. Ey fazlı büyük olan Allahım! Kalbimi, Senin her şeyin başı olan muhabbetinle öylesine doldur ki, onda Senden başka hiçbir şey için yer kalmasın. Efendimiz Hazreti Muhammed’e (aleyhi efdalüssalavât ve ekmelüttahiyyât), tertemiz âline, kerem ve iyilik numûnesi ashâbının her birine salât ü selâm eyle ve o salavât hakkı için dualarımı kabul buyur Allahım! Âmîn! <span class="italik_E">“İzzet ve kudret Rabbi olan senin Rabbin, onların bütün bâtıl iddialarından münezzehtir, yücedir. Selam bütün peygamberlere. Hamd ü senalar Âlemlerin Rabbi Allah’a.”</span></p>
			<p class="Baslik_2" id="_idParaDest-178"><span class="bold_E">Şeyh-i Ekber Muhyiddîn ibn Arabî Hazretlerinin <br/>Hizbü’d-Devri’l-A’lâ Duası</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Âlemlerin Rabbi Allah’a sonsuz hamd ve sena, Efendimiz Hazreti Muhammed’e <span class="_aleyhisselam-_E _idGenCharOverride-1">(aleyhi ekmelussalavât ve etemmütteslîmât)</span>, âline ve ashâbına nihayetsiz salât ve selâm olsun.</p>
			<p class="a_Paragraf">Ey Allahım! Ey Hayy u Kayyûm! Yalnız Sana sığındım, bir tek Sana iltica ettim; <span class="italik_E">“Bismillah/Allah’ın adıyla”</span> kelime-i mübeccelesinin himayesi, kifâyeti, vikâyesi, hakikati, burhanı, melcei ve emanıyla beni zâhir-bâtın bütün düşmanlardan Sen himaye buyur. Ey Evvel ü Âhir! Beni <span class="italik_E">“Maşaallah! Allah ne güzel dilemiş ve yapmış! Ondan başka gerçek güç ve kuvvet sahibi yoktur.”</span> kenzinin kuşatıcı, sırlı, gizli atmosferi içine al. Ey Halîm ve ey Settâr! Üzerime, <span class="italik_E">“Allah’ın ipine sımsıkı sarılın.”</span> âyetinin muhafazasını, perdesini, örtüsünü, sıyanetini ve necatını indir. Ey Muhît, ey Kâdir! Ruhumun, nefsimin ve cismimin üstüne, <span class="italik_E">“Unutmayın ki en güzel elbise, takvâ elbisesidir. İşte bunlar Allah’ın âyetlerindendir.”</span> âyetinin emân, ihâta, mecd, otağ, izz ve azametini bina et. Ey Rakîb, ey Mücîb! Canımı, dinimi, ehlimi, malımı ve evlatlarımı, <span class="italik_E">“Allah dilemedikçe bu onlara asla zarar veremez. Onun için müminler de yalnız Allah’a güvenip dayansınlar.”</span> âyetinin kilâet, sıyanet ve imdadıyla koruyup gözet. Ey Mâni’ ve ey Dâfi’! İsimlerin, âyetlerin ve kelimelerin hakkı için beni şeytanın ve zalim yöneticinin şerrinden koru. Bir zalim ya da bir cebbâr şayet bana zulmedecek olursa, onu <span class="italik_E">“Allah’ın kendisini çepeçevre saran bir azabı”</span> çarpsın. Ey Müzill ve ey Müntakim! Zalim kullarından ve onların avenesinden beni Sen koru. Şayet onlardan herhangi biri bana bir kötülük dokundurmak için teşebbüs ederse, <span class="italik_E">“Baksana, Allah’ın kendisini şaşırtıp, kulağını ve kalbini mühürlediği, gözlerine de perde çektiği kimsenin hâline! Hakkı görmemekte ve azgınlıkta ısrar etmesi sebebiyle Allah’ın şaşırttığı bu kimseyi kim yola getirebilir?”</span> âyet-i celîlesiyle onu hizlana ve hüsrana uğrat. Ey Kâbıd(z) ve ey Kahhâr! Onların tuzak ve komplolarına karşı Sen benim yanımda ol. <span class="italik_E">“Yardımcıları Allah’a karşı kendisine yardım edip de onu kurtaramadı.”</span> âyet-i celîlesinin hüsrana uğratması, hezimet yaşatması ve helake sürüklemesi ile onları benden mezmûm ve rüsvay bir şekilde uzaklaştır. Ey Sübbûh, ey Kuddûs! Bana, <span class="italik_E">“Gel! Endişe etme, çünkü sen güven içinde olanlardansın!”</span> hitab-ı mübeccelinin lezzetini duyur. Ey D(z)ârr, ey Mümît! Onlara da, <span class="italik_E">“Âlemlerin Rabbi Allah’a hamd olsun ki böylece, zulmedip duran o gürûhun arkası kesildi.”</span> âyetinde zikrettiğin azap, vebâl ve zevâli yaşat. Ey Selâm, ey Mü’min ve ey Müheymin! <span class="italik_E">“Dünya hayatında da âhirette de müjde vardır onlara. Allah’ın hükümlerinde olsun, verdiği sözlerde olsun, asla değişiklik olmaz.” </span>âyetinin bidayet ve nihayeti hakkı için beni zalim düşmanların savlet, saldırı ve tahakkümlerinden emin kıl.</p>
			<p class="a_Paragraf">Ey Azîm ve ey Muizz! Beni, <span class="italik_E">“O inkârcıların sözleri seni üzmesin. Çünkü bütün izzet ve üstünlük Allah’ındır.”</span> âyetinin delalet ettiği mehabet, kibriya, celâl, saltanat, melekût, galibiyet ve azamet tacıyla taçlandır. Ey Celîl ve ey Kebîr! Beni, <span class="italik_E">“Onu görünce hayran kaldılar, onun güzelliğine dalıp gittiklerinden, farkında olmadan kendi ellerini kestiler.”</span> âyet-i celilesinin ikbal, kemâl, cemâl, celâl elbisesiyle donat. Ey Azîz ve ey Vedûd! Üzerime sevgini at. Öyle at ki, <span class="italik_E">“Memnun olacağınız bir şey daha var: Allah’tan bir yardım!”</span> âyet-i kerîmesinin mazmûnu mûcebince bütün kullarının kalbleri muhabbet, izzet ve meveddet ile hudû ve inkıyat içerisinde bana teveccüh etsin. Ey Zâhir u Bâtın! <span class="italik_E">“Allah onları sever, onlar da Allah’ı severler. Onlar müminlere karşı alçak gönüllü, kâfirlere karşı onurlu ve zorludurlar. Allah yolunda mücahede ederler.”</span> hakikatinin envâr, esrâr ve âsârını benim için de izhar buyur. Ey Samed ve ey Nur! <span class="italik_E">“Seninle münakaşaya kalkışanlara de ki: Ben yüzümü, özümü Allah’a teslim ettim.“</span> âyet-i kerîmesinin aydınlık, üns, cemâl ve duruluğuyla yüzümü Zâtına tevcîh buyur. Ey Cemîl, ey gökleri ve yeri yoktan yaratan Bedî’ ve ey celâl ve ikram sahibi! <span class="italik_E">“Ya Rabbi! Çözüver şu dilimin bağını. Ta ki anlasınlar sözümü.”</span> âyetinin fesâhat, belâğat ve parlaklığıyla ve <span class="italik_E">“Sonra derileri ve kalbleri Allah’ı anmakla sükûnet bulur.”</span> âyetinin re’fet, rikkat ve rahmetiyle beni güzelleştir. Ey yakalayıp derdest etmesi pek şiddetli olan! Ey Cebbâr! <span class="italik_E">“Gerçekte yardım ancak Allah’tandır, başkasından değil.”</span> âyetinin ceberût, izzet ve azametinden beni de heybet, kuvvet ve dayanma gücü kılıcıyla kuşat. Ey Bâsıt, ey Fettâh! <span class="italik_E">“Ya Rabbî! Genişlet göğsümü, kolaylaştır işimi.” </span>âyetindeki sürûr ve huzuru benim için de devamlı kıl. <span class="italik_E">“Biz Senin göğsünü açıp genişletmedik mi?</span>” âyetinin cemâl ve rahmet tecellîlerini bana da duyur. <span class="italik_E">“O gün, müminler de, Allah’ın verdiği nusret sayesinde sevinecekler.”</span> âyetindeki işaret ve müjdelerle beni de mesrûr eyle. Ey Latîf, ey Raûf! <span class="italik_E">“İşte onlar iman edip gönülleri Allah’ı zikretmekle, O’nu anmakla huzur bulan kimselerdir.”</span> ferman-ı sübhaninde buyurduğun bahtiyar kullarından olabilmem için kalbimi iman, itmi’nan, sekîne ve vakar ile doldur. Ey Sabûr ve ey Şekûr! <span class="italik_E">“Nice küçük topluluklar vardır ki, Allah’ın izniyle, büyük topluluklara galip gelmiştir.”</span> hakikatinde işaret buyurduğun temkîn, yakîn ve sebat libasıyla donanmış kullarının sabrını benim üzerime de yağdır.</p>
			<p class="a_Paragraf">Ey Hafîz! Ey Vekîl! <span class="italik_E">“O insanın önünde ve ardında devamlı surette nöbetleşerek görevlendirilen melekler vardır. Bunlar, Allah’ın emrinden ötürü, onu koruyup kollarlar.”</span> âyetini zuhûr ettirerek, işaret buyurduğun muhafızlarla beni de muhafaza buyur. Ey Allahım! Ey Kâim! Ey Dâim! <span class="italik_E">“Hem siz, Allah’ın size tanrı oldukları hakkında hiçbir delil indirmediği şeyleri O’na ortak saymaktan korkmuyorsunuz da, nasıl ben sizin O’na ortak koştuğunuz şeylerden korkarım?”</span> diyerek gürleyen (İbrahim aleyhisselâm) kulunu sâbit-kadem eylediğin gibi beni de sâbit-kadem eyle. Ey en güzel Mevlâ ve ey en güzel Yardımcı! Kavmi kendisine <span class="italik_E">“Sen bizimle alay mı ediyorsun?”</span> dediğinde, onlara <span class="italik_E">“Allah’a sığınırım.”</span> diyen (Mûsa aleyhisselâm) kuluna yaptığın nusret ile yardım et. Ey engin rahmetiyle kullarının maslahat ve menfaatlerini gözeten, onları bağışlamayı murad buyuran Tâlib ve ey Gâlib! <span class="italik_E">“Muhakkak ki Biz, seni bir şahit, bir müjdeci ve uyarıcı olarak gönderdik ki Allah’a ve Resûlüne iman edesiniz.”</span> âyetinde işaret buyurduğun ta’zîz ve tevkîr ile nasıl Efendimiz Hazreti Muhammed’i <span class="_aleyhisselam-_E _idGenCharOverride-1">(sallallahu aleyhi ve sellem)</span> te’yîd eylemişsen beni de öyle te’yîd eyle. Ey Kâfî ve ey Şâfî! <span class="italik_E">“Eğer Biz bu Kur’ân’ı bir dağın tepesine indirseydik onun, Allah’a tazimi sebebiyle başını eğip parçalandığını görürdün.”</span> âyetinin eşsiz ve müstesna tecellîlerinden beni de müstefîd eyle ve kötülük düşünen düşmanlara karşı beni başkalarının yardımına muhtaç bırakma. Ey Vehhâb ve ey Rezzâk! <span class="italik_E">“Allah’ın bahşettiği rızıktan yiyin, için.” </span>kudsî fermanını benim hakkımda da musahhar ve müyesser kıl. Sonsuz lütfunla rızıklarını bana da ulaştır. Ey Vâhid ü Ehad! <span class="italik_E">“O hâlde şu gerçeği hiç unutma ki, Allah’tan başka bir ilah yoktur.”</span> buyurarak takvayı Efendimiz Hazreti Muhammed’e <span class="_aleyhisselam-_E _idGenCharOverride-1">(aleyhi elfü elfi salâtin ve selâm)</span> azık ve yoldaş ettiğin gibi bana da yoldaş et. Ey Veliyy ve ey Aliyy! <span class="italik_E">“Bu daha hayırlıdır.”</span> ve <span class="italik_E">“Bu Allah’tan bir fazl u ihsandır.” </span>âyetlerini benim hakkımda da tecellî ettir ve beni vilâyet, inayet, riâyet ve selâmet ile koruyup gözet. Ey Ğaniyy, ey Kerîm! <span class="italik_E">“Allah Resûlü’nün huzurunda seslerini ayarlayanlar”</span>a ikram ettiğin saadet, siyadet/hâkimiyet ve liderlik, keramet/şeref, onur ve mağfiret ile bana da ikramda bulun. Ey Tevvâb, ey Rahîm! <span class="italik_E">“O müttakiler ki çirkin bir iş yaptıklarında veya kendi nefislerine zulmettiklerinde, peşinden hemen Allah’ı anar ve günahlarının affedilmesini dilerler. Zaten günahları Allah’tan başka kim affeder ki.”</span> âyet-i celîlesinde bahsettiğin kullarından olabilmem için bana tevbe-i nasûhun, en hâlis, en sâfî, en içten tevbenin yollarını aç ve tevbelerimi kabul buyur. Ey Rahman ve ey Rahîm! Benim âkıbetimi de, kendilerine <span class="italik_E">“De ki: Ey çok günah işleyerek kendi öz canlarına kötülük etmede ileri giden kullarım! Allah’ın rahmetinden ümidinizi kesmeyiniz. Allah bütün günahları affeder.”</span> beyan-ı mübecceliyle hitap buyurduğun, gönüllerini reca hisleriyle doldurduğun ve nihayet necât ile sevindirdiğin hususî kullarının âkıbeti gibi güzel eyle.</p>
			<p class="a_Paragraf">Ey Semî’, ey Alîm ve ey Karîb! Beni de <span class="italik_E">“müttakiler için hazırlanan”</span> Adn cennetine yerleştir. <span class="italik_E">“Onların orada duaları; ‘Sübhansın Allah’ım! Her türlü noksandan münezzeh ve yücesin!’; birbirlerine iyi dilek ve temennileri ise hep ‘Selam!’dır. Duaları; ‘El-hamdü lillahi rabbi’l-âlemin/ Hamd Âlemlerin Rabbi Allah’a mahsustur.’ diye sona erer.”</span></p>
			<p class="a_Paragraf">“Ey Allah! <span class="ayet_kaynaklari_E _idGenCharOverride-1">(3 defa)</span>” “Ey Nâfi’! <span class="ayet_kaynaklari_E _idGenCharOverride-1">(3 defa)</span>” “Ey Rahman! <span class="ayet_kaynaklari_E _idGenCharOverride-1">(3 defa)</span>” “Ey Rahîm! <span class="ayet_kaynaklari_E _idGenCharOverride-1">(3 defa)</span>” Ey Yüceler Yücesi Allahım! Birbirinden güzel bütün bu isimlerin, âyetlerin ve kelimelerin hakkı için bana nezdinden beni destekleyecek açık bir delil, bol rızık, huzurlu ve mutmain bir kalb, bol ve faydalı ilim, aydınlık ve nûranî bir kabir, kolay bir hesap ve Firdevs cennetinde geniş bir yer ihsan etmeni diliyorum. <span class="italik_E">“Allah’ı bütün eksikliklerden tenzih ederim. Ben asla müşriklerden değilim.” </span></p>
			<p class="a_Paragraf">Allahım! Nebiy-yi Ümmî Efendimiz Hazreti Muhammed’e, tertemiz ve dupduru ehline, kerem ve iyilik temsilcileri olan ashâbına, Sen dâim oldukça devam edecek, Sen bâkî kaldıkça sürüp gidecek bir salât ü selâm ile salât ve selâm eyle. Âmîn! Âmîn!</p>
			<p class="Baslik_3" id="_idParaDest-179"><span class="bold_E">Duanın Hâtimesi</span></p>
			<p class="a_Paragraf">Allahım! Senin fazlına, keremine ve ihsanına dehâlet ediyorum. “<span class="italik_E">Bismillahirrahmanirrahîm”</span>in kudretiyle kadrimi yücelt. Sadrıma genişlik ver. İşlerimi kolaylaştır. Hiç ummadığım yerlerden sürpriz şekilde maddî-manevî rızıklar ihsan et. Ey “Hû! <span class="ayet_kaynaklari_E _idGenCharOverride-1">(3 defa)</span>” <span class="italik_E">“Kâf Hâ Yâ Ayn Sâd” “Hâ Mîm. Ayn Sîn Kâf.” </span>İzzetinin cemâli, heybetinin celâli, kudretinin izzeti ve azametinin ceberûtu hürmetine beni, <span class="italik_E">“Onlara bir korku yoktur; onlar bir üzüntüye de uğramazlar.”</span> müjdesiyle serfiraz kıldığın salih kullarından eyle.</p>
			<p class="Baslik_2" id="_idParaDest-180"><span class="bold_E">Muhyiddîn İbn Arabî Hazretlerinin <br/>İ’tisam-ı Devri’l-A’lâ Duası</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Ey Yüceler Yücesi Allahım! Rubûbiyetinin sübûtu, samedâniyetinin azameti, ulûhiyetinin satveti ve vahdaniyetinin kudreti hakkı için huzurunda Sana yalvarıp yakarıyorum.</p>
			<p class="a_Paragraf">Allahım! Senden, enbiya ve mürselîn şanı için, ârif kullarına açtığın fütûhâtı bizim için de açmanı diliyorum. Ne olur Allahım, her hâlimi bir nizam ile ıslah buyur. Fiillerimi güzelleştir. Beni fakirlik eleminden, belalardan, hakkımdaki acı hükümden ve şeytanın şerrinden kurtar.</p>
			<p class="a_Paragraf">Allahım! Beni salihlerden ve lütuflar karşısında hep şükürle gerilen kullarından eyle. Bütün işlerimde intizam içinde olmayı benim için müyesser kıl. Hakkımda hayırlı olan muratlarımı gerçekleştir. Beni her türlü kötülük ve isyandandan uzak, bütün salih amellere de yakın tut. Kalbimi marifet ve amel-i salih ile nurlandır. Sen şüphesiz her şeye kâdir bir Kudreti Sonsuzsun Allahım! Peygamber Efendimiz Hazreti Muhammed’e <span class="_aleyhisselam-_E _idGenCharOverride-1">(aleyhisssalâtü vesselâm)</span>, aile fertlerine ve bütün ashâbına salât ve selâm eyle ve onların yüzü suyu hürmetine bizim dualarımıza yüce nezdinde icabet mührü vur. Bütün hamd ü senalar yalnız, yalnız Sanadır, ey Âlemlerin Rabbi olan Ulu Allahım!</p>
			<p class="Baslik_2" id="_idParaDest-181"><span class="bold_E">Muhyiddîn İbn Arabî Hazretlerinin <br/>Salâtü’l-Fevâtihi’l-Hakîka Duası</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Allahım! Efendimiz Hazreti Muhammed’e ve âline, Senin sonsuz kemâlin ve onun kemâlinin büyüklüğü ölçüsünde salât eyle.</p>
			<p class="a_Paragraf">Allahım! Senden, hoşnut olduğun ve murad buyurduğun en faziletli, en mükemmel salavât ile, bütün kulların ve bizim Efendimiz, tevhid ehlinin imamı, mezîd dairelerinin merkez noktası, levh-i esrar, nur-u envâr, bütün asırlarda yaşayan insanların sığınağı, ezel lisanıyla ebed minberlerinin biricik hatibi, nâsut âleminde lâhut nurlarının müstesna mazharı Hazreti Muhammed’e <span class="_aleyhisselam-_E _idGenCharOverride-1">(aleyhisssalâtü vesselâm)</span> salât eylemeni diliyorum. Bütün esmâ ve sıfâtınla, Sana, Senin inayetinle ve Senin nezdinde ibadet ü taatta bulunan O’dur. Senin ancak dostlarına layık gördüğün hususî cevher ve zinetlerle muhallâ ve müzeyyen müstesna kulun O’dur. Nübüvveti itibariyle eşi ve benzeri olmayan yekta-yı mutlak O’dur. Muhammediyet sırrıyla, ne zâhirde ne de bâtında yüce makamına yaklaşılması mümkün olmayan ferd-i mukaddes O’dur.</p>
			<p class="a_Paragraf">O’dur ümmetinin rahmeti engin sahibi. O’dur ilmiyle de eşsiz seyyid ve efendi. O’dur, vehim zulmetlerini hak ve yakîn şualarıyla mahvedip silen. O’dur, nur-u mübîn ile şeytanların vesvese şüphelerini kökünden kesen. O’dur, en büyük şefaatçi, şefaati kabul edilen en kerîm elçi, en doğru ve sağlam yolun, en muhkem zikrin biricik sahibi. O’dur müstesna sevgili ve O’dur Hakk’ın en açık, en zâhir delili.</p>
			<p class="a_Paragraf">Hakâik-i Ferdâniyye libaslarıyla mütecellî O’dur. Şuûn-u Rabbâniyye safvetiyle mütemeyyiz O’dur. Senin havl ü kuvvetinle eşya üzerinde tasarruf sahibi olan O’dur. Ademden vücuda çıkmaları hususunda, Senin kudretinle zerrât-ı kâinata el uzatıp yardım eden O’dur. Rahmanî ihtisasların kâbesi, Samedânî yakînin cadde-i kübrası O’dur. O, en müstesna kulların içinde, zâhir ve bâtın, Senin en faziletli kulundur. O, en büyük kulların arasında açık ve gizli, Senin en mükemmel kulundur. İnfial ve mahlûkiyet dairesinde kemâl noktasının nihaî zirvesini O tutar. Senin yarattıkların içerisinde birine “Vücut” ismi verilecekse buna en layık olan da şüphesiz O’dur.</p>
			<p class="a_Paragraf">Söz ve fiillerde kaza ve kaderin mütenevvî tecellîlerini en güzel şekilde alıp kabul eden O, Senin mülkün olan bütün memleketlerinde en câmi’ zıllüllah O, Senden başka ne varsa hepsi üzerinde Senin ulvî füyûzâtından durmadan köpüren fazlın O’dur. Manevî istivânın mahalli O, Ehadiyet ve Samedaniyet hazinelerinin sırrı O, hem tafsîl hem de icmâl bakımından bütün âlemlere gönderilmiş olması hasebiyle daveti en şumüllü olan da yine O’dur. </p>
			<p class="a_Paragraf">O’nun yüzu suyu hürmetine Sen hataları affeder, O’nun hatırına günahları bağışlar, O’nun hakkı için arz ve sema ehlini ihsanlara gark edersin. Mele-i A’lâ’yı O’na teşrifatçı eyledin. Evvel-âhir, dünyada ve âhirette O’nu sena ettin. O’nun hazinesine koyduklarından bütün varlığa infakta bulundun ama o, başta olduğu gibi, yine hep dolu olarak kaldı. O’na indirdiğin ve O’nunla gerçekleştirdiklerinle O’nu, en mukaddes makamların ve en nâdir kemâlâtın sahiplerine üstün kıldın. </p>
			<p class="a_Paragraf">Allahım! Mustafâ, müctebâ ve murtazâ kulun ve nebin, mukaddes davet yükünün kâimi, Senin hüccet ve delillerinin fasîh dili, Seninle, Senin inayetinle kullarını Sana getiren hidayet şehrâhının eşsiz rehberi, Senin izninle Senin huzuruna davet eden müstesna davetçi, Efendimiz Hazreti Muhammed’e salât eyle. Senin nurunun ufuklarında, butûn ve zuhûr feleklerinde her biri bir yıldız olan, hiç ayrılmadan hep Senin Nebî’nin kapısında duran, O’na olan ihtiyaçlarının şuuruyla yaşayan, O’nu çok seven ve O’nun tarafından sevilen, kurbuna mazhariyet için yarışan, yolunda canlarını ortaya koyan, her hallerinde getirdiği mukaddes kitabın ahkâmına tâbî olan, akâid-i hâkka üzerine kalblerini muhafaza buyurduğun, gönüllerini ve vicdanlarını Resûlü’nün hoşnutluğuna muhalif hallerden arındırdığın âl ü ashâbına, mirasçılarına ve kıyamet gününe kadar bihakkın onlara ittiba edenlere de salât ve selâm eyle Allahım! Âmîn!</p>
			<p class="Baslik_2" id="_idParaDest-182"><span class="bold_E">Muhyiddîn İbn Arabî Hazretlerinin <br/>Salâtü’l-Kutb Duası</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Allahım! Bütün mahlûkatının en kâmili, arz ve semavat ehlinin seyyidi, en büyük nur, tılsımlı hazine, yekta cevher, engin sır, manası ve muhtevası itibariyle eşsiz, yaratılmışlar içerisinde bir misli ve benzeri olmayan Efendimiz Hazreti Muhammed’e <span class="_aleyhisselam-_E _idGenCharOverride-1">(sallallahu aleyhi ve sellem)</span> salât ve selâm eyle. Mesajı bütün çağları kuşatan İnsanlığın İftihar Tablosu O Şanı Yüce Nebî’nin zamanımızdaki ete-kemiğe bürünmüş, cemaat enginliğinde bir ferd-i ferîd, Cenab-ı Allah’ın kaza ve hükümlerindeki hüccet ve umdesi, O’nun mahlûkatına olan matmah-ı nazarı, insanlar arasında en doğru şekilde Hakk’ın ahkâmını uygulayan, ruhaniyetiyle ve nuraniyetinin nuruyla bütün âlemlere feyiz ifâza eden; kendisini meleklerin ruhlarına şahit tuttuğu, bütün varlık için bir emn ü eman olmak üzere bu zamanda hususî payelerle serfiraz kıldığı, vücut dairesinin kutbu, sem’ ve şuhûd mahalli; hakkın mazharı ve sıdkın madeni olduğu için kâinattaki her zerrenin harekât ve sekenâtından haberdâr olan bu zamandaki halifesinden de razı ol.</p>
			<p class="a_Paragraf">Ey geleceğinde zerre kadar şüphe olmayan mahşer gününde bütün insanları bir araya getirecek olan Yüceler Yücesi Allahım! Beni de ona kavuştur ve onunla bütünleştir. Ta ki, her iki cihanda ondan cüdâ düşmeyeyim. Hiçbir hâlde ondan ayrılmayayım. Her işte onun gibi olayım ve bunu yaparken de ona mümasil olma ve ötesine geçme mülahazasıyla değil de yine ona ittiba ve ondan istifade şuuru içinde bulunayım.</p>
			<p class="a_Paragraf">Allahım! Kendileriyle dua edildiği zaman kabule vesile olan birbirinden güzel isimlerin hakkı için Senden dileniyorum: Beni birbirinden hoş ve güzel nimetlerinle sevindir. Bana Senden olan beklentilerimde haybet yaşatma. Beni haybet ve hüsrana uğramış bir kulun olarak huzurundan uzaklaştırma ve Senin hususî bir donanımla donatıp hükümlerini kendisiyle yeryüzünde tenfîz buyurduğun kullarının yanında bana hüsran yaşatma. Şüphesiz ki Sen, keremiyle ma’ruf bir Vâhid ü Kerîm, ben ise her zaman Senin inayet ve sıyanetine muhtaç bir abd-i fakirim.</p>
			<p class="a_Paragraf">Allahım! Efendimiz Hazreti Muhammed’e <span class="_aleyhisselam-_E _idGenCharOverride-1">(sallallahu aleyhi ve sellem)</span>, tertemiz, dupduru ehline, kerem ve iyilik temsilcileri olan ashâbına salât eyle ve onların hatırına dualarımı yüce katında kabul buyur.</p>
			<p class="Baslik_2" id="_idParaDest-183"><span class="bold_E">Muhyiddîn İbn Arabî </span>(k.s.)<span class="bold_E"> Hazretlerinin <br/>Salâtü’s-Sır Duası</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Îcad, cûd ve vücudda ilk, her şahid ve meşhûdun fatihi, hazret-i müşahede ve şühûd, ayn-ı maksûd olan sırr-ı bâtın ve nur-u zâhir, âlem-i halk içinde ubûdiyette herkesin önünde, yüce ruh-u akdes, parlak nur-u ekmel, Hazret-i Ma’bûd’a karşı olan kulluğunu kemâliyle yerine getiren, ruhuma hazret-i rûhâniyetinden feyz akıtılan, nûrâniyetinin şuaları mişkât-ı kalbimi aydınlatan, Resûl-i A’zam, Nebiy-yi Ekrem, Veliy-yi Mukarreb ve Mes’ûd Peygamber Efendimiz Hazreti Muhammed’e <span class="_aleyhisselam-_E _idGenCharOverride-1">(aleyhi ekmelüssalavât ve etemmütteslîmât)</span> ve O’nun sırlarına hazine, nurlarına çerağ, kamerlerine matla’, hakikatlerine kenz; yaratılmışlara hidayet rehberi, iktida edenlere hidayet yıldızı olan ashâb-ı kirâmına çok salât ve selâm olsun. <span class="italik_E">“Allah’ı bütün eksikliklerden tenzih ederim. Ben asla müşriklerden değilim.”</span> <span class="italik_E">“Allah bize yeter; O ne güzel vekildir!”</span> Hakikî havl ve kuvvet yalnız Aliyy ü Azîm Allah’a aittir. Bir kez daha ve her zaman Allah’ın salât ve selâmı Efendimiz’in ve pırıl pırıl aile efradının, kerem mümessili ashâb-ı güzininin üzerine olsun. <span class="italik_E">“İzzet ve kudret Rabbi olan senin Rabbin, onların bütün bâtıl iddialarından münezzehtir, yücedir. Selam bütün peygamberlere. Bütün hamdler Âlemlerin Rabbi Allah’adır.”</span></p>
			<p class="Baslik_2" id="_idParaDest-184"><span class="bold_E">İmam Ebu’l-Hasen eş-Şâzilî Hazretlerinin <br/>el-Hizbü’l-Kebîr Duası</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Efendimiz Hazreti Muhammed’e, paklardan pak, temizlerden temiz ehl-i beytine, her biri bir kerem ve iyilik timsali olan ashâb-ı güzîninin hepsine salât ve selâm olsun. <span class="italik_E">“Âyetlerimize iman edenler sana geldikleri zaman onlara: ‘Selam sizlere!’ de! Rabbiniz merhameti Kendi Zâtına temel bir ilke edinmiştir. Sizden kim bilmeyerek bir günah işler de sonra ardından tevbe eder ve hâlini düzeltirse O’nun da Ğafur ve Rahîm (çok affedici ve merhametli) olduğunu bilmelidir.” “Gökleri ve yeri yoktan var eden O’dur. O’nun nasıl çocuğu olabilir ki Kendisinin eşi de yoktur. Gerçek şu ki; her şey O’nun mahlûkudur ve O her şeyi hakkıyla bilir. Rabbiniz Allah, işte bu vasıflara sahip olan Yüce Zâttır. O’ndan başka ilah yoktur. Her şeyi yaratan O’dur. O hâlde yalnız O’na ibadet edin. Her şeyin yönetimi O’nun elindedir. Gözler O’na erişemez. O’nun ilmi ise bütün gözleri ihata eder. (Gözlerin görmediği her şeye nüfuz eden, her şeyden haberdar olan) Latîf ve Habîr O’dur.”</span> <span class="italik_E">“Elif Lâm Râ” “Kâf Hâ Ayn Sâd” “Hâ Mîm. Ayn Sîn Kâf” “Ya Rabbî, adaletle hükmünü ver! Rabbimiz Rahman’dır, sizin bunca isnad ve iftiralarınıza karşı yegâne müsteandır.”</span> <span class="italik_E">“Tâ Hâ. Kur’ân’ı sana, meşakkat çekip, bedbaht olasın diye indirmedik. Yüce gökleri ve yeri yaratan tarafından onu, Yaratana saygı duyanı uyaran, irşad eden buyruklar hâlinde tedricen indirdik. O, Rahman’dır (Sonsuz merhamet ve şefkat sahibidir.), arşa çıkmış, (Hükmünü yürütmüştür). Göklerde ne var, yerde ne varsa O’nundur. Bu, ikisi arasında olan, yerin altında olan da O’nun’dur. İster yavaş konuş, ister açıktan, O’na göre birdir. Zira O gizliyi de, gizlinin gizlisini de bilir. O’dur Allah, O’ndan başka yoktur ilah. En güzel isimler ve vasıflar O’nundur.”</span></p>
			<p class="a_Paragraf">Ey açık-gizli her şeyi görüp bilen Allahım! Sen en iyi bilirsin ki, ben cehaletle ma’ruf, Sen de ilimle mevsufsun. Ya Rab, ne olur ezelî ilminle bildiğin bu hâlime rahmetinle muamele et ve beni cehaletten kurtar. Ya Allah, ya Mâlik, ya Vehhâb! Hakkımızda Senin hoşnutluğuna vesile olacak nimetlerinden bize de mevhibelerde bulun. Bizi, her zaman fitnelerden koruyacak (manevî) urbalarla donat. Nezd-i Ulûhiyetinde, bizim için noksanlık sayılan her türlü masiva kirinden bizleri arındır. Ya Allah, ya Aliyy, ya Azîm, ya Kebîr! Vicdanlarımıza yalnız Sana muhtaç bulunduğumuzu duyur ve bizi varlığa karşı ihtiyaç alâkalarından kurtar. Bize fakirlik ve zenginlikten hakkımızda hayırlı olanı ve Senin dostlarına yaraşanı lutfet Allahım! Her nefesimizde, yaşadığımız her lahzada bizi günahlardan koru. Senin kapıkulların olduğumuzu ve kulluk şuuru içinde hareket etmemiz gerektiğini lütfen ve keremen bize her zaman hatırlat. Bizi, yaşarken kâmil olarak yaşamamıza, Sana gelirken de kâmil olarak gelmemize vesile olacak Senin rahmet yağmurun olan ledünnî meârif ile feyizlendir. </p>
			<p class="a_Paragraf">Ey azamet tahtının biricik Sultanı! Hamd ü senalarla övülmeye, tekbîr u temcîdlerle şanının yüceliği her zaman ikrar edilmeye layık yegâne Rab Sensin. Dilediğini dilediğin gibi gerçekleştirmeye muktedir olan da yalnız Sensin. Sürurumuzun da hüznümüzün de ne ile, niçin ve nasıl olduğunu en iyi Sen bilirsin. Bizim hakkımızda gerçekleşecekler de, bizden sâdır olacaklar da hep Senin hükmündür. Hükmün de Senin muradına uygun şekilde gerçekleşir. Onun gerçekleşmemesini istemek bizim için sû-i edep sayılır. Biz, sadece en seçkin kulların olan peygamberlerini ve onların izinde yürüyen dosdoğru ve mümtaz kullarını te’yîd buyurduğun gibi bizleri de nezdinden bir ruh ile desteklemeni dileriz. Hiç şüphesiz Sen her şeye kâdirsin.</p>
			<p class="a_Paragraf">Ey gökleri ve yeri yaratan, hem şehadet hem de gayb âlemlerini bilen Ulu Allahım! Kulların arasında olup biten meselelerde hükmü sadece Sen verirsin. Müjdeler olsun o kimseye ki, Seni bilip tanır ve hükmüne rızadâde olur. Yazıklar olsun o kimseye ki, Senin marifetinden mahrumdur. Hayır hayır, yazıklar olsun asıl o kimseye ki, Seni tanıyıp bildiği hâlde verdiğin hükümlere razı olmayıp isyan deryasına yelkenler açar. </p>
			<p class="a_Paragraf">Ey her işini hikmetle icrâ eden Hakîm-i Mutlak! Sen bir topluluk hakkında zillet hükmü verdin, onlar azîz oldular. Tabii Senin gözettiğin hikmete mebnî izzet buldular. Onlar hakkında yoklukla hükmettin, onlar varlığa erdiler. Elbette Senin rahmetinle varlığa erdiler. Ya Rab! Biz Senden, Senin mukaddes teveccüh ve nazarına mâni olacak izzete bedel, rahmetinin iltifatlarına vesile olacak bir zillet; Seninle aramıza perde gibi girecek bir zenginlik yerine de, muhabbetinin nurlarını celbedecek bir fakirlik dileriz. Hiç şüphe yok ki, Senin sevgine mazhar olanlar saadete erer, dizginlerini masivaya kaptıranlar da şekâvet derelerine yuvarlanırlar. Bizi saîdlere lutfettiğin mevhibelerinden hissedâr eyle Allahım ve şakîlerin düşe kalka yürüdükleri patikalara uğratma.</p>
			<p class="a_Paragraf">Allahım! Bildiğimizi zannettiğimiz zararları, bildiğimizi zannettiğimiz yollarla üzerimizden savmaktan bile aciz kaldık. Hâl böyle iken, bilmediklerimizi nasıl savarız? Emreden de, nehyeden de Sensin. Emir ve yasaklarını gözetmelerine göre kullarını medheden de, zemmeden de yine Sensin. Sen kimi ıslah buyurursan o salih, kimi de -işledikleri günahlar yüzünden- dalâlete atarsan o da yoldan çıkmış bir müfsit olur. Bahtiyardır o kimse ki, Sen onu istemeden iğnâ edersin. Ve bedbahttır o insan ki, sürekli istemesine rağmen Sen onu mahrum bırakırsın.</p>
			<p class="a_Paragraf">Allahım! Bizi de fazl u ihsanlarınla, istemekten müstağnî kıl. Devamlı isteyip durduğu hâlde mahrumiyet yaşayanlardan eyleme. Bizi mağfiret buyur ey gücü her şeye yeten Kudreti Sonsuz!</p>
			<p class="a_Paragraf">Ey yakalayıp derdest etmesi pek çetin, Kendisine hiçbir elin ulaşmadığı, hiçbir gücün yetişmediği Hâkim-i Mutlak Cebbar, ey her şeyi kendi iradesine râm eden Kahhâr ve her şeyi yerli yerinde vaz’eden Hakîm! mahlûkatının şerlerinden, yarattıklarının zulmetinden, nefislerin tuzaklarından, hasetçilerin kötülüklerinden Sana sığınıyoruz. Fahr-i Kâinat Efendimiz Hazreti Muhammed’in <span class="_aleyhisselam-_E _idGenCharOverride-1">(aleyhissalâtü vesselâm)</span> dilediği gibi, biz de Senden dünyada ve âhirette izzet diliyoruz. Bize dünyada iman ve marifet izzeti, âhirette de likâ (kavuşma) ve müşâhede izzeti ver. Muhakkak ki Sen her şeyi işittiğin gibi bizim dileklerimizi de işitir ve onlara icabet edersin. Zira Sen her şeye her şeyden daha yakınsın.</p>
			<p class="a_Paragraf">Allahım! Her nefeste, her göz açıp kapayıncaya kadar geçen sürede, her lahzada ve Senin ezelî ilminde malum olan, gökler ve yerler sâkinlerinin her göz kırptıkları zaman diliminde Sana Âyetü’l-Kürsî ile teveccüh ediyorum. “<span class="italik_E">Allah o İlâhtır ki Kendisinden başka ilah yoktur. Hayydır, Kayyûmdur kendisini ne bir uyuklama, ne de uyku tutar. Göklerde ve yerde ne varsa O’nundur. İzni olmadan huzurunda şefaat etmek kimin haddine? Yarattığı mahlûkların önünde ardında ne var, hepsini bilir. Mahlûklar ise O’nun dilediğinden başka, ilminden hiçbir şey kavrayamazlar. O’nun kürsüsü gökleri ve yeri kaplamıştır. Gökleri ve yeri koruyup gözetmek O’na ağır gelmez, O öyle ulu, öyle büyüktür.”</span> Senin nimetlerinin sınırsızlığına, kerem ve cömertliğinin hudutsuzluğuna, nurunun kemâline kasem ediyor ve Senden, bize meşîet, kudret ve ilim dairen içerisindekilerin en hayırlılarını lütfetmeni ve her türlü şerre karşı bizi koruyup kollamanı diliyoruz. Dinî hayatımızı kemâle, üzerimizdeki nimetlerini de tamama erdir. Bizi apaçık ve tastamam bir hikmet ile lütuflandır. Rızana muvafık temiz bir ömür sürmeyi ve güzel bir ölümle huzuruna varmayı nasip et. Ruhlarımızı bizzat kabzet. Yüce Zâtının nuru, kudretinin azameti ve fazlının güzelliğiyle, berzahta, öncesinde ve sonrasında Seninle aramıza başkalarının girmesine müsaade etme. Sen her şeye kâdirsin. Ya Allah, ya Aliyy, ya Azîm, ya Halîm, ya Alîm, ya Hakîm, ya Kerîm, ya Semî’, ya Karîb, ya Mücîb, ya Vedûd! Dünyadan ve kadınlardan gelen fitnelerin, gaflet ve şehvetin, insanlara zulmetmenin, kötü ve çirkin ahlâkın semtimize dahi sokulmasına ne olur müsaade etme. Mağfiret buyurup günahlarımızı yarlığa. Lütfunla ihtiyaçlarımızı karşıla. Kötülük ve zarar bulutlarını üzerimizden kaldır. Sinelerimizi gam ve kederden arındır. Bize çıkış yolları ihsan buyur; buyur ki, hiç şüphesiz Sen her şeye gücü yeten Kudreti Sonsuzsun. “Ya Allah!<span class="ayet_kaynaklari_E _idGenCharOverride-1"> (3 defa)</span>” Ya Latîf, ya Razzâk, ya Kaviyy, ya Azîz!</p>
			<p class="a_Paragraf"><span class="italik_E">“Göklerin ve yerin hazinelerinin anahtarları O’nun yanındadır.” </span></p>
			<p class="a_Paragraf">Allahım! Sen dilediğinin nasibini bollaştırır, dilediğin kimsenin payını da daraltırsın. Bizi Senin rahmetine ulaştıracak nasibimizi bollaştır Allahım! Bize şefkatinle muamele buyur ve bizi azabından koru. Hilmini göster ve affınla sarıp sarmala. Dostlarının âkıbetlerine saadet mührünü vurduğun gibi bizim âkıbetimizi de mes’ûd eyle. En hayırlı ve en bahtiyar günlerimizi Sana kavuştuğumuz günler eyle. Dünya hayatımızda bizi şehvet ateşinden koru. Fazlınla muamele buyurup rahmet meydanlarına al bizi. Nurundan ismet (günahlardan sıyanet) libasları giydir bize. Aklımızı, ruhumuzu ve nefsimizi Sana kulluğumuzda her zaman bizimle beraber eyle. <span class="italik_E">“Ta ki Seni daha çok tesbih ve tenzih edelim. Ve Seni daha çok analım. Aslında Sen bizim bütün hallerimizi hakkıyla görmektesin.” </span>Bize müşahede ile beraber mükâleme lutfet. Kulaklarımızı ve gözlerimizi aç. Biz zaaflarımızın muktezası olarak Seni unutursak, ne olur, Sen bize unutma muamelesi yapma ve Seni en güzel andığımız zamanlarda nasıl anıyorsan bizi, unuttuğumuz zaman da öyle an. Biz isyan etsek de sen merhamet et. İtaat ettiğimizde nasıl merhamet ediyorsan, isyanda bulunduğumuzda da öyle merhamet et. Gelmiş geçmiş bütün günahlarımızı yarlığa. Bize lütufta bulun ve Seninle aramıza hiçbir şeyin girmesine müsaade etme. Allahım, şüphesiz ki Sen her şeyi en iyi şekilde bilensin.</p>
			<p class="a_Paragraf">Ey zikri kalblerin yegâne itmi’nan vesilesi olan Allahım! Bârigâh-ı İzzet’inden, her zaman zikrinle ıslak diller, şükür nimetine ermiş gönüller, taatin için her zaman emre âmâde bedenler ve Resûlünün lisanıyla bizlere müjdesini verdiğin, gözlerin görmediği, kulakların işitmediği, beşer hayalini aşkın sürpriz hediyeler dileniyoruz. Bizi meccanen iğna buyur. Bizi dostlarının iğnasına vesile ve onlarla Allah düşmanlarının arasında bir perde eyle. Rabbim, muhakkak Sen her şeye gücü yeten bir Kâdir-i Mutlaksın.</p>
			<p class="a_Paragraf">Allahım! Senden, Senin lütf u kereminden hayatımızın bütününü yönlendirecek güçte bir iman.. hep saygı ve haşyetle çarpan bir kalb.. kendisiyle amel edip faydalanabileceğimiz bir ilim.. istikametten kıl kadar dahî ayrılmamıza müsaade etmeyecek doğrulukta bir yakîn.. Din’in vaz’ettiği prensipleri en ince detaylarına kadar tatbik edeceğimiz bir ömür.. her zaman her türlü beladan emin olabileceğimiz şekilde tastamam bir afiyet; ikram ve ihsanından gelecek bu afv ü afiyete mukabelede bulunabileceğimiz enginlikte şükür hisleri, insanlar karşısında serfürû ettirmeyecek ve onlara el açtırmayacak kadar da istiğna duygusu istiyoruz. </p>
			<p class="a_Paragraf">Rahmet, re’fet, merhamet ve şefkati sonsuz Allahım! Engin hazinelerinden tevbe-i kâmile, mağfiret-i şâmile, muhabbet-i câmia, içten, samimi bir dostluk, mağfiret-i vâsia, parıl parıl parlayan nurlar, şefaat-i kübra, hüccet-i bâliğa ve yüksek dereceler dileniyoruz. Lütuf mevhibelerinle bizi günah zincirlerinden âzâd eyle ve azabının mahbusu olmaktan koru. </p>
			<p class="a_Paragraf">Ya Rab! Senden, bize tastamam ve devamlı bir tevbe hissi bahşetmeni diliyor, günahlardan ve o günahlara götüren yollardan Sana sığınıyoruz. Ne olur, o günahların hayalleri bile zihnimize düşmeden ruhlarımıza Allah korkusunu duyur. Günaha götüren yolların aklımıza düşmesine fırsat verme. Düştüğümüz günahlardan kurtulmamız için de bize yardım et. Bilerek ya da bilmeyerek içine girdiğimiz günahların yalancı lezzetlerini kalblerimizden silip süpür ve bütün isyanları bize kerîh göster. Onlara bedel gönüllerimize günahlardan uzak durmanın hakikî lezzetini duyur. Kerem, cömertlik ve af deryalarından başımızdan aşağıya tecellîler yağdır. Yağdır ki, isine pasına bulaşmadan selâmetle bu dâr-ı dünyadan çıkabilelim. Rabbimiz! Bize mevt esnasında şehadet kelimesini şuurlu olarak söyleyebilmeyi nasip eyle. Dehrin şiddetli hâdisâtı karşısında bize, sevenin sevdiğine gösterdiği muameleyi göster. Fani dünya hayatının gam ve tasalarına bedel, gönlümüze Cennet nimetlerinin revh u reyhanını duyur.</p>
			<p class="a_Paragraf">Ya Rabbelâlemîn, evvela Sen içimize tevbe hissini at ki, bizim tevbemiz onun peşinden gelebilsin. Nasıl Âdem <span class="_aleyhisselam-_E _idGenCharOverride-1">(alâ nebiyyina ve aleyhisselâm)</span> Senden bazı kelimeler öğrendi ve onlara göre hareket ettiyse, bize de öyle öğrenmeyi ve öğrendiklerimizle amel etmeyi müyesser kıl. Tâ ki, insanlığın atası o masum peygamberi tevbe ve salih amellerde kendimize örnek alabilelim. Yanlışta inat ve ısrar gibi şeytânî amellerden ve haddini bilmezlerin başı olan İblis’e benzemekten bizi uzak tut. Günahlarımızı sevdiğin kullarının günahları gibi kabul et. Hasenâtımızı buğzuna istihkak kesbetmiş kullarının haseneleri gibi sayma. Sen kulundan hoşnut değilsen hasenenin kula ne faydası olabilir ki! Sen razı isen seyyienin insana ne zararı dokunabilir ki! Ya Rab! Sen bizim hep havf ve reca, korku ve ümit arasında hareket etmemizi murad buyurdun. Ne olur, merhamet et ve bizi korktuklarımızdan emin eyle. Umduklarımızda bize haybet ve hüsran yaşatma. Dilediklerimizi ve dilendiklerimizi ihsan buyur. Biz isteme durumunda değil iken, bize imanı bahşeden de başkası değil Sendin. Ferman buyurdun, bize (imanı) sevdirdin, (onu kalblerimizde) güzelleştirdin, (küfür, isyan ve fıskı bize) kerîh gösterdin. Lisanlarımıza murad-ı Sübhanîni söylettin. “Sen ne güzel Rabsın! <span class="ayet_kaynaklari_E _idGenCharOverride-1">(3 defa)</span>” Bize olan nimetlerinden dolayı Sana sonsuz şükürler ediyor, bizi mağfiret buyurmanı, ihsan ettiklerini geri almak suretiyle cezalandırmamanı, nimetlerinden, onlara şükürle mukabeleden ve hoşnutluğundan mahrum etmemeni diliyoruz.</p>
			<p class="a_Paragraf">Yüce Allahım! Biz kapıkullarını Senin kaza ve kaderine karşı her hâl ü kârda rıza gösterme ufkuna eriştir ve kulluğun zorluklarına katlanıp ibadet ü taatten ayrılmama, günah yolunun nefse hoş gelmesine mukabil ma’siyetlere düşmeme, bizim için ar ve kusur sayılabilecek ve bizi Senden uzaklaştıracak beşerî bir kısım arzulara kapılmama istikametinde sabrımızı enginleştir.</p>
			<p class="a_Paragraf">Allahım! Bizi imanın hakikatine ulaştır, ulaştır ki Senden başkasından korkmayalım, kimseden maddî-manevî bir şey beklemeyelim, Senden gayrı hiçbir şeyi zâtından dolayı sevmeyelim ve yine Senden başka hiç kimsenin önünde eğilmeyelim. </p>
			<p class="a_Paragraf">Rabbimiz! İçimizde nimetlerine karşı şükran hislerini artırdıkça artır.. bizi afv ü afiyet ridasıyla sarıp sarmala.. yakîn ufkumuzu genişletmek ve tevekkül hissimizi artırmak suretiyle bize yardım et.. simalarımızı sıfât-ı sübhaniyenin nurlarıyla aydınlat.. bizi kıyamet gününde dostlarının arasında haşr ü neşreyle.. o gün bizim de yüzümüzü güldür.. ailemizi, evlâd ü iyâlimizi ve gönlü bizimle olan bütün dostlarımızı rahmetinle kuşat ve ey dualara icabet eden Sultanlar Sultanı Rabbimiz, ne bir lahza ne de daha kısa bir süre bizi nefsimizle baş başa bırakma!</p>
			<p class="a_Paragraf">Ey ululuğuyla beraber bize bizden daha yakın olan, celâl ve ikram sahibi, geceyi ve gündüzü kuşatan Rabbim! Her biri Seninle aramda kalın birer perde olan günahların sinemde meydana getirdiği gam ve tasayı Sana şikâyet ediyor, şayet Sen merhametinle muamele etmezsen gelip beni bulacak hesabın zorluğundan ve azabın şiddetinden de yine Senin rahmet ve şefkatine iltica ediyorum. </p>
			<p class="a_Paragraf">Allahım! Ben de Senin Yunus peygamberin gibi, <span class="italik_E">“Ya Rabbî! Senden başka yoktur ilah. Sübhansın, bütün noksanlardan münezzehsin, yücesin. Doğrusu kendime zulmettim, yazık ettim. Affını bekliyorum Rabbim!”</span> derim. Kulun Yakub peygamber derdini Sana şerhettiğinde Sen onun hüznünü gidermiş, görme hislerini yitiren gözlerine şifa ihsan etmiş ve o hüzünlü nebîyi bir kere daha evlatlarıyla buluşturmuştun. Nuh nebî kapının tokmağına dokunup nida ettiğinde Sen onun tasalarını da izale etmiştin. Yine Hazreti Eyyub’un çağrısına cevap vermiş, üzerinde dönüp dolaşan belaları def ü ref’ edivermiştin. Yunus aleyhisselâma da aynı re’fetle muamelede bulunmuş, onun gam ve tasasını da sinesinden söküp atıvermiştin. </p>
			<p class="a_Paragraf">Ya Rab! Hakkında sebeplerin bütünüyle sukût ettiği bir zamanda Zekeriya peygamberi kendi sulbünden bir evlatla sevindiren Sen; Resûl’ün İbrahim aleyhisselâmın hâlini görüp onu Nemrutların tutuşturduğu ateşlerden koruyan Sen; kavmini darmadağın eden azaptan Hazreti Lut aleyhisselâmı ve ehlini kurtaran da yine Sendin!</p>
			<p class="a_Paragraf">Allahım! İşte ben, Senin aciz benden, yüce dergâhına iltica ediyorum. Beni ne kadar azaba maruz bıraksan bilirim ki hepsine müstehakım. Fakat sayılamayacak kadar çok ve dağlar kadar devâsâ cürümlerime rağmen, o enbiya kullarına merhamet ettiğin gibi bana da merhamet edersen, o da doğrusu Senin şanına pek yaraşır. </p>
			<p class="a_Paragraf">Yüce Allahım! Senin keremin ve affediciliğin sadece Sana ibadet ü taatta bulunan ve Sana yönelen kullarına mahsus değildir. Bilakis, Sen gazabına sebkat etmiş, onun önüne geçmiş merhametinle ve ezelî takdirinle Sana isyan eden ve dergâhından uzak duran kullarını bile dilersen bağışlarsın. Evet, ya Rabbî, Sen fazlına hudud olmayan yegâne kerem Sahibisin ve Senin keremin geldiğinde sadece ehl-i ihsanı değil ehl-i isyanı da içine alır; alır çünkü Sen Yüceler Yücesi ve Merhametliler Merhametlisisin; bize, bize kötülük yapanlara iyilikle mukabelede bulunmamızı emrettiğin gibi, Sana karşı kusur üstüne kusurlara bulaşan bu âsî ve mücrim kullarına ihsan ve lütufta bulunacak da yine Sensin! <span class="italik_E">“Ey bizim Rabbimiz, biz kendimize çok yazık ettik. Şayet Sen günahlarımızı örtüp bize merhamet buyurmazsan hüsrana uğrayanlardan oluruz.</span> <span class="ayet_kaynaklari_E _idGenCharOverride-1">(3 defa)</span><span class="italik_E">”</span></p>
			<p class="a_Paragraf">“Ya Allah <span class="ayet_kaynaklari_E _idGenCharOverride-1">(3 defa)</span>” Ya Rahman, ya Rahîm, ya Hayy, ya Kayyûm! “Ya Hû! <span class="ayet_kaynaklari_E _idGenCharOverride-1">(3 defa)</span>” Ya Hû! Biz her ne kadar Senin rahmetine layık olmasak da, herkes gibi bizi de kuşatmak Senin sonsuza kadar uzayıp giden rahmetinin şanındandır. Ey Rabbimiz, ey bizim Rabbimiz, ey Mevlâmız! Ey isyankâr kullarına bile merhametle muamele buyuran biricik Ma’bûd! “Bize de rahmetinle muamele eyle! <span class="ayet_kaynaklari_E _idGenCharOverride-1">(3 defa)</span>” Ya Rab, ya Kerîm, ya Berr, ya Rahîm! Biz kullarına da merhamet et. Sen O Ulu Zâtsın ki, <span class="italik_E">“O’nun kürsüsü gökleri ve yeri kaplamıştır. Gökleri ve yeri koruyup gözetmek O’na ağır gelmez, O öyle ulu, öyle büyüktür.”</span> Rabbim! Senden imanımızı artırmanı ve muhafaza buyurmanı diliyoruz. Öyle bir iman ki, bir kalbe yerleşince, daha o kalbde rızık endişesi ve başkalarından korku kalmaz. Yakınlığını öyle duyur ki Allahım, Halîlin Hazreti İbrahim’in <span class="_aleyhisselam-_E _idGenCharOverride-1">(alâ nebiyyina ve aleyhisselâm)</span> gözünden nasıl kalkmışsa perdeler, bizim gözlerimizden de bir bir öyle kalksın. Sen dilemedikçe sevdiklerinden bir fayda göremeyen insan, Sen dilemezsen düşmanlarından nasıl bir zarar görebilir ki? Asla. </p>
			<p class="a_Paragraf">Beni yakınlığınla serfiraz kılıp nefsimden cüdâ tut Allahım! Tut ki, yalnız Seni görüp Seni duyabileyim. Sen hiç şüphesiz her şeye her zaman gücü yeten Kâdir-i Mutlaksın. <span class="italik_E">“Bizim sizi boşuna yarattığımızı, bizim huzurumuza dönüp hesap vermeyeceğinizi mi sandınız? Öyleyse artık şu gerçeği bilin ki Allah yüceler yücesidir. Gerçek hükümran O’dur. O’ndan başka ilah yoktur. Pek değerli arşın Rabbidir. O halde, kim tanrılığını ispat eden hiçbir delili olmamasına rağmen, Allah ile beraber başka bir ilaha taparsa, âhirette Rabbinin huzurunda hesabını verecek, cezasını çekecektir. Şurası muhakkak ki kâfirler asla iflah olmazlar. Öyleyse (ey Resûlüm ve ey mümin!) Sen şöyle dua et: Ya Rabbî, Sen bizi affet, Sen bize merhamet et. Zira merhamet edenlerin en hayırlısı Sensin Sen!“</span> <span class="italik_E">“Tam manasıyla diri olan yalnız O’dur. O’ndan başka ilah yoktur. Öyleyse ibadeti gönülden olarak ve yalnız O’na yapın, yalnız O’na yalvarın. Bütün hamd ve övgüler Âlemlerin Rabbi Allah’adır.”</span> <span class="italik_E">“Muhakkak ki Allah ve melekleri şanı yüce O Peygamber’e hep salât (rahmet ve sena) ederler. Ey iman edenler! Siz de ona salât edin ve tam bir içtenlikle selâm verin.”</span> Ey kullarının içtenlikle yerine getirdiği duaları karşılıksız bırakmayan Yüceler Yücesi Rabbimiz! Hazreti İbrahim <span class="_aleyhisselam-_E _idGenCharOverride-1">(aleyhisselâm)</span> ve salât ü selâm eylediğin gibi, Nebiy-yi Ekrem Efendimiz Hazreti Muhammed’e <span class="_aleyhisselam-_E _idGenCharOverride-1">(sallallahu aleyhi ve sellem)</span> ve âl-i beytine de salât ü selâm eyle. Onlara da rahmet ve bereketle muamelede bulun. Şüphe yok ki, Hamîd ü Mecîd, her türlü senaya layık Yüceler Yücesi biricik Zât yalnız Sensin.</p>
			<p class="a_Paragraf">Allahım! Hazreti Ebû Bekir, Ömer, Osman, Ali Efendilerimizden, Hasan, Hüseyin <span class="_aleyhisselam-_E _idGenCharOverride-1">(radıyallahu anhum ecmaîn)</span> Efendilerimiz ve muhtereme ve mükerreme vâlideleri Fâtımetü’z-Zehrâ’dan <span class="_aleyhisselam-_E _idGenCharOverride-1">(radıyallahu anhâ)</span>, bütün ashâb-ı güzînden, müminlerin değerler üstü anneleri olan ezvâc-ı Nebî’den, tâbiîn ve tebe-i tâbiîn hazerâtından, yevm-i kıyamete kadar ihsan şuuru içerisinde onlara tâbi olanlardan da razı ve hoşnut ol.</p>
			<p class="a_Paragraf">Allahım! Gerçek güç ve kuvvetin yegâne sahibi yalnız Sensin ve Sen ululuk ve azamet tahtının, her türlü hamd ü senaya layık biricik Sultanısın.</p>
			<p class="Baslik_2" id="_idParaDest-185"><span class="bold_E">İmam Şâzilî Hazretlerinin <br/>Hizbü’l-Feth Duası</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Ey sevdiği kullarına art arda kapılar açan Güzeller Güzeli Yüce Yaratıcı! Kapının bu muhtaç bendelerine aksine ihtimal vermeyecek kuvvette bir iman, şirkin şemmesi bile bulaşmamış durulukta bir tevhîd ve ma’siyet isi-pasıyla kirlenmemiş bir kulluk bahşet. Zât-ı Ecell ü A’lâ’nı bize öyle bir muhabbetle sevdir ki, o muhabbete başka hiçbir yabancı mülahaza karışmasın ve sinelerimize öyle bir mehafetullah hissi at ki, onda sadece Sana duyulan saygının izleri bulunsun. Gönüllerimize, Senin ezelden ebede hep münezzeh ve müberrâ bir Kuddüs olduğunu duyur. Rabbimiz! Senden, Senin rahmetinden şirkin tozuyla bile bulanmamış saflıkta bir yakîn dileniyoruz. Hiç şüphesiz Sen Zâtında mukaddes, her türlü kemâlâtı câmi ve olmuş-olacak, cüz’î-küllî her şeyi bilen Ulular Ulusu bir Zâtsın. Ne olur, bize de esrarını duyur ve duyurduğun o esrarı ağyara açmaktan bizi muhafaza buyur. </p>
			<p class="a_Paragraf">Rabbim! Doğrusu nefsime pek zulmettim. Günahımı bağışla ve içimi Sana karşı takva hisleriyle doldur. Her türlü günah, tasa, gam, darlık, unutkanlık, şehvet, rağbet, korku, hayal, düşünce, irade, amel, gaflet, hüküm ve emir hususunda bana nasıl davranmam gerektiğini lütfen irşad buyur. Senin ilmin her şeyi kuşatmış, kudretin de bütün varlığı kahrı altına almıştır. Kâinatta Senin yüce muradına râm olmayacak hiçbir nesne düşünülemez.</p>
			<p class="a_Paragraf">Allahım! Gücüm yettiğince günahlardan kendimi tecerrüt edip gönlümü sadece Sana bağlamaya çalışıyorum. <span class="italik_E">“O’ndan başka ilah yoktur. Ben yalnız O’na dayanırım. Çünkü O, büyük Arş’ın, muazzam hükümranlığın sahibidir.”</span> “Lâilâheillallah” kelime-i tevhîdi, Allah’ın levhinin nurudur. Lâilâheillallah, O’nun kaleminin nurudur. Lâilâheillallah, O’nun Resûlü’nün nurudur. Lâilâheillallah, O’nun Resûlü’nün sırrının nurudur. Lâilâheillallah, O’nun Resûlü’nün zâtının sırrının nurudur. Lâilâheillallah, Âdem <span class="_aleyhisselam-_E _idGenCharOverride-1">(aleyhisselâm)</span> Halîfetullah. Lâilâheillallah, Nûh <span class="_aleyhisselam-_E _idGenCharOverride-1">(aleyhisselâm)</span> Neciyyullah. Lâilâheillallah, İbrahim <span class="_aleyhisselam-_E _idGenCharOverride-1">(aleyhisselâm)</span> Halîlullah. Lâilâheillallah, Mûsa <span class="_aleyhisselam-_E _idGenCharOverride-1">(aleyhisselâm)</span> Kelîmullah. Lâilâheillallah, İsa <span class="_aleyhisselam-_E _idGenCharOverride-1">(aleyhisselâm)</span> Ruhullah. Lâilâheillallah, Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span> Habîbullah. Lâilâheillallah, enbiya <span class="_aleyhisselam-_E _idGenCharOverride-1">(aleyhimüsselâm)</span> Hâssatullah. Lâilâheillallah, evliya <span class="_aleyhisselam-_E _idGenCharOverride-1">(kaddesallahu esrarahüm)</span> Ensârullah. </p>
			<p class="a_Paragraf">Allah’tan başka ilah yoktur; O Rab, Melik, İlah, Nur ve Hakk-ı Mübîn’dir. Allah’tan başka ilah yoktur; Melik, Latîf, Rezzâk, Kaviyy, Azîz ve en sağlam gücün yegâne sahibi O’dur. Allah’tan başka ilah yoktur; her şeyi yaratan O, Vâhid ü Kahhâr O, semavât u arzın ve ikisi arasındakilerin Hâlikı O, Azîz ü Ğaffâr da O’dur. O’ndan başka ilah yoktur; Sübhan’dır O; yedi kat göğün ve Arş-ı Azîmin Rabbidir. Elbette bütün hamd ü senalar yalnız O’na aittir. Öyleyse bütün müminler, “Bismillah vebillah ve minallah ve ilallah ve alellah” deyip Allah’a tevekkül etsinler. </p>
			<p class="a_Paragraf">Allahım! Sen bana yetersin. Ben yalnız Sana inandım ve Sana dayandım. Havl ve kuvvetin biricik sahibi Sensin. Senin yardımınla Sana teveccüh ve tevbe ediyorum. Şayet Sen içime Sana yönelme hislerini atmasaydın, ben Sana asla tevbe edemezdim. Ne olur, muhabbeti, Senin muhabbetine vesile olmayanların sevgisini kalbimden söküp al. Bütün âzâlarımı Sana muhalefete düşmekten muhafaza buyur. Şayet Sen beni görüp gözetmez, koruyup kollamazsan, yemin olsun ki, ben kendimi de, çevremdekileri de helake sürükler ve nihayet altından kalkamayacağım bir hüsran ve kayıpla karşı karşıya kalırım.</p>
			<p class="a_Paragraf">Allahım! Gazabından rızana, azabından afiyetine, Senden Sana (celâlinden cemâline) sığınırım. Zâtını senâ ettiğin ölçüde Seni senâ etmekten aciz olduğumu da itiraf ederim. Zaten Sen senâ edilemeyecek kadar yücesin. Ulu Zâtını sena için kullandığımız ifadeler de Senin keremine birer işaretten başka bir şey değildir. Zira Sen, onları Resûlü’nün lisanıyla bizlere armağan ettin ki, o mübarek kelimelerle, Senin kadrinin sonsuzluğu ölçüsünde değil de, bizim acizliğimiz nispetinde Sana kulluğumuzu ikrar edebilelim. Şüphe yok ki Sen, nezdine sunulan minnacık ihsanlara bile şanına yaraşır büyük ihsanlarla mukabelede bulunursun.</p>
			<p class="a_Paragraf">Ey her şeyin, yaratmasıyla varlık sahasına çıkabildiği, kayyûmiyetiyle ayakta durabildiği ve âkıbet yine Kendisine avdet edeceği Yüceler Yücesi Zât! Üstad hürmetine, dahası Nebiy-yi Hâdî Hazreti Ruh-u Seyyidi’l-Enâm <span class="_aleyhisselam-_E _idGenCharOverride-1">(aleyhi elfü elfi salâtin ve selâm)</span> hürmetine, dahası Senin yüce nezdinden O Nebîler Serverine akan esrâr hürmetine, dahası, Kelâm-ı Kadîm’in olan Kur’ân-ı Mübîn âyetlerinin tâcı hürmetine, dahası Seb’u’l-Mesânî ve Kur’ân-ı Azîm hürmetine, dahası bütün münzel Kütüb-ü Mukaddese hürmetine, dahası kendisiyle Semî’ u Alîm Rabb’e sığınıldığında ne yerde ne de göklerde hiçbir şeyin zarar veremediği İsm-i A’zam -ki o Hüve’dir- hürmetine, dahası, <span class="italik_E">“De ki: O, Allah: gerçek İlahtır, Bir’dir. Allah Samed’dir. Ne doğurdu, ne de doğuruldu. Ne de herhangi bir şey O’na denk oldu.”</span> hakikatini en vâzıh şekilde ortaya koyan İhlâs sûre-i celîlesi hürmetine gaflet, şehvet ve ma’siyete mağlup düşmekten bizi koru ve geçmişteki hatalarımızı affet. Dünyada yahut âhirette, haklı veya haksız olarak bizden bir talepte bulunan mahlûkatına karşı her zaman bizim yanımızda ol. Şüphesiz en vâzıh ve en güçlü deliller Senin nezdindedir ve Senin kudretin her şeye yeter.</p>
			<p class="a_Paragraf">Ya Erhamerrâhimîn! Bize rızık endişesi ve yarattıklarının korkusunu yaşatma. Bizi hep sıdk yolunda yürüt. Hak yolda her zaman yardımcımız ol. Cennet’e doğru giden yolda her türlü tasa, gam ve korkudan emin kıl ve bizi Cennet’inle serfiraz eyle. Üstümüzden, altımızdan gelebilecek her türlü azaptan bizi sıyanet buyur. Bizi gruplara ayrılmak ve birbirimize intikam nazarıyla bakmakla imtihan etme. Bizim bilemediğimiz, bilemediğimizden dolayı da diyemediğimiz fakat Senin ilminin taalluk ettiği olmuş ya da olacak daha başka hususlarda da Sen bize yar ve yardımcı ol Allahım! Hiç şüphe yok ki, Sen her şeye gücü yeten bir Kudreti Sonsuzsun.</p>
			<p class="a_Paragraf">Melik, Hak ve Hallâk olan Rabbim Sübhan’dır, bütün noksan sıfatlardan münezzeh ve topyekün kemâl sıfatlarıyla muttasıftır. Sübhan’dır, O her şeyi en güzel şekilde yaratan ve rızıklandıran Hallâk u Rezzâk. Hem gayb hem de şehadet âlemlerini bilen Yüce Allah, müşriklerin Kendisine isnad ettikleri nitelendirmelerden münezzehtir, yücedir. Sübhan’dır, O izz ü ceberût ve mülk ü melekûtun yegâne Sahibi. Maddî-manevî hayat veren Muhyî, verdiği hayatı alıp öldüren Mümît Sübhan’dır. Hayatı Kendinden, ebedî hayy olan Hayy Sübhan’dır. Sübhan’dır, O Melik ü Kâdir. Sübhan’dır, O Azîm ü Kâhir. <span class="italik_E">“O, kullarının üstünde hükmünü yürüten mutlak hükümrandır, her işi tam hikmetle yapar ve her şeyden haberdardır.” </span>Varlığı ezelî ve ebedî, hükmü dâimî olan O Kâim ü Dâim Sübhan’dır. <span class="italik_E">“Allah bana kâfidir. Güvenecek yer arayanlar da, yalnız O’na dayanıp güvensinler.”</span></p>
			<p class="a_Paragraf">Rahmet, re’fet, şefkat ve merhameti nihayetsiz Rabbim! Bela ve meşakkat altında kalıp ezilmekten, dünya ve âhiret umûrunda şekâvet, sıkıntı ve zillet yaşamaktan, hâdiselerin aleyhime gelişmesinden ve düşmanlık besleyenlerin başıma gelenlere sevinmesinden Sana sığınırım. Hesap gününe inanmayan tiranların zorbalıklarından da yine benim ve bütün insanlığın Rabbi olan Allah’a sığınırım.</p>
			<p class="a_Paragraf">Ey zâhir ve bâtın her şeyin bütün dizginlerini yed-i kudretinde tutan, karşı konulamaz fermanlarıyla bütün varlığa hükmeden Allahım! Kapına sığınmış bu muhtaç kulunu nusretinle te’yîd buyur; buyur ki, Allah korkusunu ve O’na tevekkülü içimde duyabileyim; mahlûkat korkusunu içimden atabileyim; beklentilerimi sadece Rabbime hasredebileyim ve masivaya kulluktan kurtulabileyim.</p>
			<p class="a_Paragraf">Ey yedi kat semayı ve arzdan da onların benzerini yaratan, emir ve hükümleri bunlar arasında inip duran Kudreti Sonsuz! Şehadet ederim ki, Sen her şeye kâdirsin. Bütün varlığı ilminle ihata edersin. İşte bütün mevcûdâtın aslı, mebde ve müntehası olan bu hakikat hakkı için Sana yalvarıyorum: Hazreti Mûsa’ya denizi, Hazreti İbrahim’e ateşi, Hazreti Dâvud’a dağları ve demiri, Hazreti Süleyman’a <span class="_aleyhisselam-_E _idGenCharOverride-1">(alâ nebiyyina ve aleyhimüsselâm)</span> rüzgârı ve cinleri musahhar kıldığın gibi, şu denizi, dünya denizini, içindeki nesneleri ve kimseleri, bize musahhar kıl. Bütün denizleri, bütün dağları, bütün demirleri, bütün rüzgârları, insî ve cinnî bütün şeytanları, nefsimi ve her şeyi benim yoluma musahhar eyle. Ey her varlığın gerçek hâkimiyetini kudret elinde tutan Rabbim! İşlerimi yakîn ile güzelleştir ve beni apaçık yardımlarınla destekle. Sen katiyen her şeye gücü yeten bir Kudreti Sonsuzsun. Sayesi altında bulunmakla şeref duyduğumuz Efendimiz Hazreti Muhammed’e, tertemiz ehl-i beytine, kerem ve iyilik timsali ashâb-ı güzînine de bol bol salât ve selâm eyle. Sen ululuk ve azamet tahtının yegâne sultanısın Allahım ve gerçek havl ü kuvvet sadece Sana aittir.</p>
			<p class="Baslik_2" id="_idParaDest-186"><span class="bold_E">İmam Şâzilî Hazretlerinin <br/>Hizbü’l-Hamd</span> <span class="bold_E">Duası</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf"><span class="italik_E">“Rahman ve Rahîm Allah’ın adıyla. Bütün hamdler, övgüler Âlemlerin Rabbi Allah’adır. Rahman ve Rahîm O’dur. Din gününün, hesap gününün tek hâkimidir. (Haydi, öyleyse deyiniz): ‘Yalnız Sana ibadet eder, yalnız Senden medet umarız.’ Bizi doğru yola, nimet ve lütfuna mazhar ettiklerinin yoluna ilet. Gazaba uğrayanların ve sapkınlarınkine değil.” </span></p>
			<p class="a_Paragraf"><span class="italik_E">“Elif, Lâm, Mîm. İşte Kitap! Şüphe yoktur O’nda. Rehberdir müttakîlere! O müttakiler ki gayb âlemine inanırlar. Namazlarını tam dikkatle îfâ ederler. Kendilerine ihsan ettiğimiz nimetlerden infakta bulunurlar. Hem Sana indirilen kitabı, hem de Senden önce indirilen kitapları tasdik ederler. Ahirete de kesin olarak inanırlar. İşte bunlardır</span> <span class="italik_E">Rabbileri tarafından doğru yola ulaştırılanlar. Ve işte bunlardır felah bulanlar.”</span></p>
			<p class="a_Paragraf"><span class="italik_E">“Hepinizin ilahı tek ilahtır. Ondan başka ilah yoktur. Rahman ve Rahîm O’dur.”</span></p>
			<p class="a_Paragraf"><span class="italik_E">“Allah o ilahtır ki, Kendisinden başka ilah yoktur. Hayy’dır, Kayyûm’dur. Kendisini ne bir uyuklama, ne de uyku tutar. Göklerde ve yerde ne varsa O’nundur. İzni olmadan huzurunda şefaat etmek kimin haddine? Yarattığı mahlûkların önünde, ardında ne var, hepsini bilir. Mahlûklar ise O’nun dilediğinden başka, ilminden hiçbir şey kavrayamazlar. O’nun kürsüsü gökleri ve yeri kaplamıştır. Gökleri ve yeri koruyup gözetmek O’na ağır gelmez; O öyle ulu, öyle büyüktür. Dinde zorlama yoktur. Doğru yol, sapıklıktan; hak, bâtıldan ayrılıp belli olmuştur. Artık kim tağutu reddedip Allah’a iman ederse, işte o, kopması mümkün olmayan en sağlam kulpa yapışmıştır. Allah her şeyi işitir, bilir. Allah iman edenlerin yardımcısıdır, onları karanlıklardan aydınlığa çıkarır. İnkâr edenlerin dostları ise tağutlar olup onları aydınlıktan karanlıklara götürürler. İşte onlar Cehennemlik kimselerdir ve orada ebedî kalacaklardır.”</span> <span class="italik_E">“Peygamber, Rabbi tarafından kendisine ne indirildi ise ona iman etti, müminler de! Onlardan her biri Allah’a, meleklerine, kitaplarına ve peygamberlerine iman etti. ‘O’nun resûllerinden hiçbirini diğerinden ayırt etmeyiz.’ dediler ve eklediler: ‘İşittik ve itaat ettik ya Rabbenâ, affını dileriz, dönüşümüz Sanadır.’ Allah hiçbir kimseyi güç yetiremeyeceği bir şekilde yükümlü tutmaz. Herkesin kazandığı iyilik kendi lehine, işlediği fenalık da kendi aleyhinedir. Ya Rabbenâ! Eğer unuttuk veya kasıtsız olarak yanlış yaptıysak bundan dolayı bizi sorumlu tutma! Ya Rabbenâ! Bizden öncekilere yüklediğin gibi ağır yük yükleme! Ya Rabbenâ! Tâkat getiremeyeceğimiz şeylerle bizi yükümlü tutma! Affet bizi, lütfen bağışla kusurlarımızı, merhamet buyur bize! Sensin Mevlâmız, yardımcımız! Kâfir topluluklara karşı Sen yardım eyle bize!” </span></p>
			<p class="a_Paragraf"><span class="italik_E">“Elif, Lâm, Mîm. Allah o İlâhtır ki Kendinden başka ilah yoktur. Hayy O’dur, Kayyûm O’dur. Sana kitabı, gerçeğin ta kendisi ve daha önce indirilen kitapları tasdik edici olarak indiren O’dur. Bundan önce de, insanlara doğru yolu göstermek için Tevrat ve İncîl’i indirmişti. Doğruyu eğriden, hakkı bâtıldan ayırt eden Furkan’ı da indirdi.”</span></p>
			<p class="a_Paragraf"><span class="italik_E">“Ey örtüye bürünen! (İnziva arzu eden!) Ayağa kalk ve insanları uyar! Rabbinin büyüklüğünü an! Elbiseni tertemiz tut, maddî manevî kirlerden arın, pis ve murdar olan her şeyden kaçın, verdiğini çok bularak minnet etme! Rabbinin yolunda sabret!”</span></p>
			<p class="a_Paragraf"><span class="italik_E">“Yaratan Rabbinin adıyla oku. İnsanı yapışan bir hücreden yaratan. Oku! Rabbin sonsuz kerem sahibidir. Kalemle yazmayı öğretendir. İnsana bilmediklerini öğretendir.”</span></p>
			<p class="a_Paragraf"><span class="italik_E">“Rahman Kur’ân’ı öğretti. İnsanı yarattı, ona konuşmayı öğretti. Güneş ve Ay bir hesap ile hareket ederler. Yıldızlar ve bitkiler hep secdededirler. Göğü bu âhenkle O yükseltti ve bu mîzânı koydu ki siz de ders alıp ölçü dışına taşmayasınız. Öyleyse siz de tartıyı adaletle yapın, sakın teraziyi, dengeyi aksatmayın!” “Azamet ve kerem sahibi olan Rabbinin adı çok yücedir, çok yüce!”</span></p>
			<p class="a_Paragraf">“Sübhane Rabbiye’l-Azîm/Benim yüce Rabbim her türlü eksiklikten münezzeh ve muallâdır. <span class="ayet_kaynaklari_E _idGenCharOverride-1">(3 defa)</span>”</p>
			<p class="a_Paragraf"><span class="italik_E">“Göklerde ne var, yerde ne varsa Allah’ı tenzih ve tesbih eder. O Azîz ve Hakîm’dir (Üstün kudret, tam hüküm ve hikmet sahibidir). Göklerin ve yerin hâkimiyeti O’nundur. Hayatı veren ve hayatı alıp öldüren O’dur. O her şeye kâdirdir. Evvel O’dur, Âhir O. Zâhir O’dur, Bâtın O! O her şeyi hakkıyla bilir. O’dur ki gökleri ve yeri altı günde yaratarak sonra Arş’a çıkıp (hükmünü yürüttü). Yere gireni, yerden çıkanı, gökten ineni ve göğe yükseleni bilir. Hâsılı siz nerede olursanız olun O, (ilmi ve kudreti ile) sizinle beraberdir. Allah bütün yaptıklarınızı görür. Göklerin ve yerin hâkimiyeti O’nundur. Bütün işler O’na götürülür, (Bütün kararlar O’nun kapısından çıkar). Geceyi gündüze katar, böylece gündüz uzar. Gündüzü geceye katar, böylece gece uzar. Kalplerin tâ kökünü bilir.”</span></p>
			<p class="a_Paragraf"><span class="italik_E">“Allah’tır gerçek İlah! O’ndan başka yoktur ilah. Görünmeyen ve görünen her şeyi bilir. O Rahman’dır, Rahîm’dir. Allah’tır gerçek İlah! O’ndan başka yoktur ilah! O Melik’tir, Kuddûs’tür, Selâm’dır, Mü’min’dir, Müheymin’dir, Aziz’dir, Cebbar’dır, Mütekebbir’dir. Allah, müşriklerin iddialarından münezzeh ve yücedir. Allah o gerçek İlahtır ki Halık’tır, Bârî’dir, Musavvir’dir. Hâsılı, en güzel isimler ve vasıflar O’nundur. Göklerde ne var, yerde ne varsa hepsi O’nu tesbih ve tenzih eder. O, Aziz’dir, Hakîm’dir.”</span></p>
			<p class="a_Paragraf"><span class="italik_E">“De ki: O, Allah gerçek İlahtır, Bir’dir. Allah Samed’dir. Ne doğurdu, ne de doğuruldu. Ne de herhangi bir şey O’na denk oldu.”</span></p>
			<p class="a_Paragraf"><span class="italik_E">“De ki: Sabahın Rabbine sığınırım: Yarattığı şeylerin şerrinden. Karanlığı çöktüğü zaman gecenin şerrinden. Düğümlere üfleyip büyü yapan büyücü kadınların şerrinden. Ve haset ettiği zaman hasetçinin şerrinden.”</span></p>
			<p class="a_Paragraf"><span class="italik_E">“De ki: İnsanların Rabbine. İnsanların yegâne Hükümdarına. İnsanların İlahına sığınırım: O sinsi şeytanın şerrinden. O ki insanların kalplerine vesvese verir. O şeytan, cinlerden de olur, insanlardan da olur.”</span></p>
			<p class="a_Paragraf">Ey mukaddes beyanlarında Kur’ân’ın diliyle ve nebîler, sıddıklar, şehitler, salihler, yakîne ermiş âlimler ve gerek semada gerek arzda kurb payesiyle ödüllendirilmiş velîler gibi ihlas âbidesi kullarının lisanıyla Zât-ı Kibriyasını üstün vasıflarla vasfeden Yüceler Yücesi Zât! O kudsî beyanlar, vasıflar, âyetler hürmetine.. birbirinden güzel isimlerin ve hâssaten ism-i a’zam hürmetine.. Fâtiha sûre-i celîlesi, Âyetü’l-Kürsî ve Bakara sûre-i şerîfesinin hâtimesi hürmetine.. ilk ve son inen Kur’ân âyetleri hürmetine.. insanların ve meleklerin müşterek duası olan “Âmîn!” hürmetine.. rahmetin “hâ”sı, mülkün “mîm”i ve devamın “dâl”i hürmetine…<span class="italik_E"> “Muhammed </span><span class="_aleyhisselam-_E _idGenCharOverride-1">(sallallahu aleyhi ve sellem)</span><span class="italik_E"> Allah’ın resûlüdür. Onun beraberindeki müminler de kâfirlere karşı şiddetli olup kendi aralarında şefkatlidirler. Sen onları rükû ederken, secde ederken, Allah’tan lütuf ve rıza ararken görürsün. Onların alâmeti, yüzlerindeki secde izi, secde aydınlığıdır. Bunlar, Tevrat’taki sıfatları olup İncîl’deki meselleri ise şöyledir: Öyle bir ekin ki filizini çıkarmış, sonra da onu kuvvetlendirmiş, derken kalınlaşmış da artık gövdesi üzerinde doğrulmuş. Öyle ki ekicilerin hoşuna gider, kâfirleri de öfkelendirir. İşte böylece Allah, onlar gibi iman edip yararlı işler yapanlara mağfiret ve büyük bir mükâfat hazırlamıştır.”</span> ve <span class="italik_E">“Kâf Hâ Yâ Ayn Sâd”</span> mukaddes beyanları hürmetine, günahlarımı yarlığa. Enbiya ve mürselîne rahmetinle muamele ettiğin gibi bana da rahmetinle muamele et. Yalvarıp yakardığım hususlarda beni mahrum bırakma. Korkan fakat korkusu Dergâh-ı İzzetinin yolundan uzaklaşmaya sebep olanlardan eyleme. Beni Senin vuslatına erdirecek yolları dümdüz hâle getir. Dünya ve âhiret umûrunda her korkuya karşı benim için her zaman emn ü eman ol. Rabbim! Hiç şüphesiz Sen her muradını her zaman gerçekleştirmeye muktedir yegâne Zâtsın.</p>
			<p class="a_Paragraf">Ey gökleri ve yeri yoktan var eden, kullarına dâr-ı dünya ve dâr-ı ukbayı hazırlayan, en küçükten en büyüğe her varlığı Kayyûmiyetiyle ayakta tutan Allahım! Ey Hayy u Kayyûm! Ey Kendisinden başka bir ilah olmayan tek İlahımız ve her şeyin biricik İlahı! Bizim de yüce dostumuz ve yardımcımız ol. Her türlü endişe, korku, kötülük ve zarardan bizi emin kıl, kıl ki korkumuz sadece Senden olsun. Bizi yakınlığınla şereflendir. Dostlarını koruyup kolladığın gibi bizi de görüp gözet. Rabbim! Sen herkesi ve her şeyi görürsün, lâkin kulların Seni göremezler. Hayırların en mükemmel ve en güzel olanlarını başımızdan aşağıya sağanak sağanak yağdır. Şerlerin küçüğünden de, büyüğünden de bizi muhafaza buyur. <span class="italik_E">“Tâ Sîn” “Hâ Mîm. Ayn Sîn Kâf” “O iki denizi salıverdi, birbirine kavuşurlar. Fakat aralarında bir engel bulunduğundan, birbirinin sınırını aşmazlar.”</span></p>
			<p class="a_Paragraf">Allahım! İçimize korku ve ümit hislerini beraber sal. Bize Zâtını sevdir. Senin yüce Zâtın bizzat sevilmeye layık yegâne Zâttır. Sinelerimizi Zâtına karşı iştiyakla doldur. Yakınlığımızı üns esintileriyle coştur. Her icraatına karşı gönüllerimizi hoşnut eyle. Emirlerin karşısında inkıyat ve itaata mazhar kıl. Basiretlerimizdeki nuru artırdıkça artır ve bizleri müşaheden ile şereflendir. Esmâ ve ef’âl pencerelerinden Sana nazar ederken Senin muradına uygun şekilde nazar etmeyi ve Senden bahsederken hoşnutluğuna yakışır şekilde bahsetmeyi bize nasip eyle. Senden başka bir ilah yoktur ve olamaz. Sübhansın Allahım! Biz ise nefsimize çok zulmettik. Ettik ama nihayet dönüp kapına geldik. Dillerimizle tevbe ederken, gönüllerimizle tevbemizde samimi ve sâbit olacağımıza söz verdik. Sen de ne olur, tevbelerimizi kabul buyur. Teveccühümüze kerem denizinden sunacağın armağanlarınla mukabelede bulun. Bizi hoşnutluğuna vesile olacak amellerde istihdam et ve bizden meydana gelecek nesilleri salih insanlar eyle.</p>
			<p class="a_Paragraf">Ya Ğafûr u ya Vedûd, ya Berr u ya Rahîm! Günahlarımızı yarlığa lütfen ve bizi muhabbetine mazhar kıl. Rahmetinle tecellî buyurup tevhîd ufku ve kulluk payesi ile serfiraz eyle. Sana gelirken, Senin yolunda yaşadığımız sürçme ve duraklamalardan dolayı bizi cezalandırma. Bizleri iradesinin hakkını veren kullarından eyle. Tereddüt içinde, şaşkın, yolunu kaybetmiş insanlar olmaktan bizi koru. Hiç şüphesiz Sen, her şeye kâdirsin. </p>
			<p class="a_Paragraf">Geleceğinde katiyen şüphe edilemeyecek bir günde bütün insanları cem’ edip bir araya getirecek olan Yüce Allahım! Ne olur; sadakat, hâlis niyet, ihlas, güçlü irade, huşû, heybet, hayâ, murâkabe, nur, yakîn, faydalı ilim, marifet, güçlü hafıza, bizi her türlü ma’siyetten uzak tutacak ölçüde ismet, İslâm’ı yaşamada aşk u şevk ve güç, neş’e, huzur, yüce nezdinde affa mazhar olma, hak ve hakikati olduğu gibi dile getirip açıklayabilme istidadı ve Kur’ân’ı, Hakk’ın muradına en uygun şekilde anlayabilme gibi güzel haslet ve lütuflarla da bizim aramızı cem’ eyle.</p>
			<p class="a_Paragraf">Sevdiği kullarına bol bol hususî iltifatlarda bulunan Rabbimiz! Bizleri de, gönüllerini dupduru kıldığın kulların gibi özel muhabbet ve dostluğunla serfiraz kıl. İşiten kulağımız, gören gözümüz, konuşan lisanımız, idrak eden kalbimiz, güzeli çirkinden, iyiyi kötüden ayıran aklımız, tutan elimiz ve kol-kanat geren ve destekleyenimiz ol! Nezdindeki ledünnî ilimle bizim sinelerimizi de doldur. Bizi de arızasız, kusursuz ameller işlemeye, dünyanın kirine pasına bulaşmadan elde edebileceğimiz ve âhirette bizim için sorgu ve ceza sebebi olmayacak helal rızıklar temin etmeye muvaffak eyle.</p>
			<p class="a_Paragraf">Ya Rab! Tabiatımızdaki bir kısım boşluklara, heva ve hevesimize takılıp düşmekten bizi koru ve gireceğimiz yere doğrulukla girmeye, çıkacağımız yerden de yine doğrulukla çıkmaya muvaffak kıl ve yüce katından, bizi destekleyeceğin kuvvetli bir delil lutfeyle!</p>
			<p class="a_Paragraf">Ey Halîm, Alîm, Semî’, Basîr, Mürîd, Kadîr, Hayy, Kayyûm, Rahman ve Rahîm! Ey Hüve (O) yalnız Kendisi olan! Ey Hüve ismi sadece Zâtına mahsus bulunan! Ey biz aciz kulların, şanına yaraşır şekilde bihakkın idrak etmeye asla güç yetiremeyeceğimiz yüce Mevlâmız! Bütün arşı kaplayan azametin, topyekün mahlûkata hükmettiğin kudretin, umum mevcûdatı kuşattığın rahmetin, her şeyi bildiğin ilmin, hiçbir şeyin karşı koyamayacağı irade ve meşîetin ve her şeye kendisinden daha yakın olan sem’in ve basarın hürmetine kapında el açıyor, boyun büküp tazarru, niyaz ve münacaatta bulunuyoruz. </p>
			<p class="a_Paragraf">Ey bana benden daha yakın bulunan Rabbim! Artık hiçbir şey diyecek yüzüm kalmadı; cürümlerim büyüdükçe büyüdü; emellerimin gerçekleşmesi iyice imkânsız bir hâl aldı ve şekâvet vadilerinin uçurumlarında dolaşıyor gibi bir hâlim var. Ey Rabbim! Başımda dönüp duran musibetleri, içinde bocalayıp durduğum zavallılığı, şaşkınlığı, basiretsizliği, düşkünlüğü ve ne kadar acıklı hallere dûçar kaldığımı görüyor ve biliyorsun.</p>
			<p class="a_Paragraf">Allahım! Bütün bunlara rağmen, ben Sana, Senin esmâ-i hüsnâna, sıfât-ı ulyâna ve Resûlün Hazreti Muhammed Mustafa’ya iman ettim ve bu imanımı en büyük sermaye bildim ve biliyorum. Hâl böyle olunca Senden gayrı kim bana merhamet edebilir ve kim bana saadet bahşedebilir? N’olur Rabbim, merhamet buyur, buyur da bana dosdoğru yolu buldur ve hep o yolda yürümeyi müyesser kıl; günahlara ve dalâlete sürükleyen yolları bildir ve onlara düşmekten beni fersah fersah uzak tut. Hep hak yollara sevk et. Nurunla yolumu aydınlat. Aklımı her zaman yerinde kullanıp isabetli hükümler vermeme yardımcı ol ve hakikati aslına uygun şekilde beyan etmeye beni muvaffak eyle!</p>
			<p class="a_Paragraf">Her şeyin biricik ışık kaynağı, hayır kapılarını açan, gâileleri savan ve gücü her şeye yeten Yüce Allahım! Kalbimi nurunla fetheyle ve güzelliklere aç. Nezdindeki ilimden bana da ihsanda bulun. Özel lütuflarınla idrak ufkumu genişlet. Beni, Seninle duyup Seninle görmek bahtiyarlığına eriştir. Kudret tecellilerinle tâkatimi artır. Hayatından hayat üfle ve bütün arzularımı Senin meşiet ve dilemene tâbî kıl. </p>
			<p class="a_Paragraf">Ey Güzeller Güzeli Yüce Yaratıcı! Sabah akşam Senden hep hayır dilenir ve beni her türlü şerden uzak tutmanı dilerim. Senin her türlü eksiklikten münezzeh, her hamd ü senaya layık, Kendisinden başka bir ilah asla söz konusu olmayan Büyükler Büyüğü bir Zât-ı Mukaddes olduğunu ikrar eder ve havl ü kuvvetine ilticada bulunurum. Nezdinden bana akan vâridâtta, benim de Seninle münasebet ve halkla olan muamelelerimde nurunla beni nuruna eriştir. Nefsimden kaynaklanan mesafeleri aradan kaldır ve beni yakınlığına ulaştır. Bu muhtaç kulunu izzetinin hicapları ve hicaplarının izzetiyle setret. Rızkımı kolay ve bol eyle. Senin kullarının zaruri ihtiyaçları olan rızkı, nihayetsiz ilmin ve mutlak iradenle yaratacağını unutup da hırsla rızık peşinde koşturup yorulmaktan, kalbimi onunla meşgul etmekten, onun için tasalanmaktan, rızık yolunda insanlara el açıp mezellet yaşamaktan, rızık elde etmek için derin düşüncelere dalmaktan ve elde ettikten sonra açgözlü davranıp cimrilik yapmaktan beni sıyanet buyur.</p>
			<p class="a_Paragraf">Allahım! Bahşetmiş olduğun rızıkları da kulluk ve ahkâm-ı Rubûbiyetini müşahede yolunda değerlendirmeyi nasip et. Sonsuz nimetlerinden bana da hisse ayır. Vücudumu nurlandır. Kalbimi zikrinle doldur. Latîfelerimi İlahî sırlarına uyandır. Nebîler gibi tastamam bir kulluk sergilemeye muvaffak eyle. Mükerrem kulların olan melekleri her zaman yakınımda tut. Lütfen ve keremen, işlerimde velîm ve yüce Dostum Sen ol. Beni göz açıp kapayıncaya kadar, hatta ondan da kısa bir süre nefsimle baş başa bırakma. İyilik ve güzellik hazinelerinden bana da İlahî armağanlar sun. Onunla dilediğin kullarını sırat-ı müstakime hidayet buyurduğun rahmetini üzerimden eksik etme. <span class="italik_E">“Sen göklerde ve yerde bulunan her şeyin sahibi olan Allah’ın yolunu gösterirsin. İyi bilin ki bütün işler eninde sonunda Allah’a döner, hükümler O’ndan çıkar.”</span></p>
			<p class="a_Paragraf">Allahım! Nurunla beni hidayete eriştir. İlahî ihsanlarınla beni sevindir. Hak ve hakikat düşmanlarından ve Sana yakınlığa mâni olacak her şeyden beni koru. Ya Allah, ya Semî’, ya Alîm, ya Azîz, ya Hakîm! Kapının bu muhtaç bendesini bir an bile zikrinden hâlî olmayan bir lisan, her zaman hakka kulak kesilen bir kalb, daima Rabbinden gelen ikramlarla ma’mur bir ruh, kurbiyet kaynaklı lütuflarla nimete ermiş bir sır, Senin azamet ve celâlin karşısında mütemadiyen hamdeden bir akıl ile donat. İçimi ve dışımı Hakka kulluk zinetleriyle süslendir.</p>
			<p class="a_Paragraf">Allahım! Madem lutfedip yarattın, öyleyse hidayetini de üzerimden eksik etme. Canları alan da Sen, veren de Sensin. Manevî rızıklarınla salih kullarını doyurduğun gibi beni de doyur ve onlara içirdiğin âb-ı hayattan bana da içir. Hastalığım Sana ayandır; lütfen şifa ihsan eyle. Günahlarım beni çepeçevre sardılar; onların çeperlerinden beni kurtar. Beni Senin ezelî ilmine muvafık bilgiye ermeye ve dosdoğru hükmüne uygun hüküm vermeye muvaffak kıl. Bana kulların arasında bir yâd-ı cemîl olarak anılmayı nasip et. Beni Cennet’ine mirasçı olan bahtiyar kulların arasına kat. Affınla beni cehennem ateşinden koru. Rahmetinle beni de Cennet’ine al. Bana da göster Nebiy-yi Ekrem’in Hazreti Muhammed’in <span class="_aleyhisselam-_E _idGenCharOverride-1">(aleyhissalâtü vesselâm)</span> mübarek yüzünü. Seninle aramdaki perdeleri de ne olur aradan kaldırıver. Nezdinde bana da müstesna bir yer ayır. Sana, Senin murad buyurduğun şekilde bakabilmeyi bahşet. Hoşnutluğuna uygun düşmeyen bütün masivayı aramızdan kaldır. İlahî vaadlerinde taahhüd buyurduğun gibi hakikatin üzerindeki perdeleri kaldır ve gönlümü onlarla öyle doyur ki daha Senden başkasını talep etmeyeyim. Allahım, şüphesiz ki Sen her şeye kâdir bir Kudreti Sonsuzsun.</p>
			<p class="a_Paragraf">Ya Allah, ya Aliyy, ya Azîm, ya Halîm, ya Alîm, ya Azîz, ya Hakîm! Muhakkak ki Sen dilediğini, dilediğin vesile ile, dilediğin surette ve dilediğin hususta te’yîd buyurursun. Lütfen ve keremen, hizmetlerinde dostlarını desteklediğin gibi bizi de hizmetlerimizde nusretinle en güzel şekilde ve ömrümüz oldukça destekle. Sana düşmanlık beslemekte ısrar edenlerle karşılaştığımızda bize marifet ve o marifetten kaynaklanan sine genişliği ve gönül ferahlığı ver. Başımıza Habibin Hazreti Muhammed’in <span class="_aleyhisselam-_E _idGenCharOverride-1">(sallallahu aleyhi ve sellem)</span> yolundan giden insanlar lutfet ki, biz de Sana itaat ettikleri sürece onlara boyun eğelim. Halilin Hazreti İbrahim’in<span class="_aleyhisselam-_E _idGenCharOverride-1"> (alâ nebiyyina ve aleyhisselâm)</span> başına musallat olan nemrutlardan onu koruduğun gibi, bizi de emsalleri olan nemrutlardan muhafaza buyur. Dünyadaki merhametini, bizi Cehennem’e götüren yollardan uzak tutmak ve zulümde ısrarcı cebbarların baskılarından muhafaza etmek suretiyle göster. Kalblerimizi ağyar kirlerinden arındır. Dünyanın dünyaya bakan geçici güzelliklerini gönüllerimize çirkin göster. Onun yerine bize ebedî olan Ahiret yurdunu sevdir ve bizi dâr-ı Ahirette salih kullarla beraber eyle. Muhakkak ki Allahım, Sen her şeye gücü yeten bir Kâdir-i Mutlaksın.</p>
			<p class="a_Paragraf">Ya Allah, ya Azîm, ya Semî’, ya Alîm, ya Berr, ya Rahîm! Bu kulun günahlarına esir düşmüş hakir bir zavallıdır. Sen ise büyüklük tahtının yegâne Sultanısın. Çağrılarımı işitirsin, zira Sen gizli-açık her şeyi duyar ve itibara alırsın. Sen daha iyi bilirsin ki, ben nefsimi idare etmekten aciz düştüm. Sen iyilik ve merhametle muamele etmezsen ben onu nasıl idare edebilirim? Senin büyüklüğünün yanında benim günahımın büyüklüğünden nasıl söz edilebilir? Hem Sen istemeyenleri bile lütuflarınla sevindirdiğin halde, kapında dilencilik yapanları nasıl boş geri çevirirsin? Senin daha iyi bildiğin onca zaaflarımla beraber ben kendime nasıl mukayyet olabilir ve rahmet hazineleri Senin yüce nezdinde iken ihtiyacım olan merhameti kendim nasıl temin edebilirim?</p>
			<p class="a_Paragraf">İlahî! Dostlarının gönüllerini Senin azametin doldurunca, Senden başka her şey onların gözlerinde küçüldükçe küçüldü. Ne olur, benim kalbimi de azametinle doldur, doldur ki, her şey sadece Senin nezdindeki kıymeti kadar kalbimde yer bulabilsin. Sen her şeyi işitirsin Allahım; ne olur dileklerime hususî lütuflarınla mukabelede bulun.</p>
			<p class="a_Paragraf">İlahî! Hak karşısındaki konumumu unutunca, O’nun kabza-ı tasarrufunda olduğum hâlde isyan deryalarına düştüm ve nice günahlar işledim. Hâlim böyle iken, huzuruna varıp nasıl mazeret beyan edebilirim? İlahî! Senin nihayetsiz cömertliğini hatırlayınca ümitleniyor, Senden uzaklığım aklıma geldikçe de ümitsizliğe düşüyorum. Ne olur, aradaki uzaklığı kaldır ki Sana vuslata nâil olabileyim. Ve beni Kendine öyle bir cezbe ile cezbet ki, daha Senden başkasına yönelmeyeyim.</p>
			<p class="a_Paragraf">İlahî! Sevgine mazhar olamamışların ortaya koydukları nice (iyi gibi görünen ve gelip geçici olan) ameller vardır ki, Sen onlara bir mükâfat takdir etmez ve sevdiğin kullarından (sehven ve nâdiren) sâdır olmuş öyle hata ve kusurlar da vardır ki, onlara da bir günah yazmazsın. Ne olur Allahım! Benden sâdır olan günahları da sevdiğin kullarının günahları gibi kabul et ve hasenâtımı gazabına maruz kalmış kullarının haseneleri gibi sayma. Şüphesiz ki, kerem sahipleri, düşüp tökezleyenlere, sürçüp günah işleyenlere daha bir keremde bulunur.</p>
			<p class="a_Paragraf">Allahım! Senin keremin enginliğinde bir kerem yoktur. Ne olur, bu kulunun üzerine rahmetini yaydıkça yay ve o rahmeti kulunun vicdanına duyur. Kalbimi fermanlarından hoşnut eyle. Sana kulluğun bir kısım zorluklarına katlanma, Senin emirlerine uyma, yasaklarından uzak durma gibi hususlarda ve ibadet ü tâatta her zaman gerekli sabrı göstermeye muvaffak kıl. İçimi nimetlerine karşı şükür hisleriyle doldur. Beni de afv u afiyet ridasıyla sarıp sarmala ve şirkin açığından gizlisinden sıyanet buyur. Senin marifetine erebilmem için bana nezdinden hususî bir anlayış ihsanda bulun Allahım, bulun ki, Senin gücün mutlaka her şeye yeter.</p>
			<p class="a_Paragraf">İlahî! Bazen işlediğim cürümlerin âkıbetinden endişe ediyor ve kulluğumu hatırlıyorum. Bazen de ibadetlerime güveniyor ve yeniden günahlar düşüyorum. Adeta tâat ve isyanlar arası gelgitler yaşıyorum. Bunlardan hangisiyle havf, hangisiyle de reca hisleri yaşayacağımı kestirebilmiş değilim. Günahlarıma rağmen ihsanların devam ettikçe bende korku hissi kalmıyor. Kulluğumla beraber, merhametinle değil de adaletinle muamele edeceğini düşününce de reca hislerim bütün bütün yıkılıyor. Yazıklar olsun bana ki, ihsanların mukabilinde kullukta bulunduğumu hep aklımda tutarım da, isyanlarım karşılığında lütuflarını kesmediğin bir an bile hatırıma gelmez. (Kahhâr ve Celîl isimlerine delalet eden) Kâf ve Cîm, Senin sırlarından iki sırdır. Sen dilediklerine o isimlerinle tecellilerde bulunursun. Sana delalet eden büyük sır hürmetine, ne olur, beni Senden başkasına terk etme. Allahım, hiç şüphe yok ki, Sen her şeye kâdirsin.</p>
			<p class="a_Paragraf">Ya Allah, ya Fettah, ya Ğaffar, ya Mün’im, ya Hâdî, ya Nâsir, ya Azîz! Sen bir Müsemma-yı Akdes ve Mevsûf-u Münezzehsin. Ne olur, bu kuluna da Yüce Zâtını birbirinden güzel isimlerinin nurlarıyla bildir. O bilme yolunu benim için aç. Beni mağfiret buyur. Nimetlerini üzerimden eksik etme. Bana hidayet bahşet, beni yardımlarınla destekle ve beni azîz kıl, ey dilediğini azîz kılan ve şereflendiren Muizz! İstediğini zelîl ve rüsvay hâle getiren Müzill de sadece Sensin. Beni zillete düşmekten koru. Gönlümün Seninle alâkasına mâni olacak her şeyden beni uzak tut. Zaten her şeyin dizginleri sadece Senin elindedir. Emir Senin emrin, sır da Senin sırrındır. Benim ademim vücudum, vücudum da ademimdir. Hak Senin fermanındır. Sen ne dilersen yalnız o gerçekleşir. Zira Senden başka ilah yoktur. Apaçık hak ve hakikat bir tek Sensin.</p>
			<p class="a_Paragraf">Ey sırları ve en gizli şeyleri bilen Rabbim! Ey kerem ve vefa Sahibi! İlmin bütün mevcûdâtı kuşattığı gibi bu kulunu da kuşatmıştır. Sadece Seni tercih ettiğini söyleyenler bile kayıp şekâvet vadilerine düşebilirken, hayatını başkalarının peşinde geçirenler nasıl bedbaht olmazlar? Sen lütf u ihsanda bulunup gözümü açtın da, Sen her yerde hâzır ve nâzır iken Seni aramanın bir cehalet, Sen varken başka aramalar içine girmenin de bir küfür ve küfran olduğunu anladım. Rabbim! Beni cehaletten ve küfürden koru! Senin bir ismin de Karîb’dir. Sen yakınlardan yakınsın, bense kendi uzaklıklarımı yaşıyorum. Yakınlığını vicdanımda duyunca gözüm Senden başkasını görmez oluyor. Ne zaman da kendi uzaklığımı hatırlasam, dergâhına yaklaşıp kapında dilenmek hisleri içime doluyor. Ey dilediğini dilediği gibi icrâ eden kuvvet sahibi Kaviyy, ey eşi, benzeri olmayan yegâne gâlip ve Azîz, ey her şeye gücü yeten Kudreti Sonsuz! Kereminle muamele buyur da bana Zâtını buldur, buldur ve bu şaşkın kulunu kendi uzaklıklarından ve beyhûde arayışlarından kurtar.</p>
			<p class="a_Paragraf">Ey Kadîr, Mürîd, Azîz, Hakîm ve Hamîd olan Allahım! Senden, muradına muvafık düşmeyen isteklerimizden ve beşerî arzularımıza düşkünlüğümüzden dolayı bize azap etmemeni diliyoruz. Zira ya o istek ve arzularla meşgul oluyor, onlarla seviniyor ve onları kendimize perde yapıyoruz ya da o istek ve arzular gerçekleşmeyince üzülüyor, köpürüyor ve üzerinde nifak izleri taşıyan davranışlar içerisine giriyoruz. Ne olur, Sen bize en büyük nimet, onun da ötesindeki fazl u ihsanlar ve en ekmel nur ile iltifatta bulun. Bize benliğimizi ve masivayı unuttur ve bizi Hakk’ın bekasıyla yeniden var et. Hem dünya hayatında, hem de şahitlerin çağrılıp dinlendiği âhiret hayatında bize yardım et Allahım! </p>
			<p class="a_Paragraf">Ey her şeye hâkim, her şeyi koruyup gözeten fakat Kendisi hiçbir himaye altında olmayan Allahım! Hepsi sadece Sana mahsus olan Kudret-i Uzma, Meşîet-i Ulyâ, Âyât-ı Kübrâ, Esmâ-i Hüsna ve İsm-i A’zam hakkı için huzurunda el açıp dileniyoruz. Denizi Hazreti Mûsa’nın, ateşi Hazreti İbrahim’in, dağları ve demiri Hazreti Dâvud’un, rüzgârı ve cinleri Hazreti Süleyman’ın <span class="_aleyhisselam-_E _idGenCharOverride-1">(alâ nebiyyina ve aleyhimüsselâm)</span> emrine verdiğin gibi, şu denizle beraber yerde, gökte, mülk ve melekût âlemindeki bütün denizleri, bütün dağları, bütün demirleri, bütün rüzgârları ve bütün ins ü cinni bize musahhar eyle. Hiç şüphe yok ki, Aliyy Sen, Azîm Sen, Halîm Sen, Alîm de Sensin. <span class="italik_E">“Muhakkak ki Allah ve melekleri şanı büyük O Peygambere hep salât (rahmet ve sena) ederler. Ey iman edenler! Siz de ona salât edin ve tam</span> <span class="italik_E">bir içtenlikle selâm verin.”</span> Allahım! Hazreti İbrahim ve ehline salât ü selâmda bulunduğun gibi Efendimiz Hazreti Muhammed’e ve âline de salât ü selâm et. Hazreti İbrahim ve ailesine bereket ihsan ettiğin gibi, Efendimiz Hazreti Muhammed ve aile fertlerine de bereket ihsan eyle. Şüphesiz Sen, her bakımdan hamde layık ve şanı yüce olansın. O Nebîler Serveri’nin ashâb-ı güzininden, onlara tâbî olan bir sonraki mübarek nesilden ve yevm-i kıyamete kadar onlara ihsan şuuruyla ittiba eden bütün müminlerden razı ve hoşnut ol. Bütünüyle havl ve kuvvet Sana aittir ve Senden gelir. Sen ululuk ve azamet tahtının yegâne Sultanısın. Bize de Allah yeter; O ne güzel vekildir.</p>
			<p class="Baslik_2" id="_idParaDest-187"><span class="bold_E">İmam Şâzilî Hazretlerinin <br/>Hizbü’l-Lutf Duası</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf"><span class="italik_E">“Rahman ve Rahîm Allah’ın adıyla. Bütün hamdler, övgüler Âlemlerin Rabbi Allah’adır. Rahman ve Rahîm O’dur. Din gününün, hesap gününün tek hâkimidir. (Haydi, öyleyse deyiniz): ‘Yalnız Sana ibadet eder, yalnız Senden medet umarız.’ Bizi doğru yola, nimet ve lütfuna mazhar ettiklerinin yoluna ilet. Gazaba uğrayanların ve sapkınlarınkine değil.”</span> Âmin!</p>
			<p class="a_Paragraf">Allahım! Yerlerin ve göklerin en mükemmeli, Efendimiz Hazreti Muhammed’e en faziletli salavât, en bol berekât, en temiz ve en feyizli tahiyyât ile, her an, her lahza salât ve selâm eyle! Ey lütufları bütün kullarını kuşatan, iyilikleri mahlûkatının hepsine ulaşan Rabb-i Rahîm! Bizi o lütuflar dâiresinden hâriç tutma. Bizi korktuklarımızdan da emin eyle. Ey âyât ve âsârıyla apaçık Zâhir, Zât’ı, hakikatiyle ihata edilmeyen Bâtın ve en ince noktalara kadar ihtiyaçları gören, gözeten Latîf! Açık-gizli lütuflarınla bizim de hep yanımızda ol. Senden lütuflarınla, bizleri bela ve musibetlerden korumanı, gönlümüzü de icraat-ı sübhaniyene karşı teslimiyet ve rıza hisleri ile doldurmanı diliyoruz.</p>
			<p class="a_Paragraf">Allahım! Hakkımızdaki ezelî hükmü bilen ve veren Sensin. Bizi olacakların zararlarından lütfunla muhafaza buyur. Ey her zaman lütuflarıyla muamele eden Yüceler Yücesi, ey Evvel, ey sığınılacak yegâne kapının Sahibi ve ey dönüşün sadece Kendisine olduğu Latîf! Ne olur, bu kullarını da hususî sıyanet seralarına al! Ey yarattıklarını kaza deryalarının kahr u iptila dalgaları arasında imtihanlara tâbi tutan Hakîm-i Mutlak! Bizleri necât gemisinde bulunan ve bütün âfetlerden sıyanet edilen kullarından eyle. Riayeti altına aldıkları kullarını lütuflarıyla sevindiren, onları muhafaza buyurup şanına yaraşır şekilde her zaman anan Rabbimiz! Her şeye gücü yeten Kadîr, her şeyi duyan Semî’, her şeye mahiyetinden daha yakın Karîb ve bütün varlığın dualarına icabette bulunan Mücîb yalnız Sensin. Koruyup gözetmesi en güzel ve en hayırlı olan da sadece Sensin. Lütfen ve keremen, ne olur, bizleri de koruyup kolla.</p>
			<p class="a_Paragraf">Ya İlahenâ! Senin bütün âlemleri kuşatan gizli lütufların, açık olanlarından çok daha fazladır. Lâkin o gizli lütufları ancak ârif-i billah olan kalb gözleri açık kulların sezebilir ve görebilirler. Gördüklerinde de o lütuflara gözlerini diker ve onlarla her türlü kötülükten emin olurlar. İnce perdeler arkasında sürekli akıp duran o gizli lütuflarını bizim vicdanlarımıza da duyur Allahım, duyur ve bizleri de o lütuflarınla her türlü kötülükten muhafaza buyur. Ya İlahenâ! Sen bir şey hakkında hüküm verdiğin zaman, “ol” dersin, o da hemen oluverir. Senin, kulların hakkındaki ahkâm-ı sübhaniyeni ne bir ârif ne de bir başka Hak yolcusunun himmeti geri çeviremez. Her türlü belalardan koruyan gizli eltâf-ı sübhaniyenin kapılarını bizler için de açtın. Sana hamd olsun. Belalardan koruyan o sağlam kalelerin içine kapının bu sadık bendelerini de al Allahım!</p>
			<p class="a_Paragraf">Ya İlahenâ! Kullarının, özellikle de muhabbet ve sevgine mazhar kıldığın kullarının ihtiyaçlarını en ince noktalarına kadar gören, gözeten Latîf Sensin. Cömertliğinin tecellîlerini göster ve bizi de özel lütuflarınla sevgine mazhar kıldığın kulların dairesine al. Ya İlahenâ! Lütuf Senin vasfın, iç içe değişik lütuflar ahlâkın, ahkâmını kulların üzerinde icra buyurman da şanındır. Lâkin Sen öyle re’fetli, öyle lütufkâr bir Rabb-i Rahîmsin ki, hükümlerinde daha çok adaletinle değil lütuflarınla davranırsın. Ya İlahenâ! Biz var değilken ve varlığın ne demek olduğunu bilmiyorken, ihtiyacımız da yokken lütuf ve âtıfet buyurup Sen bizi var ettin. Şimdi lütuf ve ihsana ihtiyacımız olduğu bir zamanda bizleri lütfundan mahrum mu edeceksin? Hâşâ ya Rabbî! Sen Merhametliler Merhametlisisin; kâfî ve vâfî lütuf ve cömertliğin sahibi yalnız Sensin.</p>
			<p class="a_Paragraf">Ya İlahenâ! Görüp gözettiğin zaman lütfun hıfzın, koruyup kolladığın zaman da hıfzın lütfun olur. Bu kullarını da lütfunla sarıp sarmala. Muhafaza surlarının içine bizleri de al. Ya Latîf, Senden ebedlere kadar sürecek lütuflar dileniyoruz. Ya Hafîz, kötülüklerden, düşmanlık besleyenlerin şerlerinden bizleri koru. Ya Latîf, ömrü korkular içinde geçen bu aciz ve zayıf kuluna Senden başka kim medet edebilir ki! Biz var değilken, varlığın ve istemenin ne demek olduğunu bilmiyorken, lütuf buyurup bizi var ettin. İhtiyaç hâlinde olduğumuz şu hâlimizde de dilediğimiz ve dilendiğimiz şeyleri bizlere lütfeyle ya Rabbi! </p>
			<p class="a_Paragraf"><span class="italik_E">“Allah kullarına büyük lütuf sahibidir. Dilediği her kulunu, bir türlü rızıklandırır. O, pek kuvvetlidir, üstün kudret sahibidir. </span><span class="ayet_kaynaklari_E _idGenCharOverride-1">(3 defa)</span><span class="italik_E">” </span></p>
			<p class="a_Paragraf">Ya Latîf! Korku verici bir hal ile karşı karşıya kalanlara nasıl bir üns ve esenlik lütfediyorsan bu nâçar kuluna da öyle bir üns ve esenlik bahşet. Ben ancak Senin lütfunla ünsiyete erebilirdim ve erdim; sadece Senin lütfunla selâmet bulabilirdim ve buldum; yalnız Senin lütfunla emniyette olabilirdim ve oldum; bir tek Senin lütfunla korunabilirdim ve korundum ve yine sadece Senin lütfunla düşmanların düşmanlıklarından kurtulabilirdim ve kurtuldum. Evet, yalnızca Senin lütfunla ey Lâtîf ve Hafîz isimlerinin biricik sahibi Rabbim!</p>
			<p class="a_Paragraf"><span class="italik_E">“Allah, ilmi ve kudretiyle onları arkalarından kuşatır. Hayır, hayır! Kur’ân onların iddia ettikleri beşer sözü değildir. O, Levh-i Mahfuz’da olan pek şerefli bir kitaptır.” </span></p>
			<p class="a_Paragraf">En tehlikeli problemlerden bile, <span class="italik_E">“Gökleri ve yeri koruyup gözetmek O’na ağır gelmez; O öyle ulu, öyle büyüktür.”</span> ferman-ı İlahîsini okuyarak kurtuldum ben. <span class="italik_E">“Ve orayı her türlü şeytandan koruduk.”</span> âyet-i celîlesini söyleyerek bütün şeytanlardan ve hasetçilerden selâmet buldum. “Allah bana yeter, O ne güzel vekildir.” demek bana yetti ve ben nereden gelirse gelsin, bütün sıkıntılardan o güzel cümleyi vird-i zeban ederek sıyrıldım. <span class="italik_E">“Allah o ilahtır ki, Kendisinden başka ilah yoktur. Hayy’dır, Kayyûm’dur. Kendisini ne bir uyuklama, ne de uyku tutar. Göklerde ve yerde ne varsa O’nundur. İzni olmadan huzurunda şefaat etmek kimin haddine? Yarattığı mahlûkların önünde, ardında ne var, hepsini bilir. Mahlûklar ise O’nun dilediğinden başka, ilminden hiçbir şey kavrayamazlar. O’nun kürsüsü gökleri ve yeri kaplamıştır. Gökleri ve yeri koruyup gözetmek O’na ağır gelmez; O öyle ulu, öyle büyüktür. Dinde zorlama yoktur. Doğru yol, sapıklıktan; hak, bâtıldan ayrılıp belli olmuştur. Artık kim tağutu reddedip Allah’a iman ederse, işte o, kopması mümkün olmayan en sağlam kulpa yapışmıştır. Allah her şeyi işitir, bilir. Allah iman edenlerin yardımcısıdır, onları karanlıklardan aydınlığa çıkarır. İnkâr edenlerin dostları ise tâğutlar olup onları aydınlıktan karanlıklara götürürler. İşte onlar Cehennemlik kimselerdir ve orada ebedî kalacaklardır.”</span> <span class="italik_E">“Size kendi aranızdan öyle bir Peygamber geldi ki zahmete uğramanız ona ağır gelir. Kalbi üstünüze titrer, müminlere karşı pek şefkatli ve merhametlidir. Buna rağmen aldırmaz, yüz çevirirlerse, ey Resûlüm de ki: ‘Allah bana yeter. O’ndan başka ilah yoktur. Ben yalnız O’na dayanırım. Çünkü O, büyük Arş’ın, muazzam hükümranlığın sahibidir.’“</span> Rahman ve Rahîm Allah’ın adıyla. <span class="italik_E">“Kureyş’in güven ve barış anlaşmalarından faydalanmalarını sağlamak için, kış ve yaz seferlerinde faydalandıkları anlaşmaların kadrini bilmiş olmak için, yalnız bu Ev’in (Kâbe’nin) Rabbine ibadet etsinler! Kendilerini açlıktan kurtarıp doyuran, korkudan emin kılan Rabbilerine kulluk etsinler!”</span> <span class="italik_E">“Kâf Hâ Yâ Ayn Sâd”</span> hürmetine Hakk’ın kifayetiyle serfiraz oldum. <span class="italik_E">“Hâ Mîm. Ayn Sîn Kâf”</span> hürmetine mazhar-ı himaye kılındım. <span class="italik_E">“O’nun sözü haktır. Hâkimiyet O’nundur.”</span> “Rabb-i Rahim’den sözle olan bir selâm yine onlara... <span class="ayet_kaynaklari_E _idGenCharOverride-1">(19 defa)</span>”</p>
			<p class="a_Paragraf">Ey her duada bulunana icabet eden ululuk tahtının sultanı! Bu yüce hakikatler ve sırlar hakkı için bizleri şerlerden ve şerîrlerden ve her türlü kederlerden muhafaza buyur. <span class="italik_E">“De ki: Geceleyin veya gündüzün gelecek tehlikelere karşı o Rahman’dan başka sizi kim koruyabilir?“</span> Rahmaniyetin kilâeti hürmetine bizleri de koru ve bizi Senden başkasına terk etme. Rabbim! Bu yakarışlar kapının önünde duran perişan bir dilencinin istekleridir. Onları da, bütün dilekleri de gerçekleştirecek havl ve kuvvet ise sadece Sana aittir.</p>
			<p class="a_Paragraf">Ey Rahmet Sultanı! Âlemlere rahmet olarak irsal buyurduğun, Hâtemü’l-Enbiya, Efendimiz Hazreti Muhammed’e <span class="_aleyhisselam-_E _idGenCharOverride-1">(sallallahu aleyhi ve sellem)</span> salât ü selâm eyle ve O Zât-ı Akdes-i Risalet Penahî’yi temcîd, teşrif, tekrim, tebcîl ve ta’zîm buyur. Ey Hannân ü Mennân! Bizi rahmetinden uzak tutma ve bize her zaman emn ü eman ver. <span class="italik_E">“Selam bütün peygamberlere. Bütün hamdler Âlemlerin Rabbi Allah’a.”</span></p>
			<p class="Baslik_2" id="_idParaDest-188"><span class="bold_E">İmam Şâzilî Hazretlerinin <br/>Hizbü’t-Tams Duası</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Ey merhametlilerin en merhametlisi Allahım! Yüce isimlerin, mükerrem meleklerin ve şanı büyük nebîlerin yüzü suyu hürmetine dualarımızı kabul buyur. Göndermiş olduğun bütün nebîler <span class="_aleyhisselam-_E _idGenCharOverride-1">(alâ nebiyyina ve aleyhimüsselâm)</span>, indirmiş olduğun bütün kitaplar, kabul buyurduğun bütün ameller, gözler önüne serdiğin bütün hüccetler, kolay hâle getirdiğin zorluklar, bir iken ayırdığın (gökler ve yer), nurlandırdığın karanlıklar, korkar iken içlerine emniyet saldıkların ve konuşurken susturduklarınla tevessülde bulunuyor, Senden hakkım(ız)da komplo kuranların komplolarını ve zarar verme kastı taşıyanların zararlarını bertaraf etmeni diliyorum.</p>
			<p class="a_Paragraf">Allahım! <span class="italik_E">“Eğer dileseydik gözlerini dümdüz, silme kör ederdik. O zaman yola dökülüp dururlardı. Fakat o takdirde nasıl görebilirlerdi? Eğer dileseydik oldukları yerde, hemen baş üstü, mahiyetlerini değiştirir, çirkin mi çirkin, tersyüz ederdik. Artık ne ileriye devam edebilir, ne de geriye dönüş yapabilirlerdi.”</span> mealindeki âyetlerin hakkı için öylelerinin kalblerini ve ellerini hiçbir şey duyamaz ve yapamaz hâle getir. Ayaklarını sars, başlarından aşağıya musibet yağdır ve onlara karşı bu kuluna yardım et.</p>
			<p class="a_Paragraf">Allahım! Umutların dayandığı son nokta Sensin ve her işte yalnız Sana tevekkül edilir. <span class="italik_E">“Ey Yüce Rabbimiz! Yalnız Sana güvenip dayandık, Sana yöneldik ve sonunda da Senin huzuruna varacağız.”</span> <span class="italik_E">“Biz neden Allah’a tevekkül etmeyelim ki gireceğimiz yolları bize O gösterdi. Bize verdiğiniz her türlü eza ve sıkıntıya sabredeceğiz.” </span></p>
			<p class="a_Paragraf">Allahım! Biz Sana dayandık ve işlerimizi Sana havale ettik. Ne olur, umduklarımızda bize haybet yaşatma. Tevekkülümüze mukabelede bulun. Bizi bırakma. Ey gayelerin son noktası ve inayet sahibi Rabbim! İhtiyaçlarımızı is’af buyur ve bizi koruyup kolla. Ey belaları defeden, tasaları gideren, hata ve kusurları görmezden gelen ve tökezleyenlere her zaman bir kere daha doğrulup yürüme fırsatları veren Allahım! Bana da fırsatlar ver. Düşkünlüğüme merhamet et. Tasalarımı gider. Kusurlarımı mağfiret buyur. Başımdaki belaları sav. Hiç şüphesiz Sen kullarının tevbelerini kabul buyurur, günahlarını da bağışlarsın. Rabbim! <span class="italik_E">“Kâf Hâ Yâ Ayn Sâd”</span> ile yetindim; <span class="italik_E">“Hâ Mîm. Ayn Sîn Kâf”</span>’a sığındım; <span class="italik_E">“Nûn ve’l-Kalem”</span>’in, nurun ve karanlıkların, vücud ve adem âlemlerinin, levh u kalemin ve ümmetlerin ecellerinin Sahibi Allah’a dayandım. <span class="italik_E">“Allah, ilmi ve kudretiyle onları arkalarından kuşatır. Hayır hayır, Kur’ân onların iddia ettikleri gibi beşer sözü değildir. O, Levh-i Mahfuz’da olan pek şerefli bir Kur’ân’dır.”</span> <span class="italik_E">“Kâf. Şanlı şerefli Kur’ân hakkı için.”</span> <span class="italik_E">“Sâd. Bu şanlı şerefli Kur’ân hakkı için. Kâfirler bu Kur’ân’ı onda şüpheye yer verecek bir taraf olduğundan değil, ama asıl kendileri Allah’a karşı kibir ve muhalefet taşıdıkları için inkâr ediyorlar.”</span> <span class="italik_E">“Tâ Sîn”</span> <span class="italik_E">“Hâ Mîm”</span> <span class="italik_E">“Elif Lâm Mîm” “Elif Lâm Mîm Sâd” “Elif Lâm Mîm Râ” “İyi bilsinler, onların toplu kuvvetleri bozguna uğrayacak ve arkalarını dönüp kaçacaklardır.” “Âlemlerin Rabbi Allah’a hamd olsun ki böylece, zulmedip duran o gürûhun arkası kesildi.”</span> <span class="italik_E">“İzzet ve kudret sahibi olan senin Rabbin onların bütün bâtıl iddialarından münezzehtir, yücedir. Selam bütün peygamberleredir. Bütün hamdler Âlemlerin Rabbi Allah’adır.”</span> Salât ü selâm Efendimiz Hazreti Muhammed’e, tertemiz, dupduru ehline, kerem ve iyilik timsali ashâbına olsun. Âmin!</p>
			<p class="Baslik_2" id="_idParaDest-189"><span class="bold_E">İmam Şâzilî Hazretlerinin <br/>Hizb-i Darbi’t-Tams Duası</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Allahım! Senden başka bir ilah yoktur. Her şeyi işiten, her şeye en yakın olan ve bütün nidalara icabet eden Sensin. Dua edenlerin yakarışlarına da cevap verirsin. Kötülükleri uzaklaştırır ve dilediğini yeryüzünde halifelik payesiyle şereflendirirsin. <span class="italik_E">“Şüphesiz ki Rabbim duayı kabul buyurur. Ya Rabbî! Beni de, neslimi de namazı hakkıyla eda eden kullarından eyle. Duamı lütfen kabul buyur ya Rabbî. Ey Rabbimiz! Beni, annemi, babamı ve bütün müminleri kıyamet günü affeyle.”</span> Allahım! Sana yalvardığım hususlarda beni mahrum bırakma. <span class="italik_E">“Tâ Hâ” “Yâ Sîn” “Kâf” “Nûn” “Sâd” “Tâ Sîn” “Hâ Mîm” “Kâf Hâ Yâ Ayn Sâd” “O iki denizi salıverir, birbirlerine kavuşurlar. Fakat aralarında bir engel bulunduğundan, birbirinin sınırını aşmazlar.” “Ya Rabbi! Adaletle hükmünü ver! Rabbimiz Rahman’dır, sizin bunca isnat ve iftiralarınıza karşı yegâne müsteandır.” “Elif Lâm Mîm. İşte Kitap! Şüphe yoktur onda. Rehberdir müttakîlere.”</span> Allahım! Rahmet’in “hâ”sı, mülk’ün “mîm”i ve devam’ın “dal”ı ile Sana yemin ediyorum. <span class="italik_E">“Muhammed </span><span class="_aleyhisselam-_E _idGenCharOverride-1">(sallallahu aleyhi ve sellem)</span><span class="italik_E"> Allah’ın resûlüdür. O’nun beraberindeki müminler de kâfirlere karşı şiddetli olup kendi aralarında şefkatlidirler. Sen onları rükû ederken, secde ederken, Allah’tan lütuf ve rıza ararken görürsün. Onların alâmeti, yüzlerindeki secde izi, secde aydınlığıdır. Bunlar, Tevrat’taki sıfatları olup İncil’deki meselleri ise şöyledir: Öyle bir ekin ki filizini çıkarmış, sonra da onu kuvvetlendirmiş, derken kalınlaşmış da artık gövdesi üzerinde doğrulmuş. Öyle ki ekicilerin hoşuna gider, kâfirleri de öfkelendirir. İşte böylece Allah, onlar gibi iman edip makbul ve güzel işler yapanlara bir mağfiret ve büyük bir mükâfat hazırlamıştır.”</span></p>
			<p class="a_Paragraf">Allahım! Yegâne ilah Sensin; Senden başka ilah yoktur. Ne bir uyuklama ne de uyku, Senin için asla söz konusu olamaz. Göklerde ve yerde ne varsa hepsi Senindir. Senin göklerde ve yerdeki kullarından biri de benim. İznin olmadan hiç kimse Senin huzurunda şefaat edemez. Bu kuluna Sen şefaat et ve başkalarına muhtaç bırakma Allahım. Senin kürsün gökleri ve yeri kaplamıştır. Gökleri ve yeri koruyup gözetmek Sana ağır gelmez. <span class="italik_E">“O öyle ulu, öyle büyüktür.”</span> Allahım! Önümden, arkamdan, sağımdan, solumdan, üstümden, altımdan, zâhirimden, bâtınımdan, bazı uzuv ve latifelerimden yahut hepsinden gelebilecek sıkıntı ve tehlikelerden beni muhafaza et. Kalbimi ilim, azamet ve izzetinin nuruyla tenvîr buyur. Hiç şüphesiz azamet tahtının ululardan ulu Sultanı Sensin. <span class="italik_E">“Yâ Sîn. Hikmetli Kur’ân’a andolsun.” “Nûn. Kalem ve ehl-i kalemin satırlara dizdikleri ve dizecekleri şeyler hakkı için.” “Kâf. Şanlı şerefli Kur’ân hakkı için.” “Sâd. Bu şanlı şerefli Kur’ân hakkı için. Kâfirler bu Kur’ân’ı onda şüpheye yer verecek bir taraf olduğundan değil, ama asıl kendileri Allah’a karşı kibir ve muhalefet taşıdıkları için inkâr ediyorlar.”</span> </p>
			<p class="a_Paragraf">Senin nurun uzak değildir Allahım! Merhametin de ihsan sahiplerine pek yakındır. O merhametinin tamamına, hakikatine, esrarına ve içindeki gizli hazinelere sığınıyor ve Senden zilletsiz izzet, fakirliği olmayan zenginlik, kedersiz üns ve ünsiyet, korkusuz emniyet diliyoruz. Mîsak-ı evvelde Senin kabza-ı tasarrufunda nasıl idiysek, kulluğumuzda da bizi öyle tevhide ulaştır.</p>
			<p class="a_Paragraf">Rabbim! Bize düşmanlık besleyenleri bertaraf et. Onları yerlerinden ayrılamaz hâle getir, getir ki yerlerinden kımıldayamasınlar ve gelip bize ulaşamasınlar. <span class="italik_E">“Eğer dileseydik gözlerini dümdüz, silme kör ederdik. O zaman yola dökülüp dururlardı. Fakat o takdirde nasıl görebilirlerdi? Eğer dileseydik oldukları yerde, hemen baş üstü, mahiyetlerini değiştirir, çirkin mi çirkin, tersyüz ederdik. Artık ne ileriye devam edebilir, ne de geriye dönüş yapabilirlerdi” “Tâ Hâ” “Yâ Sîn”</span> Yüzleri berbat olsun, yerlerde sürünsün. Yüzleri berbat olsun, yerlerde sürünsün. Yüzleri berbat olsun, yerlerde sürünsün. <span class="italik_E">“Bütün yüzler, hayatın ve hâkimiyetin tam mânasıyla sahibi olan Hayy u Kayyum’a baş eğmiştir.”</span> Allahım! Hakkımızda kötülük planlayanlara öyle büyük meşgaleler ver ki, bizimle uğraşamaz hâle gelsinler. Öyle bela ve musibetlere uğrat ki onları, gelip bizden medet istesinler. </p>
			<p class="a_Paragraf">Ey korku içinde yaşayan kulların sığınağı, zalimlerin tasallutundan beni koru. Arşı ayakta tutan, darbesi müthiş olan, vahşileri hapseden Allahım! Bu kuluna zulmetmek isteyenleri hapset. Ey her zaman gâlip olan Rabbim! Galebe etmek isteyenlere karşı beni de gâlip eyle. <span class="italik_E">“Allah, o kâfirleri, elleri boş olarak, kin ve öfkeleriyle geri çevirdi. Müminlerin savaşmasına hacet bırakmadı. Herkes anladı ki, Allah pek kuvvetlidir, mutlak galiptir.” “Zulüm yüklenerek gelen, gerçekten perişan olmuştur.” “Onlar sağır, dilsiz ve kördürler. Bundan ötürü akıllarını kullanıp gerçeği anlayamazlar.”</span> (O düşmanlık besleyenler) duyamaz, göremez, konuşamaz, hareket edemez, karar veremez, bakamaz, konuşamaz, tefekkür ve tedebbürde bulunamaz ve hadlerini aşamazlar (aşamasınlar). ”<span class="italik_E">Hem önlerinden hem arkalarından bir set yaparak, öylesine çepeçevre sardık ki, artık hiç göremez onlar.” “Eğer dileseydik oldukları yerde, hemen baş üstü, mahiyetlerini değiştirir, çirkin mi çirkin, tersyüz ederdik. Artık ne ileriye devam edebilir, ne de geriye dönüş yapabilirlerdi.” “Onların hakkından gelmek için Allah sana yeter. O hakkıyla işitir ve bilir.”</span> <span class="italik_E">“Bismillahirrahmanirrahîm”</span> hakkı için (dualarımıza icabet buyur Allahım!) Allahım! Câmiiyyetin biricik sembolü, Hak ve hakikatin bülendâvaz dellalı, varlık âleminin en hayırlısı Hazreti Muhammed Mustafa’ya salât ü selâmların en faziletlisi ile salât ve selâm eyle. “Allah bize yeter. O ne güzel vekildir!<span class="ayet_kaynaklari_E _idGenCharOverride-1">(7 defa)</span>” Allah’ın ismiyle yüceldim, “Kâf Hâ Yâ Ayn Sâd” hürmetine Hakk’ın kifayetiyle serfiraz oldum; <span class="italik_E">“Hâ Mîm. Ayn Sîn Kâf”</span> hürmetine mazhar-ı himaye kılındım. <span class="italik_E">“Dini olduğu gibi, bu azabı da böyle inkâr edenler, onun tepelerine ineceğini, o ateşin yüzlerini ve sırtlarını yalamasını önleyemeyeceklerini, kendilerine yardım edecek hiç kimsenin bulunmayacağını bir bilselerdi! Onların beklentilerinin hilafına, o ateş öyle apansız gelecek ki, kendileri birden donakalacaklar. Artık ne onu geri çevirecek güçleri olacak, ne de kendilerine süre verilecek!</span><span class="ayet_kaynaklari_E _idGenCharOverride-1">(3 defa)</span><span class="italik_E">”</span> Ey herkes için selâmet kaynağı ve güzellerden güzel isimlerinden biri de Selâm olan Rabbim! Beni ve benimle beraber olanları da selâmette eyle! Zaten ben de arzın dibinden arşın müntehasına kadar, yegâne Rabbimin sıyanetine sığınırım. <span class="italik_E">“Hiç şüphe yok ki o zikri, Kur’ân’ı Biz indirdik, onu koruyacak olan da Biziz.” “O insanın önünde ve ardında devamlı surette nöbetleşerek görevlendirilen melekler vardır. Bunlar, Allah’ın emrinden ötürü, onu koruyup kollarlar.”</span> Ey Hafîz ismiyle kullarını koruyup kollayan Rabbim, beni ve beraberimdekileri de koruyup kolla.</p>
			<p class="a_Paragraf">Allahım! Gizli lütufların, ince icraatların ve eşsiz hıfz u sıyanetine sığınıyoruz. Bizleri de korumana al. Nebiy-yi Ekrem’in Hazreti Muhammed’i <span class="_aleyhisselam-_E _idGenCharOverride-1">(aleyhissalâtü vesselâm)</span> bize şefaatçi eyle. Efendimiz’e, tertemiz ehline, güzellerden güzel ashâbına salât ve selâm eyle, ey şefkatine hudut olmayan merhametliler merhametlisi Rabbim! Bizi de fazlınla dünyada şerlilerin şerrinden, âhirette de Cehennem azabından koru.</p>
			<p class="Baslik_2" id="_idParaDest-190"><span class="bold_E">İmam Şâzilî Hazretlerinin <br/>Hizbü’l-İhfâ Duası</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Allahım! Senin kadîm ve kâmil nuruna büründüm. Sağlam ve kuşatıcı kalesine sığındım. Bana hücum edenlere de Senin kahreden gücünle mukabelede bulundum. Ey işlerinde galip, yarattıkları üzerinde Kayyum olan ve kul ile kalbi arasına giren Rabbim! <span class="italik_E">“Benimle şeytan ve fitlemelerinin ve yarattıkların içinde kendilerine güç yetiremeyecek olduklarımın arasına da gir.</span><span class="ayet_kaynaklari_E _idGenCharOverride-1">(3 defa)</span><span class="italik_E">”</span> Allahım! Kötülük düşünen o düşmanların dillerini üzerimden çek, ellerine ve ayaklarına zincir, kalblerine de gem vur. Benimle onlar arasına azametinin nurundan bir set çek. Aramıza kuvvetinden bir örtü ger. Saltanatın tahtındaki ordulardan birini de onlarla benim arama koy. Şüphesiz Sen Hayy, Kâdir, Muktedir ve Kahharsın.</p>
			<p class="a_Paragraf">Allahım! İşi gücü kötülük ve zulüm olan kimselerin gözlerini üzerimden çek; çek ki, onların endişesiyle yaşamaktan kurtulayım. <span class="italik_E">“Bulutların şimşeğinin parıltısı neredeyse gözleri alıverecek. Allah gece ile gündüzü birbirine çeviriyor, geceyi gündüze, gündüzü geceye dönüştürüyor. Sürelerini uzatıp kısaltıyor. Elbette bunda görebilenler için alınacak bir ders vardır.”</span> Bismillah. <span class="italik_E">“Kâf Hâ Yâ Ayn Sâd”</span> Bismillah. <span class="italik_E">“Hâ Mîm. Ayn Sîn Kâf” “Dünya hayatı şuna benzer: Gökten yağmur indiririz, onun sayesinde yeryüzünde bitkiler yeşerip gürleşir, çok geçmeden kurur, rüzgârın savurduğu çerçöp hâline gelir.” “Allah’tır gerçek İlah! O’ndan başka yoktur ilah. Görünmeyen ve görünen her şeyi bilir. O Rahman’dır, Rahîm’dir.” “Onları, yaklaşan müthiş güne karşı uyar! Yürekler ağza gelir, yutkunur da yutkunurlar. O zalim kâfirlerin ne dostları, ne de sözüne itibar edilir şefaatçileri olabilir.” “İşte o zaman, her insan hazırladığını, ortaya ne koyduğunu anlayacaktır. Gündüzün sinip gizlenen yıldızlara, dolaşıp dolaşıp yuvalarına, yörüngelerine giren gezegenlere, geçmeye başladığı zaman geceye, nefes almaya başladığı zaman sabaha andolsun.” “Sâd. Bu şanlı şerefli Kur’ân hakkı için. Kâfirler bu Kur’ân’ı onda şüpheye yer verecek bir taraf olduğundan değil, ama asıl kendileri Allah’a karşı kibir ve muhalefet taşıdıkları için inkâr ediyorlar.”</span> “Yüzleri berbat olsun, yerlerde sürünsünler. <span class="ayet_kaynaklari_E _idGenCharOverride-1">(3 defa)</span>” Gözleri görmez olsun. Dilleri lâl kesilsin. Hayırları önlerinde, şerleri ayaklarının altında ve Süleyman mührü omuzlarının arasında; duyamasın, göremesin ve konuşamasınlar. Rabbim! <span class="italik_E">“Kâf Hâ Yâ Ayn Sâd” </span>hakkı için dualarımızı kabul buyur. <span class="italik_E">“Onların hakkından gelmek için Allah sana yeter. O hakkıyla işitir ve bilir. </span><span class="ayet_kaynaklari_E _idGenCharOverride-1">(3 defa)</span><span class="italik_E">”</span> <span class="italik_E">“Benim Mevlâm, o kitabı indiren Allah’tır ve O, bütün salih kullarını korur, gözetir. </span><span class="ayet_kaynaklari_E _idGenCharOverride-1">(3 defa)</span><span class="italik_E">”</span> <span class="italik_E">“Allah bana yeter. O’ndan başka ilah yoktur. Ben yalnız O’na dayanırım. Çünkü O, büyük Arş’ın, muazzam hükümranlığın sahibidir.</span><span class="ayet_kaynaklari_E _idGenCharOverride-1"> (7 defa)</span><span class="italik_E">”</span> <span class="italik_E">“O, Levh-i Mahfuz’da olan pek şerefli bir Kur’ân’dır.”</span> Allahım! Üstümden, altımdan, sağımdan, solumdan, arkamdan, önümden, zâhirimden, bâtınımdan, bazı uzuv ve latifelerimden yahut hepsinden gelebilecek sıkıntı ve tehlikelerden beni muhafaza buyur. Benimle Senin arana hiçbir şeyin girmesine de müsaade etme. “Ya Allah! <span class="ayet_kaynaklari_E _idGenCharOverride-1">(3 defa)</span>” Gerçek güç ve kuvvet sahibi sadece Allah’tır. Salât ü selâm Zât-ı Mukaddese-i Nebeviyye Efendimiz’e, tertemiz, dupduru ehline, kerîm ve ebrâr ashâbına olsun. Âmin!</p>
			<p class="Baslik_2" id="_idParaDest-191"><span class="bold_E">İmam Şâzilî Hazretlerinin <br/>Hizbü’l-Hucub Duası</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Allahım! Senin arşının latîf perdelerinden akseden nurun parıltılarıyla düşmanlık besleyenlerin şerlerinden gizlendim. Komploculardan ceberûtunun nüfûzuna saklandım. Sulta ve yetki sahiplerinin kaba kuvvetinden de yine Senin havl ve kuvvetine sığındım. Bütün şeytanlardan Senin nihayetsiz Kayyûmiyet ve ebediyetine iltica ettim. Bütün kaygı ve kederlerden de Senin sırlı inayetinle kurtuldum. Ey Arş’ı taşımaktan aciz olan Hamele-i Arşı’nı Kendi gerçek güç ve kuvvetiyle destekleyip onlara Arş’ı taşıtan, yakalayıp derdest etmesi ani ve güçlü olan ve vahşî ruhları etkisiz hâle getiren Allahım! Bana zulmedenleri ve galebe etmek isteyenleri de etkisiz hâle getir. <span class="italik_E">“Allah, ‘Ben ve elçilerim elbette galip geliriz.’ diye hükmetmiştir. Şüphesiz ki Allah çok kuvvetlidir, mutlak galiptir.”</span></p>
			<p class="a_Paragraf">Allahım! Zâtının Sırrı ve Sırrının Zâtı için Sana yalvarıyorum, ki O Sensin, Sen de O’sun; Senden gayrı ilah yoktur. Rabbime ve ona inandığım için bana düşmanlık besleyenlerin ve bütün yaratıkların şerrinden, milyonlar “Lâ havle velâ kuvvete illa billah” ile, Allah’ın arşına, arşının nuruna ve bütün isimlerine sığınıyorum. Varlığıma, dinime, ehlime, emvâl ve evlâdıma ve Rabbimin bana ihsan ettiği her şeye, O mukaddes, münezzeh ve erişilmez olan Rabbimin semâvât ve arzın dört bir yanına vurmuş olduğu mührünü vuruyorum. <span class="italik_E">“Allah bize yeter. O ne güzel vekildir!</span><span class="ayet_kaynaklari_E _idGenCharOverride-1">(3 defa)</span><span class="italik_E">”</span> Salât ü selâm Peygamber Efendimiz Hazreti Muhammed’e, tertemiz, dupduru ehline, kerem ve iyiliğe kilitlenmiş ashâb-ı güzînine olsun. Âmin!</p>
			<p class="Baslik_2" id="_idParaDest-192"><span class="bold_E">İmam Şâzilî Hazretlerinin <br/>Hizbü’l-Hıfz Duası</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Allahım! Kitab-ı Mübîninde “O, öyle bir kitaptır ki bâtıl ona ne önünden, ne ardından, hiçbir taraftan yol bulamaz. O Hakîm ve Hamîd tarafından indirilmiştir.” buyuruyorsun. Düşmanlık besleyenlerin hepsinin önümüzden, arkamızdan, sağımızdan ve solumuzdan verebilecekleri bütün zararlardan ömrümüz oldukça bizleri de muhafaza buyur ve Kitab-ı Azîz’ini koruduğun gibi bizim dinimizi/diyanetimizi de koru. <span class="italik_E">“Hiç şüphe yok ki o zikri, Kur’ân’ı Biz indirdik, onu koruyacak olan da Biz’iz.” </span>diye ferman eden Sensin. Düşmanlık besleyenlerin hepsinin önümüzden, arkamızdan, sağımızdan ve solumuzdan verebilecekleri bütün zararlardan ömrümüz olduğu müddetçe bizleri de muhafaza buyur ve Zikr’ini koruduğun gibi bizim dinimizi de koru. <span class="italik_E">“Semayı her türlü şeytandan koruduk.” </span>beyanı da Senindir. Düşmanlık besleyenlerin hepsinin önümüzden, arkamızdan, sağımızdan ve solumuzdan verebilecekleri bütün zararlardan ömür bahşettiğin müddetçe bizleri de muhafaza buyur ve semayı koruduğun gibi bizim dinimizi de sıyanet buyur. <span class="italik_E">“O cinleri (şeytanları) (Süleyman aleyhisselâmın emrinden çıkmamaları için) gözetim altında tutardık.”</span> buyuruyorsun. Düşmanlık besleyenlerin hepsinin önümüzden, arkamızdan, sağımızdan ve solumuzdan verebilecekleri bütün zararlardan ömür verdiğin müddetçe bizleri de muhafaza buyur ve kendisine farklı bir fehm ve anlayış lutfettiğin ve cinleri musahhar kıldığın (Süleyman) kulunu koruduğun gibi bizi de her zaman hıfzın altında tut.</p>
			<p class="a_Paragraf">Allahım! Yüce Kitabında, <span class="italik_E">“Göğü de dengesini kaybetmekten korunmuş bir tavan durumunda yarattık.”</span> buyuruyorsun. O tavanı koruduğun gibi bizim dinimizi de koru. Yine yüce Kitab’ında, <span class="italik_E">“Gökleri ve yeri koruyup gözetmek O’na ağır gelmez, O öyle ulu, öyle büyüktür.”</span> ferman ediyorsun. Düşmanlık besleyenlerin hepsinin önümüzden, arkamızdan, sağımızdan ve solumuzdan verebilecekleri bütün zararlardan ömür verdiğin müddetçe bizleri de muhafaza buyur ve semavât u zemîni koruduğun gibi bizim dinimizi de koru. <span class="italik_E">“O kullarının üstünde de tek hâkimdir. O üzerinize, hareketlerinizi kaydeden hafaza meleklerini gönderir.”</span> fermanı da Senindir. Düşmanlık besleyenlerin hepsinin önümüzden, arkamızdan, sağımızdan ve solumuzdan verebilecekleri bütün zararlardan yaşadığımız müddetçe bizleri de muhafaza buyur ve sıyanetin altına aldığın kullarının içine bizi de dâhil eyle. Kelâm-ı Kadîminde <span class="italik_E">“Biz dünya semasını kandillerle, yıldızlarla süsledik, bozulup yıkılmaktan koruduk. İşte bu Azîz ve Alîm (üstün kudret sahibi, her şeyi en mükemmel tarzda bilen) Allah’ın takdiridir.” </span>buyuruyorsun. Düşmanlık besleyenlerin hepsinin önümüzden, arkamızdan, sağımızdan ve solumuzdan verebilecekleri bütün zararlardan hayatta olduğumuz sürece bizleri de muhafaza buyur ve semayı koruduğun gibi bizi de koruyup kolla.</p>
			<p class="a_Paragraf">Allahım! Senin nurlu beyanlarından biri de, <span class="italik_E">“Hayır hayır, Kur’ân onların iddia ettikleri gibi beşer sözü değildir. O, Levh-i Mahfuz’da olan pek şerefli bir Kur’ân’dır.”</span> âyet-i celîlesidir. Düşmanlık besleyenlerin hepsinin önümüzden, arkamızdan, sağımızdan ve solumuzdan verebilecekleri bütün zararlardan ömür verdiğin müddetçe bizleri de muhafaza buyur ve Levh-i Mahfuz’u hıfz u sıyanetine aldığın gibi bizi de al. Yine, <span class="italik_E">“O insanın önünde ve ardında devamlı suretle nöbetleşerek görevlendirilen melekler vardır. Bunlar, Allah’ın emrinden ötürü, onu koruyup kollarlar.”</span> ferman ediyorsun. Düşmanlık besleyenlerin hepsinin önümüzden, arkamızdan, sağımızdan ve solumuzdan verebilecekleri bütün zararlardan ömür verdiğin müddetçe bizleri de muhafaza buyur ve koruman altındaki kulların zümresine bizleri de kat.</p>
			<p class="a_Paragraf">Allahım! Ben de kulun ve elçin Yakub <span class="_aleyhisselam-_E _idGenCharOverride-1">(aleyhisselâm)</span> gibi, <span class="italik_E">“En iyi koruyan Allah’tır ve O, merhametlilerin en merhametlisidir.” </span>kudsî hakikatini ikrar ediyor ve Senin himayeni diliyorum. Ya Rab! Komplocuların komplolarından bizi her zaman koru ve <span class="italik_E">“Artık ben işimi Allah’a bırakıyorum. Çünkü Allah kullarını pek iyi görmektedir.”</span> diye yalvaran (Mûsa) kulunu himayene aldığın gibi bizim dinimizi de al. Bizi koruyup kolla ve muhafaza et. Sıyanetine al. Gözetimin altında bulundur. Kilâetini üzerimizden eksik etme.</p>
			<p class="a_Paragraf">(Allahım! Müsaadenle düşmanlık besleyen(ler)e seslenmek istiyorum.) Ey bizim için kötülük murad eden, başımıza çorap örmek isteyen, arkamızdan tuzak kuran, <span class="italik_E">“Ben Rahman’a sığındım senden. Eğer Allah’tan korkup haramdan sakınan bir kimse isen çekil yanımdan.”</span> <span class="italik_E">“Beni taşlayıp öldürmenizden, benim de sizin de Rabbiniz olan Allah’a sığınıyorum.” “Kesin sesinizi, sakın bir daha Bana bir şey söylemeye kalkışmayın.”</span> Rabbimin sem’ ve basarıyla sizin kulak ve gözlerinizin şerrinden korundum. Rabbim sizinle benim arama girdi ve ben O’nun kuvvetiyle size galebe ettim. Nebîlerin <span class="_aleyhisselam-_E _idGenCharOverride-1">(alâ nebiyyina ve aleyhimüsselâm)</span>, firavunların zorbalıklarından, Rabbilerine sığındıkları nübüvvet ve eman sırrıyla ben de Rabbime sığınıyorum. Nitekim Rabbileri de onları setretmiş ve korumuştu. Cebrâîl <span class="_aleyhisselam-_E _idGenCharOverride-1">(aleyhisselâm)</span> bizim sağımızda, Mîkâîl <span class="_aleyhisselam-_E _idGenCharOverride-1">(aleyhisselâm)</span> solumuzda ve Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span> her zaman önümüzdedir. Hazreti Allah bizi gölgesi altında tutar ve koruyup kollar. Şerrinize mâni olur. Bizi de size mukabelede bulunmaktan muhafaza eder. O’nun ilmi hiç şüphesiz bizi de, sizi de ihata eder ve O sizi de bizi de her zaman görür.</p>
			<p class="a_Paragraf">Ey yardım edenlerin en hayırlısı, kudret sahiplerinin en kerîmi, kendisine yalvarılanların en hayırlısı, icabet edenlerin en üstünü, dilenenlere en cömert davranan, verdiğinde en fazla veren, en çok bağışlayan merhametliler merhametlisi Allahım! Cinlerden ya da insanlardan her kim bize tuzak kurmak, zarar vermek ya da başımıza bir çorap örmek için uğraşırsa, Senden bu kirli düşünceleri onların sinelerinden söküp atmanı, kalblerine mühür vurmanı, kulaklarını sağır hâle getirmeni, gözlerine perde çekmeni, dillerini susturmanı, ellerini bağlamanı, gayzlarıyla beraber onları helak etmeni, tuzaklarını geri çevirmeni, gerdanlığın boynu sarması ve pişkin tuğladan yapılan taşların fil ashâbının başlarını delip geçmesi gibi, kötülükleriyle onları kuşatmanı ve çevirdikleri dolapları başlarına dolamanı diliyoruz.</p>
			<p class="a_Paragraf">Hakkımızda kötülük düşünenleri, “Hasbiyallahu ve ni’me’l-vekîl”, <span class="italik_E">“Kâf Hâ Yâ Ayn Sâd”, “Hâ Mîm. Ayn Sîn Kâf”</span> ve kendisi için fenâ asla söz konusu olmayıp her zaman Hayy olan Allah’a tevekkül ile bertaraf ederiz. <span class="italik_E">“Vekil olarak Allah yeter.” “Ve O, merhametlilerin en merhametlisidir.”</span> Yine onları Seb’u’l-Mesânî ve Kur’ân-ı Azîm’e sığınarak savarız. <span class="italik_E">“Şayet Allah bana bir musibet verirse bunlar o musibeti giderebilirler mi? Yahut bana rahmet ve nimet vermek isterse o rahmeti engelleyebilirler mi? Şu hâlde sen şöyle de: Allah bana kâfidir. Güvenecek yer arayanlar da, yalnız O’na dayanıp güvensinler.”</span> <span class="italik_E">“Allah bana yeter. O’ndan başka ilah yoktur. Ben yalnız O’na dayanırım. Çünkü O, büyük Arş’ın, muazzam hükümranlığın sahibidir.”</span> Salât ü selâm Peygamber Efendimiz Hazreti Muhammed’e, tertemiz aile fertlerine, kerem ve iyiliğe kilitlenmiş ashâbına olsun. Âmin, birahmetike ya Erhamerrâhimîn!</p>
			<p class="Baslik_2" id="_idParaDest-193"><span class="bold_E">İmam Şâzilî Hazretlerinin <br/>Hizbü’n-Nasr Duası</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Allahım! Senin kahreden güç ve kuvvetine, süratle yetişen yardım ve nusretine, çizdiğin sınırların aşılması karşısındaki mukaddes gayretine ve talep edenleri içine aldığın himayene sığınıyoruz.</p>
			<p class="a_Paragraf">Allahım! Her şeyi işiten, her nidaya icabet eden, her şeye her şeyden daha yakın olan, fermanlarını süratle gerçekleştiren, intikam ve kahrı şiddetli, derdest edip yakalaması çabuk ve güçlü olan yalnız Sensin. Zorbaların kaba kuvvetleri Senin takdirini asla engelleyemez ve ister kral, ister kisra, isterse zulme saplanmış başka herhangi bir zorba olsun, o mütemerritlerden hiçbirinin helaki Sana katiyen ağır gelmez. Rabbimiz! Bize tuzak hazırlayanları, arkamızdan düzen kuran komplocuları, bize çukur kazmak ya da başka bir yolla bizi aldatmak isteyen art niyetli insanları Sana havale ediyoruz. Tuzaklarını kendi başlarına dola, onları kazdıkları çukurlara düşür ve attıkları ağlara kendi ayaklarını bağla.</p>
			<p class="a_Paragraf">Allahım! <span class="italik_E">“Kâf Hâ Yâ Ayn Sâd”</span> hakkı için, düşmanlık besleyenlerin art niyetlerinden bizi muhafaza buyur. Onları gerisin geriye döndür. Hepsi Senin sevdiklerine feda olsun. Gazabını acilen onlara musallat eyle. Allahım! Birliklerini boz. Allahım! Topluluklarını parça parça et. Allahım! Kılıçlarını körelt (mühimmatlarını kullanılamaz hâle getir) ve sayılarını azalt. Allahım! Başlarına musibet yağdır. Allahım! Üzerlerine azabını gönder. Allahım! Onları hilm ve lütuf sahandan çıkar, onlara verdiğin süreyi sonlandır, ellerini boyunlarına bağla ve kalplerine rapteyle. Bizim için planladıkları kirli emellerine ulaşmalarına müsaade etme. Allahım! Geçmiş dönemlerde peygamberlerine ve diğer dostlarına yardım ederken yaptığın gibi, bugün de bize yardım et ve bu çaresiz kullarına düşmanlık besleyenleri paramparça eyle. Sana düşmanlık edenlere karşı sevdiklerini tutup kaldırdığın gibi bizi de tutup kaldır. Allahım! Düşmanca tavır sergileyenlere, Senin kapının kıtmirlerine zarar verebilecekleri güç ve kuvveti verme ve onları o konumlara getirme. Günahlarımızdan dolayı onları bize musallat etme Allahım!</p>
			<p class="a_Paragraf"><span class="italik_E">“Hâ Mîm”</span> İş tamam olmuş ve Hakk’ın nusreti gelip bizi bulmuştur. Daha bize hiçbir şey yapamazlar. <span class="italik_E">“Hâ Mîm. Ayn Sîn Kâf”</span> bizi korktuklarımızdan masûn ve mahfuz eyler.</p>
			<p class="a_Paragraf">Allahım! Bizi kötülüklerden ve belalara dûçâr olmaktan sıyanet buyur. Reca duygularımızı dirilt ve umduklarımızın üstünde sürprizlerinle bizi sevindir. “Ya Hû! <span class="ayet_kaynaklari_E _idGenCharOverride-1">(3 defa)</span>” İmdadımıza âcilen, âcilen, âcilen yetiş ya Rabbî! Dileklerimize icabet buyur, icabet buyur, icabet buyur ya Rabbî! Ey Nuh’un <span class="_aleyhisselam-_E _idGenCharOverride-1">(aleyhisselâm)</span>, kavmi hakkındaki duasına icabet eden, düşmanlarına karşı İbrahim’e <span class="_aleyhisselam-_E _idGenCharOverride-1">(aleyhisselâm)</span> yardımda bulunan, Hazreti Yusuf’u babası Yakub Peygamber’e kavuşturan, Hazreti Eyyûb’a dokunan zararı kaldıran, Zekeriya’nın <span class="_aleyhisselam-_E _idGenCharOverride-1">(aleyhisselâm)</span> duasına kabul mührü vuran, Yunus ibn Metta’ın <span class="_aleyhisselam-_E _idGenCharOverride-1">(aleyhisselâm)</span> tesbihini makbul sayan Rabbim! Dualarına icabet ettiğin bu peygamberân-ı izam hürmetine bizim dualarımızı da kabul eyle. İstediklerimizi bize lutfet. Mümin kullarına yapmış olduğun vaad-i Sübhanîyi bizim için de gerçekleştir. <span class="italik_E">“Ya Rabbî! Sensin İlah, Senden başka yoktur ilah. Sübhansın, bütün noksanlardan münezzehsin, Yücesin. Doğrusu kendime zulmettim, yazık ettim. Affını bekliyorum Rabbim!”</span> Sonsuz izzetine yemin olsun ki Allahım, sen gerçekleştirmezsen hiçbir emelimiz gerçekleşmez ve yüce hakkın için ya Rab, sen nasip etmezsen, biz recalarımızda hep haybet yaşarız.</p>
			<p class="a_Paragraf">Eğer yakınlarımızın gayret ve yardımı yavaş ve uzak olursa,</p>
			<p class="a_Paragraf">Biliriz ki, Allah’ın gayreti ve bize olan yardımı hızlı ve çok yakındır;</p>
			<p class="a_Paragraf">Ey Rabbimin gayreti, ey gayretullah, çabuk yetiş imdadımıza, </p>
			<p class="a_Paragraf">Ey Rabbimin gayreti, yetiş ki çözülsün ukdeler bir bir. </p>
			<p class="a_Paragraf">Düşmanlar saldırganlaştı, cevr ü cefaları arttıkça arttı; biz de koruyup kollayan Rabbimize sığındık. <span class="italik_E">“Dost olarak Allah yeter, yardımcı olarak da Allah yeter. </span><span class="ayet_kaynaklari_E _idGenCharOverride-1">(10 defa)</span><span class="italik_E">”</span> <span class="italik_E">“Allah bize yeter. O ne güzel vekildir!</span> <span class="ayet_kaynaklari_E _idGenCharOverride-1">(7 defa)</span>” “Gerçek güç ve kuvvet sahibi sadece Allah’tır. <span class="ayet_kaynaklari_E _idGenCharOverride-1">(3 defa)</span>” <span class="italik_E">“Bütün milletler içinden Nûh’a selâm olsun!” </span>Allahım! Dileklerimize icabet buyur. Amîn! Amîn! Amîn, ey sevdiği kullarını yardımsız bırakmayan Muîn! Nebîler Serveri Efendimiz’e ve bütün âl ü ashâbına salât eyle ve o salavât hürmetine dualarımıza kabul mührü vur.</p>
			<p class="a_Paragraf">Allahım! Düşmanlık yapanların sayılarını en iyi Sen bilirsin. Onların birliklerini boz ve hiçbirini yeryüzünde bırakma. Bâkî ve sermedî olan yalnız Sensin. <span class="italik_E">“Onlar bir tuzak kurdular, ama tuzaklarına karşı Biz de tuzak kurduk, kendileri farkında olmadan onların tuzaklarını bozduk, onların planlarını altüst ettik. Bak işte onların tuzaklarının âkıbeti nasıl oldu! Biz onları da kendilerine uyan toplumlarını da imha ettik! İşte onların, zulümleri sebebiyle ıssız kalmış, çökmüş evleri...” “Şimdi onlardan geri kalan bir şey görebilir misin?” “Şehrin altı üstüne gelmiş, ıpıssız yatıyordu.” “Âlemlerin Rabbi Allah’a hamd olsun ki böylece, zulmedip duran o gürûhun arkası kesildi.” </span>Salât ü selâm Efendimiz Hazreti Muhammed’in, tertemiz ehl-i beytinin, kerem sahibi ashâbının ve bütün enbiya ve mürselînin üzerine olsun. Hamd sadece ve sadece Âlemlerin Rabbi Allah’a mahsustur. </p>
			<p class="Siirler_E">Güven ve itimadım Sanadır ey celâl sahibi,<br/>Hâl-i pürmelâlimi ve maksudumu Sen bilirsin;<br/>O şer düşünenleri her işlerinde hüsrana uğrat,<br/>Sen dilersen onları bir an önce mahvedersin.<br/>Kutup ve bütün ebdâl kulların hürmetine,<br/>Ricâlü’l-gayb yanındaki korunan sur,<br/>Ve kahreden isimlerin hürmetine, <br/>Rabbim, Sen de silleni bu zalimlere vur. </p>
			<p class="yildiz">***</p>
			<p class="Siirler_E">Bu Hizbü’n-Nasr’ın nice üstün sırları vardır,<br/>Rahman’ın nice gizli lütufları olduğu gibi;<br/>Mevlâmız, bizim dualarımıza icabet vaad etmiştir,<br/>Öyleyse, Rabb-i Rahîm’den istememek de ne ki!</p>
			<p class="Baslik_2" id="_idParaDest-194"><span class="bold_E">İmam Şâzilî Hazretlerinin Hizbü’l-Hars Duası</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">İlahî! Bu aciz bendeni emniyet ve hıfz u sıyanet seralarına al. Bu kuluna da heybet ridası giydir. Vakar tahtına oturt. Başına güzellik ve iyilik tacı koy. Üzerine izzet sancağı yay. Bâtınını haşyet ve şefkat, zâhirini de vakar ve heybet ile süslendir. Merede-i şeyâtîne, inatçı cebâbireye ve nefs-i emmareye galip gelebilecek güç lütfet. Ey merhameti sonsuz Rabbim, bu kulunu muhafaza buyur ve söz ve amellerinde te’yîdini üzerinden eksik eyleme!</p>
			<p class="Baslik_2" id="_idParaDest-195"><span class="bold_E">İmam Şâzilî Hazretlerinin Bir Hizbi</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Allah’ın ismiyle yüceldim. <span class="italik_E">“Kâf Hâ Yâ Ayn Sâd”</span> ile yetindim; <span class="italik_E">“Hâ Mîm. Ayn Sîn Kâf”</span>’a sığındım.</p>
			<p class="a_Paragraf"><span class="italik_E">“Dini olduğu gibi, bu azabı da böyle inkâr edenler, onun tepelerine ineceğini, o ateşin yüzlerini ve sırtlarını yalamasını önleyemeyeceklerini, kendilerine yardım edecek hiç kimsenin bulunmayacağını bir bilselerdi!” </span></p>
			<p class="a_Paragraf">Dâimî, ebedî ve sermedî olan bir tek benim Rabbim Allah’tır. Ey bütün kusurlardan münezzeh olan ve yarattıklarına hep esenlikler bahşeden Allahım! Bana ve benimle beraber olanlara da her zaman esenlikler lutfet. Arzın derinliklerinden tâ arşın enginliklerine kadar Senin himayene iltica ediyorum. <span class="italik_E">“Hiç şüphe yok ki o zikri, Kur’ân’ı Biz indirdik, onu koruyacak olan da Biz’iz.”</span> <span class="italik_E">“O insanın önünde ve ardında devamlı surette nöbetleşerek görevlendirilen melekler vardır. Bunlar, Allah’ın emrinden ötürü, onu koruyup kollarlar.”</span> “Ya Hafîz!<span class="ayet_kaynaklari_E _idGenCharOverride-1">(3)</span>” Beni ve benimle beraber bulunan bu kullarını da muhafaza et.</p>
			<p class="a_Paragraf">Ey merhameti bütün merhametlerin ötesinde olan Rabbim! Sürpriz lütufların hürmetine, icraat-ı Sübhaniyende her zaman gözettiğin affedecilik ve cömertlik hürmetine, koruyup kollama hususunda sergilediğin güzellikler hürmetine bizi sıyanet seralarına al. Efendimiz Hazreti Muhammed’i <span class="_aleyhisselam-_E _idGenCharOverride-1">(aleyhissalâtü vesselâm)</span> hakkımızda şefaatçi kıl! Fazl u ihsanlarınla bizi dünyada ve âhirette her türlü şerden emin eyle!</p>
			<p class="Baslik_2" id="_idParaDest-196"><span class="bold_E">İmam Şâzilî Hazretlerinin <br/>Hizbü’ş-Şekva Duası</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Allahım! Yakarışımızın başında, sevip hoşnut olacağın şekilde Sana, en bereketli, en mübarek, en kutlu, en çok hamd ü senalarla hamd ediyor, Seyyidü’l-âlemîn ve Fahru’l-müslimîn Efendimiz Hazreti Muhammed Mustafa’yı Senin rahmet, bereket ve selâmınla bir kere daha anıyoruz: “Esselâmü aleyke eyyühe’n-Nebiyyü ve rahmetullahi ve berekâtühû.” Allahım! Seyyidina Hazreti İbrahim ve ehline salât ü selâmda bulunduğun gibi Efendimiz Hazreti Muhammed’e ve âline de salât ü selâm et. Hazreti İbrahim ve ailesine bereket ihsan ettiğin gibi, Efendimiz Hazreti Muhammed ve aile fertlerine de bereket ihsan eyle. Şüphesiz Sen, her bakımdan hamde layık ve şanı yüce olansın. <span class="italik_E">“Ey bizim Kerîm Rabbimiz! Yaptığımız bu işi kabul buyur bizden!”</span></p>
			<p class="a_Paragraf">Allahım! Güçsüzlüğümü, zaafımı ve insanlar nazarında hakir görülmemi Sana şikâyet ediyorum. Sen Erhamürrâhimînsin; bütün çaresizlerin Rabbi de, bu çaresiz kulunun Rabbi de Sensin. Beni kime bırakıyorsun? Kötü sözlü, kötü yüzlü uzak kimselere mi, yoksa işime müdahil düşmana mı? Eğer bana karşı gazabın yoksa, çektiğim mihnetlere, belalara hiç aldırmam. Ancak afiyetin arzu edilecek şekilde daha ferah-feza, daha geniştir. İlahî! Gazabına giriftar, yahut hoşnutsuzluğuna dûçâr olmaktan, Senin o zulmetleri parıl parıl parlatan dünya ve âhiret işlerinin medâr-ı salâhı Nur-u Vechine sığınırım. İlahî! Sen razı olana kadar Senin affını muntazırım. İlahî! Bütün havl ve kuvvet sadece Senin elindedir ve yalnız Senden gelir. Sana hamd ü senalar olsun.</p>
			<p class="a_Paragraf">Ey emellerimi lütf u kerem ve ihsanlarının güzelliğine bağladığım, gizli-açık her hâlimi gören ve âkıbetimin nasıl olacağını bilen Yüce Rabbim! İnişli-çıkışlı hallerimi ve dilimin, ihtiyaçlarıma tercüman olamayışını Sana şikâyet ediyorum. Yegâne Mâlikim Sen, yaptığım her işi neticeye erdirecek olan Rabbim de Sensin. Hiçbir hâlim Sana gizli kalmaz. Ne kadar gamım, kederim varsa hepsini görür, işitir ve bilirsin.</p>
			<p class="a_Paragraf">Rabbim! Giriftar olduğum musibetler büyüdü de büyüdü.. tasalarımın hadd ü hesabı yok.. gençliğim çoktan uçup gitti.. duygu ve düşüncelerim duruluğunu kaybetti.. kederler topyekün üzerime çullandı. Bir mükâfata mı mazhar olacağım yoksa bir mücazaata mı maruz kalacağım, onu da kestiremiyorum; ey dönüşümün Kendisine olacağı, içimden geçenleri de, dışıma aksedenleri de, arzularımı da, sonumun nasıl olacağını da bilen Rabbim!</p>
			<p class="a_Paragraf">Allahım! aciz ve zayıf düştüm.. çaresiz kaldım.. fikrim herc ü merce uğradı.. durumum iyice zora girdi.. hâlim kötüleştikçe kötüleşti.. hayalleriyle yaşadığım güzelliklerin gerçekleşme ihtimali düştükçe düştü.. hasretim büyüdükçe büyüdü.. âh u enînlerim semalara ulaştı.. sırlarım âşikâr oldu.. gözyaşlarım sel olup aktı...</p>
			<p class="a_Paragraf">Allahım! Sen benim tek sığınağımsın. Huzuruna gelebilmek için en büyük vesilem de yine Sensin, Senin rahmetindir; açığımı ve gizlimi bilen sadece Sen olduğun için acılarımı, ızdıraplarımı Sana arz ediyor, başımda dönüp duran felaketleri def ü ref’ etmeni diliyorum.</p>
			<p class="a_Paragraf">Ey kapısının tozu-toprağı gözlerimize sürme Sultanımız! Senin kapın bir ihtiyacı ve bir talebi olanlara her zaman açıktır ve Senin ihsanların muhtaç olanlara mutlaka ulaşır. Arz-ı hâl edilebilecek ve bir talepte bulunulabilecek en nihaî mercî de Sensin. Ey duyan, gören, olup biten her şeyi manzar-ı âlâdan temâşâ eden, arzın ve semanın, esmâ-i hüsnanın sahibi, isimleri kâinatın devam ve bekâsının vesilesi Yüce Rabbim! Senden, yaş akıttığım gözlerime, bitkin ve bîtap düşen bedenime, dermansız hâlime, sönüp gitmeye yüz tutmuş gençliğime merhamet etmeni diliyorum. Kapını döven herkese lebbeyk diyorsun; bize de lebbeyk de ya Rabbi!</p>
			<p class="a_Paragraf">Ey çaresizler çaresi! Başvuracağı çareler tükenmiş bu kulunun önündeki yollar daraldıkça daraldı.. bütün kapılar yüzüne kapandı.. doğru yola girmesi de iyice zorlaştı.. üzüntüsü, tasası arttıkça arttı.. ömrü tükenmeye yüz tuttu da, hâlâ huzura, esenliğe ve gönül duruluğuna giden kapılardan hiçbiri kendisine açılmadı.. günler geldi geçti de nefis ne gafletten sıyrıldı ne de pespâye işlerden elini eteğini çekti. Ey Kendisine el açıldığında cevap veren, dilediği hususu anında gerçekleştirmeye muktedir olan, azamet, kerem ve lütuf sahibi Rabbim! Benim içine düştüğüm musibetleri de ancak Sen bertaraf edebilirsin. Recâ hislerimi tamamıyla Senin inayetine, rahmetine, şefkatine bağladım; ne olur, bu aciz kulunu haybet ve inkisara uğratma!</p>
			<p class="a_Paragraf">Ey benim Yüce Rabbim! Ne olur, dualarımla kabul mührü arasına perde koyma, dileklerimi geri çevirme ve beni hicranımla, bir hiç hükmünde olan havl ve kuvvet(sizliğ)imle baş başa bırakma! Acziyetime, ihtiyacıma merhamet et! Sadrım daraldı, fikrim teşvişe uğradı; ne yapacağımı, nasıl davranacağımı şaşırmış bir hâlim var. Gizlimi de açığımı da bilen Sen, faydayı celb, zararı defedecek Sen, yüce nezdinden sürpriz fereç ve mahreçler gönderecek Sen, bütün zorlukları kolay hâle getirecek de yine Sensin! Rabbim! Rahatsızlığı arttıkça artan, şifa bulması zorlaştıkça zorlaşan, dertleri çoğaldıkça çoğalan, bununla beraber devaları iyice azalan, başındaki musibetler bütün bütün kabaran ve onlardan kurtuluş çareleri hiç denilecek kadar zayıflayan bu bîçareye merhamet et ve ona inayet elini uzat.</p>
			<p class="a_Paragraf">Ey teveccühleriyle mahzun kullarının kalblerini imar buyuran, cömertçe sunduğu nimetleriyle bütün mevcûdatı iltifatlara boğan Merhametliler Merhametlisi! Çaresiz kalanların melcei, ümidi, yardım edeni ve şifa vereni yalnız Sensin. Ben de Senin kulunum; ben de Senin nezdindekilere muhtacım. Fakirim; sehavetinden akıp akıp gelecek lütuflarını gözlüyorum. Günahkârım; günahlarımı silip süpürdüğün, beni de affınla sarıp sarmaladığın müjdesini bekliyorum. Çok korkuyorum; Senden müsamaha ve emn ü eman diliyorum. İsyankârım; ettiğim tevbelerin, kötülük ve isyan kokan hatalarımı silip süpüreceği ümidini taşıyorum. Kapında fakir ve aciz bir dilenciyim; ihsanlarının gelip beni de sürura gark edeceği recâsıyla yaşıyorum. Sayısız kayıtların mahpusu oldum; kulluğuma mâni olan o bağların süratle çözüleceği ve müşahede ufkuyla sevindirileceğim ümidini besliyorum. Aç ve çulsuz bir vaziyette, dergâhının önünde, kurb (yakınlık) kevserlerine kanacağım, iman libasıyla baştan aşağıya donatılacağım intizarı içindeyim. Susuzluktan dilim damağım kurudu, ciğerlerim kavruldu; elemli ateşlerimin ferahlatan bir serinliğe inkılâb edeceği, muhabbet oluklarından kana kana içeceğim, kurb kâselerinden yudumlayacağım, sıkıntılarımın, elemlerimin, rahatsızlıklarımın ve hüzünlerimin bir bir dağılıp gideceği ve sürpriz sevinçlere dönüşeceği, bütün hastalıklarımdan şifa bulacağım anları gözlüyorum. İniltiler içinde huzuruna gelmiş garip bir yolcuyum. Vatanından, tanıdıklarından cüdâ düşmüş bir zavallıyım ben. Dilerim ki bu gurbet, bu şekâvet ve bu talî’sizlik daha fazla sürüp gitmesin, gitmesin ve bir an evvel gurbetim sıla olsun. Ruhum ve bedenim, ağaçların altında ılgıt ılgıt esen meltem rüzgârlarının serinliğiyle huzura doysun. Gönlüm lütf u ihsanla dolsun. Kalbim rahmet ve rıdvan esintileriyle ferahlık bulsun. Ya Azîm ü ya Mennân, ya Kerîm ü ya Rahman, ya Sâhibe’l-cûdi ve’l-ihsan ve’rrahmeti ve’l-gufran. “ya Rab! <span class="ayet_kaynaklari_E _idGenCharOverride-1">(3)</span>” Ey kalblerin ancak yakınlığı ve nurlarıyla sükûn bulduğu, mahlûkatın sadece lütuf ve iyilikleriyle hayatlarını devam ettirebildikleri ve mevcûdâtın yalnız yardım ve inayetiyle ayakta durabildiği Yüceler Yücesi Rab! Kevn ü mekânın artık dar geldiği, ins ü cinnin bütünüyle kendisinden uzak durup ünsiyete yanaşmadığı, gece-gündüz şaşkın şaşkın, hafakanlar içinde sağda-solda dönüp dolaşan, sılada bile gurbet yaşayan, hiçbir yere sığmayan, zaman geçse de dertleri, tasaları azalmayan, bir kısım vahşîler gibi mahlûkatla bir türlü ünsiyet kuramayan bu kuluna şefkat buyur, merhamet buyur, re’fet buyur!</p>
			<p class="a_Paragraf">Ey iyilikle özdeşleşmiş ebrara, evliya-yı kirama, kurb zirvelerinin kahramanları olan mukarreblere ve hayra kilitlenmiş ahyâra münacat ve esrarının hazzını duyuran! Ey verdiği canı geri alan ve aldığı canı geri veren! Dilediklerini uzaklaştıran ya da yakınlaştıran şakî veya saîd kılan Allahım! Bütün bunlar Senin rubûbiyetinin âsârı ve ezeldeki takdîrinin neticeleridir. Rabbim! Ululuk ve azamet sadece Senin şanın ve güç ve kuvvet bütünüyle Sana ait iken, Senin kapından başka hangi kapıya varabilir, Senin huzurundan başka hangi huzurda durabilirim ben? Yegâne Maksûd Sen iken, başka kime yönelebilirim? Mevcûd-u Hakikî bir tek Sen iken başka kime teveccüh edebilirim? Cömertlik yalnız Senin şiarın iken, bana başka kim ihsanda bulunabilir ki zaten? Rabb-i Ma’bûd bir Sen iken, kimin kapısında dilencilik edebilirim ben?</p>
			<p class="a_Paragraf">Rabbim, Yüce Rabbim! Senden başka bir rab var mı ki, ona yalvarayım! Başka bir ilah mı var ki, ümitlerimi onun vereceklerine bağlayayım! Senden gayrı bir kerem sahibi mi var ki, ondan atâ ve ihsan talebinde bulunayım! Cömertliğiyle maruf başka birisi mi var ki, onun fazlına bel bağlayayım! Senden gayrı bir hâkim-i mutlak, el açılan, ihtiyaç arz edilen bir başkası mı var ki, şikâyetlerimi ona ileteyim! Hayır ya Rabbi, hayır, Senden başka kerem ve cömertlik sahibi yoktur.</p>
			<p class="a_Paragraf">Ey gazabından rahmetine sığındığımız, kullarını koruyup kollayan fakat Kendisi asla bir himayeye ihtiyaç duymayan Rabbim! Senden başka keremi ve ihsanı bol kerîm bir rab var mı ki, gidip ona el açayım?</p>
			<p class="a_Paragraf">Allahım! Dost bildiklerim bana hep cefa ettiler. Tabîp zannettiklerim canımdan usandırdılar. Yakın-uzak herkes beni küçümseyip alaya aldılar; dertlerim de büyüdükçe büyüdü. Vedûd ü Karîb, Raûf u Mücîb bir tek Sensin; ne olur, merhametini esirgeme -ki zaten esirgemezsin- ve gidecek başka kapısı olmayan bu kulunun yalvarışlarına icabet buyur!</p>
			<p class="a_Paragraf">Rahmeti, şefkati, re’feti ve merhameti, zayıfların ve güçsüzlerin sığınağı olan Yüceler Yücesi Rab! Her şeyi bilen ve dilediği her şeyi gerçekleştirmeye muktedir olan yalnız Sen iken, kime gidip hâlimi arz edebilirim ben? Her hâlimi görüp bilen yüce dost ve yardımcı Sen olduğun halde, başka kimden yardım dilenebilirim? Müstehak olanlara kahr ile muamelede bulunmaya gücü yeten yalnız Sen iken, başka kimden yardım dilenebilirim? Kerem Senin şanın iken başka hangi kapıya iltica edebilirim? Rahîm Sen, Ğaffâr Sen iken, benim yaralarımı Senden başka kim tedavi edebilir; kırıklarımı kim sarabilir; dağlar cesametindeki günahlarımı kim affedebilir?</p>
			<p class="a_Paragraf">Ey bütün sırlara nigehbân ve sadırlarda saklanan her şeye muttali olan, gücü ve kuvveti elinde bulunduran, bütün varlığa hükmeden, her şeyin evveli ve her şeyin âhiri olan Rabbim! Dönüp dönüp dergâhının kapısına sığınmış şu zavallı kuluna, cömertlik, lütuf, hidayet, tevfîk ve inayet ile muamele buyur. Buyur ki, ne gidecek başka bir kapısı, ne de Senden başka bir çaresi vardır.</p>
			<p class="a_Paragraf">Ey bütün kulların yegâne İlahı, ey kerem tahtının Sultanı! Bana bu dertleri veren de Sen, onlara şifa bahşedecek olan da yalnız Sensin. Her hâlime nigehban olan sadece Sen iken Allahım, kime hâlimi arz edebilirim ben!</p>
			<p class="a_Paragraf">Ya İlahî, Ya Hâlikî! Bana, hâlimi ancak Sana arz etmek yaraşır. Vazifem yalnız Sana tevekkül etmek, Sana dayanmaktır. Bütün mahlûkatın Kendisine tevekkül ettiği, korku yaşayanların dergâhına sığındığı, topyekün varlığın keremine ve birbirinden güzel ihsanlarına ümit bağladığı, ızdırar hâli yaşayan nâçarların kahr u azametine sığındığı, ellerin sınırsız atâ, fazl ve nimetlerine uzandığı biricik Zât yalnız Sensin.</p>
			<p class="a_Paragraf">Rabbim! Beni hakkıyla tevekkül edebilen kullarından eyle. Sana vâsıl olduğum zaman korkularımı gider. Huzuruna vardığımda ümitlerimi boşa çıkarma. Sıkıntıların Senden uzaklaştırdığı değil, Sana yakınlaştırdığı kullarından eyle beni. Engin lütuflarınla sevindir bu bendeni. Geniş ve umumi nimetlerine erenlerden eyle. Eyle ki, her şeyimle sadece Seninle olayım, gözlerim yalnız Seni görsün ve bir tek Senin kapında durayım. Beni huzurundan bir lahza ayırma. İlmi de, ameli de olmayan, dergâhından başka bir sığınağı da bulunmayan bu köleni ne olur, kullarına cömertçe ihsan ettiğin merhametinden mahrum bırakma.</p>
			<p class="a_Paragraf">Ey yegâne dayanağım, ey kurtuluşumun tek kaynağı ve ey ihtiyaç sahiplerinin tevekkül ettiği biricik Zât! Ey sıkıntıları gideren, musibetleri defeden, dualara icabet buyuran, zelleleri yarlığayan, kusurları örten, dereceleri yükselten, yerlerin ve göklerin tek Sahibi! Ne olur, ömrünün belki de son anlarını yaşayan ve ruhunu her an teslim edeceği hisleri içinde yaşarken çaresizlik içinde kıvranan bu kuluna imdat eyle!</p>
			<p class="a_Paragraf">Ya Rab! Dertleri karşısında dermansız kalmış, yürüyeceği yollar hep birbirine karışmış, ne bir ilim, ne de bir amel kalbinde istikrara vesile olamamış bu muzdar kuluna rahmet ve şefkatle muamele buyur. Şüphe yok ki, bütün varlığın Kendisine dayandığı, dilediğini dilediği şekilde gerçekleştiren ve isteyenlerin istemeleri Zâtına asla bıkkınlık vermeyen Kudreti Sonsuz Sensin.</p>
			<p class="a_Paragraf">Rabbim! Dualarıma icabet et. Yakarışlarımı işit. Ümitlerimde bana inkisar yaşatma. Hastalıklarımın şifasını lütfen tez zamanda ihsan buyur. Rahmet hazinelerinden göndereceğin fereç ve mahreçlerle başımdaki onulmaz gibi gözüken belaları sav; sav ki, Benim Rabbim de, Mevlâm da yalnız Sensin.</p>
			<p class="a_Paragraf">Rabbim! Sabrım tükenme noktasına dayandı. Ne var ki, bekleyişim uzadıkça uzuyor. İhtiyaçlarım zaruret kertesine ulaştı. Gamım, kederim, yüküm ve hüznüm ağırlaştıkça ağırlaştı. Karanlık gecelerim büsbütün zulmete dönüştü. Günün ışıkları bir türlü doğmaz oldu. Bütün sıkıntılarımı izale edecek, yüklerimi hafifletecek, tasalarımı sevince dönüştürecek ve kalbimi ıslah edecek sadece Sensin.</p>
			<p class="a_Paragraf">Rahmeti Sonsuz Rabbim! Her dilediğini gerçekleştirmeye muktedir Kadîr-i Mutlak Sensin. Gücün her şeye yeter. Azîz’sin. Kullarını da her zaman nusretinle te’yîd edersin. Rahmet bulutlarının arasından gözlerime bir parıltı ilişir ilişmez hemen gelip bir kez daha kapında durdum. Durdum ve cömertliğinden ve rahmetinden gelecek lütufları gözlemeye koyuldum. Gözlerimi Senin fazl u ihsanlarına diktim. Ümit yelkenlerimi sadece Senin kerem deryalarına açtım. Ne olur, beni kapından haybet ve hüsranla geri çevirme. Bana nedamet ve hasret yaşatma. Umduklarına bir türlü ulaşamayan, isteklerine ne ret ne de kabul cevabı alamayan, mütereddit ve şaşkın talihsizlerden eyleme beni. Elimden tut, tükenmek üzere olan sabrıma ve takatsizliğime merhamet kıl. Yardım edenim, sığınağım, Mevlâm ve istinat noktam yalnız Sensin. Onun için de hâlimi, tasa ve hüznümü, inkisar içindeki kalbimi Sana arz ediyorum.</p>
			<p class="a_Paragraf">Ey Rab! Beni bu üst üste perdelerin hapsinden âzâd eyle. Kalbimi şirk, şek ve şüphelerden arındır. Hayatım boyunca ve ölüm esnasında hep Kitap ve Sünnet’e muvafık hareket etmeye beni muvaffak kıl. Fehmimi, ilmimi, anlayışımı ve muvaffakiyetlerimi artır. Sözden anlayan insanlardan eyle beni. Ömrüm boyunca, ecelim geldiğinde ve hesap günü bütün kulların Senin huzurunda durduğunda, lütuf, rahmet, sevgi ve re’fetinle benim yanımda ol. Korkularımı emniyete çevir. Zâhir ve bâtınımı bütün kirlerden arındır ve neticede Cennet kapıları kendilerine açılıp esenlik içerisinde oraya girenlerden eyle.</p>
			<p class="a_Paragraf">Yüceler Yücesi Rabbim! Kudretinle beni yaratan Sen, rahmetinle hidayete erdiren Sen, nimetlerinle terbiye edip yetiştiren Sen, maddî-manevî lütuflarınla rızıklandıran Sen, en iyi şekilde sıyanet eden Sen, en güzel surette yaratan Sen, varlık âlemine çıkaran Sen, en hayırlı ümmetten olma mazhariyetine erdiren Sen ve yolların doğrusuna sevk eden sadece ve sadece Sensin. Ne olur, daha önce bahşetmiş olduğun nimetlerini itmam buyur. Asla unutulamayacak kadar çok olan inayetlerini kemâle erdir. Hidayete sevkolunan ve o sevke boyun eğen, işitip anlayan, yaklaşıp yakınlaşan, haklarında ebedî saadet takdir edilmiş bulunan, umduklarının en güzeline nâil olan kullarından eyle. Bana yakınlığını lutfet. Beni huzuruna al, likândan mahrum bırakma. Beni bekâ yurdu olan âhirette yüksek dereceye ermiş kulların zümresine kat. Dalâlet ve tuğyan yaşayan, şekâvet vadilerinde şakîlik yapan, ömrünü lüzumsuz işler peşinde heba eden, hayatları boyunca hep boş ve bâtıl şeylerle meşgul olduğu halde, “kendilerini güzel işler yapıyor zannedenler”den olmaktan da muhafaza buyur.</p>
			<p class="a_Paragraf"><span class="italik_E">“Ey Kerîm Rabbimiz, Senin rahmetin ve ilmin her şeyi kaplamıştır!”</span> Ne işlediğimizi de, ne işleyeceğimizi de en iyi Sen bilirsin. İlmin ulvi ve mukaddestir. Neyi nasıl murad buyurmuşsan kalem onu öyle yazmıştır. Bizim yapabileceklerimiz ancak Senin muvaffak eylediklerindir. Hakkımızda murad buyurduklarından kaçacak hâlimiz de yoktur. Fazl u rahmetinle bizim imdadımıza da yetiş.</p>
			<p class="a_Paragraf">Allahım! Bizleri de afv u mağfiretinle sarıp sarmala.</p>
			<p class="a_Paragraf">Ey Rabb-i Rahîm! Ezelî ilmi ve hükmüyle olmuş olacak her şeyi kuşatan yalnız Sensin. Benim hakkımdaki takdir de sadece Senin elindedir. Ne olur, hakkımdaki takdirini büyük ve geniş rahmetinle doldur. Kapında el açan bu kulunu kerem, af ve ilim deryalarına daldır. Hiç şüphesiz Sen vaad ettiklerini mutlaka gerçekleştirirsin ve her şeyi ilmin ve rahmetinle ihata edersin.</p>
			<p class="a_Paragraf">Ey her dilediğini gerçekleştirmeye muktedir olan Allahım! Ben yalnız Seni aradım ve Seni talep ettim. Hak ve doğru olanı da başka yerlerde değil yine Senin yolunda aradım. Ne olur, vuslatımı kolaylaştır ve beni Sana ulaştır. Kalbimi dağınıklıktan kurtar ve beni sadece Seni bilip Seni duymaya muvaffak kıl. Ey rahmeti, merhameti sonsuz Allahım! Senden, Senin rahmetinden, sadece insanların arasında değil, perdelerin arkasında da bizi hüsn-ü edeple davranmaya muvaffak kılmanı diliyoruz. Efendimiz Hazreti Muhammed’e <span class="_aleyhisselam-_E _idGenCharOverride-1">(sallallahu aleyhi ve sellem)</span>, âl ü ashâbına salât ü selâm eyle ve o salavât hakkı için dualarımızı kabul buyur. <span class="italik_E">“İzzet ve kudret Rabbi olan senin Rabbin, onların bütün bâtıl iddialarından münezzehtir, yücedir. Selam bütün peygamberlere. Bütün hamdler Âlemlerin Rabbi Allah’adır.”</span></p>
			<p class="Baslik_2" id="_idParaDest-197"><span class="bold_E">İmam Şâzilî Hazretlerinin <br/>Hizbü’l-Ed’iyesi</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Ey her duada bulunana icabet eden ululuk tahtının Sultanı Allahım! Sana sonsuz hamd ü senalarda bulunuyor, huzurunda ululuğunu bir kez daha ikrar ediyorum. Senin yeryüzündeki garip kullarından biriyim ben. Sadece Senin kulunum; yardımı da yalnız Senden dilenirim. Apaçık bir nur ve beyan olan Yüce Kitabınla beni de hidayet buyur. Karanlıklardan aydınlığa çıkar. Sırat-ı müstakîme eriştir. Ey her mevcuttan evvel var olan Mevcûd-u Ezelî, ey Evvel, ey Âhir, ey Zâhir, ey Bâtın! Arz bütün genişliğine rağmen başıma daraldı da daraldı. Vicdanım sıkıştırdıkça sıkıştırdı. Senden başka sığınılacak bir mercim yoktur. Yeniden Sana teveccüh edebilmem için ne olur tevbe kapılarını bir kez daha aç; aç ki, Sen kullarını tevbeye sevk eden ve onların tevbelerini kabul eden yegâne Tevvâb ü Rahîm’sin.</p>
			<p class="a_Paragraf"><span class="bold_E">Akşam Vakti Duası: </span>Rahman ve Rahîm Allah’ın adıyla. Ey azamet tahtının yegâne sultanı olan Allahım! Sana nihayetsiz hamd ü senalar ediyor ve topyekün günahlardan, ayıplardan, noksanlardan, vesveselerden, kuşku, endişe ve kaygılardan, tehlikeli düşünce ve meyillerden, zararlı fikirlerden, ma’küs kaderden, irademi yanlış ve kötü davranışlarda kullanmaktan Senin sonsuz kudret, irade ve ihatana sığınıyorum. Sen ilmiyle her şeyi kuşatan biricik Zâtsın. Beni korumana al. Bana güven ver. Vekilim, sığınağım ol. Hakikî kulluğa giden yolları benim için aç ve o yolda beni inayetinle destekle. Beni, nebîlerin, sıddıkların, şehitlerin ve salihlerin yürümüş oldukları yollara hidayet et; gazaba uğramış ve dalâlete saplanmış olanların değil.</p>
			<p class="a_Paragraf"><span class="bold_E">Bir Dua: </span>Yüceler Yücesi Allahım! Bu zamana kadar olanların ve bugün ya da kıyamete kadar gelecek herhangi bir günde olacakların şerrinden Senin izzet, kudret ve tastamam kelimelerine sığınıyorum. Senin celâl, cemâl, azamet, kibriya, nur, güzellik, saltanat, kudret, irade, meşîet, esmâ-i hüsna, sıfât-ı ulyâ, ahlâk, envâr ve celâline ve Yüce Zâtına iltica ediyorum. Başıma gelen ya da geleceğinden endişe ettiklerimin şerrinden ve benim bilmeyip Senin bildiklerinin zararlarından beni koru. Sen benim Rabbimsin ve hâlimi bilmen bana yeter. Geniş rahmetinden beni de müstefîd eyle. O öyle engin bir rahmet ki, ona eren her iyiliğe ermiş, her türlü kötülükten de korunmuş olur. Allah’a, meleklerine, kitaplarına, peygamberlerine, âhiret gününe, hayrı ve şerri ile kadere, Zâtıyla kâim kelimesinden nebean eden bütün kelimelere iman ettim. <span class="italik_E">“Ya Rabbenâ, affını dileriz. Dönüşümüz Sanadır.”</span> Salât ve selâm Efendimiz Hazreti Muhammed’e, dupduru ehl-i beytine ve her biri iyilik ve kerem simgesi ashâb-ı güzinine olsun.</p>
			<p class="a_Paragraf"><span class="bold_E">Bir Başka Dua: </span>Rahman ve Rahîm Allah’ın adıyla. “Ya Allah! <span class="ayet_kaynaklari_E _idGenCharOverride-1">(3 defa)</span>” “Ya Rab! <span class="ayet_kaynaklari_E _idGenCharOverride-1">(3 defa)</span>” “Ya Rahman! <span class="ayet_kaynaklari_E _idGenCharOverride-1">(3 defa)</span>” “Ya Rahîm! <span class="ayet_kaynaklari_E _idGenCharOverride-1">(3 defa)</span>” Emanetini koruma hususunda beni nefsimle baş başa bırakma. Hiç şüphesiz onu en iyi koruyacak Sensin. Mevcûdâtın nizamını muhafaza ettiğin Hafîz isminle beni de koru. Bana da kifayet zırhı giydir. Nusret ve himayenin kılıcıyla beni de kuşat. İzzet ve yücelik tacınla beni de taçlandır. Nezdinden manevî urbalarla beni de giyindir. Hayatta iken ve öldükten sonra necat gemisine beni de bindir. Kahhar isminle imdadıma yetiş ve bana eziyet vermek isteyenleri bertaraf et. Sen Azîz’sin. Dilediklerini dostluğuna alır ve insî, cinnî zorba şeytanları onlara musahhar kılarsın. Beni de o dostlarından eyle, “Ya Azîz ü ya Cebbâr! <span class="ayet_kaynaklari_E _idGenCharOverride-1">(3 defa.)</span>” </p>
			<p class="a_Paragraf">Allahım! Bana öyle bir ziynet, muhabbet ve şeref ver ki, kalbler ona şahitlik etsin. Önünde nefisler eğilsin, boyunlar bükülsün, gözler kamaşsın. Fikirlere hayret ve hayranlık versin. Mütekebbir ve kahhar melikler yanında küçük kalıp, ona musahhar olsunlar. “Ya Allah! Ya Melik! Ya Azîz! Ya Cebbâr! <span class="ayet_kaynaklari_E _idGenCharOverride-1">(3 defa)</span>” Ya Allah! Ya Vâhid! Ya Ehad! Ya Kahhâr!</p>
			<p class="a_Paragraf">Kudreti Sonsuz Allahım! Denizi Hazreti Mûsa’ya <span class="_aleyhisselam-_E _idGenCharOverride-1">(aleyhisselâm) </span>musahhar ettiğin gibi, bütün mahlûkatı da bana, benim davama musahhar eyle. Hazreti Dâvud <span class="_aleyhisselam-_E _idGenCharOverride-1">(aleyhisselâm)</span> için demiri yumuşattığın gibi, kullarının kalblerini de benim için yumuşat. Onlar hiç şüphesiz Senin izin verdiğin kadar konuşurlar. Çünkü nâsiyeleri hep Senin kabza-ı tasarrufunda, kalbleri Senin elindedir. Sen onları dilediğin gibi evirir çevirirsin. “Ya Mukallibe’l-Kulûb! <span class="ayet_kaynaklari_E _idGenCharOverride-1">(3 defa)</span>” “Ya Allâme’l-Ğuyûb! <span class="ayet_kaynaklari_E _idGenCharOverride-1">(3 defa)</span>” İnsanların gazabını “Lâilâheillallah” ile söndürürür, hoşnutluklarını da Efendimiz Hazreti Muhammed <span class="_aleyhisselam-_E _idGenCharOverride-1">(aleyhi efdalüssalavât)</span> ile celbederim. <span class="italik_E">“Kadınlar onu görünce hayran kaldılar. Onun güzelliğine dalıp gittiklerinden, farkında</span> <span class="italik_E">olmadan kendi ellerini kestiler ve: ‘Hâşâ! Allah için bu bir insan olamaz! Bu sadece yüce bir melek! Başka bir şey olamaz!’ dediler.”</span></p>
			<p class="a_Paragraf"><span class="bold_E">“Lâilâhe illâ Ente Sübhaneke innî küntü minezzâlimîn/Ya Rabbî! Sensin İlah, Senden başka yoktur ilah! Sübhansın, bütün noksanlardan münezzehsin, Yücesin! Doğrusu kendime zulmettim, yazık ettim. Affını bekliyorum Rabbim!” Duası: </span></p>
			<p class="a_Paragraf">Rahman ve Rahîm Allah’ın adıyla.</p>
			<p class="a_Paragraf">Allahım! Bu kulunu iman, muhabbet, kulluk ve tevhîd ile serfiraz kıldın. Hamd olsun Sana. Fakat sonra ne acı ki, gaflet, şehvet, ma’siyet o kulunu çepeçevre kuşattı. Nefsi onu koyu karanlıklarla dolu heva denizine fırlattı. Kulun mahzun, kederli ve gamlıdır. Zira heva balığına bir lokma olmuştur. İşte huzurunda, <span class="italik_E">“Ya Rabbî! Sensin İlah, Senden başka yoktur ilah! Sübhansın, bütün noksanlardan münezzehsin, Yücesin! Doğrusu kendime zulmettim, yazık ettim. Affını bekliyorum Rabbim!”</span> diye yakaran Senin mahbub ve ma’sum nebîn Yunus ibn Metta’nın (aleyhisselâm) nidasıyla yakarışta bulunmaktadır. Onun çağrısına icabet buyurduğun gibi benim çağrıma da cevap ver Allahım! Yalnızlığıma şefkatle teveccüh kıl ve beni muhabbetinle te’yîd buyur. Lütuf ve sevgi ile başımı okşa. Şüphesiz ki Sen, her şey ve herkesin üzerinde tasarruf sahibi, nimetleri sınırsız Melik ü Mennân’sın. Bu kimsesiz kulunun bir tek kimsesi var; o da hiçbir şerîki olmayan Sensin. Sen de Sana iman eden kullarına olan vaadlerini mutlaka yerine getirirsin. Hepsi hak olan mukaddes beyanlarından birinde şöyle buyuruyorsun: <span class="italik_E">“Onun da duasını kabul buyurduk ve kendisini o sıkıntıdan kurtardık. İşte Biz müminleri böyle kurtarırız.”</span></p>
			<p class="a_Paragraf">Allahım! Bizi göklerin ve yerin yaratılışına tanık etmediğin gibi, kendi yaratılışlarımıza da şahit tutmadın. Sapmış ve saptıran kimseleri de hiçbir zaman yanına yaklaştırmadın, yardımcı edinmedin. Hakimiyetinde hiçbir ortağın yoktur. Hiçbir zaman acze düşmez ve bir yardıma muhtaç olmazsın. Herkes ve her şeyden evvel Senin büyüklük ve ululuğunu ilan eden de yine Sensin. Ne bir sebebe ne de bir nesebe dayanmayan o ululuğun hürmetine, ne olur, bizi de azîz eyle; eyle ki daha zillet yaşamayalım. Gına lutfet ki, fakirliğe maruz kalmayalım. Dostluğunu bahşet ki, keder duymayalım. Emn ü eman ile gönüllerimizi doldur ki, korku nedir bilmeyelim. Yevm-i mîsakta, Senin kabza-ı tasarrufunda nasıl bir tevhîd ile, <span class="italik_E">“Evet, Sen bizim Rabbimizsin.”</span> demiş isek, şimdi de bizi o hâlis tevhide ulaştır. Şüphe yok ki Sen, gücü her şeye yeten Kâdir-i Mutlaksın.</p>
			<p class="a_Paragraf"><span class="bold_E">Başka Bir Dua: </span>Ey Merhametliler Merhametlisi Allahım! Perde olmayacak, beni Senden, Senin âyetlerini ve Resûlünün kudsî beyanlarını anlamaktan uzaklaştırmayacak bir akıl ihsan et bana. Hususî olarak dostlarına, elçilerine, nebîlerine, sâdık kullarına bahşettiğin akıl nimetinden beni de faydalandır. Nurunla, meşîet-i hâssana nâil olmuş kulların arasına kat. Nurunu öyle geniş tut ki, hususî rahmet ve hidayetine erebileyim.</p>
			<p class="a_Paragraf">Allahım! Yol Senin yolundur. Fazl u ihsan Senin elindedir ve onu dilediğine verirsin. Her şeyiyle nâmütenahi olan Vâsi’ ve olmuş-olacak, cüz’î-küllî her şeyi bilen Alîm Sensin. Dilediklerini hususî rahmetinle serfiraz eylersin. Çünkü Sen en büyük lütufların yegâne Sahibisin. </p>
			<p class="a_Paragraf"><span class="bold_E">Bir Başka Dua: </span>Ya Azîz ü ya Halîm, ya Ğaniyy ü ya Kerîm, ya Vâsi u ya Alîm, ya Ze’l-Fadli’l-Azîm! Ne olur, beni hep yanında tut. Tut ki, Seninle kâim, gayrından sâlim olayım. Muhabbetine tutulayım. Azametine ilme’l-yakîn ile inanayım.</p>
			<p class="a_Paragraf">Allahım! Seninle aramdaki engelleri kaldır ki, bana hiçbir şey Senden daha yakın olmasın ve hiçbir şey Seninle aramda perde olarak kalmasın. Şüphesiz Senin gücün her şeye yeter. </p>
			<p class="a_Paragraf"><span class="bold_E">Başka Bir Dua:</span> Allahım! Resûl-i Ekrem Efendimiz’in <span class="_aleyhisselam-_E _idGenCharOverride-1">(aleyhi ekmelüttahiyyât)</span>, Senin izninle, olmuş ve olacak şeyleri gördüğü nurdan bana da ihsan buyur. Buyur ki, nefsime uymayıp Allah ahlâkıyla ahlâklanabileyim. Malûmatı o nur ile görüp, dilediklerime acze düşmeden yine o nur ile erişebileyim. Bütün duaların sırlarına nigehban olup, o nur ile nefsimle beraber bedenimi, aklımla beraber kalbimi, sırrımla beraber ruhumu, basiretimle beraber işimi ve şahsiyetimle beraber vasıflarımı terbiye edebileyim. </p>
			<p class="a_Paragraf"><span class="bold_E">Bir Başka Dua: </span>Allahım! Senin gücün her şeye kâfidir. <span class="italik_E">“Lâ havle velâ kuvvete illa billah/Gerçek güç ve kuvvet sadece Allah’a aittir ve İnneke alâ külli şey’in Kadîr/Şüphesiz Sen her şeye Kâdirsin.” </span>hazinesinden beni de rızıklandır. Şüphe yok ki o, Cennet hazinelerinden bir hazinedir. Rabbim! Senin aşılamaz gücünü vicdanıma öyle duyur ki, içimdeki kendime ait kuvvet mülahazaları bütünüyle silinip gitsin. Sonsuz gücünle öyle iğna et ki Allahım, nefsime ait “Yaptım, ettim.” gibi düşüncelerden tamamen arınayım. “Kendi tedbirim, kendi tercihim” gibi nefsanî mırıltılardan uzaklaşayım. Gafletten, şehvetten, nefsanîlikten, kahır ve ızdıraptan kurtulayım.</p>
			<p class="a_Paragraf"><span class="bold_E">Bir Başka Dua: </span>Ey vukuu mutlak olan bir günde insanları bir araya getirecek olan Yüce Allahım! Benimle, en yüksek paye olan kulluğu da bir araya getir. Kalbimde Hakk’ı temaşaya beni muvaffak kıl. Dünya ve âhiret gamlarıyla aramı uzak tut. Dünya ve âhiret umûrunda Vekîl’im Sen ol. Tek tasam, yegâne alâkam Sen ol. Kalbimi muhabbetinle doldur. Nurlarınla gönlümü tenvîr buyur. Saltanat ve azametin karşısında kalbimi huşû ile doldur. Göz açıp kapayıncaya kadar, hatta daha kısa bir süre beni kendime bırakma! Her hâlimi ıslah buyur ya Rabbi; buyur ki, Senin her şeye gücün yeter.</p>
			<p class="a_Paragraf"><span class="bold_E">Başka Bir Dua: </span>Ey Kendisinin hiçbir ihtiyacı olmadığı halde, her hallerinde Kendisine muhtaç olan mevcûdâtı yaratan Allahım! Ey Celîl ü Cemîl! Beni ihtiyaçlarla imtihan etme. Dostlarına bahşettiğin lütufları bana da bahşet. Düşmanlık besleyenlerin sinelerine şiddetli korku salarak bana yardımcı ol.</p>
			<p class="a_Paragraf">Allahım! Mecîd ismin hakkı için, uzakları bize yakın et. Zorlukları kolay hâle getir. “Ya Allah! <span class="ayet_kaynaklari_E _idGenCharOverride-1">(3 defa)</span>” “Ya Rabbâh/Ey her hâlimi Kendisine arz ettiğim Rabbim! <span class="ayet_kaynaklari_E _idGenCharOverride-1">(3 defa)</span>” Ey isyankâr kullarına bile yardım kapılarını hep açık tutan Kerîm Rabbim, bu kuluna da yardım et. Ey iyilik ve şefkatin yegâne kaynağı Berr u Rahîm, ne olur, kapının bu sadık bendesini merhametinle okşa.</p>
			<p class="a_Paragraf">Ey Varlığı öncelerden önce, ey Evvel ü Âhir, ey Zâhir u Bâtın! Vicdanım sıkıştırdıkça sıkıştırdı. Dünya bütün genişliğine rağmen daraldı da daraldı. Senden başka iltica edebileceğim hiçbir sığınak yoktur. Lütfen ve keremen, yarlığa bu kulunu. Merhamet et ona. Tevbe yollarını aç; aç ki, kullarını tevbeye sevk eden ve onların tevbelerini kabul eden bir başka Tevvâb yoktur ve olamaz da. Zira Tevvâb ü Rahîm yalnız Sensin. </p>
			<p class="a_Paragraf">Ey hayatı Kendinden, ebedî hayy olan Hayy! ey Kendi Kendine kâim olan Kayyûm! Senden başka bir ilah yoktur. Ezelî hayatınla, sevdiklerini koruyup kolladığın gibi, benim de yanımda ol. Gözde ve seçkin kullarını, tabi en başta da Masumlar Masumu Muhammed’i <span class="_aleyhisselam-_E _idGenCharOverride-1">(aleyhissalâtü vesselâm)</span> kendi sıfatlarından arındırıp, sıfât-ı Hak karşısında erittiğin gibi beni de erit. Şüphe yok ki, Sen her şeye kâdir bir Kudreti Sonsuzsun.</p>
			<p class="a_Paragraf">İlahî! Senden yardım dilediğim zaman Senden başkasını dilemiş, zaten vaad etmiş bulunduğun şeylerin peşine düşersem, bu sefer de Seni(n rahmetini) itham etmiş olurum. Kalbim Senden başka bir şeyde sükûn bulursa o zaman da Sana şirk koşmuş sayılırım. Senin evsâf-ı mukaddesen ezelîdir; sonradan olmaktan ya da değişmekten münezzehtir. Hâl böyle iken benim Seninle maiyyetim nasıl söz konusu olabilir? Senin yüce Zâtın her türlü illetten müstağni ve topyekün noksanlıklardan münezzeh olduğu hâlde benim zâtımla Sana yakınlığım nasıl düşünülebilir? Bütün ağyârdan müteal iken Sen, Senden başkasının ayakta tutmasıyla nasıl ayakta durabilirim ben?</p>
			<p class="a_Paragraf"><span class="bold_E">Bir Başka Dua:</span> Allahım! Senden, Senin engin rahmetinden, şirkin şemmesi bile bulaşmamış bir tevhîd ve zerre kadar şek, şüphe karışmamış bir yakîn dileniyorum. Ey nimetleri bütün ihsanların ötesinde olan, lütufları karşısında hakkıyla şükretmekten şükredenlerin aciz bulunduğu, Zâtına, Zâtıyla tevessül ettiğim, hem dar hem de geniş hallerimde Kendisine tevekkülde bulunduğum Yüceler Yücesi Zât! İhtiyaçlarımı sadece Sana arz edebilirim. Umduklarımı da bir tek Sen gerçekleştirebilirsin. Beni gerçekleştirmeye muvaffak kıldığın bütün güzellikler sadece Senin yol göstermen, inayet etmen ve sebeplerini yaratmanla olmuştur. Ey keremi, mahlûkatının bütün taleplerini karşılayacak kadar engin ve dergâhı, her yolcunun varıp iltica edebileceği kadar geniş olan Rabbim! Hamd olsun ki, âdet-i İlâhiyen üzere ihsanların akıp akıp gelmekte ve başımdan aşağıya sağanak olup yağmaya devam etmektedir. Ey belalar karşısında kullarına yardım olarak sabır ve vermiş olduğu nimetlerin ziyadesi için ihsanlarına mukabil de şükür nimetini yaratan Rabbim! Beni imtihanlar karşısında sabır zırhına sığınmaya, nimetlerin mukabilinde de şükürle gerilmeye muvaffak kılmanı diliyorum Senden. Gerçi hiçbir zaman hakkıyla şükretmem, o da bir tarafa, nimetlerin en küçüğünün bile büyüklüğünü ihata etmem mümkün değildir. Şu ikrar ettiğim aczime merhamet et ya Rabbî! Zaten ona engin bir şefkatle, hem de en çabuk surette cevap verecek Senden başka bir zât yoktur. Senin keremine de o yakışır. O cevabı vermeye de bir tek Senin gücün yeter. Şayet tevbe ettiğim günahlarımı affetmen için ulu nezdinde geçerli bir mazeretim yoksa lütfen onları meccanen mağfiret buyur ve üzerlerini ört ey Merhametliler Merhametlisi Rabbim! Nebiy-yi Muhterem Efendimiz’e, ashâb-ı güzînine salât ü selâm eyle ve o salavât hürmetine dualarımızı kabul buyur Allahım!</p>
			<p class="Baslik_2" id="_idParaDest-198"><span class="bold_E">Mevlânâ Celâlüddîn er-Rûmî </span>(k.s.)<span class="bold_E"> <br/>Hazretleri’ne Ait Vird-i Kebîr</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf"><span class="italik_E">Allahım! Selam Sensin, bütün noksanlardan sâlimsin ve herkes için selâmet kaynağısın. Her selâm Sana râcîdir. Bizim teveccühlerimize de selâm ve selâmetle mukabelede bulun ve bizi de selâm ve selâmet yurdu olan Cennet’ine al Allahım! Ey celâl ve ikram sahibi Allahım! Bereket Senin şiarın, ululuk da şanındır. Hamd yalnız Sana mahsustur.</span></p>
			<p class="a_Paragraf">Sen Sübhansın, en mükemmel evsâf ile muttasıf, bütün eksikliklerden de berîsin. Biz Sana bihakkın ibadet edemedik ey Ma’bûd! Sen Sübhansın, her türlü noksandan münezzehsin. Biz Seni hakkıyla bilemedik ey Ma’rûf!</p>
			<p class="a_Paragraf">Lutfettiği bütün muvaffakiyetlerden dolayı Cenab-ı Allah’a hamd eder, bütün taksîrâtımdan dolayı da bağışlamasını dilerim. Şehadet ederim ki, O’ndan başka bir ilah yoktur. Yalnız O vardır ve O’nun ortağı bulunmaz. Yine şehadet ederim ki, Hazreti Muhammed <span class="_aleyhisselam-_E _idGenCharOverride-1">(aleyhisssalâtü vesselâm)</span> O’nun kulu ve elçisidir. Allah’tan başka bir ilah yoktur, yegâne ilah O’dur. O’nun şerîki bulunmaz. Mülk bütünüyle O’na aittir. O hayat bahşeder ve verdiği hayatı ölümle geri alır. Yüce Zâtı ise hep diridir, ölümden uzaktır. Hayır ve güzellikler hep O’nun elindedir ve O her şeye Kadîr’dir.</p>
			<p class="a_Paragraf">Allah’tan başka ilah yoktur. Nimet O’nundur. Fazl O’nundur. En güzel medh u senalar da O’na mahsustur. Allah’tan başka ilah yoktur. Kadîm, ezelî ve ebedî vahdâniyetin yegâne sahibi O’dur. Allah’tan başka ilah yoktur. Biz de sadece O’na ibadet eder, kâfirler istemese de, dini yalnız O’na mahsus kılarız.</p>
			<p class="a_Paragraf">Allahım! Verdiğini engelleyecek, men ettiğini verecek, kazanı geri çevirecek, dalâletiyle baş başa bıraktığını hidayet edecek, hidayetle serfiraz kıldığını dalâlete düşürecek ve hükmettiğini değiştirecek hiçbir güç yoktur. Mal ve makam sahiplerinin mâlik olduğu şeyler de, Senin lütuf ve ihsanının yerine geçip kendilerine fayda vermez. Yüce namı anılınca ne yerde ne de gökte hiçbir şeyin zarar veremeyeceği Allah’ın adıyla ki, O Semî’ ve Alîm’dir.</p>
			<p class="a_Paragraf">Nefsime ve dinime Allah’ın adıyla, O’nun nâm-ı celîlini zikrederek yönelir ve onları Rabbimin sıyanetiyle muhafaza ederim. Ehlime ve emvâlime Allah’ın adıyla, O’nun nâm-ı celîlini zikrederek yönelir ve onları Rabbimin sıyanetiyle muhafaza ederim. Rabbimin bana ihsan ettiği her şeye Allah’ın adıyla, O’nun nâm-ı celîlini zikrederek yönelir ve onları Rabbimin sıyanetiyle muhafaza ederim. Rabbim Allah’tır benim. O’na hiç ama hiçbir şeyi ortak koşmam ben. O, benim korkup çekindiğim her şeyden daha azîz, daha kuvvetli ve daha uludur.</p>
			<p class="a_Paragraf">Allahım! Senin yakınlığına erenler sadece izzet bulurlar. Medh u senan başları döndürecek kadar uludur.İsimlerin mukaddestir ve Senden başka bir ilah yoktur.</p>
			<p class="a_Paragraf">Allahım! Nefsimin, başkalarının, inatçı zalimlerin ve azılı şeytanın şerrinden Sana sığınırım. <span class="italik_E">“</span>Benim Mevlâm, o kitabı indiren Allah’tır ve O bütün iyi kulların koruyucusudur.” “<span class="italik_E">Buna rağmen aldırmaz, yüz çevirirlerse, ey Resûlüm de ki: Allah bana yeter. O’ndan başka ilah yoktur. Ben yalnız O’na dayanırım. Çünkü O, büyük Arş’ın, muazzam hükümranlığın sahibidir.</span>”</p>
			<p class="a_Paragraf">Allah’tan başka ilah yoktur. O hilm ü kerem sahibi bir Halîm ü Kerîm’dir. Sübhan’dır O; arş-ı azîmin Rabbi’dir. Hamd ü sena da yalnız O, Âlemlerin Rabbi Allah’a mahsustur. Allah’tan başka ilah yoktur. O’nun şerîki de yoktur. Vâhid, Ehad, Ferd, Samed ve Vitr ilah ve rab yalnız O’dur. O ne bir eş edinmiştir ve ne de bir evlat. Bu tür şeylerden münezzeh ve muallâdır.</p>
			<p class="a_Paragraf">Ey bir şeyi dinlemek, Kendisini, başka bir şeyi dinlemekten alıkoymayan! Ey dillerin farklılığı Yüce Zâtı için asla bir karışıklığa sebep olmayan! Ey Yüce Allahım! Bize affının serinliğini ve mağfiretinin halâvetini tattır.</p>
			<p class="a_Paragraf">Rahman ve Rahîm Allah’ın adıyla. <span class="italik_E">“Sizin ilahınız tek bir ilahtır. O’ndan başka bir ilah yoktur. O Rahman’dır, Rahîm’dir.” “Allah o ilahtır ki, Kendisinden başka ilah yoktur. Hayy’dır, Kayyûm’dur. Kendisini ne bir uyuklama, ne de uyku tutar. Göklerde ve yerde ne varsa O’nundur. İzni olmadan huzurunda şefaat etmek kimin haddine? Yarattığı mahlûkların önünde, ardında ne var, hepsini bilir. Mahlûklar ise O’nun dilediğinden başka, ilminden hiçbir şey kavrayamazlar. O’nun kürsüsü gökleri ve yeri kaplamıştır. Gökleri ve yeri koruyup gözetmek O’na ağır gelmez; O öyle ulu, öyle büyüktür. Dinde zorlama yoktur. Doğru yol, sapıklıktan; hak, bâtıldan ayrılıp belli olmuştur. Artık kim tağutu reddedip Allah’a iman ederse, işte o, kopması mümkün olmayan en sağlam kulpa yapışmıştır. Allah her şeyi işitir, bilir. Allah iman edenlerin yardımcısıdır,</span> <span class="italik_E">onları karanlıklardan aydınlığa çıkarır. İnkâr edenlerin dostları ise tağutlar olup onları aydınlıktan karanlıklara götürürler. İşte onlar Cehennemlik kimselerdir ve orada ebedî kalacaklardır.” “Göklerde ve yerde olan her şey Allah’ındır. Ey insanlar! Siz içinizdeki şeyleri açığa vursanız da, gizleseniz de, Allah sizi onlardan dolayı hesaba çeker. Sonra dilediğini affeder, dilediğini azaba uğratır. Doğrusu Allah her şeye kâdirdir. Peygamber, Rabbi tarafından kendisine ne indirildi ise ona iman etti, müminler de! Onlardan her biri Allah’a, meleklerine, kitaplarına ve peygamberlerine iman etti. ‘O’nun resûllerinden hiçbirini diğerinden ayırt etmeyiz.’ dediler ve eklediler: ‘İşittik ve itaat ettik ya Rabbenâ, affını dileriz, dönüşümüz Sanadır.’ Allah hiçbir kimseyi güç yetiremeyeceği bir şekilde yükümlü tutmaz. Herkesin kazandığı iyilik kendi lehine, işlediği fenalık da kendi aleyhinedir. Ya Rabbenâ! Eğer unuttuk veya kasıtsız olarak yanlış yaptıysak bundan dolayı bizi sorumlu tutma! Ya Rabbenâ! Bizden öncekilere yüklediğin gibi ağır yük yükleme! Ya Rabbenâ! Takat getiremeyeceğimiz şeylerle bizi yükümlü tutma! Affet bizi, lütfen bağışla kusurlarımızı, merhamet buyur bize! Sensin Mevlâmız, yardımcımız! Kâfir topluluklara karşı Sen yardım eyle bize!”</span> <span class="italik_E">“Ey bizim kerîm Rabbimiz, bizi doğru yola ilettikten sonra kalplerimizi saptırma ve katından bize bir rahmet bağışla. Şüphesiz bağışı bol olan Vehhâb Sensin Sen! Sen, geleceğinde hiç şüphe olmayan bir günde bütün insanları bir araya toplayacaksın. Allah sözünden asla dönmez.” “O müttakiler: ‘Ey bizim kerim Rabbimiz, biz iman ettik, günahlarımızı bağışla ve bizi Cehennem azabından koru!’ diye yalvarırlar. Onlar sabırlı, imanlarında sadık ve samimî, Allah’ın huzurunda itaatla divan duran, mallarını hayırda harcayan, seher vakitlerinde Allah’tan af dileyen müminlerdir. Allah’tan başka tanrı bulunmadığına şahit bizzat Allah’tır. Bütün melekler, hak ve adaletten ayrılmayan ehl-i ilim de bu gerçeğe, Aziz ve Hakîm (mutlak galip, tam hüküm ve hikmet sahibi) Allah’tan başka ilah olmadığına şahittirler. Allah katında hak din, İslâm’dır.”</span> <span class="italik_E">“Gerçekleşeceğinde hiçbir şüphe bulunmayan o kıyamet gününde, kendilerini bir araya topladığımız ve her şahsa, yaptığının karşılığının tam verilip, asla haksızlığa uğratılmadığı o gün gelince halleri ne olacak? De ki: “Ey mülk ve hâkimiyet sahibi Allahım! Sen mülkü dilediğine verir, dilediğinden de çeker alırsın. Dilediğini azîz, dilediğini zelîl kılarsın. Her türlü hayır yalnız Senin elindedir. Sen elbette her şeye kâdirsin. Geceyi gündüze katar günü uzatır, gündüzü de geceye katar geceyi uzatırsın. Ölüden diri, diriden de ölü çıkarırsın. Ve dilediğin kimseye sayısız rızıklar ihsan edersin.”</span></p>
			<p class="a_Paragraf">Rahman ve Rahîm Allah’ın adıyla. <span class="italik_E">“Hamd, gökleri ve yeri yaratan, karanlıkları ve aydınlığı var eden Allah’ın hakkıdır. Bir de kâfirler kalkmışlar, birtakım putları Rabbilerine eşit sayıyorlar! O, sizi bir çamurdan yaratan, sonra size bir ecel, bir ömür süresi tayin edendir. Bir de O’nun nezdinde muayyen bir ecel vardır. Sonra, bir de kalkmış şüphe ediyorsunuz! Oysaki göklerde de, yerde de gerçek İlah ancak O’dur. O sizin gizlinizi de bilir, açığa vurduğunuzu da. O, hayır ve şer olarak elde edeceğiniz şeyleri de bilir.”</span></p>
			<p class="a_Paragraf">Rahman ve Rahîm Allah’ın adıyla. <span class="italik_E">“Yâ Sîn, hikmetli Kur’ân’a andolsun: Sen elbette gönderilen resûllerdensin. Dosdoğru yol üzerindesin. O, Azîz ve Rahîm’den indirilen bir tenzîl olup, ataları uyarılmamış, hâliyle, kendileri de gaflette giden, bir topluluğu uyarmak için gönderilmişsin. Onların çoğunun hakkında ilahî hüküm hak olarak kesinleşti. Artık imân etmezler onlar... Boyunlarına öyle boyunduruklar koyduk ki onlar çenelerine dayanmaktadır. Boyunları yukarı, çeneleri kalkık, gözleri havada bir durumdadırlar. Hem önlerinden hem arkalarından bir set yaparak, öylesine çepeçevre sardık ki, artık hiç göremezler onlar... Kendilerine müsavidir: ha uyardın onları, ha uyarmadın, artık iman etmezler onlar... Sen ey Resûlüm, şu kimseyi uyar: İrşâda can kulağıyla tâbî olur, görmediği Rahman’a saygı duyup O’ndan çekinir. Müjdele onu: Mağfiret onun, şerefli mükâfat onun... Ölüleri diriltecek Biz’iz. Yaptıkları her şeyi ve bütün izlerini bir bir kaydeden Biz’iz. Velhasıl her bir şeyi, apaçık bir kitapta sayıp döken Biz’iz.</span></p>
			<p class="a_Paragraf"><span class="italik_E">Sen şimdi onlara bir misâl getir: Mâlum şehir halkını, hani onlara da elçiler gelmişti. Evet, iki resûl gönderdik onlara, ‘yalancı!’ dediler onlara. Bunun üzerine, güçlendirdik onları bir üçüncü resûlle. Dediler hep birden: ‘Biz Allah’ın elçileriyiz size!’ Ahali dedi ki: ‘Doğrusu Rahman’ın indirdiği bir şey yok! Siz de bizim gibi bir beşersiniz, evet evet... siz sadece yalancısınız!’ Resûller dediler: ‘Elbette biliyor Rabbimiz, Size gönderilen elçileriz biz.’ ‘Açıkça tebliğden başka bir şeyle yükümlü değiliz biz.’ Ahâli dedi ki: ‘Uğursuzsunuz siz, şayet vazgeçmezseniz, sizi taşlarız, acı mı acı bir azap size dokundururuz.’ Resûller cevap verdiler: ‘Uğursuzluğunuz sizinle beraber, çünkü siz imansızsınız, irşâd edildiniz diye mi böyle söylüyorsunuz? Haddi aşan toplumun tekisiniz siz!’ Derken... şehrin öte başından, koşarak bir adam geldi ve onlara dedi ki: ‘N’olur ey kavmim! Gelin siz bu resûllere uyun!’ ‘Sizden bir ücret istemeyen, sizden hiç menfaat beklemeyen, dosdoğru yolda yürüyen bu kimselere uyun!’ ‘Hem ne olmuş ki bana? Neden tapmayayım beni yaratana? Hem sizlerin de dönüşü ancak olacak O’na!’ ‘Hiç O’ndan başka tanrı edinir miyim! Zira Rahman bana zarar vermek dilerse, onların şefaati fayda etmez, hem kurtaramazlar da...’ ‘O durumda ben, besbelli bir sapıklıkta olurum. Amma bakın: Ben Rabbinize inanıyorum, sizler de bunu işitmiş olun!’ Ona ‘Buyur Cennet’e gir!’ denildi. O ise halkını hatırlayarak: ‘Ah halkım bir bilseydi!’ dedi. ‘Ah bir bilseler: Rabbimin beni affettiğini, beni ikramlara gark ettiğini!’ Onun vefatından sonra, kavminin üzerine, gökten bir ordu indirmedik, zaten bu âdetimizden de değildi. (Orduya ne lüzum?), bir tek ses yeter! Bir de bakmışsınız: Sönüp kalmışlar... Yazıklar olsun o kullara ki, kendilerine gelen her resûl ile mutlaka alay ederlerdi. Kendilerinden önce nice nesilleri imhâ ettiğimizi ve onların da kendilerine dönmediğini görmezler miydi? Hiç kimse hariç kalmamak üzere, hepsi huzurumuza toplanacaklar! Delil mi isterler? İşte ölmüş arz! Hayatı ona Biz veriyoruz. Oradan onların yiyecekleri habbeleri çıkarıyoruz. Kendileri de ondan yiyip dururlar. Orada üzüm bağları ve hurmalıklar yaptık, orada pınarlar fışkırttık. Ta ki onun meyvelerinden yesinler, O meyveleri onlar yapmadılar, hâlâ şükretmez mi onlar? Münezzehtir o Allah, her noksandan münezzeh! Yerin bitirdiği her şeyi, ve kendilerini, ve daha nice bilmedikleri şeyleri çift yaratan, münezzehtir, Yücedir! Onlara bir delil de gecedir ki, Biz ondan gündüzü sıyırıp soyarız, birden karanlığa gömülürler... Güneş de bir delildir onlara, akar gider yörüngesinde... O Azîz ve Alîm’in (o üstün kudret sahibinin ve her şeyi bilenin), yaratması böyle olur işte! Ay için de birtakım safhalar, duraklar tâyin ettik; dolaşa dolaşa, nihayet eski hurma salkımının çöpü gibi kuru, sarı, kavisli bir hâle gelir. Ne Güneş Ay’a kavuşabilir, ne gece gündüzün önüne geçebilir. O gök cisimlerinden her biri, birer yörüngede akar, durur... Bir delil daha onlara: Nesillerini dopdolu gemilerde taşımamızdır. Biz, onlar için, gemiye benzer, daha nice binekler yaratırız... Şayet dileseydik onları boğardık. Ne feryatlarına koşan bir kimse bulabilir, ne de başka türlü kurtarılırlardı. Sadece Biz’den ulaşacak bir rahmet ve onları bir vâdeye kadar yaşatma irademizle hayatta kalabilirler. Onlara ne zaman: ‘Hem geçmişte yaptıklarınıza, hem de istikbalde yapacaklarınıza dikkat edin! böylelikle merhamet edilmeye layık olun!’ denilse, yüz çevirirler... Ne zaman Rabbilerinin âyetlerinden bir âyet gelse, yüz çevirirler... Onlara ne zaman: ‘Allah’ın size lütfettiğinden, siz de muhtaçlar için harcayın.’ denilse, kâfirler müminlere şöyle derler: ‘Size kalsa Allah’ın dilediği takdirde bol bol rızıklandıracağı kimseyi doyurmak bizim mi işimiz? Siz, böyle ne sapık düşünürsünüz!’ Ve yine derler ki: ‘Eğer doğru söylüyorsanız, bizi tehdid ettiğiniz bu mezarlardan kalkma ne zaman?’ Onların beklediği: Sadece bir ses!.. Çekişip dururlarken kendilerini çarpacak bir ses... İşte o zaman... Ne vasiyette bulunabilir, ne de evlerine dönebilirler... Sura üflendi, ‘Kalk!’ borusu çaldı!.. İşte mezarlarından kalkıp, Rabbilerinin huzurunda duruşmaya koşuyorlar... ‘Eyvah bize! Kim kaldırdı bizi yatağımızdan?’ diyorlar... ‘İşte Rahmân’ın vaadi: Resûller doğru söylerler!” Bütün olay, bir çağrıdan ibâret! İşte hepsi duruşma için toplanmışlar... Artık bugün, kimseye zulmedilmez, hakkınızdan başka size bir karşılık verilmez. Amma bugün cennetlikler, zevk ve eğlence içindedirler... Hem kendileri, hem eşleri gölgeliklerde, tahtlarına kurulurlar. Orada turfanda yemişler onlara, hâsılı istedikleri her şey onlara... Rabbi Rahim’den sözle olan bir selâm yine onlara... ‘Fakat bugün sizler, şöyle bir tarafa çekilin ey mücrimler!’ ‘Ey Âdem’in evlatları! Size emretmemiş miydim: Şeytana tapmayın sakın! Çünkü o size âşikar düşman... Lâkin Bana kulluk yapın! İşte sıratı müstakim!’ Şeytan, içinizden nice nesilleri saptırdı. Bunu düşünmeli değil miydiniz? İşte tehdit edildiğiniz Cehennem! İnkârınız sebebiyle bugün oraya girin. Bugün mühür vuracağız ağızlarına, elleri Bize söyler, ayakları şahitlik eder, kendi yaptıklarına. Eğer dileseydik gözlerini dümdüz, silme kör ederdik, o zaman yola dökülür, hidayete ulaşmak için yarışırlardı. Fakat o takdirde nasıl görebilirlerdi ki? Eğer dileseydik, oldukları yerde, hemen baş üstü, mâhiyetlerini değiştirir, çirkin mi çirkin, tersyüz ederdik... Artık ne ileriye devam edebilir, ne de geriye dönüş yapabilirlerdi. Onlardan ömrünü uzattığımız kimsenin ise, hilkatini tersyüz ederiz. Hâlâ akıllanmazlar mı? Biz Resûl’e Kur’ân öğrettik, şiir öğretmedik, o zaten ona yaraşmaz. O sırf bir irşâd ve parlak bir Kur’ân’dır. Yaşayan her kişiyi uyarsın diye, öylece ilahî hüküm kâfirler hakkında kesinleşsin diye, gönderilmiştir. Şunu da görmediler mi: Ellerimizle yaptığımız eserlerden kendileri için davarlar yarattık da onlara mâlik bulunuyorlar. Onları emirlerine âmade kıldık. Onlardan hem binek edinir, hem de yerler, onlardan içecekler elde ederler, daha nice menfaatlerinden yararlanırlar. Hâlâ şükretmezler mi? Tuttular, Allah’tan başka tanrılar peşine düştüler, güya ki yardıma nâil olacaklar! O putlar kendilerine yardım edemezler, nasıl olur? Zaten bunlar, onlar için hazırlanmış askerler! O hâlde ey Resûlüm, üzülme sen onların laflarına, onların gizlediklerini de iyi biliriz, açıkladıklarını da, sen hiç tasalanma! </span></p>
			<p class="a_Paragraf"><span class="italik_E">İnsan şunu hiç görüp düşünmedi mi: Biz kendisini bir nutfeden yaratmışken, yaman bir hasım kesildi Bize. Nasıl yaratıldığını unutarak, bir de misâl fırlattı</span> <span class="italik_E">Bize: ‘O çürümüş kemikleri kim diriltecek!’ diye. De ki: ‘Onları ilk defa yaratan diriltir, hem O, yaratmanın her türlüsünü bilir.’ O’dur ki sizin için yeşil ağaçtan bir ateş yaratır, siz de onu tutuşturup durursunuz. Gökleri ve yeri yaratan, onlar gibisini yaratmaya olmaz mı Kâdir! Elbette Kâdir! Hallâk O’dur, Alîm O’dur! (Her şeyi yaratan, her şeyi bilen O’dur). Bir şeyi dilediğinde O’nun buyruğu, sadece ‘Ol!’ demektir, hemen oluverir... Sübhan’dır, münezzehdir o Zât ki, her şey üzerinde hâkimiyet elindedir. Ve... hepinizin de dönüşü, O’na olacaktır.”</span></p>
			<p class="a_Paragraf"><span class="italik_E">“Allah ile beraber başka hiçbir ilaha yalvarma! Ondan başka ilah yoktur. O’nun vechi (zatı) hariç, her şey yok olacaktır. Hüküm O’nundur ve hepiniz O’nun huzuruna götürüleceksiniz.”</span> <span class="italik_E">“Şu kesindir ki, Biz resûl olarak gönderdiğimiz kullarımıza söz verdik ki onlar yardımımıza mazhar olacaklar ve Bizim ordumuz mutlaka galip gelecektir. Artık bir süre sen onlardan uzak dur! Onları gözetle! Zaten kendileri de başlarına geleceği yakında göreceklerdir. Şimdi onlar azabımızın çarçabuk başlarına gelmesini gerçekten istiyorlar mı? Eğer öyleyse, şunu bilsinler ki, azap onların yurtlarına inerse, o uyarılıp da yola gelmeyenlerin varacakları sabah çok fena bir sabah olacaktır! Artık sen bir süre onlardan uzak dur. Başlarına inecek azabı gözetle! Zaten kendileri de yakında gerçeği göreceklerdir. İzzet ve kudret Rabbi olan senin Rabbin, onların bütün bâtıl iddialarından münezzehtir, yücedir. Selam bütün peygamberlere. Bütün hamdler Âlemlerin Rabbi Allah’adır.”</span></p>
			<p class="a_Paragraf">Rahman ve Rahîm Allah’ın adıyla. <span class="italik_E">“Ey iman edenler! Allah’a karşı gelmekten sakının! Herkes yarın âhireti için ne gönderdiğine dikkat etsin. Allah’a karşı gelmekten sakının! Çünkü Allah yaptığınız her şeyden haberdardır. Sakın şunlar gibi olmayın ki onlar Allah’ı unuttukları için, Allah da kendi öz canlarını kendilerine unutturdu. (Fayda ve zararlarını dahi bilemiyorlar). İşte yoldan çıkanlar bunlardır. Cehennemliklerle Cennetlikler elbette bir olmaz. Felah ve başarıya erenler, Cennetliklerdir. Eğer Biz bu Kur’ân’ı bir dağın tepesine indirseydik onun, Allah’a tazimi sebebiyle başını eğip parçalandığını görürdün. İşte bunlar birtakım misallerdir ki düşünüp istifade etmeleri için, Biz onları insanlara anlatıyoruz. Allah’tır gerçek İlah! O’ndan başka yoktur ilah. Görünmeyen ve görünen her şeyi bilir. O</span> <span class="italik_E">Rahman’dır, Rahîm’dir.</span> <span class="italik_E">Allah’tır gerçek İlah! O’ndan başka yoktur ilah! O Melik’tir, Kuddüs’tür, Selâm’dır, Mü’min’dir, Müheymin’dir, Aziz’dir, Cebbar’dır, Mütekebbir’dir. Allah, müşriklerin iddialarından münezzeh ve yücedir.</span> <span class="italik_E">Allah o gerçek İlahtır ki Hâlık’tır, Bârî’dir, Musavvir’dir. Hâsılı, en güzel isimler ve vasıflar O’nundur. Göklerde ne var, yerde ne varsa hepsi O’nu tesbih ve tenzih eder. O, Azîz’dir, Hakîm’dir.” “</span>Kim Allah’a karşı gelmekten sakınırsa, Allah ona sıkıntıdan çıkış kapıları açar. Onu hiç ummadığı yerlerden rızıklandırır. Allah’a dayanıp güvenene Allah kâfidir. Allah buyruğunu elbette yerine getirir. Gerçekten Allah her şey için bir ölçü, her iş için bir vâde belirlemiştir.” “O inkâr edenler Zikr’i (Kur’ân’ı) işittikleri zaman, neredeyse seni gözleriyle devireceklerdi. ‘O mecnundur.’ diyorlardı. Hâlbuki O Kur’ân, âlemler için şerefli bir uyarıdan başka bir şey değildir!<span class="italik_E">” “Bu, olsa olsa bütün âlemlere bir öğüttür, bir uyarıdır. İstikamet sahibi olmak isteyenler onu dinlerler. Ama bu iş sizin istemenizle değil, ancak Rabbülâlemin olan Allah’ın dilemesiyle tamam olur.” “Allah, ilmi ve kudretiyle onları, arkalarından kuşatmıştır. Hayır, hayır! Kur’ân onların iddia ettikleri gibi beşer sözü değildir. O, Levh-i Mahfuz’da olan pek şerefli bir Kur’ân’dır.” “O kâfirler, var güçleriyle hile kurarlar. Ben de kurarım! (Yani hilelerini boşa çıkarırım.) Öyleyse o kâfirleri kendi hallerine bırak! (Yakında sana desteğimiz gelecektir.)”</span></p>
			<p class="a_Paragraf">Rahman ve Rahîm Allah’ın adıyla. <span class="italik_E">“Karanlığı ile ortalığı bürüdüğü zaman gece hakkı için! Açılıp parladığı zaman gündüz; erkeği de, dişiyi de yaratan kudret hakkı için</span> ki: <span class="italik_E">Sizin işleriniz çeşit çeşittir. Malını Allah yolunda harcayıp O’na saygı duyarak haramdan sakınan, O en güzel kelimeyi (kelime-i tevhidi) tasdik eden kimseyi, Biz de en kolay yola muvaffak ederiz. Cimri davranan, bir de kendini güçlü sanıp Allah’tan müstağni gören, o en güzel kelimeyi (kelime-i tevhîdi) yalan sayanı ise, en sarp yola sardırırız. O, aşağıya doğru yuvarlanırken malı kendisine hiç fayda etmez. Doğru yolu göstermek elbette Bizim işimizdir. Ahiret gibi dünya da elbette Bize aittir. İşte Ben, sizi alev saçan bir ateşe karşı uyarıyorum. O ateş ki dini yalan sayan ve ona sırtını dönenden başkası</span> <span class="italik_E">oraya girmez. Ama Allah’a karşı gelmekten çok sakınan ve gönlünü arındırmak için Allah yolunda mal harcayan ise ondan uzak tutulur. O, verdiğini kendisine yapılan bir iyiliğin karşılığı olarak vermez. Verdiğinden ötürü hiç kimseden mükâfat</span> da beklemez.<span class="italik_E"> Sadece ve sadece yüce Rabbini razı etmek ister. Kendisi de ukbada elbet hoşnut olur.”</span></p>
			<p class="a_Paragraf">Rahman ve Rahîm Allah’ın adıyla. <span class="italik_E">“Güneşin yükselip en parlak hâlini aldığı kuşluk vakti hakkı için! Sükûnete erdiği dem gece hakkı için ki: Ey Resûlüm! Rabbin seni terk etmedi, sana darılmadı da. Elbette senin için her zaman, işin sonu, başından daha hayırlıdır. Elbette Rabbin sana ileride öyle ihsan edecek, ta ki sen de O’ndan ve verdiğinden razı olacaksın. Seni yetim bulup barındırmadı mı? Seni dinin hükümlerinden habersiz bulup seçerek dosdoğru yola koymadı mı? Seni muhtaç bulup ihtiyacını gidermedi mi? Öyle ise, sakın yetimi güçsüz bulup hakkını yeme, sakın onu küçümseyip üzme! İsteyene de kaba davranma, onu azarlama! Rabbinin nimetlerini ise anlattıkça anlat!”</span></p>
			<p class="a_Paragraf">Rahman ve Rahîm Allah’ın adıyla. <span class="italik_E">“Biz senin göğsünü açıp genişletmedik mi? Senin belini çatırdatan o ağır yükünü indirmedik mi? Hem senin şanını yüceltmedik mi? Demek ki güçlükle beraber kolaylık vardır. Elbette, güçlükle beraber kolaylık vardır! O hâlde bir işi bitirince, hemen başka işe giriş, onunla uğraş. Hep Rabbine yönel, O’na yaklaş!”</span></p>
			<p class="a_Paragraf">Rahman ve Rahîm Allah’ın adıyla. <span class="italik_E">“İncir ve zeytin hakkı için! Sina dağı hakkı için! Bu emîn belde hakkı için ki: Biz insanı en mükemmel sûrette yarattık. Sonra da onu en aşağı derekeye düşürdük. Ancak iman edip yararlı işler yapanlar müstesnadır. Onlara hiç eksilmeyen bir mükâfat vardır. Bütün bunlardan sonra ey insan, senin mahşere ve hesaba inanmana hangi engel kalabilir? Allah hâkimlerin hâkimi değil midir?”</span></p>
			<p class="a_Paragraf">Rahman ve Rahîm Allah’ın adıyla. <span class="italik_E">“Gerek Ehl-i kitaptan olan kâfirler, gerek müşrikler kendilerine o açık ve kesin delil gelmedikçe, inkârlarından ayrılacak değillerdi. O kesin delil de, içinde hak, hikmet ve adaletin ifadesi</span> <span class="italik_E">olan yazılar ihtiva eden tertemiz sayfaları okuyan, ve Allah tarafından gönderilen bir Resûl’dür. Ehl-i kitap mensupları, o kesin delil gelinceye kadar bu konuda ihtilaf etmemişlerdi. Halbuki onlara, şirkten uzak olarak yalnız Allah’a ibadet etmeleri, namazı hakkıyla ifâ etmeleri, zekâtı vermeleri emredilmişti. İşte sağlam, dosdoğru din budur! Gerek Ehl-i kitaptan, gerek müşriklerden olan kâfirler, hem de devamlı kalmak üzere Cehennem ateşindedirler. Onlar bütün yaratıkların en şerlisidirler. Ama iman edip, yararlı işler yapanlar ise bütün yaratıkların en hayırlı olanlarıdır. Bunların Rabbileri nezdindeki ödülleri, içinden ırmaklar akan, hem de devamlı kalmak üzere girecekleri, Adn cennetleridir. Allah onlardan, onlar da Allah’tan razı olmuşlardır. İşte bu rıza makamı da Rabbine saygı duyanlarındır.”</span></p>
			<p class="a_Paragraf">Rahman ve Rahîm Allah’ın adıyla. <span class="italik_E">“Yer o müthiş depremiyle sarsıldığı zaman... Ve yer bağrındaki ağırlıklarını çıkardığı zaman... İnsan şaşkın şaşkın: ‘Ne oluyor buna!’ dediği zaman... İşte o gün yer, üstünde olan biten her şeyi anlatır: Çünkü Rabbin ona bunları vahyeder. İşte o gün bölükler hâlinde insanlar, kabirlerinden çıkıp divan dururlar, ta ki yaptıklarının karşılığını görüp alırlar. Zerre ağırlığınca hayır yapan onu bulur, zerre ağırlığınca şer yapan da onu bulur.”</span></p>
			<p class="a_Paragraf">Rahman ve Rahîm Allah’ın adıyla. <span class="italik_E">“Biz gerçekten sana verdik kevser! Sen de Rabbin için namaz kıl ve kurban kesiver! Doğrusu, seni kötüleyendir ebter!”</span></p>
			<p class="a_Paragraf">Rahman ve Rahîm Allah’ın adıyla. <span class="italik_E">“De ki: Ey kâfirler! Ben sizin ibadet ettiklerinize ibadet etmem. Siz de benim ibadet ettiğime ibadet etmiyorsunuz. Ben sizin ibadet ettiklerinize asla ibadet edecek değilim. Siz de benim ibadet ettiğime ibadet etmezsiniz! O hâlde sizin dininiz size, benim dinim bana.”</span></p>
			<p class="a_Paragraf">Rahman ve Rahîm Allah’ın adıyla. <span class="italik_E">“Allah’ın yardım ve zaferi geldiği zaman ve insanların kafile kafile Allah’ın dinine girdiklerini gördüğün zaman, Rabbini hamd ile tesbih et ve O’ndan af dile. Çünkü O Tevvab’dır, tevbeleri çok kabul eder.”</span></p>
			<p class="a_Paragraf">Rahman ve Rahîm Allah’ın adıyla. <span class="italik_E">“Yok olsun Ebû Leheb, zaten yok oldu da! Ona ne malı, ne de yaptığı işler fayda verdi! O, alev alev yükselen ateşe girecek, eşi de boynunda bükülmüş urgan olarak, o ateşe odun taşıyacak.!” </span></p>
			<p class="a_Paragraf">Rahman ve Rahîm Allah’ın adıyla. <span class="italik_E">“De ki, O, Allah’tır, gerçek ilahtır ve birdir. Allah Samed’dir. Ne doğurmuş, ne de doğurulmuştur. Ne de herhangi bir şey O’na denktir. </span><span class="ayet_kaynaklari_E _idGenCharOverride-1">(3 defa)</span><span class="italik_E">”</span></p>
			<p class="a_Paragraf"> Rahman ve Rahîm Allah’ın adıyla. <span class="italik_E">“De ki: Sabahın Rabbine sığınırım, yarattığı şeylerin şerrinden. Karanlığı çöktüğü zaman gecenin şerrinden. Düğümlere üfleyip büyü yapan büyücü kadınların şerrinden ve haset ettiği zaman hasetçinin şerrinden. </span><span class="ayet_kaynaklari_E _idGenCharOverride-1">(3 defa)</span><span class="italik_E">”</span> </p>
			<p class="a_Paragraf">Rahman ve Rahîm Allah’ın adıyla. <span class="italik_E">“De ki: İnsanların Rabbine, insanların yegâne Hükümdarına, insanların İlahına sığınırım. O sinsi şeytanın şerrinden. O ki, insanların kalblerine vesvese verir. O şeytan, cinlerden de olur, insanlardan da. </span><span class="ayet_kaynaklari_E _idGenCharOverride-1">(3 defa)</span><span class="italik_E">”</span></p>
			<p class="a_Paragraf"><span class="italik_E">“Rahman ve Rahîm Allah’ın adıyla. Bütün hamdler, övgüler Âlemlerin Rabbi Allah’adır. Rahman ve Rahîm O’dur. Din gününün, hesap gününün tek hâkimidir. (Haydi, öyleyse deyiniz): ‘Yalnız Sana ibadet eder, yalnız Senden medet umarız.’ Bizi doğru yola, nimet ve lütfuna mazhar ettiklerinin yoluna ilet. Gazaba uğrayanların ve sapkınlarınkine değil.” </span></p>
			<p class="a_Paragraf">Rahman ve Rahîm Allah’ın adıyla. <span class="italik_E">“Elif, Lâm, Mîm. İşte Kitap! Şüphe yoktur O’nda. Rehberdir müttakîlere! O müttakiler ki gayb âlemine inanırlar. Namazlarını tam dikkatle îfâ ederler. Kendilerine ihsan ettiğimiz nimetlerden infakta bulunurlar. Hem Sana indirilen kitabı, hem de Senden önce indirilen kitapları tasdik ederler. Ahirete de kesin olarak inanırlar.</span> <span class="italik_E">İşte bunlardır Rabbileri tarafından doğru yola ulaştırılanlar. Ve işte bunlardır felah bulanlar.”</span></p>
			<p class="a_Paragraf">Öldükten sonra bize can verecek, daha sonra da huzuruna alacak Yüce Allahım’a hamd olsun. Kalbimi hidayet nuruyla aydınlatan, beni müminler zümresine dâhil edip dalâlete düşmekten koruyan Allah’a hamd olsun. Kudretiyle zulmetli geceyi gideren, rahmetiyle aydınlık gündüzü getiren, böylece yepyeni bir yaratılışı ve o yaratılışın sahnesi olan muazzam mülkünü gözler önüne seren Allah’a hamd olsun. Bizim dönüşümüz de O’nadır. Beni ehl-i sünnet ve’l-cemâat’ten eyleyen ve ehl-i heva ve bid’at içine girmekten koruyan Allah’a hamd olsun. Ayıp ve kusurlarımı örten Allahım’a hamd olsun. Rızkımı başkasının eline bırakmayan Allahım’a hamd olsun. Beni ümmet-i Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span> dâhil eden Allahım’a hamd olsun. </p>
			<p class="a_Paragraf">Biz ve bütün mülk Allah’a ait olarak sabahladık/akşamladık. Kibriya, kudret, izzet, ceberût, delil ve saltanatın yalnız Vâhid ü Kahhâr Allah’a ait olduğunu ikrâr ve itiraf ederiz. Ben de bu inançla sabahladım/akşamladım; yine bu inançla yaşar, bununla ölür, öldükten sonra dirildiğimde -inşaallah- bu iman ile Rabbimin huzuruna çıkarım. </p>
			<p class="a_Paragraf">Rab olarak Allah Teâlâ’dan, nebî ve resûl olarak Hazreti Muhammed’den <span class="_aleyhisselam-_E _idGenCharOverride-1">(aleyhissalâtü vesselâm)</span>, din olarak İslâm’dan, kıble olarak Kâbe’den, imam ve rehber olarak Kur’ân-ı Kerîm’den, yine imam ve halife olarak Ebû Bekr-i Sıddîk, Ömer-i Faruk, Osman-ı Zinnureyn ve Aliy-yi Murtaza’dan <span class="_aleyhisselam-_E _idGenCharOverride-1">(rıdvanüllahi teâlâ aleyhim ecmaîn)</span>, helal olarak Allah’ın helal kıldıklarından, haram olarak Allah’ın haram saydıklarından, Cennet’te vaadedilen sevaptan, Cehennem’deki ikabdan -Allahım! Sen bizi o azab ve ikaba maruz bırakma- razı oldum.</p>
			<p class="a_Paragraf"><span class="italik_E">Merhaba, hoş geldin ey yeni sabah, ey yeni gün ve ey her şeyi adaletle tastamam kaydeden, şahit ve kâtip iki melek! Allah Teâlâ size selâm etsin. Lütfen bizim için açtığınız sayfanın başına günümüzün bu ilk saatlerinde şu ikrarımızı kaydediniz: Allah’tan başka bir ilah olmadığına, O’nun yegâne Ma’bûd olduğuna, hiçbir ortağı bulunmadığına şehâdet ederiz. Yine şehadet ederiz ki Hazreti Muhammed (aleyhissalâtü vesselâm) O’nun kulu ve elçisidir. Bu şehadetle yaşar, onun üzerine ruhumuzu teslîm eder ve yarın inşaallah Rabbimizin huzurunda bu ahd ü peymanımızla diriliriz. </span></p>
			<p class="a_Paragraf">Allahım! Dünyada ve âhirette karşılaşacağım her korku ve endişe için “Lâilâheillallah/Allah’tan başka ilah yoktur.”; her gam ve tasa için “Maşâallah/Allah neyi dilerse o olur.”; her nimet için “Elhamdülillah/Hamd yalnız Allah’adır.”; her kolaylık ve sürûr için “Eşşükru lillah/Şükür sadece Allah’adır.”; hayret ve hayranlık uyandıran her bir şey için “Sübhanallah/Allah bütün noksanlardan pak ve müberrâ, bütün kusurlardan mukaddes ve muarrâdır.”; her bir günah için “Estağfirullah/Bağışlanmamı Allah’tan isterim.”; her darlık ve zorluk için “Hasbiyallah/Allah bana yeter.”; her musibet için “İnnâ lillah ve innâ ileyhi râciûn/Allah’tan geldik, O’na aidiz ve O’na döneceğiz.”; her kaza ve kader için “Tevekkeltü alallah/Allah’a tevekkül ettim.” ve her tâatı yapabilmek ve her ma’siyetten kaçabilmek için “Lâ havle velâ kuvvete illâ billahilaliyyilazîm/Kulluk yapmak ve ma’siyetlerden uzak durmak için ihtiyacım olan havl ve kuvvet, yalnız Aliyy ü Azîm olan Allah nezdindedir.” kelime-i tayyibe-i mübarekelerini hazırladım.</p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf"><span class="bold_E">Allah</span> ismi O’na has bir ism-i zât ve alemdir. Küllî ve umumî rahmet sahibi <span class="bold_E">Rahmân</span>.. donanım, konum ve liyakate göre bol bol merhamet eden <span class="bold_E">Rahîm</span>.. her şey ve herkesin üzerinde tasarruf sahibi <span class="bold_E">Melik</span>.. Zâtında mukaddes ve münezzeh, fiillerinde mutahhir ve munazzif <span class="bold_E">Kuddûs</span>.. ayıplardan sâlim ve herkes için selâmet kaynağı <span class="bold_E">Selâm</span>.. Kendi rubûbiyetinin şahidi ve herkese güven vaadeden <span class="bold_E">Mü’min</span>.. herkesi ve her şeyi her an görüp gözeten <span class="bold_E">Müheymin</span>.. eşi, benzeri olmayan yegâne gâlip ve <span class="bold_E">Azîz</span>.. elin ulaşmadığı, gücün yetmediği hâkim-i mutlak bir <span class="bold_E">Cebbâr</span>.. ululuk, Zâtının lazımı bir ulu <span class="bold_E">Mütekebbir</span>.. zâhir-bâtın her şeyi yaratan <span class="bold_E">Hâlık</span>.. örneği kendine ait, her şeyi kusursuz var ve inşâ eden <span class="bold_E">Bâri’</span>.. şekil ve sûret veren <span class="bold_E">Musavvir</span>.. her türlü günah ve hataları yarlığayan <span class="bold_E">Ğaffâr</span>.. her şeyi Kendi iradesine râm eden <span class="bold_E">Kahhâr</span>.. karşılıksız bol bol hibede bulunan <span class="bold_E">Vehhâb</span>.. her ihtiyaç sahibini ihtiyacına göre rızıklandıran <span class="bold_E">Rezzâk</span>.. hayır kapılarını açan ve gâileleri savan <span class="bold_E">Fettâh</span>.. olmuş-olacak, cüz’î-küllî her şeyi bilen <span class="bold_E">Alîm</span>.. can alan, ruhları sıkan ve erzâkı kısan <span class="bold_E">Kâbıd(z)</span>.. genişletilecekleri genişleten, ruhlara inşirah veren, her şeyi bereketlendiren <span class="bold_E">Bâsıt</span>.. dünyada, ukbada istediğini alçaltan <span class="bold_E">Hâfıd(z)</span>.. burada ve ötede dilediğini yükselten <span class="bold_E">Râfi’</span>.. dilediğini azîz kılan ve şereflendiren <span class="bold_E">Muizz</span>.. istediğini zelîl ve rüsvay hâle getiren <span class="bold_E">Müzill</span>.. gizli-açık her şeyi duyan ve itibara alan <span class="bold_E">Semî’</span>.. her şeyi Zâtına mahsus basarla gören <span class="bold_E">Basîr</span>.. dilediği gibi hüküm veren biricik hüküm sahibi <span class="bold_E">Hakem</span>.. her icraatında adl ü istikameti takip eden <span class="bold_E">Adl</span>.. en ince noktalara kadar ihtiyaçları gören, gözeten <span class="bold_E">Latîf</span>.. herkesten ve her şeyden haberdar <span class="bold_E">Habîr</span>.. suçluyu hemen cezalandırmayıp düşünme mühleti veren <span class="bold_E">Halîm</span>.. en büyük ve ulu olan <span class="bold_E">Azîm</span>.. dilediği günahları bağışlayan <span class="bold_E">Ğafûr</span>.. şükredeni mukabelesiz bırakmayan ihsan sahibi <span class="bold_E">Şekûr</span>.. kadri yüce, şanı yüksek, müteâl <span class="bold_E">Aliyy</span>.. idrakin ihata edemeyeceği, ululardan ulu <span class="bold_E">Kebîr</span>.. arz u sema ve içindekileri koruyup muhafaza eden <span class="bold_E">Hafîz</span>.. gıda veren, bakıp koruyan <span class="bold_E">Mukît</span>.. her şeye yeten ve herkesin hesabını görecek olan <span class="bold_E">Hasîb</span>.. nefislerde ürperti ve haşyet hâsıl eden <span class="bold_E">Celîl</span>.. güzellerden güzel <span class="bold_E">Cemîl</span>.. iyilik ve ihsanı bol keremkânî <span class="bold_E">Kerîm</span>.. zâhir-bâtın her şeyi görüp kontrol eden <span class="bold_E">Rakîb</span>.. dualara icabet eden ve isteklere mukabelede bulunan <span class="bold_E">Mücîb</span>.. ilm ü rahmetiyle her şeyi kuşatan ve her şeyiyle nâmütenâhî olan <span class="bold_E">Vâsi’</span>.. her şeyi yerli yerinde vaz’eden <span class="bold_E">Hakîm</span>.. bazı kullarını muhabbete mazhar kılan <span class="bold_E">Vedûd</span>.. zâtî şan ve şeref sahibi <span class="bold_E">Mecîd</span>.. ölümden sonra dirilten ve diriliş erleri gönderen <span class="bold_E">Bâis</span>.. her şeyi ra’ye’l-ayn bilen <span class="bold_E">Şehîd</span>.. varlığı kendinden ve değişmeyen bir zât olan <span class="bold_E">Hakk</span>.. güvenilip dayanılan ve Kendisine itimat edilen <span class="bold_E">Vekîl</span>.. dilediğini dilediği gibi icrâ eden kuvvet sahibi <span class="bold_E">Kaviyy</span>.. kudret-i kâhire sahibi <span class="bold_E">Metîn</span>.. dost ve yardımcı <span class="bold_E">Veliyy</span>.. herkesin hamd ü senasının biricik mercii <span class="bold_E">Hamîd</span>.. her işi ve davranışı sayıp dökecek olan <span class="bold_E">Muhsî</span>.. her şeyi ilk yaratan <span class="bold_E">Mübdi’</span>.. hayattan sonra ölümü, ölümden sonra da hayatı geri veren <span class="bold_E">Muîd</span>.. maddî-manevî hayat veren <span class="bold_E">Muhyî</span>.. verdiği hayatı alıp öldüren <span class="bold_E">Mümît</span>.. hayatı Kendinden, ebedî hayy olan <span class="bold_E">Hayy</span>.. Kendi Kendine kâim olan <span class="bold_E">Kayyûm</span>.. aczi söz konusu olmayan kâdir u kâhir <span class="bold_E">Vâcid</span>.. mutlak fazl ve şeref sahibi <span class="bold_E">Mâcid</span>.. nazîri, veziri, dengi, benzeri olmayan bir yektâ olan <span class="bold_E">Vâhid</span>.. ikincisi olmayan tek <span class="bold_E">Ehad</span>.. herkesin muhtaç olduğu müstağnî <span class="bold_E">Samed</span>.. her şeye gücü yeten <span class="bold_E">Kâdir</span>.. mutlak iktidar sahibi <span class="bold_E">Muktedir</span>.. öne alan, öne çıkaran <span class="bold_E">Mukaddim</span>.. geriye bırakan <span class="bold_E">Muahhir</span>.. varlığının başlangıcı olmayan ezelî <span class="bold_E">Evvel</span>.. varlığının sonu olmayan ebedî <span class="bold_E">Âhir</span>.. âyât ve âsârıyla apaçık <span class="bold_E">Zâhir</span>.. Zât’ı, hakikatiyle ihata edilmeyen <span class="bold_E">Bâtın</span>.. kâinatları idare eden, her şeyi gözeten <span class="bold_E">Vâlî</span>.. her türlü noksanlıktan müberrâ bir ulu, <span class="bold_E">Müteâl</span>.. durumuna göre herkese iyilikte bulunan <span class="bold_E">Berr</span>.. tevbeye sevk eden ve tevbeleri kabul buyuran <span class="bold_E">Tevvâb</span>.. suçluları tecziye eden <span class="bold_E">Müntakim</span>.. günahları silip süpüren, seyyiâtı hasenâta çeviren <span class="bold_E">Afüvv</span>.. fenalıklara karşı kullarına müşfik olan <span class="bold_E">Raûf</span>.. mülkün tek sahibi olan <span class="bold_E">Mâlikü’l-mülk</span>.. sonsuz celâlle ikram ve cemâli cem’ eden <span class="bold_E">Zü’l-celâli ve’l-ikram</span>.. terbiyenin bütün levâzımını câmi’ şekilde terbiye eden <span class="bold_E">Rabb</span>.. her hükmünde âdil olan <span class="bold_E">Muksit</span>.. zâtında her türlü kemâlâtı câmi’ ve herkesi toplayıp bir araya getiren <span class="bold_E">Câmi’</span>.. kimseye muhtaç olmayan <span class="bold_E">Ğaniyy</span>.. zenginlik bahşeden ve gönülleri zengin kılan <span class="bold_E">Muğnî</span>.. istemediği şeyleri vermeyen <span class="bold_E">Mâni’</span>.. sebebiyet verenlere göre zararları yaratan <span class="bold_E">D(z)ârr</span>.. faydalı şeyler veren <span class="bold_E">Nâfi’</span>.. her şeyin biricik ışık kaynağı <span class="bold_E">Nur</span>.. hidayete erdiren ve gönülleri hidayete açan <span class="bold_E">Hâdî</span>.. eşi-benzeri olmayan şeyler yaratan <span class="bold_E">Bedî’</span>.. Kendisi için fenâ söz konusu olmayan <span class="bold_E">Bâkî</span>.. dilediğine dilediğini temlik eden gerçek sahip, <span class="bold_E">Vâris</span>.. doğru noktaya ulaştıran <span class="bold_E">Reşîd</span>.. yakışıksız şeylere hüsn-ü muamelede bulunan <span class="bold_E">Sabûr </span>yalnız O’dur. Ne arz da ne de semada O’nun bir benzeri yoktur. O her şeyi işiten ve bilen Semî’ u Alîm’dir. O bizim Mevlâmızdır; dönüşümüz O’nadır. O ne güzel Mevlâ ve ne güzel yardımcıdır. Bağışla bizi ya Rabbenâ; sonunda varacağımız yer Senin huzurundur. Senin Yüce Zâtını sena ettiğin gibi ben Seni senâ edemem. Sen Kendini nasıl sena etmişsen öylesin, öyle yücesin. Sana yakınlık başka değil bir izzettir. Medh u senan başları döndürecek kadar yücedir. Birbirinden güzel isimlerin ve ulvî sıfatların her türlü noksandan mukaddestir. Senden başka bir ilah yoktur. Sen izzetinle dilediğin fiili yapar, kudret ve hikmetinle de istediğin gibi hükmedersin. </p>
			<p class="a_Paragraf">Allahım! Şu bereketli saat hürmetine, şu güzeller güzeli esmâ-i hüsnan hürmetine, onların şerefi, yüceliği ve engin iktiza ve hakikatleri hürmetine şu sabahımı öncekilerden daha yümünlü ve daha bereketli kıl; onlara eşit ya da onlardan eksik kılma.</p>
			<p class="a_Paragraf">Allahım! Günümüzün ilk saatlerini salâh, ortasını felah ve sonunu necâh/muvaffakiyet ile taçlandır.</p>
			<p class="a_Paragraf">Allahım! Sabahın şu vakti yepyeni bir dirilişe şahitlik etmektedir. Bugünü ne olur benim için taatla aç, mağfiret ve rıdvanınla da hitama erdir. Bugün içinde, kabul buyuracağın güzel ameller işlemeye beni muvaffak kıl. Ayrıca o amellerimi kusur ve noksanlarından arındır ve karşılık olarak lutfedeceğin sevabı katlayarak artır. Şayet bugün içinde bir seyyie, bir günah işlersem onu da bağışla. Şüphesiz Sen Ğafûr, Rahîm, Vedûd ve Kerîm’sin. </p>
			<p class="a_Paragraf">Allahım! Sabaha erdim; lakin ne istemediğim bir şeyi kendimden uzak tutmaya, ne de arzuladığım bir faydayı elde etmeye mâlik ve muktedir değilim. Vicdanım bana başka hâkim bir elin olduğunu söylüyor. Ben her birinin hesabını vereceğim ameller karşısında rehin olmaktan başka bir şey değilim. Hâl böyle olunca dünyada benden daha fakir, daha muhtaç bir başkası yoktur zannederim. Ey talihsizlerin sığınağı, ey acizlerin güç kaynağı, ey dertlilerin tabibi ve ey yolda kalmışların hâdî’si ve yol göstereni! Ey Allahım! Düşmanlarımı bana güldürme. Beni kötü insanlara yoldaş etme. Beni dinime dokunan musibetlerle imtihana tâbi tutma. Dünyayı en büyük hedefim, tek düşüncem ve ilmimin varıp dayandığı son nokta yapma ve bana merhamet etmeyecekleri üzerime musallat eyleme.</p>
			<p class="a_Paragraf">Allahım! Gizlimi de açığımı da bilen Sensin! Lütfen özrümü ve tevbemi kabul buyur! Neye ne kadar ihtiyacım olduğunu en iyi Sen biliyorsun. Ne olur dileğimi yerine getir. Sen benim içimi de biliyorsun. Lütfen beni bağışla.</p>
			<p class="a_Paragraf">Allahım! Senden kalbime işleyecek bir iman ve sâdık bir yakîn diliyorum. Tâ ki, başıma ancak Senin takdir ettiklerinin geleceğine gönülden inanayım. </p>
			<p class="a_Paragraf">Allahım! Sen her türlü kemâlât ile muttasıf, bütün noksanlardan da berî bir Sübbûh u Kuddüs’sün. Gece karanlığı, gündüz aydınlığı, Güneş şuası, Ay nuru, su çağıltısı, ağaç hışırtısı, sema yıldızları, arz toprağı, dağlar kayaları, çöller kumları, deryalar dalgaları, karalar ve denizler de sinelerinde barındırdıkları bütün canlıları ile hep Seni tesbih edip durmaktadır. Sen Samed ü Ferd’sin. Semada izzetin, arzda hükmün, arşın üzerinde celâlin, Cennet’te rahmetin, Cehennem’de de azabınla tecelli edersin. Melekler Senin ordularının askerleridirler. Onlar Seni tesbih eder, ara vermeden, fütur getirmeden gece-gündüz hep Sana hamd ü senada bulunurlar. Senden başka bir ilah yoktur. Hamd ü sena yalnız Senin hakkındır. Şefkat ve ihsanı sonsuz Hannân ü Mennân Sen, gökleri ve yeri eşsiz şekilde yaratan Bedî’ Sen, celâl ve ikramı cem’ eden Sultanlar Sultanı da Sensin. </p>
			<p class="a_Paragraf">Bütün bunları ikrâr ederek birbirinden güzel isimlerin, birbirinden yüce ve kıymetli nimetlerin, büyük burhanın, hak ve hakikati ayan-beyan ortaya koyan hüccet-i bâliğan ve tastamam kelimelerin hürmetine Sana yalvarıyorum Allahım: Beni korkup çekindiklerimden emîn eyle. Efendimiz Hazreti Muhammed’e <span class="_aleyhisselam-_E _idGenCharOverride-1">(sallallahu aleyhi ve sellem)</span>, temizlerden temiz ehline, iyilerden iyi ashâbına salât ü selâm eyle Allahım ve o salavât hürmetine dualarımı kabul buyur. </p>
			<p class="a_Paragraf">Ey yedi kat semanın ve Arş-ı Azîm’in Rabbi Allahım! Ey bizim Rabbimiz ve her şeyin Rabbi! Ey Tevrat, İncil, Zebûr ve Furkân’ı indiren! Ey tohum ve taneleri çatlatıp yaran, yarıp onları gelişme yoluna koyan Rabbim! <span class="italik_E">“Perçemini yed-i kudretinde”</span> tuttuğun her bir canlının şerrinden Sana sığınıyorum. <span class="italik_E">“Şüphesiz ki Rabbim, dosdoğru bir yol üzerindedir.”</span> Allahım! Evvel Sensin; Senden önce hiçbir şey yoktu. Âhir Sensin; fenâ ve ademden münezzehsin; nihayette bütün varlık fenâ bulacak ve yine bir tek Sen kalacaksın. Zâhir Sensin; Senden daha vâzıh, ayan-beyan bir hakikat yoktur. Her şeyin ötesinde, ötelerin de ötesinde kâinat ve hâdiselerin biricik mercii Bâtın da yine Sensin. Kereminden dileniyorum; lütfen üzerimdeki borçları ödemeye beni muvaffak kıl ve beni yoksullukla imtihan etme. </p>
			<p class="a_Paragraf">Allahım! Senden haşyet ve saygıyla dolu bir kalb dileniyorum. İman-ı daimî dileniyorum. İlmin faydalı olanını dileniyorum. Sâdık bir yakîn dileniyorum. Dosdoğru, sapasağlam bir dinî hayat dileniyorum. Her beladan afiyet dileniyorum. Afiyetini tamamlamanı dileniyorum. Afiyetinin devamını dileniyorum. Ve Senin afiyet nimetine karşı gönlümü şükür ve şükran hisleriyle doldurmanı dileniyorum.</p>
			<p class="a_Paragraf">Allahım! Dünyada ve âhirette Senden gönül zenginliği, göz tokluğu ve afiyet dileniyorum. </p>
			<p class="a_Paragraf">Ey sırları ve gizli olanları bilen, dereceleri yükselten, Arş’ın sahibi olan, dilediği kullarına büyük buluşma gününün dehşetini tebliğ için ruhu indiren Yüce Allah! <span class="italik_E">“O, aynı zamanda günahları bağışlar, tevbeleri kabul buyurur ama cezalandırması da çetin olup, lütuf ve ihsanı pek geniştir. Ondan başka ilah yoktur. Dönüş yalnız O’na olacaktır.”</span> </p>
			<p class="a_Paragraf">Ey dalâlet içindekileri ve başkalarını dalâlete sürükleyenleri hidayete ulaştıran, günahkârlara rahmetiyle yaklaşan, sürçerek kusur işleyenlerin kusurlarını affeden Yüce Allahım! Büyük tehlikelerle karşı karşıya olan bu kuluna ve bütün Müslümanlara rahmetinle muamele et. En büyük nimetlerinle şerefyâb eylediğin nebîler, sıddıklar, şehitler ve salihler gibi beni de Senin nezdinde her zaman diri olan ve rızıklarla serfiraz kılınan kullarından eyle. </p>
			<p class="a_Paragraf">Ey Ğaniyy, Hamîd, Mübdî’, Muîd, Râhim ve Vedûd olan Allahım! Helal kıldıklarınla beni haram saydıklarından müstağni kıl. Gönlüme kulluğun lezzetini duyur ve ma’siyetlere girmeyi bana çirkin göster. Fazl u ihsanda bulun ve bizi Senden başkalarına muhtaç etme.</p>
			<p class="a_Paragraf">Allahım! Hakkı hak bilip ona uymak, bâtılı da bâtıl bilip ondan uzak durmak hususunda tevfîkini bize refîk eyle. </p>
			<p class="a_Paragraf">Allahım! Beni ne kendime, ne nefsimin hevasına, ne de bir başkasına, ne göz açıp kapayıncaya kadar, ne de ondan daha kısa bir süre için terk etme. Her zaman beni koruyup gözet. Nusret ve inayetinle daima yanımda ol. </p>
			<p class="a_Paragraf"> Allahım! Beni, anne-babamı, kardeşlerimi, içinde yaşadığım toplum ve milletimi, sevdiklerimi, akrabalarımı, üstadımı, hocamı, bana hayır dualarla dua edenleri, hayır dua tavsiye edenleri, duanın hakikatini öğretenleri, dualarımdan bereket umanları mağfiret buyur. Ey Sübhan, ey Sultan! Ey <span class="italik_E">“doğurmamış ve doğmamış; hiçbir şey de Kendisine denk olmamış”</span> Yüceler Yücesi! Ey Merhametliler Merhametlisi! Rahmetine dehâlet ediyor ve Senden yakarışlarımızı nezd-i ulûhiyetinde kabul buyurmanı diliyoruz.</p>
			<p class="a_Paragraf">Ey Yüceler Yücesi Allahım! Evvelkiler içerisinde Efendimiz, Peygamberimiz, Sevgilimiz Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span> salât ve selâm eyle. Sonrakiler içerisinde Efendimiz, Peygamberimiz, Sevgilimiz Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span> salât ve selâm eyle. Efendimiz, Peygamberimiz, Sevgilimiz Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span> her vakit ve her an salât ve selâm eyle. Efendimiz, Peygamberimiz, Sevgilimiz Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span> mele-i a’lâda kıyamet gününe kadar salât ve selâm eyle. Efendimiz, Peygamberimiz, Sevgilimiz Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span>, bütün enbiya ve mürselîne, melâike-i mukarrebîne, gök ve yer ehli içinde, Sana kulluk tasmasını boyunlarında şerefle taşıyanlara salât ve selâm eyle.</p>
			<p class="a_Paragraf">Allahım! O İnsanlığın İftihar Tablosu’nun bütün ashâbından da razı ve hoşnut ol. </p>
			<p class="a_Paragraf">Allahım! Sen, benim Rabbimsin. Beni Sen yarattın. Ben, Senin kulunum ve gücüm yettiğince Sana olan ahdime ve vaadime bağlıyım. İşlediklerimin şerrinden Sana sığınırım. Üzerimdeki nimetlerini itiraf, günahlarımı da ikrar ederim. Beni bağışla ey Ğaffâr; zira günahları sadece Sen bağışlarsın. </p>
			<p class="a_Paragraf">Rabbim Allah Yüceler Yücesidir ve kudreti sonsuzdur. Rabbim Allah, mutlak izzet sahibidir ve kullarının üstünde hükmünü yürüten mutlak hükümrandır. Allah sabredenleri mutlaka mağfiretiyle mükâfatlandırır. Allah’ın anması pek farklı, pek büyüktür. Allah ne güzel koruyucudur! Allah ne güzel takdir edendir! <span class="italik_E">“Biz işte böyle takdir ettik. Ne güzel takdir ederiz Biz!” </span>diyerek ne güzel buyurur! </p>
			<p class="a_Paragraf">Allahım! Bahşettiğin nimetlerin eksilmesinden Sana sığınırım.</p>
			<p class="a_Paragraf">Allahım! Bilerek şirke girmekten Sana sığınır, bilmediklerimden dolayı da mağfiretini dilenirim. Sen en gizli şeyleri de, gaybları da bilen Allâmü’l-Ğuyûb’sun. “Estağfirullahelazîm/Yüce Allahım! Beni bağışla. <span class="ayet_kaynaklari_E _idGenCharOverride-1">(70 defa)</span>” Kasıtlı olarak ya da hata ile, gizli veya açıktan işlediğim bütün günahlarımdan dolayı beni bağışla. Bildiğim ve bilmediğim bütün günahlarımdan dolayı Senin tevbe kurnalarına sığınıyor ve beni yarlığamanı diliyorum.</p>
			<p class="a_Paragraf">Gerçek havl ve kuvvet yalnız Allah’a aittir ve yalnız O’nun lütfu iledir. Kullarına vazifelerini yerine getirmeleri ve günahlardan uzak durmaları için lazım olan gücü veren O’dur.</p>
			<p class="a_Paragraf">Olmasını dilediği olur; olmamasını dilediği de olmaz. Bilirim ki, <span class="italik_E">“Allah’ın her şeye gücü yeter ve o ilmiyle her şeyi kuşatmıştır.” “Allah en güzel şekilde koruyandır ve O Merhametliler Merhametlisi’dir.” </span></p>
			<p class="a_Paragraf">Allahım! Efendimiz Hazreti Muhammed’e <span class="_aleyhisselam-_E _idGenCharOverride-1">(sallallahu aleyhi ve sellem)</span>, tertemiz ehline, kerem ve iyilik âbideleri olan ashâbına salât ve selâm eyle. </p>
			<p class="a_Paragraf">Bütün hamd ve senalar yalnız O Rahmeti Sonsuz’a mahsustur.</p>
			<p class="Baslik_2" id="_idParaDest-199"><span class="bold_E">İmam Sadruddîn Konevî </span>(k.s.)<span class="_aleyhisselam-_E"> </span><span class="bold_E">Hazretlerinin <br/>Hizbü’t-Tuhr Duası</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Ey Yüce Allahım! Zâhir ve bâtınımı, kalbimi, ruhumu ve sırrımı bütün manevî kirlerden, bulanıklıklardan ve zulmetlerden tertemiz, pırıl pırıl hâle getir. Masiva sayılan bana ait bütün muratlardan, maksutlardan, matluplardan, mahbuplardan ve ma’şuklardan da arındır. Hatta bana ait varlık mülahazasından da temizle ve bana kendimi unuttur. Öyle temizle ki Allahım, Senin sevip hoşnut olduğun şekilde, bu zikrettiğim şeylerden geride hiçbir şey kalmasın. Ey Rahmeti Sonsuz Allahım! (Bana) muhabbet, aşk, cezbe, fenâfillah, bekâbillah ve şuhûdî, samedânî, vitrî, berkî ve Zâtî tecellîler gibi en yüksek, en üstün tecellî deryalarından kâse kâse şerbetler sun. Sun ki, bir an bile olsa kendimi duymayayım, kendime gelmeyeyim.</p>
			<p class="a_Paragraf">Allahım! Ruhlar arasında Efendimiz Hazreti Muhammed’in <span class="_aleyhisselam-_E _idGenCharOverride-1">(aleyhissalâtü vesselâm)</span> pak ruhuna, cesetler içerisinde O’nun mübarek cesedine, kabirler içinde O’nun Cennet bahçelerinden daha güzel olan Ravza-i Tâhire’sine; O’na ait mukaddes esrârın fakülteleri ve yine O’nun envârının yayıldığı ufuklar olan âl ü ashâbına, ruhlar birbiriyle buluştukça, sırlar aralarında feyiz alışverişi yaptıkça ve nurlar birbirine karıştıkça, salât ve selâm eyle.</p>
			<p class="Baslik_2" id="_idParaDest-200"><span class="bold_E">Ebu’l-Ferec Ahmed el-Bedevî </span>(k.s.)<span class="bold_E"> Hazretlerine <br/>Ait Bir Hizb</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf"><span class="italik_E">“Rahman ve Rahîm Allah’ın adıyla. Bütün hamdler, övgüler Âlemlerin Rabbi Allah’adır. Rahman ve Rahîm O’dur. Din gününün, hesap gününün tek hâkimidir. (Haydi, öyleyse deyiniz): ‘Yalnız Sana ibadet eder, yalnız Senden medet umarız.’ Bizi doğru yola, nimet ve lütfuna mazhar ettiklerinin yoluna ilet. Gazaba uğrayanların ve sapkınlarınkine değil.”</span> <span class="italik_E">“Biz gerçekten sana verdik kevser! Sen de Rabbin için namaz kıl ve kurban kesiver! Doğrusu, seni kötüleyendir ebter!” “De ki: O, Allah gerçek İlah’tır, Bir’dir. Allah Samed’dir. Ne doğurdu, ne de doğuruldu. Ne de herhangi bir şey O’na denk oldu!” “De ki: Sabahın Rabbine sığınırım, yarattığı şeylerin şerrinden, karanlığı çöktüğü zaman gecenin şerrinden, düğümlere üfleyip büyü yapan büyücü kadınların şerrinden ve haset ettiği zaman hasetçinin şerrinden.” “De ki: İnsanların Rabbine, insanların yegâne Hükümdarına, insanların İlahına sığınırım. O sinsi şeytanın şerrinden. O ki insanların</span> <span class="italik_E">kalplerine vesvese verir. O şeytan, cinlerden de olur, insanlardan da.”</span> <span class="italik_E">“Rahman ve Rahîm Allah’ın adıyla. Bütün hamdler, övgüler Âlemlerin Rabbi Allah’adır. Rahman ve Rahîm O’dur. Din gününün, hesap gününün tek hâkimidir. (Haydi, öyleyse deyiniz): ‘Yalnız Sana ibadet eder, yalnız Senden medet umarız.’ Bizi doğru yola, nimet ve lütfuna mazhar ettiklerinin yoluna ilet. Gazaba uğrayanların ve sapkınlarınkine değil.” “Elif, Lâm, Mîm. İşte Kitap! Şüphe yoktur O’nda. Rehberdir müttakîlere! O müttakiler ki gayb âlemine inanırlar. Namazlarını tam dikkatle îfâ ederler. Kendilerine ihsan ettiğimiz nimetlerden infakta bulunurlar. Hem Sana indirilen kitabı, hem de Senden önce indirilen kitapları tasdik ederler. Ahirete de kesin olarak inanırlar. İşte bunlardır Rabbileri tarafından doğru yola ulaştırılanlar. Ve işte bunlardır felah bulanlar.” “Hepinizin ilahı tek ilahtır. Ondan başka ilah yoktur. Rahman ve Rahîm O’dur.” “Allah o ilahtır ki, Kendisinden başka ilah yoktur. Hayy’dır, Kayyûm’dur. Kendisini ne bir uyuklama, ne de uyku tutar. Göklerde ve yerde ne varsa O’nundur. İzni olmadan huzurunda şefaat etmek kimin haddine? Yarattığı mahlûkların önünde, ardında ne var, hepsini bilir. Mahlûklar ise O’nun dilediğinden başka, ilminden hiçbir şey kavrayamazlar. O’nun kürsüsü gökleri ve yeri kaplamıştır. Gökleri ve yeri koruyup gözetmek O’na ağır gelmez; O öyle ulu, öyle büyüktür. Dinde zorlama yoktur. Doğru yol, sapıklıktan; hak, bâtıldan ayrılıp belli olmuştur. Artık kim tağutu reddedip Allah’a iman ederse, işte o, kopması mümkün olmayan en sağlam kulpa yapışmıştır. Allah her şeyi işitir, bilir. Allah iman edenlerin yardımcısıdır, onları karanlıklardan aydınlığa çıkarır. İnkâr edenlerin dostları ise tağutlar olup onları aydınlıktan karanlıklara götürürler. İşte onlar Cehennemlik kimselerdir ve orada ebedî kalacaklardır.” “Peygamber, Rabbi tarafından kendisine ne indirildi ise ona iman etti, müminler de! Onlardan her biri Allah’a, meleklerine, kitaplarına ve peygamberlerine iman etti. ‘O’nun resûllerinden hiçbirini diğerinden ayırt etmeyiz.’ dediler ve eklediler: ‘İşittik ve itaat ettik ya Rabbenâ, affını dileriz, dönüşümüz Sanadır.’ Allah hiçbir kimseyi güç yetiremeyeceği bir şekilde yükümlü tutmaz. Herkesin</span> <span class="italik_E">kazandığı iyilik kendi lehine, işlediği fenalık da kendi aleyhinedir. Ya Rabbenâ! Eğer unuttuk veya kasıtsız olarak yanlış yaptıysak bundan dolayı bizi sorumlu tutma! Ya Rabbenâ! Bizden öncekilere yüklediğin gibi ağır yük yükleme! Ya Rabbenâ! Takat getiremeyeceğimiz şeylerle bizi yükümlü tutma! Affet bizi, lütfen bağışla kusurlarımızı, merhamet buyur bize! Sensin Mevlâmız, yardımcımız! Kâfir topluluklara karşı Sen yardım eyle bize!” </span></p>
			<p class="a_Paragraf">Ey Merhametliler Merhametlisi, bize rahmetinle muamele et. Ey Merhametliler Merhametlisi, bizi muvaffak kıl. Ey Merhametliler Merhametlisi bizi, bizim her hâlimizi ıslah buyur.</p>
			<p class="a_Paragraf"><span class="italik_E">“Ey ehl-i beyt! Allah’ın rahmeti ve bereketi sizin üzerinize olsun. O gerçekten her türlü hamde layıktır, hayır ve ihsanı boldur.” “Allah sizden her türlü kiri giderip sizi tertemiz yapmak istiyor.” “Muhakkak ki Allah ve melekleri namı yüce O Peygambere hep salât (rahmet ve sena) ederler. Ey iman edenler! Siz de ona salât edin ve tam bir içtenlikle selâm verin.”</span></p>
			<p class="a_Paragraf">Allahım! Seyyidina Hazreti İbrahim ve ailesine salât ettiğin gibi, Efendimiz Hazreti Muhammed <span class="_aleyhisselam-_E _idGenCharOverride-1">(sallallahu aleyhi ve sellem)</span> ve ailesine de yarattıkların sayısınca, Zâtının hoşnutluğunca, Arşının ağırlığı ve kelimelerinin mürekkepleri kadar, zikredenler zikrettiği, gafil olanlar da gafletlerinde kaldıkları sürece salât et. Muhakkak ki Sen, her bakımdan hamde layık ve şanı yüce olansın.</p>
			<p class="a_Paragraf">Allahım! Seyyidina Hazreti İbrahim ve ailesine bereket ihsan ettiğin gibi, Efendimiz Hazreti Muhammed <span class="_aleyhisselam-_E _idGenCharOverride-1">(aleyhisssalâtü vesselâm)</span> ve ailesine de aynı şekilde bereket ihsan et. Muhakkak ki Sen, her bakımdan hamde layık ve şanı yüce olansın. Göklerde, yerde ve ikisi arasında olanlar sayısınca, <span class="italik_E">“Allahım! Kulun, Habîbin ve Resûlün, Nebiy-yi Ümmî Efendimiz Hazreti Muhammed’e, ehl-i beytine ve ashâbına salât ve selâm eyle. </span><span class="ayet_kaynaklari_E _idGenCharOverride-1">(3 defa)</span><span class="italik_E">”</span> O salavât hakkı için bizim işlerimizde de, bütün Müslümanların işlerinde de lütuflarını oluk oluk akıt ey Âlemlerin Rabbi!</p>
			<p class="a_Paragraf">Allahım! Efendimiz Hazreti Muhammed’e, âl ve ashâbına, olanlar, olacaklar ve ilm-i İlahîde mevcut bulunanlar sayısınca salât ve selâm et.</p>
			<p class="a_Paragraf">Allahım! Ruhlar arasında Efendimiz Hazreti Muhammed’in <span class="_aleyhisselam-_E _idGenCharOverride-1">(aleyhissalâtü vesselâm)</span> pak ruhuna, cesetler içerisinde O’nun mübarek cesedine, kabirler içinde O’nun Cennet bahçelerinden daha temiz olan Ravza-i Tâhire’sine ve isimler içerisinde O’nun nâm-ı celîline salât eyle.</p>
			<p class="a_Paragraf">Allahım! “Alamet ve sarık/taç sahibi” olan, bulutlar irhâsâtına ve mûcizâtına koşan o şanlı Nebî ve Resûl’e salât ve selâm eyle.</p>
			<p class="a_Paragraf">Allahım! Güneş ve Ay’dan daha parlak olan Efendimiz Hazreti Muhammed’e Hazreti Ebû Bekir, Hazreti Ömer, Hazreti Osman ve Haydar-ı Kerrâr olan Hazreti Ali’nin <span class="_aleyhisselam-_E _idGenCharOverride-1">(radıyallahu anhum ecmaîn)</span> hasenâtı adedince, yeryüzünün bitkileri, ağaçların yaprakları sayısınca salât ve selâm eyle.</p>
			<p class="a_Paragraf">Allahım! O dırahşan çehreli Nebiy-yi Melîh, O en yüksek makam ve en fasîh lisanın sahibi Efendimiz Hazreti Muhammed’e salât ve selâm eyle.</p>
			<p class="a_Paragraf">Allahım! Kendisiyle insanları dağınıklıktan kurtardığın kulun, kalblerin zulmetini aydınlığa çevirdiğin nebîn ve Seni seven ve yüce nezdinde sevilen her kuluna üstün kıldığın Habîbin Efendimiz Hazreti Muhammed’e salât ve selâm eyle.</p>
			<p class="a_Paragraf">Allahım! İnsanlığa apaçık bir hak yol getiren ve âlemlere rahmet olarak gönderdiğin Efendimiz Hazreti Muhammed’e salât ve selâm eyle.</p>
			<p class="a_Paragraf">Allahım! Efendimiz Hazreti Muhammed’e, nübüvvetinin şeref ve büyüklüğü ve kadrinin azameti ölçüsünde salât ve selâm eyle. O Şanlı Nebî’ye, O emîn ve itaat edilen Resûl-i Kerîm’e tariflere gelmez kadr u kıymetinin üstünlüğü kadar salât ü selâm eyle.</p>
			<p class="a_Paragraf">Allahım! Evvelkiler ve sonrakiler içinde Efendimiz Hazreti Muhammed’e salât ve selâm eyle. Her vakit, her an Efendimiz Hazreti Muhammed’e salât ve selâm eyle. Kıyamet gününe kadar Mele-i A’lâ’da Efendimiz Hazreti Muhammed’e salât ve selâm eyle.</p>
			<p class="a_Paragraf">Allahım! Bütün arz ve üzerindekiler fenâ bulup da yalnız Sen bâkî kalıncaya kadar Efendimiz Hazreti Muhammed’e salât ve selâm eyle. Hiç şüphe yok ki, herkes fânidir, herkesten sonra bâkî kalan, bütün vârislerin en hayırlısı yalnız Sensin. </p>
			<p class="a_Paragraf">Allahım! Habîbin Efendimiz Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span>, ceddi İbrahim Halîlullah’a, kardeşi Mûsa Kelîmullah’a, emin elçi İsa Ruhullah’a, kulun ve nebîn Hazreti Süleyman’a, babası Dâvud Nebî’ye, diğer bütün enbiya ve mürselîne <span class="_aleyhisselam-_E _idGenCharOverride-1">(alâ nebiyyina ve aleyhimüsselâm)</span>, yer ve gök ehlinden ne kadar ehl-i tâat varsa hepsine, zâkirler Seni zikrettiği, gâfiller de zikrinden gaflette oldukları sürece salât ve selâm eyle.</p>
			<p class="a_Paragraf">Allahım! İnayet kaynağı.. kıyametin süsü.. hidayet kenzi.. melekût hullesinin başdöndürücü nakşı.. memleket-i Rabbaniyenin seyyidi.. en açık delillerin fasîh lisanı.. ümmetin şefaatçisi.. huzurun hürmete layık imam ve rehberi.. rahmet peygamberi.. Efendimiz Hazreti Muhammed’e, Âdem, Nuh, İbrahim Halîlullah peygamberlere, kardeşi Mûsa Kelîmullah’a, emin elçi İsa Ruhullah’a, Hazreti Dâvud, Süleyman, Zekeriya ve Yahya’ya, bütün nebî ve elçilere <span class="_aleyhisselam-_E _idGenCharOverride-1">(aleyhimüsselâm)</span>, onların gösterdiği yola sülûk edenlere, zâkirler zikrettiği, gaflet içindekiler de gafletleri içinde çırpındıkları sürece salât ve selâm eyle.</p>
			<p class="a_Paragraf">Allahım! İnsanlık âleminin en şereflisi.. bütün iman hakikatlerinin merkez noktası.. ihsan tecellîlerinin mukaddes mahalli.. Rahmanî sırların merkezi.. memleket-i Rabbaniyenin en donanımlısı.. nebîler gerdanlığının şâşâlı mücevheri.. peygamberler ordusunun seraskeri.. mükerrem elçiler kervanının yanıltmaz rehberi.. topyekün insanlığın medâr-ı şerefi.. izzet sancağının sancaktarı.. şan ve şeref dizginlerinin zimamdarı.. ezel sırlarının şahidi.. sâbikûn-u evvelûnun nurlarının müşahidi.. evveliyet lisanının tercümanı.. ilim, hilim ve hikmetin menbaı.. cüz’î ve küllî bütün nurların mazharı.. arz ve semadakilerin gözdesi.. iki cihanın ruhu.. dünya ve âhiret âlemlerinin yanılmaz ve yanıltmaz rehberi.. ubûdiyet erlerinin zirvesi.. seçkin konumların müşahhas ahlâkı.. hillet ve hullet makamlarının müstesna mümessili.. Habîb-i Ekrem.. Resûl-i Muazzam.. Nebiy-yi Muhteşem Efendimiz Muhammed ibn Abdülmuttalib’e, diğer enbiya ve mürselîne, âl ve ashâblarının tamamına, en faziletli ve dâimî salavât, en yüksek, en sermedî berekât, hem fazilet hem de adet bakımından en müzekkâ tahiyyât ile, zâkirler Seni zikrettikleri, gafiller de gaflet içinde bocalayıp durdukları sürece salât ü selâm eyle. Ya Mustafa, ey Allah’ın nurundan bir nur! Şey’en lillah/Allah için bir ihsan! Salât ve selâmım Seyyidü’l-Kevneyn Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span>. Binler ve binler selâm O, insanlığın üzerine doğan dolunaya, Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span>. Salât eyle Allahım! Nur-u Azîm, Seyyidü’l-Mürselîn Muhammed Mustafa’ya. Ve ey Allahım! O şanı yüce Habîbin hürmetine bizi de Müslüman olarak huzuruna al. Allah’tan başka bir ilah yoktur ve Hazreti Muhammed <span class="_aleyhisselam-_E _idGenCharOverride-1">(sallallahu aleyhi ve sellem)</span> O’nun elçisidir. Allah’ın salât ve selâmı O’na, rıza ve rıdvanı da Allah Resûlü’nün ashâbı üzerine olsun. Allah bize yeter. O ne güzel vekildir. Gerçek güç ve kuvvet de yalnız, yalnız O Aliyy ü Azîm’e aittir.</p>
			<p class="Baslik_2" id="_idParaDest-201"><span class="bold_E">Ahmed el-Bedevî </span>(k.s.)<span class="bold_E"> Hazretlerinin <br/>Şecere-i Asl Salât ü Selâmı</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Allahım! Kendisi nur olan ve bütün âlem kendisiyle nurlanan asıl nuranî şecere; Senin kendilerine vücut ifaza buyurduğun bütün mahlûkatının en parlağı, insan nev’inin en faziletlisi, mana ve sureti itibariyle varlığın en ekmel ve eşref olanı, Rabbanî sırların mahall, merkez ve mahzeni, Âdem Nebîye isimleri öğretilen bütün ilimlerin kaynak ve hazinesi, asliyet ve külliyet planında “kabe kavseyn”, Kendine mahsus bir paye olarak da “ev edna” zirve mertebelerinin sahibi; hilkat ağacının özü, usâresi ve ruhu olması, bütün âlemlere rahmet olarak gönderilmiş bulunması hasebiyle, diğer nebîlerin hepsi <span class="_aleyhisselam-_E _idGenCharOverride-1">(alâ nebiyyina ve aleyhimüsselâm)</span>, bütün envâr-ı nübüvvetin biricik kaynağı, hepsinin önünde, hepsinden akdem O Nebîler Serveri’nin sancağı altında olan Efendimiz Hazreti Muhammed’e, ehl-i beytine, yarattıkların, rızık verdiklerin, ölümü tattırdıkların ve hayat bahşettiklerin sayısınca, fâni kulların yeniden dirilişe erdiği ba’s gününe kadar çok, çok salât ve selâm eyle. Bütün hamd ve senalar yalnız Sanadır Allahım, yalnız Sanadır.</p>
			<p class="Baslik_2" id="_idParaDest-202"><span class="bold_E">İmam Nevevî Hazretlerinin <br/>Hizbü’l-Hıfz’ı</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Bismillahi “Allahuekber. <span class="ayet_kaynaklari_E _idGenCharOverride-1">(3 defa)</span>” Nefsim, dinim, ailem, evladım, malım, arkadaşlarım ve onların din ü diyanetleri ve malları üzerine bin kez Bismillahi “Allahuekber. <span class="ayet_kaynaklari_E _idGenCharOverride-1">(3 defa)</span>” Nefsim, dinim, ailem, evladım, malım, arkadaşlarım, onların din ü diyanetleri ve malları üzerine binler ve binler kez Bismillahi “Allahuekber. <span class="ayet_kaynaklari_E _idGenCharOverride-1">(3 defa)</span>” Nefsim, dinim, ailem, evladım, malım, arkadaşlarım, onların din ü diyanetleri ve malları üzerine binler ve binler ve binler kez “lâ havle velâ kuvvete illâ billahilaliyyilazîm.” Allah’ın ismiyle başlar, O’nun lütfuna iltica eder, her hayrı O’ndan bekler, azabından yine O’na sığınır, O’na dayanır, ne yaparsam O’nun için yapmaya çalışır ve gerçek güç ve kuvvetin sadece O Yüceler Yücesi’ne ait olduğunu ikrar ve itiraf ederim. Dinimi Allah için yaşar, nefsimi Allah’a vakfeder, evlâdımı O’nun yolunda yetiştirmeye çalışırım. Yine malımı Allah için infak eder, aileme O’nun bir emaneti nazarıyla bakarım. Rabbimin bana verdiği her şeyi de, O nasıl kullanmamı isterse öyle kullanır, hepsine Allah’ın ismiyle teveccüh ederim. Yedi kat semanın Rabbi, yedi kat arzın Rabbi ve Arş-ı Azîm’in Rabbi olan Allah’ın ismiyle…</p>
			<p class="a_Paragraf">En büyük ve en yüce olan Allah’ın ismiyle. “Yüce ismi anılınca ne yerde ne de gökte hiçbir şeyin zarar veremeyeceği Allah’ın ismiyle ki, O Semî’ ve Alîm’dir. <span class="ayet_kaynaklari_E _idGenCharOverride-1">(3 defa)</span>” Arzda ve semada en güzel, en hayırlı olan Allah’ın ismiyle. Allah’ın ismiyle başlar, O’nun ismiyle sonlandırırım. “Allah celle celâluhû. <span class="ayet_kaynaklari_E _idGenCharOverride-1">(3 defa)</span>” O benim yegâne Rabbim; ben O’na açık-gizli hiçbir şeyi şirk koşacak değilim. “Allah celle celâluhû. <span class="ayet_kaynaklari_E _idGenCharOverride-1">(3 defa)</span>” Benim Rabbim, Kendisinden başka hiçbir ilah olmayan Allah’tır. O’nun kudreti benim korkup çekindiğim her şeyden daha büyük ve daha başdöndürücüdür. </p>
			<p class="a_Paragraf">Sana sığınırım Allahım, nefsimin şerrinden, başkalarının şerrinden ve Senin yaratıp kâinatın dört bir tarafına serpiştirdiğin mahlûkatının şerrinden. Senin korumana dehalet ederim onların hepsinden. Sana iltica ederim hepsinin kötülüklerinden. Onların zararlarını Senin inayetinle engeller, şerlerinden Senin sıyanetinle emin olurum. Zarar vermek isteyenlerin bana uzanan elleriyle kendi arama Senin yüce beyanını koyar ve şöyle derim: Rahman ve Rahîm Allah’ın adıyla. “<span class="italik_E">De ki, O, Allah’tır, gerçek ilahtır ve birdir. Allah Samed’dir. Ne doğurmuş, ne de doğurulmuştur. Ne de herhangi bir şey O’na denktir.</span> <span class="ayet_kaynaklari_E _idGenCharOverride-1">(3 defa)</span>” Sağımdan, solumdan, önümden, arkamdan, üstümden, altımdan ve bütün çevremden verebilecekleri zararlara karşı da aynı tedbiri alır, Senin Vâhidiyet ve Samedâniyetine sığınırım.</p>
			<p class="a_Paragraf">Allahım! Kendim ve bütün o varlık için sadece Senin elinde bulunan hayırlardan diliyorum.</p>
			<p class="a_Paragraf">Allahım! Beni ve diğer mahlûkatını sevdiğin kullar içerisine al. Bizi koru.. bizi gözet.. bizi yakınlığınla sevindir.. içimize emniyet sal ve bizi güven içerisinde tut.. bizi muhafaza buyur.. bizi başkalarıyla değil Seninle, Senin yanında olanlarla eyle ve bütün insî ve cinnî şeytanların, haddini aşanların, hasetçilerin, yırtıcı hayvanların, yılan ve akreplerin ve “<span class="italik_E">perçemlerini elinde tuttuğu</span>”n bütün canlıların verebileceği zararlara karşı her zaman bizi koruyup kolla. “<span class="italik_E">Yolun Rabbime ait olanı doğrudur.</span>”</p>
			<p class="a_Paragraf">Rubûbiyeti altında bulunanların zarar ve kötülüklerine karşı Rabbim bana yeter. Yarattıklarının şerlerine karşı Hâlıkım bana yeter. Verdiği rızıkla hayatlarını devam ettirenlerden gelebilecek tehlikelere karşı Râzıkım bana yeter. Setredilmeye muhtaç varlıkların kötülüklerine karşı Sâtir olan Allah bana yeter. Yaratılışları itibariyle yardıma muhtaç olan varlıkların zararlarına karşı Nâsır olan Mevlâm bana yeter. Kahr u cebr altında yaşayan mahlûkata karşı Kâhir olan Allah bana yeter. Her zaman yardımıyla bana kâfî gelen O En Yüce Zât bana yeter. Ezelde bana yeten O Ezel Sultanı her zaman bana yeter. Allah bana yeter; o ne güzel Vekîldir! Bütün mahlûkatına karşı Allah bana kâfî ve vâfîdir. “<span class="italik_E">Benim Mevlâm, o kitabı indiren Allah’tır ve O bütün salih kulların koruyucusudur.</span>” “<span class="italik_E">Sen Kur’ân okuduğun zaman, seninle âhirete inanmayanlar arasına görünmez bir perde çekeriz. Ve kalblerinin üzerine onu iyi anlamalarına mâni kılıflar geçirir, kulaklarına da ağırlıklar koyarız. Sen Kur’ân’da Rabbini tek olarak andığın zaman, onlar nefretle arkalarını dönüp giderler.</span>” “<span class="italik_E">Allah bana yeter. O’ndan başka ilah yoktur. O’na tevekkül ettim. O, Arş-ı Azîm’in Rabbidir.</span>” “Havl ve kuvvet, yalnız Aliyy ü Azîm Allah’a aittir ve <span class="italik_E">O’nun lütfu iledir.</span> <span class="ayet_kaynaklari_E _idGenCharOverride-1">(3 defa)</span>”</p>
			<p class="a_Paragraf">Nefsimi “<span class="italik_E">Bismillahirrahmanirrahîm</span>” mahzenine gizledim. O mahzenin kilitleri Allah’a olan nihaî tevekkülüm, anahtarları da, gerçek havl ve kuvvetin yalnız Allah’a ait olduğu hakikatine yürekten inancımdır.</p>
			<p class="a_Paragraf">Allahım! Kendime gelecek bütün zararları, güç yetirebileceklerimi, yetiremeyeceklerimi her zaman ve yalnız Senin inayetinle defedebilirim. Zira Hâlik’ın kudretinin yanında mahlûkun kudretinden söz edilemez. “Allah bana yeter; O ne güzel vekildir! <span class="ayet_kaynaklari_E _idGenCharOverride-1">(7 defa)</span>” Hakikî havl ve kuvvet sadece ululuk ve azamet tahtının biricik sultanı olan Allah’a aittir. Salât ü selâm da Efendimiz Hazreti Muhammed’e, tertemiz ehline ve her biri iyilik ve keremde birer yıldız olan ashâbı üzerinedir. Salât ve selâm olsun O, İnsanlığın İftihar Tablosu’na, ehl-i beytine ve ashâb-ı güzinine.</p>
			<p class="Baslik_2" id="_idParaDest-203"><span class="bold_E">Şihâbüddîn Ahmed ibn Musa el-Yemenî </span>(k.s.)<span class="bold_E"> Hazretlerinin <br/>Hizbü’l-Hucub Duası</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Allahım! Ey Yüce Allahım! Senin arşının latîf perdelerinden akseden nurun parıltılarıyla düşmanlık besleyenlerin şerlerinden gizlendim. Komploculardan ceberûtunun nüfûzuna saklandım. Sulta ve yetki sahiplerinin kaba kuvvetinden de yine Senin izzetine sığındım. Bütün şeytanlardan Senin nihayetsiz Kayyûmiyet ve sonsuzluğuna iltica ettim. Bütün kaygılardan, kederlerden, borçlardan, sıkıntılardan, düşmanlardan, haksız zalimlerden ve kötü komşuların şerrinden Senin sırlı inayetinle kurtuldum. Hakkımda kötülük düşünenlerden de Senin ululuk ve yüceliğine iltica ettim. “Ey Allahım! <span class="ayet_kaynaklari_E _idGenCharOverride-1">(3 defa)</span>” Ey yegâne Ma’bûd! Ey bütün faziletlerin yegâne kaynağı olan biricik Maksûd! Ey Azîzler Azîzi, izzetin asıl menbaı! Ey şükreden kullarına karşı cömertliği tasavvurları aşkın olan! Ey isteyen kullarına başları döndürecek kadar ikramlarda bulunan! Ey verdiği zaman eli çok açık davranan! Ey cimrilikten münezzeh ve muallâ olan! Ey Allahım! Bizim üzerimizi ve kalblerimizin şefkatle sarıp sarmaladığı kullarının üzerini, gecemizde ve gündüzümüzde, en şiddetli fırtınaların bile dağıtamayacağı, en keskin kılıçların bile kesemeyeceği ve en tesirli mızrakların parçalayamayacağı bir örtü ile bürümeni diliyorum. Muhakkak ki, Sen her şeye gücü yeten bir Kâdir-i Mutlaksın. </p>
			<p class="a_Paragraf">“Yüzleri yere sürülsün. <span class="ayet_kaynaklari_E _idGenCharOverride-1">(3 defa)</span>” Zalimlerin ve fâsıkların yüzleri. “<span class="italik_E">Hâ Mîm.</span> <span class="ayet_kaynaklari_E _idGenCharOverride-1">(3 defa)</span>” Dilleri lâl kesilsin. “Yüzleri yere sürülsün. <span class="ayet_kaynaklari_E _idGenCharOverride-1">(3 defa)</span>” Kâfirlerin ve fâcirlerin yüzleri. “<span class="italik_E">Hâ Mîm</span>. <span class="ayet_kaynaklari_E _idGenCharOverride-1">(3 defa)</span>” “<span class="italik_E">Boyunları yukarı, çeneleri kalkık, gözleri havada bir durumdadırlar.</span>” “<span class="italik_E">Onlar sağır, dilsiz ve kördürler. Bundan ötürü akıllarını kullanıp gerçeği anlayamazlar.</span>” “<span class="italik_E">Allah’ın eli, hepsinin ellerinin üstündedir.</span>” Allah’ın hicabı gözlerinin üzerindedir. Okları da onları vurup durmaktadır. “<span class="italik_E">Her ne zaman onlar savaş çıkarmak için bir yangın tutuşturdularsa Allah onu söndürmüştür.</span>” “<span class="italik_E">Müminlerin savaşmasına hacet bırakmamıştır. Herkes anlamıştır ki, Allah pek kuvvetlidir, mutlak galiptir.</span>”</p>
			<p class="a_Paragraf">Allahım! Sultanların cevrinden, şeytanların tuzağından, dilimin sürçmelerinden, komşuların hasedinden, kem nazardan, hasetçiden, düğümlere üfleyip büyü yapanlardan, komplo peşinde koşanlardan, ifnâ etmek için pusuya yatanlardan, gözleriyle kasten kem bakış fırlatanlardan beni muhafaza buyur. “<span class="italik_E">De ki, O, Allah’tır, gerçek ilahtır ve birdir. Allah Samed’dir. Ne doğurmuş, ne de doğurulmuştur. Ne de herhangi bir şey O’na denktir</span>” buyurduğun İhlas sure-i celilesinin binler ve binler fazileti için bunları Senden diliyor ve dileniyorum. Yerli-yabancı herkesin şerrinden azamet sahibi Azîm ve A’zam Allah’ın sıyanetine sığındım. Rabbimden bizim ve onların arasına bir set, bizi göremeyecekleri şekilde gözlerinin önüne zifiri karanlık bir gece, önlerine upuzun bir dağ ve aşmaya muktedir olamayacakları bir yol koymasını diledim. “<span class="italik_E">Allah hiç şüphesiz en güzel şekilde koruyandır ve O, Merhametliler Merhametlisidir.</span>” Gerçek güç ve kuvvet de Aliyy ü Azîm olan Allah’a <span class="_aleyhisselam-_E _idGenCharOverride-1">(celle celâluhû)</span> aittir. Dinimi, canımı, ailemi, malımı, çocuklarımı, kardeşlerimi, evimi, ekinimi, komşularımı ve kalbimin şefkatle alâka duyduğu her şeyimi, bütün ins ve cinnin, şeytanın, kötülük düşünen herkesin ve “<span class="italik_E">perçemini elinde tuttuğu</span>” bütün canlıların şerrinden koruması için, yüce nezdinde hiçbir emanetin zayi olmadığı Aliyy ü Azîm olan Allah’a emanet ettim. “<span class="italik_E">Yolun Rabbime ait olanı doğrudur.</span>” Allah bize yeter; O ne güzel Vekîldir! </p>
			<p class="a_Paragraf">Allahım! Efendimiz Efendiler Efendisi Hazreti Muhammed’e <span class="_aleyhisselam-_E _idGenCharOverride-1">(sallallahu aleyhi ve sellem)</span>, tertemiz ehline, kerem âbidesi ashâbına salât ve selâm eyle.</p>
			<p class="Baslik_2" id="_idParaDest-204"><span class="bold_E">Atâullah es-Sekenderî’nin </span>(r.h.)<span class="bold_E"> <br/>Münacaatü’l-Hikemi</span></p>
			<p class="Besmele">Rahman ve Rahîm Allah’ın adıyla </p>
			<p class="a_Paragraf">İlahî! Senin üzerimdeki ihsanlarına rağmen yine Sana muhtaç isem, ihsanlarını kestiğinde nasıl muhtaç olmam ben! İlahî! Sen ilim verdiğin hâlde bile câhil iken, Sen bir şey öğretmez isen nasıl koyu bir cahil olmam ben! Tedbîrindeki değişiklikler ve takdîrindeki sür’at, Senin ârif kullarını havf ile reca arasında bıraktı da, ne ihsanından tam emin oldular ne de dehrin hâdiseleri karşısında büsbütün ümitsizliğe kapıldılar. İlahî! Benim gibi bir gedaya gedalık; Senin gibi bir kerem sultanına da sultanlık yaraşır. İlahî! Benim zayıf varlığımı yaratmadan evvel Sen Yüce Zâtını şefkat ve lütuf ile vasıflandırdın; bu zayıf ve aciz varlığım ortadayken, beni şefkat ve lütuflarından mahrum etmezsin Sen. İlahî! Benden güzellik adına bir şey sâdır olmuşsa şüphesiz bu Senin fazlındandır. Bundan dolayı bana yalnız Sana hamd etmek düşer. Şayet benden kötü bir şey zuhur etmişse bu da benim nefsimdendir. Onu aleyhimde delil olarak ortaya koymak da Senin adaletinin muktezasıdır. (Ben Senin adaletine değil fazlına sığınıyorum Allahım!) </p>
			<p class="a_Paragraf">İlahî! Ben Sana tevekkül etmişken Sen beni nefsimle başbaşa bırakmaz, beni Sensizliğin hicranına terk etmezsin. Sen benim yardımcım olduğun sürece ben nasıl haksızlık ve zillete maruz kalabilirim! Lütuf ve ihsanlarınla beni kuşattığın müddetçe nasıl haybet ve hüsran yaşayabilirim! Huzuruna Sana olan ihtiyacımı vesile yaparak geldim. Sana ulaşması muhal bir şeyle nasıl tevessülde bulunabilirim! Her hâlim Sana âşikâr iken nasıl hâlimden şikâyet edebilirim! Zaten Senin dilemenle ortaya çıkan hâlimi kelimelerle Sana nasıl ifade edebilirim! Sen Sana teveccüh etmiş bulunan isteklerimde beni haybete uğratmazsın. Senin meşietinle ortaya çıkmış ve neticede yine Sana dönecek olan hâlimi de olduğu gibi bırakmaz, mutlaka güzelleştirirsin. İlahî! Şu büyük cahilliğime rağmen bana karşı ne kadar da lütufkâr ve onca çirkin fiilime rağmen ne kadar da merhametlisin! İlahî! Sen bana ne kadar yakınsın; ben Senden ne kadar uzağım!</p>
			<p class="a_Paragraf">Allahım! Sen bana karşı bu kadar lütufkâr iken hiçbir perde Seninle benim arama giremeyecektir. İlahî! Eserlerinin değişip durmasından, icraatının tavırdan tavıra girip çıkmasından anladım ki, her şeyde Kendini bana tanıtırken Senin muradın, benim hiçbir şeyde Seni bilip bulmakta, bulup anlamakta cahil kalmamamdır. İlahî! Ne zaman kulluğa yakışmayan çirkin hâllerim dilimi sustursa o zaman Senin engin rahmetin bana konuşma cesareti verir. Kötü vasıflarım ümitsizlik çukurlarına doğru iterken beni, o zaman da Senin engin lütufların ümidime ümit katar. </p>
			<p class="a_Paragraf">İlahî! İyilik zannettiği amelleri bile riya ve ucub gibi virüslerle kirlenen, kirlenip çirkin hâle gelen bir kimsenin apaçık günahları nasıl birer mesavî olmaz! Hakikat zannettikleri bile kuru davadan ibaret olan kulun iddiaları nasıl kuru iddia olmaz! İlahî! Her hal ü kârda geçerli olan hükmün ve kâhir meşîetin söz ehlinde söyleyecek bir kelime bırakmadığı gibi, hâl erbabında da ifade edebilecekleri bir hâl bırakmadı. Hepsi söz ve hallerden kendilerini tecrîd edip Sana firar ve i’tisamda bulundular. İlahî! Senin emrettiğin şekilde yapmaya çalıştığım nice ibadetlerim ve ihlaslı olduğunu zannettiğim nice hâllerim oldu. Bütün bunlara rağmen Senin adaletinle muamele edeceğini düşününce onlara zerre kadar itimadım kalmadı da, nihayet gelip fazlın imdadıma yetişti. İşte o zaman, o ibadetlere değil Senin fazlına itimat eder oldum. </p>
			<p class="a_Paragraf">İlahî! Sen daha iyi bilirsin ki, kulluğum amel bakımından yeterli ve sürekli olmasa da, kalbimdeki sevgi ve niyet daimîdir. İlahî! Senin kâhir meşîetin her şeyde hükümferma iken benim azmimden nasıl söz edilebilir ki! Öte yandan Sen emretmişken ben ortaya bir azim ve cehd koymadan nasıl durabilirim ki! İlahî! Şu mükevvenât içerisinde yaşadığım tereddüt ve hayret beni Senin kurb-u huzurundan uzaklaştırıp durmaktadır. Ne olur, beni Sana kavuşturacak bir hizmet ve bir ibadetle hep kurb-u huzurunda bulundur. İlahî! Varlığı Sana muhtaç olan, Senin varlığına nasıl delil olarak getirilebilir! Ehl-i şuhûd nezdinde o kadar âşikarsın ki, varlığın hiçbir delile muhtaç değildir. Seni izhar edip göstermediği sürece, Senden başka bir varlığın zuhurundan nasıl söz edilebilir! Sen ne zaman Zâhir olmayıp gâib oldun ki, Seni gösterecek bir delile ihtiyaç duyulsun! Sen ne zaman uzak oldun ki, Sana yaklaştıracak şeylere muhtaç olunsun! Seni kendi üzerinde görüp gözetleyici olarak görmeyen göz hakikatte kör değil de ya nedir! Senin, sevgilerin başı olan sevginden nasibini alamamış bir kulun ticareti zarar ve ziyandan başka ne anlama gelir! İlahî! Urûc ile yükseltip huzuruna aldıktan sonra şimdi nüzûl ile tekrar kullarının arasına dönmemi emir buyuruyorsun. Ne olur, benim nüzûlümü yakîn nurları ve basiret yörüngeli bir hidayet ile te’yîd edilmiş olarak gerçekleştir. Gerçekleştir ki, seyr u sülûkümün başında Sana nasıl gelmişsem, yine öyle, sırrım nazarlardan korunmuş ve himmetim geçici varlıklara itimadı düşünmeyecek kadar yüksek bir şekilde tekrar Sana dönebileyim. Lütfen Allahım! Dileğimi kabul buyur. Hiç şüphe yok ki, Senin gücün her şeye yeter. </p>
			<p class="a_Paragraf">İlahî! Huzurundaki zillet dolu hâlim açıktır. Hâlim budur ve hiçbir şey Sana gizli olmadığı gibi o da kapalı ve gizli değildir. Sana vuslatı yine Senden dilerim. Sana sadece Senin gösterdiğin yoldan gelebileceğimi bilir, Senden de o yolu bana göstermeni isterim. Nurunla beni Sana eriştir ve dosdoğru bir ubudiyetle kurb-u huzurunda durmaya muvaffak kıl. İlahî! Nezdinde hususî kulların için gizli tuttuğun ilm-i ledünden bana da ta’lîm buyur ve beni, matmah-ı nazar ibâdına muamele ettiğin gizli isminle koru. İlahî! Beni kurb ehlinin hâlleriyle hakikate ulaştır ve cezbe sahiplerinin yollarına sevk et. İlahî! Sınırsız hikmetlerle dolu tedbîrinle beni kendi eksik tedbîrimden müstağni kıl. Hakkımdaki tercihi Sen yap ve beni neticesini bilemediğim kendi tercihlerimle başbaşa bırakma. Beni Senin, hakkımda hayırlı olduğuna ve hepsinin benim ihtiyaçlarımdan kaynaklandığına yürekten inandığım tercihlerinin merkezinde durdur; onları anlayıp gereğini yapmaya muvaffak kıl. İlahî! Beni nefsimin zilletinden kurtar. Ölüm gelip beni bulmadan, mezarımın yerle bir olacağı zaman gelmeden evvel içimdeki şek, şüphe ve gizli-açık bütün şirklerden beni arındır. Yardımı Senden diliyorum; bana yardım et. Tevekkülümü Sana tevcih ediyorum; beni yalnız bırakma. Yalnız Senden dileniyorum; bana haybet yaşatma. Sadece Senin fazl u ihsanlarını arzuluyorum; beni onlardan mahrum bırakma. Cenab-ı Zât’ına intisap edip bağlanıyorum; beni uzaklaştırma. Ve yalnız Senin kapında duruyorum; ne olur bu muhtaç bendeni kapından kovma. İlahî! Senin hoşnutluğun hiçbir illete bağlı değildir ki benim yapacağım herhangi bir söz, bir amel ona illet olabilsin! Sen dilediklerinden hoşnut olur ve onları ihsanlarınla sevindirirsin. İlahî! Sen öyle bir Ğaniy-yi Mutlaksın ki, hiçbir yerden gelecek faydaya ihtiyaç duymazsın. Hâl böyle iken benden ve yapacaklarımdan nasıl müstağni olmazsın ki! İlahî! Kaza ve kader bana galebe ettiler. Heva ve heves, şehvet bağlarıyla beni kendilerine esir aldılar. Bana Sen yardımcı ol Allahım! Beni başkalarına olan yardımlarına da vesile eyle. Fazl u ihsanınla öyle iğna buyur ki beni, talepten bile müstağni olayım. Sen ki, velî kullarının kalblerinde yaktığın nurlarla onları gerçek irfan ve tevhide ulaştıransın. Sen ki, sevdiğin kullarının kalblerinden ağyar adına ne varsa hepsini izale eden ve onları Senden başka hiçbir şeyi bizzat sevmeme, Senin dergâhından başka hiçbir makama iltica etmeme derecesine yükseltensin. İçlerine üns esintileri salıp onlara enîs olan ve böylece onları ağyar içerisinde yalnızlık ve vahşetten kurtaran Sensin. Sen haklarında hidayet murad buyurunca onların yollarındaki işaretler açığa çıkmıştır. Seni kaybeden neyi kazanır ve Seni bulan neyi kaybeder. Seni bulan her şeyi bulur. Seni bulmayan hiçbir şey bulmaz. Sana bedel Senden başkasına razı olan haybete uğrar, başına bela bulur. Yüzünü Senden başkasına dönen sadece hüsran yaşar. Sen ihsanlarını sağanak sağanak yağdırıyorken nasıl Senden başkasına ümit bağlanır! Sen nimetlerini bahşetme âdet-i Sübhaniyeni değiştirmemişken Senden başkası nasıl talep edilir!</p>
			<p class="a_Paragraf">Ey dostlarına ünsünün halâvetini tattırıp huzurunda saygı ve haşyetle durduran Yüceler Yücesi Zât! Ey velî kullarına heybetinin elbiselerini giydirip onları huzurunda tutan Ulular Ulusu Zât! Seni zikredenlerden önce onları şanına yaraşır şekilde anan ve gönüllerine zikir düşüncesini atan Sensin. Yine kulların kulluklarıyla Sana teveccüh etmeden evvel onlara ihsanda bulunan da Sensin. Tâlipler isteklerini ortaya koymadan atâ ve lütuflarını cömertçe onların başından aşağıya yağdıran da Sensin. Bizlere karşılıksız bol bol hibede bulunup sonra onları bizden pek büyük bir fiyat karşılığında geri isteyen de Sensin. İlahî! Rahmetinle beni kurb-u huzuruna yaklaştır ki, Sana vâsıl olabileyim. Hususî ihsanınla beni cezbet ki, tam bir teveccühle Sana yönelip yakınlaşabileyim. İlahî! Sana karşı işlenmiş isyanlarım olsa da, rahmetine karşı Senden asla ümidimi kesecek değilim; tıpkı kulluğumla beraber azabından korkmaya devam ettiğim gibi. Masivanın vahşeti beni Sana sevk etti. Engin keremine olan itimadım da bana Senin kapından ayrılmamayı öğretti. İlahî! Biricik emelim Sen olduktan sonra, ben nasıl haybet yaşarım ki! Tek dayanağım Sen iken, nasıl olur da hor ve hakir görülmeye maruz kalırım ki! İlahî! Sen bana kulluğun tezellül ve zilletini layık görmüşken ben nasıl izzet talebinde bulunabilirim ki! Öbür taraftan “kulum” deyip Kendine nispet etmişken nasıl azîz olmam ki! İlahî! Sen bana fakr u ihtiyacı layık görmüş iken, ben nasıl Sana olan ihtiyacımın şuuruna varmam ki! Öte yandan cömertliğinle beni iğna buyurmuşken Sen, bir fakr u ihtiyaçtan nasıl bahsedebilirim ben! Sen ki, Senden başka bir ilah yoktur. Sen her bir kimse ve nesneye Kendini bildirip tanıtansın. Öyle olunca hiçbir şeyin Seni bilmemesi mümkün değildir. Bana da Kendini her bir şeyde tanıtıp bildirdiğin için, her şeyde Seni apaçık görmekteyim. Zaten her şeyde zâhir olan, her şeyde görünen Sensin. Ey bütün mahlûkatı kuşatan rahmaniyetiyle Arş’a istiva buyuran ve Arş, tıpkı altındaki âlemlerin kendisinde kaybolduğu gibi, o muhît rahmaniyeti içerisinde kaybolan! Âlemleri Arşının, Arşını da her şeyi kuşatan rahmet ve rahmaniyetinin içinde erittin ve görünmez hâle getirdin. Ey izzetinin otağlarında gözlerin görmesinden, görüp idrak etmesinden münezzeh olan Zât! Ey ariflerin kalblerine güzelliğinin kemâli ve ulvî sıfatlarının hüsnüyle tecelli eden ve azametinin esrarı kalblerin derinliklerinde vücut bulan Zât! Her şeyde zâhir iken nasıl hafî/gizli olursun Sen! Her an her şeyi görür ve gözetir, her yerde hâzır ve nâzır olduğun hâlde kim Senin için gâib diyebilir! Sen her şeye gücü yeten bir Kâdir-i Mutlak’sın Allahım!</p>
			<p class="Baslik_2" id="_idParaDest-205"><span class="bold_E">Seyyid Muhammed Vefâ’nın </span>(k.s.)<span class="bold_E"> <br/>Bir Salât ü Selamı</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Allahım! Şefaati en makbul olan, O’na itaati Kendine itaat kabul ettiğin, ezel ve kıdemde takdîm edip her varlığın önüne geçirdiğin, kademi her kadem sahibinin üzerinde duran, Senin ta’yîninle taayyünü bütün varlığın ilki ve öncüsü, en mükemmel makamın sahibi, din manzumesini tamamlayan Gaybın Son Habercisi, nebî ve resûller sadefinin en son ve en saf incisi, peygamberden peygambere <span class="_aleyhisselam-_E _idGenCharOverride-1">(alâ nebiyyina ve aleyhimüsselâm)</span> ikmal edilerek gelen din binasının mütemmimi, üns mescidinin imamı, Hazîratü’l-Kuds’ün hatîbi, münezzeh Vücub hakikatinin mazharı, en nezih cemâl ve güzellik rukünlerinin muzhiri/ortaya çıkaranı, bütün hasletleri övgüye mazhar, celâliyle matmah-ı nazar Efendimiz Hazreti Ahmed ü Mahmud u Muhammed Mustafa’ya, Senin rubûbiyet makamına mahsus selâmla selâm ediyorum. Huzuruna her türlü ağyar düşüncesinden uzak, sadece O’nun vesileliğine sığınarak geliyorum. Beni kurbiyetine almanı ve gönlümü Sana itimat hisleriyle doldurmanı diliyorum.</p>
			<p class="a_Paragraf">Allahım! Sana olan sonsuz fakr u ihtiyacımın şuuru içinde ellerimi açtım. Huzuruna nihayetsiz bir zillet ve inkisar içinde geldim. Gelip kapında durdum. Senin sevgili kullarını kendime vesile edindim. Ne olur, kerem buyur ve isteklerime icabet mührü vur. İsteklerimde bana haybet ve hüsran yaşatma, ey Erhamürrâhimîn, ey celâl ve ikram Sahibi Rabbim!</p>
			<p class="Baslik_2" id="_idParaDest-206"><span class="bold_E">Seyyid Alî ibn Şihâb el-Hemedânî </span>(k.s.)<span class="bold_E"> Hazretlerinin <br/>Evrâd-ı Fethiyyesi</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">“Estağfirullahelazîm/Yüce Allahım’dan beni yarlığamasını diliyorum. <span class="ayet_kaynaklari_E _idGenCharOverride-1">(3 defa)</span>” O ki, O’ndan başka bir ilah yoktur. Hayy ve Kayyum’dur, hayatı Kendindendir ve varlığı ayakta tutan O’dur. İçten nedametle O’na tevbe ediyor ve kabul buyurmasını diliyorum. </p>
			<p class="a_Paragraf"><span class="italik_E">Allahım! Selam Sensin, bütün kusurlardan sâlimsin ve herkes için selâmet kaynağısın. Her selâm Sana râcidir. Bizi de selâmla karşıla Allahım ve fazl u kereminle Senin mutlak selâmet yurdun olan Cennet’ine al. Ey celâl ve ikram sahibi! Bereket Senin şiarın, ululuk da şanındır.</span></p>
			<p class="a_Paragraf"><span class="italik_E">Allahım! İhsan ettiğin nimetlerine mukabil Sana hamd ediyorum. Yine o hamdin nimetlerini artıracağı ümidini taşıyorum. Bilebildiğim ve bilemediğim her hamd ile Sana hamd ediyorum. Bildiğim, bilmediğim bütün nimetlerine hamd ediyorum. Küfür ve dalâlet hariç her hâlden dolayı Sana hamd olsun Allahım! </span></p>
			<p class="a_Paragraf"><span class="italik_E">Allah’ın rahmetinden kovulmuş şeytandan Allah’a sığınırım. Rahman ve Rahîm Allah’ın adıyla. </span>“<span class="italik_E">Allah o ilahtır ki, Kendisinden başka ilah yoktur. Hayy’dır, Kayyûm’dur. Kendisini ne bir uyuklama, ne de uyku tutar. Göklerde ve yerde ne varsa O’nundur. İzni olmadan huzurunda şefaat etmek kimin haddine? Yarattığı mahlûkların önünde, ardında ne var, hepsini bilir. Mahlûklar ise O’nun dilediğinden başka, ilminden hiçbir şey kavrayamazlar. O’nun kürsüsü gökleri ve yeri kaplamıştır. Gökleri ve yeri koruyup gözetmek O’na ağır gelmez; O öyle ulu, öyle büyüktür.</span>”</p>
			<p class="a_Paragraf">“Sübhanallah. <span class="ayet_kaynaklari_E _idGenCharOverride-1">(33 defa)</span>” “Elhamdülillah. <span class="ayet_kaynaklari_E _idGenCharOverride-1">(33 defa)</span>” “Allahuekber. <span class="ayet_kaynaklari_E _idGenCharOverride-1">(33 defa)</span>” </p>
			<p class="a_Paragraf">Allah’tan başka bir ilah yoktur. Yalnız O vardır. O’nun hiçbir ortağı yoktur. Mülk bütünüyle O’nundur; hamd de O’nadır. O her şeye kâdirdir.</p>
			<p class="a_Paragraf">Melik ü Cebbâr Allah’tan başka bir ilah yoktur. Vâhid ü Kahhâr Allah’tan başka bir ilah yoktur. Azîz ü Ğaffâr Allah’tan başka bir ilah yoktur. Kerîm ü Settâr Allah’tan başka bir ilah yoktur. Kebîr u Müteâl Allah’tan başka bir ilah yoktur. Geceyi ve gündüzü yaratan Allah’tan başka bir ilah yoktur. Her yerde yegâne gerçek ma’bûd olan Allah’tan başka bir ilah yoktur. Her varlığın kendi lisanıyla zikrettiği Allah’tan başka bir ilah yoktur. Nihayetsiz ihsanlarıyla ma’ruf Allah’tan başka bir ilah yoktur. Her an ayrı bir şe’nde olan Allah’tan başka bir ilah yoktur. </p>
			<p class="a_Paragraf">Allah’tan başka bir ilah yoktur ve iman yalnız O’nadır. Allah’tan başka bir ilah yoktur ve emn ü emân O’ndandır. Allah’tan başka bir ilah yoktur ve emanetler yalnız O’nun nezdinde güvende olur ve gerçek değerini bulur, kâr içinde kâra kavuşur. Allah’tan başka bir ilah yoktur ve gerçek havl ü kuvvet sadece O’na mahsustur. Allah’tan başka bir ilah yoktur; biz de yalnız O’na kulluk yaparız. Allah’tan başka bir ilah yoktur; bütün hakikatlerin verasındaki Hakikatü’l Hakâik sadece O’dur. Allah’tan başka bir ilah yoktur; sıdk ile iman edilecek en yüce gerçek budur. Allah’tan başka bir ilah yoktur; kulluk ve kölelik bir tek O’na olur. Allah’tan başka bir ilah yoktur; her lütuf ve rahmet O’ndan gelip bize ulaşır. Allah’tan başka bir ilah yoktur; her şeyden önce O vardı. Allah’tan başka bir ilah yoktur; her şeyden sonra yalnız O kalacaktır. Allah’tan başka bir ilah yoktur; her şey fenâ bulur, yalnız Rabbimiz bâkî kalır. </p>
			<p class="a_Paragraf">Mülkü elinde tutup dilediği gibi tasarrufta bulunduğu en âşikar hakikat olan Allah’tan başka bir ilah yoktur. Hakka’l-yakîn Melik olan Allah’tan başka bir ilah yoktur. Aliyy ü Azîm Allah’tan başka bir ilah yoktur. Hakîm ü Kerîm Allah’tan başka bir ilah yoktur. Yedi semanın ve Arş-ı Azîmin Rabbi Allah’tan başka bir ilah yoktur. Ekramülekramîn Allah’tan başka bir ilah yoktur. Erhamürrâhimîn Allah’tan başka bir ilah yoktur. Tevbe edenleri çok seven Allah’tan başka bir ilah yoktur. İhtiyaç içinde kıvranan kullarına merhamet eden Allah’tan başka bir ilah yoktur. Dalâlete düşmüşlere hidayet yollarını gösteren ve doğruya ileten Allah’tan başka bir ilah yoktur. Yolunu kaybetmişlere rehberlik yapan Allah’tan başka bir ilah yoktur. Korku içinde bulunanların gönüllerine emniyet salan Allah’tan başka bir ilah yoktur. Yardım dileyenlerin imdadına koşan Allah’tan başka bir ilah yoktur. Yardımı gerçek yardım olan Allah’tan başka bir ilah yoktur. Koruması başka korumalara benzemeyen Allah’tan başka bir ilah yoktur. Her şeyden sonra bâkî kalan, gerçek vâris Allah’tan başka bir ilah yoktur. Hikmetle hüküm verme hususunda eşi benzeri bulunmayan Allah’tan başka bir ilah yoktur. Bütün rızıkları yalnız Kendisi veren Allah’tan başka bir ilah yoktur. Gönülleri ve kapıları açan Allah’tan başka bir ilah yoktur. Mağfiret buyurmak yalnız Yüce Zâtının şanı olan Allah’tan başka bir ilah yoktur. Rahmet ve merhameti bütün merhametlerin kaynağı olan Allah’tan başka bir ilah yoktur. </p>
			<p class="a_Paragraf">Allah’tan başka bir ilah yoktur, yalnız O vardır. O vaadinde sâdıktır. Kuluna her zaman yardım eder. Yoluna sahip çıkanları azîz tutar. Muhalefet edenleri hezimete uğratır. Sonunda yalnız O kalır ve O’nun dilediği olur. Allah’tan başka bir ilah yoktur; nimet O’nun, fazl u ihsan O’nundur; en güzel sena da yalnız O’nadır. Yarattıkları sayısınca, arşının ağırlığınca, hoşnutluğu kadar ve kelimelerinin mürekkepleri miktarınca “Allah’tan başka bir ilah yoktur”. Vahdaniyet, ferdâniyet, kadîmiyet, ezeliyet ve ebediyet sahibi Allah’tan başka bir ilah yoktur. O’nun ne zıddı, ne niddi, ne benzeri ve ne de ortağı vardır. Allah’tan başka bir ilah yoktur, Ma’bud-u bi’l-hak ve Maksud-u bi’l-istihkak sadece O’dur. Mülk O’nundur; hamd O’nadır. Hayat veren O, emaneten verdiği hayatı geri alan O, ölüm söz konusu olmadan ezelî ve ebedî hayatın sahibi O’dur. Hayır O’nun elindedir. O her şeye gücü yeten bir Kâdir-i Mutlaktır. Her kimse ve her nesnenin dönüşü yalnız O’nadır. “<span class="italik_E">Evvel O’dur, Âhir O; Zâhir O’dur, Bâtın O! O her şeyi hakkıyla bilir.</span>” “O’nun benzeri hiçbir şey yoktur. O, her şeyi hakkıyla işitir ve görür.” “<span class="italik_E">Allah bize yeter; O ne güzel vekildir!”</span> “<span class="italik_E">O, ne güzel Mevlâ ve ne güzel yardımcıdır!</span>” “Bağışlamanı dileriz Yüce Rabbimiz; dönüşümüz Sanadır. <span class="ayet_kaynaklari_E _idGenCharOverride-1">(3 defa)</span>” Gerçek güç ve kuvvet sahibi yalnız Aliyy ü Azîm olan Allah’tır.</p>
			<p class="a_Paragraf">Allahım! Verdiğini engelleyecek, men ettiğini verecek, kazanı geri çevirecek, hükmünü değiştirecek hiçbir güç yoktur. Mal ve makam sahiplerinin sahip olduğu şeyler de, Senin lütuf ve ihsanının yerine geçip kendilerine fayda vermez. “<span class="italik_E">Yüce, en yüce ve mevhibeleri sınırsız Rabbim Sübhan’dır.</span> <span class="ayet_kaynaklari_E _idGenCharOverride-1">(3 defa)</span>” Aliyy, Kerîm ve Vehhâb Rabbim Sübhan’dır. Ya Vehhâb!</p>
			<p class="a_Paragraf">Sen Sübhansın, en mükemmel evsâf ile muttasıf, bütün eksikliklerden de berîsin. Biz Sana bihakkın ibadet edemedik ey Ma’bûd! Sen Sübhansın, her türlü noksandan münezzehsin. Biz Seni hakkıyla bilemedik ey Ma’rûf! Sen Sübhansın, bütün eksikliklerden müberrâsın. Biz Sana hakkıyla şükredemedik ey her dilde Meşkûr! </p>
			<p class="a_Paragraf">Ebed Sultanı Allah Sübhan’dır. Vâhid ü Ehad Allah Sübhan’dır. Ferd ü Samed Allah Sübhan’dır. Semayı direksiz ayakta tutan Allah Sübhan’dır. Yerküreyi bir döşek gibi yayıp boşlukta yüzdüren Allah Sübhan’dır. Eş ve evlat edinmekten münezzeh, müberrâ Allah Sübhan’dır. “<span class="italik_E">Doğurmamış ve doğmamış olan. Hiçbir şey Kendisine denk olmayan</span>” Allah Sübhan’dır. Melik ve Kuddûs Allah Sübhan’dır. Mülk ve mülk ötesi melekût âlemlerinin biricik sahibi Allah Sübhan’dır. İzzet, azamet, kudret, heybet, celâl, cemâl, kemâl, bekâ, senâ, ziya, sayısız ihsanlar, sınırsız nimetler, kibriya ve ceberût sahibi Allah Sübhan’dır. Melik ve Ma’bûd Allah Sübhan’dır. Melik ve Mevcûd-u Hakîkî Allah Sübhan’dır. Uyku ve ölüm gibi mahlûkata mahsus avârızdan berî, Melik, Hâlık ve Hayy Allah Sübhan’dır. Bizim Rabbimiz, bütün meleklerin ve Cebrâîl’in Rabbi, Sübbûh ve Kuddûs’tür; her türlü kemâl evsâfıyla mevsûf, bütün noksanlardan berî ve Zâtında mukaddes ve münezzeh, fiillerinde mutahhir ve munazziftir. Sübhan’dır Allah. Hamd O’nadır. O’ndan başka bir ilah yoktur. Büyük yalnız O’dur. Gerçek havl ve kuvvet de sadece O Aliyy ü Azîm’e aittir.</p>
			<p class="a_Paragraf">Allahım! Sen her şey ve herkes üzerinde tasarruf sahibi Melik ve varlığı kendinden ve değişmeyen bir zât olan Hakk’sın. Senden başka bir ilah yoktur. </p>
			<p class="a_Paragraf">Ey Yüceler Yücesi Allah! Ey küllî ve umumî rahmet sahibi <span class="bold_E">Rahmân</span>! Ey donanım, konum ve liyakate göre bol bol merhamet eden <span class="bold_E">Rahîm</span>! Ey her şey ve herkesin üzerinde tasarruf sahibi <span class="bold_E">Melik</span>! Ey Zâtında mukaddes ve münezzeh, fiillerinde mutahhir ve munazzif <span class="bold_E">Kuddûs</span>! Ey ayıplardan sâlim ve herkes için selâmet kaynağı <span class="bold_E">Selâm</span>! Ey Kendi rubûbiyetinin şahidi ve herkese güven vaadeden <span class="bold_E">Mü’min</span>! Ey herkesi ve her şeyi her an görüp gözeten <span class="bold_E">Müheymin</span>! Ey eşi, benzeri olmayan yegâne gâlip ve <span class="bold_E">Azîz</span>! Ey elin ulaşmadığı, gücün yetmediği hâkim-i mutlak bir <span class="bold_E">Cebbâr</span>! Ey ululuk, Zâtının lazımı bir ulu <span class="bold_E">Mütekebbir</span>! Ey zâhir-bâtın her şeyi yaratan <span class="bold_E">Hâlık</span>! Ey örneği kendine ait, her şeyi kusursuz var ve inşâ eden <span class="bold_E">Bâri’</span>! Ey şekil ve sûret veren <span class="bold_E">Musavvir</span>! Ey her türlü günah ve hataları yarlığayan <span class="bold_E">Ğaffâr</span>! Ey her şeyi Kendi iradesine râm eden <span class="bold_E">Kahhâr</span>! Ey karşılıksız bol bol hibede bulunan <span class="bold_E">Vehhâb</span>! Ey her ihtiyaç sahibini ihtiyacına göre rızıklandıran <span class="bold_E">Rezzâk</span>! Ey hayır kapılarını açan ve gâileleri savan <span class="bold_E">Fettâh</span>! Ey olmuş-olacak, cüz’î-küllî her şeyi bilen <span class="bold_E">Alîm</span>! Ey can alan, ruhları sıkan ve erzâkı kısan <span class="bold_E">Kâbıd(z)</span>! Ey genişletilecekleri genişleten, ruhlara inşirah veren, her şeyi bereketlendiren <span class="bold_E">Bâsıt</span>! Ey dünyada, ukbada istediğini alçaltan <span class="bold_E">Hâfıd(z)</span>! Ey burada ve ötede dilediğini yükselten <span class="bold_E">Râfi’</span>! Ey dilediğini azîz kılan ve şereflendiren <span class="bold_E">Muizz</span>! Ey istediğini zelîl ve rüsvay hale getiren <span class="bold_E">Müzill</span>! Ey gizli-açık her şeyi duyan ve itibara alan <span class="bold_E">Semî’</span>! Ey her şeyi Zâtına mahsus basarla gören <span class="bold_E">Basîr</span>! Ey dilediği gibi hüküm veren biricik hüküm sahibi <span class="bold_E">Hakem</span>! Ey her icraatında adl ü istikameti takip eden <span class="bold_E">Adl</span>! Ey en ince noktalara kadar ihtiyaçları gören, gözeten <span class="bold_E">Latîf</span>! Ey herkesten ve her şeyden haberdar <span class="bold_E">Habîr</span>! Ey suçluyu hemen cezalandırmayıp düşünme mühleti veren <span class="bold_E">Halîm</span>! Ey en büyük ve ulu, <span class="bold_E">Azîm</span>! Ey dilediği günahları bağışlayan <span class="bold_E">Ğafûr</span>! Ey şükredeni mukabelesiz bırakmayan ihsan sahibi <span class="bold_E">Şekûr</span>! Ey kadri yüce, şanı yüksek, müteâl <span class="bold_E">Aliyy</span>! Ey idrakin ihata edemeyeceği, ululardan ulu <span class="bold_E">Kebîr</span>! Ey arz u sema ve içindekileri koruyup muhafaza eden <span class="bold_E">Hafîz</span>! Ey gıda veren, bakıp koruyan <span class="bold_E">Mukît</span>! Ey her şeye yeten ve herkesin hesabını görecek olan <span class="bold_E">Hasîb</span>! Ey nefislerde ürperti ve haşyet hâsıl eden <span class="bold_E">Celîl</span>! Ey iyilik ve ihsanı bol keremkânî <span class="bold_E">Kerîm</span>! Ey zâhir-bâtın her şeyi görüp kontrol eden <span class="bold_E">Rakîb</span>! Ey dualara icabet eden ve isteklere mukabelede bulunan <span class="bold_E">Mücîb</span>! Ey ilm ü rahmetiyle her şeyi kuşatan ve her şeyiyle nâmütenâhî olan <span class="bold_E">Vâsi’</span>! Ey her şeyi yerli yerinde vaz’eden <span class="bold_E">Hakîm</span>! Ey bazı kullarını muhabbete mazhar kılan <span class="bold_E">Vedûd</span>! Ey zâtî şan ve şeref sahibi <span class="bold_E">Mecîd</span>! Ey ölümden sonra dirilten ve diriliş erleri gönderen <span class="bold_E">Bâis</span>! Ey her şeyi ra’ye’l-ayn bilen <span class="bold_E">Şehîd</span>! Ey varlığı kendinden ve değişmeyen bir zât olan <span class="bold_E">Hakk</span>! Ey güvenilip dayanılan ve Kendisine itimat edilen <span class="bold_E">Vekîl</span>! Ey dilediğini dilediği gibi icrâ eden kuvvet sahibi <span class="bold_E">Kaviyy</span>! Ey kudret-i kâhire sahibi <span class="bold_E">Metîn</span>! Ey dost ve yardımcı <span class="bold_E">Veliyy</span>! Ey herkesin hamd ü senâsının biricik mercii <span class="bold_E">Hamîd</span>! Ey her işi ve davranışı sayıp dökecek olan <span class="bold_E">Muhsî</span>! Ey her şeyi ilk yaratan <span class="bold_E">Mübdi’</span>! Ey hayattan sonra ölümü, ölümden sonra da hayatı geri veren <span class="bold_E">Muîd</span>! Ey maddî-manevî hayat veren <span class="bold_E">Muhyî</span>! Ey verdiği hayatı alıp öldüren <span class="bold_E">Mümît</span>! Ey hayatı Kendinden, ebedî <span class="bold_E">Hayy</span>! Ey Kendi Kendine kâim, <span class="bold_E">Kayyûm</span>! Ey aczi söz konusu olmayan kâdir u kâhir <span class="bold_E">Vâcid</span>! Ey mutlak fazl ve şeref sahibi <span class="bold_E">Mâcid</span>! Ey nazîri, veziri, dengi, benzeri olmayan bir yektâ <span class="bold_E">Vâhid</span>! Ey ikincisi olmayan tek, <span class="bold_E">Ehad</span>! Ey herkesin muhtaç olduğu müstağnî <span class="bold_E">Samed</span>! Ey her şeye gücü yeten <span class="bold_E">Kâdir</span>! Ey mutlak iktidar sahibi <span class="bold_E">Muktedir</span>! Ey öne alan, öne çıkaran <span class="bold_E">Mukaddim</span>! Ey geriye bırakan <span class="bold_E">Muahhir</span>! Ey varlığının başlangıcı olmayan ezelî, <span class="bold_E">Evvel</span>! Ey varlığının sonu olmayan ebedî, <span class="bold_E">Âhir</span>! Ey âyât ve âsârıyla apaçık <span class="bold_E">Zâhir</span>! Ey Zât’ı, hakikatiyle ihata edilmeyen <span class="bold_E">Bâtın</span>! Ey kâinatları idare eden, her şeyi gözeten <span class="bold_E">Vâlî</span>! Ey her türlü noksanlıktan müberrâ bir ulu, <span class="bold_E">Müteâl</span>! Ey durumuna göre herkese iyilikte bulunan <span class="bold_E">Berr</span>! Ey tevbeye sevk eden ve tevbeleri kabul buyuran <span class="bold_E">Tevvâb</span>! Ey suçluları tecziye eden <span class="bold_E">Müntakim</span>! Ey günahları silip süpüren, seyyiâtı hasenâta çeviren <span class="bold_E">Afüvv</span>! Ey fenalıklara karşı kullarına müşfik olan <span class="bold_E">Raûf</span>! Ey mülkün tek sahibi olan <span class="bold_E">Mâlikü’l-mülk</span>! Ey sonsuz celâlle ikram ve cemâli cem’ eden <span class="bold_E">Zü’l-celâli ve’l-ikram</span>! Ey terbiyenin bütün levâzımını câmi’ şekilde terbiye eden <span class="bold_E">Rabb</span>! Ey her hükmünde âdil olan <span class="bold_E">Muksit</span>! Ey zâtında her türlü kemâlâtı câmi’ ve herkesi toplayıp biraraya getiren <span class="bold_E">Câmi’</span>! Ey kimseye muhtaç olmayan <span class="bold_E">Ğaniyy</span>! Ey zenginlik bahşeden ve gönülleri zengin kılan <span class="bold_E">Muğnî</span>! Ey dilediği şeyleri veren <span class="bold_E">Mu’tî</span>! Ey<span class="bold_E"> </span>istemediği şeyleri vermeyen <span class="bold_E">Mâni’</span>! Ey sebebiyet verenlere göre zararları yaratan <span class="bold_E">D(z)ârr</span>! Ey faydalı şeyler veren <span class="bold_E">Nâfi’</span>! Ey her şeyin biricik ışık kaynağı <span class="bold_E">Nur</span>! Ey hidayete erdiren ve gönülleri hidayete açan <span class="bold_E">Hâdî</span>! Ey eşi-benzeri olmayan şeyler yaratan <span class="bold_E">Bedî’</span>! Ey Kendisi için fenâ söz konusu olmayan <span class="bold_E">Bâkî</span>! Ey dilediğine dilediğini temlik eden gerçek sahip, <span class="bold_E">Vâris</span>! Ey doğru noktaya ulaştıran <span class="bold_E">Reşîd</span>! Ey yakışıksız şeylere hüsn-ü muamelede bulunan <span class="bold_E">Sabûr! </span>Ey<span class="bold_E"> </span>her söz ve vaadinde <span class="bold_E">Sâdık</span>! Ey ayıp ve kusurları örten <span class="bold_E">Settâr</span>! Ey Yüce Zâtı Kendinden başka bir şeye benzemekten mukaddes, ulvî sıfatları, mahlûkatının sıfatlarına müşabehetten münezzeh olan! Ey sayısız delilleri vahdaniyetine apaçık delalet, masnûatı da rubûbiyetine şehadet eden! Ey vâhidiyeti azlık ifade eden bir vâhidiyet olmayan! Ey mevcûdiyeti katiyen hiçbir illete dayanmayan! Ey iyilik ile gayet derecede maruf ve ihsan ile nihayetsiz şekilde mevsuf olan! Ey başlangıcı olmayan bir Evvel ü Kadîm, yine nihayeti bulunmayan bir Âhir ü Kerîm ü Rahîm olan! Günahkâr ve âsi kullarını kerem, lütuf ve hilmiyle bağışlayan! Ey Halîm! Ey, “O’nun benzeri hiçbir şey yoktur. O, her şeyi hakkıyla işitir ve görür” hakikatinin yegâne Sahibi! Bize Allah yeter. O ne güzel vekîl ve ne güzel yardımcıdır! </p>
			<p class="a_Paragraf">Ey Kendisi için fenâ söz konusu olmayan, her zaman dâimî olan! Ey zevale uğramaksızın ezelden ebede hep kâim bulunan! Ey bütün varlığı bir vezire ihtiyaç duymaksızın evirip çeviren! Bizim ve anne-babamızın bütün işlerimizi kolaylaştır. Ben Seni, Senin Ulu Zâtını sena ettiğin gibi sena edemem. Sen Yüce Zâtını nasıl sena etmişsen öylesin. Yakınlığına erenler sadece izzet bulurlar. Medh ü senan başları döndürecek kadar uludur. İsimlerin mukaddes, şanın yücedir; Senden başka bir ilah yoktur. </p>
			<p class="a_Paragraf">Allah, kudretiyle dilediğini yapar ve izzetiyle dilediği gibi hükmeder. “İyi bilin ki, bütün işler eninde sonunda Allah’a döner.” “O’nun vechi (Zâtı) hariç, her şey yok olacaktır. Hüküm O’nundur ve hepiniz O’nun huzuruna götürüleceksiniz.” “Onlara karşı Allah sana yeter. O Semî’ ve Alîm’dir, her şeyi işitir, her şeyi bilir.” Allah bize yeter ve kâfidir. Allah Kendisine dua edenleri mutlaka duyar. O verâların verâsındadır; O’nun verasında hiçbir şey yoktur. Kim de O’nun ipine sımsıkı sarılırsa necat bulur. Ezelden Rabb-i Rahîm ve Hakk-ı Kerîm olan Allah Sübhan’dır. Halîm ve Kerîm Allah’tan başka bir ilah yoktur. Yedi kat semanın ve Arş-ı azim’in Rabbi Allah’ın şanı yücedir ve O bütün eksikliklerden münezzehtir. Hamd ü sena, şükr ü minnet, medh ü tebcîl Mabud-u Mutlak Allah’ın Hakkı ve O’na mahsustur. Allah’tan başka bir ilah yoktur. Tek ilah O’dur. Ortağı bulunmaktan münezzehtir. Mülk O’nun, hamd O’nadır. Gerçek ilah O, Vâhid, Samed, Ferd, Vitr, Hayy, Kayyûm, Dâimî ve Ebedî O’dur. Eş ve evlat edinmek gibi yaratılmışlara mahsus hâllerden berîdir. “<span class="italik_E">Hâkimiyetinde hiçbir ortağı yoktur. Acze düşüp de bir desteğe muhtaç olmamıştır. Öyleyse tekbir getirerek O’nun büyüklüğünü ilan et!</span>” Büyük Allah’tır. </p>
			<p class="a_Paragraf">Dinimiz için Allah bize yeter. Dünyamız için Allah bize yeter. Gam ve tasa veren şeylere karşı keremi bol Allah bize yeter. Haddini aşıp hukukumuza tecavüz eden bâğîlere karşı Allah bize yeter. Haset gözüyle bakanlara karşı Allah bize yeter. Hakkımızda kötülük düşünüp, bize komplo kuranlara karşı Allah bize yeter. Ölüm anında Allah bize yeter. Kabirde Allah bize yeter. Sorular sorulurken Allah bize yeter. Kıyamette, hesap gününde Allah bize yeter. Amellerin tartıldığı mizanda Allah bize yeter. Sırattan geçerken Allah bize yeter. İnsanların Cennetlikler ve Cehennemlikler olarak ayrıldığı sırada Allah bize yeter. Likâullah esnasında Allah bize yeter. Kendisinden başka hiçbir ilah olmayan Allah bize yeter. Ben yalnız O’na tevekkül ettim; yüzümü de bir tek O’na dönerim. Allah’tan başka bir ilah yoktur. Allah Sübhan’dır. O’nun şanı ne yücedir! Allah’tan başka bir ilah yoktur. Allah Sübhan’dır. O ne kadar da Halîm’dir! Allah’tan başka bir ilah yoktur. Allah Sübhan’dır. O ne kadar da Kerîm’dir! Allah’tan başka bir ilah yoktur. Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span> O’nun elçisidir. Bu da en büyük gerçektir.</p>
			<p class="a_Paragraf">Allahım! Efendimiz Hazreti Muhammed’e zâkirler zikrettikçe salât eyle. Yine gafiller gafletlerinde bocalayıp durdukça Efendimiz Hazreti Muhammed’e salât eyle.</p>
			<p class="a_Paragraf">Rab olarak Allah Teâlâ’dan, din olarak İslâm’dan, nebî ve Resûl olarak Hazreti Muhammed’den <span class="_aleyhisselam-_E _idGenCharOverride-1">(aleyhissalâtü vesselâm)</span>, imam ve rehber olarak Kur’ân’dan, kıble olarak Kabe’den, üzerimize farz kılınmış vecibeler olarak namaz, zekat, oruç ve hacdan, kardeş olarak müminlerden, imam ve halife olarak Ebû Bekr-i Sıddîk, Ömer-i Faruk, Osman-ı Zinnureyn ve Aliy-yi Murtaza’dan, kudve ve kılavuz olarak sahabeden <span class="_aleyhisselam-_E _idGenCharOverride-1">(rıdvanüllahi teâlâ aleyhim ecmaîn)</span>, helal olarak Allah’ın helal kıldıklarından ve ona terettüp eden hesaptan, haram olarak Allah’ın haram saydıklarından ve karşılığındaki azaptan, Cennet’te vaad edilen sevaptan, Cehennem’deki ikabdan -Allahım! Sen bizi o azab ve ikaba maruz bırakma- razı olduk. </p>
			<p class="a_Paragraf">Merhaba, hoş geldin ey yeni sabah, ey yeni gün ve ey her şeyi adaletle tastamam kaydeden şâhit ve kâtip iki mükerrem melek! Allah Teâlâ günümüzün şu ilk saatlerinde size selâm etsin. Lütfen bizim için açtığınız sayfanın başına şu ikrarımızı kaydediniz: “Rahman ve Rahîm Allah’ın adıyla.” Ve şahit olunuz ki, biz Allah’tan başka bir ilah olmadığına, tek ilahın O olduğuna, hiçbir şerîki bulunmadığına, Hazreti Muhammed’in <span class="_aleyhisselam-_E _idGenCharOverride-1">(aleyhissalâtü vesselâm)</span> O’nun kulu ve Resûlü olduğuna ve O’nu, “<span class="italik_E">müşrikler istemeseler bile, bütün dinlere üstün kılmak için hidayet ve hak din ile gönderdiğine</span>” şehadet eder; bu şehadetle yaşar, bunun üzerine ölür ve inşallah yarın o iman ve eman içinde tekrar diriliriz. </p>
			<p class="a_Paragraf">Yarattıklarının şerrinden Allah’ın tastamam kelimelerine sığınırım. İsimlerin en güzeline sahip olan Allah’ın adıyla. Yüce ismi anılınca ne yerde ne de gökte hiçbir şeyin zarar veremeyeceği Allah’ın adıyla ki, O Semî’ ve Alîm’dir. “Öldürdükten sonra bizi dirilten, ruhlarımızı bize iade eden, yeniden diriliş yine Kendisine olan Allah’a hamd olsun. <span class="ayet_kaynaklari_E _idGenCharOverride-1">(3 defa)</span>” </p>
			<p class="a_Paragraf">Biz ve bütün mülk Allah’a ait olarak sabahladık. Azamet, kibriya, ceberût, saltanat ve hüccet Allah’a aittir. Bütün ihsan ve nimetler de Allah’ındır. Gece, gündüz ve ikisi içerisinde sakin olan ne varsa hepsi Vâhid ü Kahhâr Allah’a aittir. İslâm fıtratı ve ihlas/tevhîd kelimesi ile Peygamberimiz Hazreti Muhammed’in <span class="_aleyhisselam-_E _idGenCharOverride-1">(sallallahu aleyhi vesellem)</span> dini üzerinde ve hiçbir zaman şirke düşmeden hep Hakk’a yönelen ve Müslüman olan atamız İbrahim’in <span class="_aleyhisselam-_E _idGenCharOverride-1">(aleyhisselâm)</span> milletinden olarak sabaha erdik. </p>
			<p class="a_Paragraf">Allah’ın, meleklerinin, nebîlerinin, elçilerinin, hamele-i Arşın ve bütün mahlûkatının salavâtı Efendimiz ve Peygamberimiz Hazreti Muhammed’e, âline ve ashâbına olsun. Allah’ın rahmet ve bereketi de yine Kainatın İftihar Tablosu’na ve onların üzerine olsun. </p>
			<p class="a_Paragraf">Salât ü selâm Sana ey Allah’ın Resûlü! Salât ü selâm Sana ey Allah’ın Habîbi! Salât ü selâm Sana ey Allah’ın Halîli! Salât ü selâm Sana ey Allah’ın şanı yüce Nebîsi! Salât ü selâm Sana ey Allah’ın seçkin Mustafası! Salât ü selâm Sana ey Allah’ın en hayırlı kulu! Salât ü selâm Sana ey Allah’ın arşının nuru! Salât ü selâm Sana ey Allah’ın vahyinin emin elçisi! Salât ü selâm Sana ey Allah’ın en seçkin kulu! Salât ü selâm Sana ey Allah’ın âlemlere rahmet olarak irsal buyurduğu! Salât ü selâm Sana ey Allah’ın nice güzelliklerle tezyîn buyurduğu! Salât ü selâm Sana ey Allah’ın sayısız payelerle teşrîf buyurduğu! Salât ü selâm Sana ey Allah’ın sınırsız ikramlarla tekrîm buyurduğu! Salât ü selâm Sana ey Allah’ın azametli payelerle başkalarına üstün kıldığı! Salât ü selâm Sana ey Allah’ın bizzat talîm buyurduğu! Salât ü selâm Sana ey bütün elçilerin Seyyidi! Salât ü selâm Sana ey müttakilerin İmamı! Salât ü selâm Sana ey nübüvvet silsilesinin son halkası ve mührü! Salât ü selâm Sana ey günahkârların şefaatçisi! Salât ü selâm Sana ey âlemlere Rahmet olarak irsal buyrulan! Salât ü selâm Sana ey Âlemlerin Rabbinin mükerrem elçisi!</p>
			<p class="a_Paragraf">Allah’ın, meleklerinin, nebîlerinin, elçilerinin, hamele-i Arşın ve bütün mahlûkatının salavâtı Efendimiz ve Peygamberimiz Hazreti Muhammed’e, âline ve ashâbına olsun. Allah’ın rahmet ve bereketi de yine Kâinatın İftihar Tablosu’na ve onların üzerine olsun.</p>
			<p class="a_Paragraf">Allahım! Evvelkiler içerisinde Efendimiz ve Peygamberimiz Hazreti Muhammed’e salât eyle. Sonradan gelenler içerisinde Efendimiz ve Peygamberimiz Hazreti Muhammed’e salât eyle. Mele-i A’lâ’da hesap gününe kadar Efendimiz ve Peygamberimiz Hazreti Muhammed’e salât eyle. Her vakit, her lahza Efendimiz ve Peygamberimiz Hazreti Muhammed’e salât eyle. Diğer enbiya ve mürselîne, mukarreb meleklere, salih kullara, semavat ve arz sâkinlerinden bütün ibadet ve tâat ehline de salât eyle. O salavât hakkı için de ey Erhamürrâhimîn, bize merhamet et ve bizi onlarla beraber haşreyle. Evvel-âhir bütün hamd ü senalar yalnız Sanadır Allahım!</p>
			<p class="a_Paragraf">Allahım! Efendimiz Hazreti Muhammed’e ve bütün âl ü ashâbına salât, selâm ve bereket ihsan eyle.</p>
			<p class="a_Paragraf">Allahım! Her işte âkıbetimizi güzel eyle ve bizi dünyada perişan olmaktan, âhirette de azaba uğramaktan muhafaza buyur. Yüce, en yüce ve Vehhâb olan Rabbim Sübhan’dır; bütün noksanlardan beridir. Ey Vehhâb! </p>
			<p class="a_Paragraf">Ey zerrelerden seyyarelere kadar canlı cansız bütün mevcûdâtı kabza-ı tasarrufunda bulunduran Yüceler Yücesi Rab! Ey hiç açılmaz gibi görünen kapıları sevdiği kulları için peşi peşine ardına kadar açan Müfettihu’l-Ebvâb! Ey varlığına bir başlangıç ve bir nihayet asla söz konusu olmayıp eşya ve hâdiselere sürekli hükmeden Müsebbibü’l-Esbâb! Talebinden bile aciz olduğumuz lütuf kapılarını biz nâçâr kulların için de aralamanı; dünya ve ukba saadetine vesile olabilecek şekilde sebepleri bizim için de musahhar kılmanı diliyoruz. Bizi sadece Senin hoşnutluğuna götürebilecek işlerle meşgul olan, fazlına nihayetsiz güven ve itimat içinde bulunan, Senin kapından başka kapılarda dilencilik yapmayan, sadece Senin ünsiyetinden lezzet alan, Senin için olmadıkça insanların arasına katılmayan, kazana razı olan, Senin için olmayan her şeyden ve herkesten uzak duran, hükmüne gönülden boyun eğip yürekten râm olan, birer imtihan vasıtası olan musibetlere karşı sabır kalesine sığınan, nihayetsiz nimetlerine karşı sürekli şükürle gerilen, dilinde sürekli Senin nâm-ı celîlin, elinde daima Senin Yüce Kitabın, gece-gündüz ulu dergâhına el açıp yana yakıla yalvaran, dünyanın dünyaya bakan bütün yönlerinden uzaklaşıp âhiret iştiyakıyla yanıp tutuşan, hüşyar bir kalble sürekli Sana teveccühte bulunan, kapında tazarru içerisinde yakarıp duran, lezzetleri acılaştıran ölümü her zaman hatırlayıp davranışlarını hep ölüm ötesi hayata göre tanzim eden bahtiyar kullarından eyle! “<span class="italik_E">Ya Rabbenâ! Resûllerin vasıtasıyla bize vaad ettiğin mükâfâtları lutfet; bizi kıyamet günü rüsvay ve perişan eyleme! Vaadinden dönmek kendisi için muhal olan yegâne zât Sensin!</span>” Allahım! Tevfîkini refîkimiz, sırat-ı müstakîmini de her zaman tarîkimiz eyle.</p>
			<p class="a_Paragraf">Allahım! Bizi hoşnut olduğun maksatlarımıza ulaştır ve tevbelerimizi kabul buyur. Şüphesiz ki Sen, tevbeleri kabul eden merhameti sonsuz bir Tevvâb ü Rahîm’sin.</p>
			<p class="a_Paragraf">Allahım! Seninle sabahladık, Seninle akşama erdik, Senin iznin ve inayetinle yaşar ve yine öyle ölür, neticede de yalnız Sana döneriz.</p>
			<p class="a_Paragraf">Allahım! Bizi hakkı hak olarak görüp ona ittiba etmeye, bâtılı bâtıl olarak bilip ondan da uzak durmaya muvaffak kıl. Canlarımızı Müslüman olarak al ve bizi salihler zümresine dâhil eyle. Olup bitenlerin şerrinden de bizleri koru Allahım! </p>
			<p class="a_Paragraf">Allahım! Ümmet-i Muhammed’i mağfiret buyur.</p>
			<p class="a_Paragraf">Allahım! Ümmet-i Muhammed’e şefaat et.</p>
			<p class="a_Paragraf">Allahım! Ümmet-i Muhammed’e merhamet eyle!</p>
			<p class="a_Paragraf">Allahım! Ümmet-i Muhammed’i nusretinle destekle.</p>
			<p class="a_Paragraf">Allahım! Ümmet-i Muhammed’in önündeki yolları bir kez daha aç.</p>
			<p class="a_Paragraf">Allahım! Ümmet-i Muhammed’in kalblerini her şeyin en doğru ve güzel olanına aç.</p>
			<p class="a_Paragraf">Allahım! Ümmet-i Muhammed’in her hâlini ıslah buyur.</p>
			<p class="a_Paragraf">Allahım! Ümmet-i Muhammed’i muhafaza buyur.</p>
			<p class="a_Paragraf">Allahım! Ümmet-i Muhammed’e bereket bahşet.</p>
			<p class="a_Paragraf">Allahım! Ümmet-i Muhammed’i sıkıntılarından kurtar.</p>
			<p class="a_Paragraf">Allahım! Efendimiz Hazreti Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span> hürmetine bütün ümmet-i Muhammed’in seyyiâtını bağışla. </p>
			<p class="a_Paragraf">Ey tevbe eden kullarını çok seven Allahım! Bize de tevbe yollarını aç ve yaptığımız tevbelerimizi kabul buyur. Ey korku yaşayanlara emniyet vaadeden; bizi de emîn kıl. Ey yolunu şaşıranlara doğru yolu gösteren; bize de o dosdoğru yolu göster. Ey dalâlete düşenleri hidayet eden; bizi de hidayet buyur ve hidayetimizi artır. Ey rahmet dilenenlerin imdadına merhametiyle yetişen; bizim imdadımıza da yetiş. Ey ümitsizlik yaşayanların biricik recası, ümit kaynağı; ümidimizi kaybetmekten bizi koru. Ey isyankâr kullarına rahmetiyle muamelede bulunan; bizi de rahmetinle sarıp sarmala. Ey günaha düşenleri bağışlayan; bizim günahlarımızı da bağışla, seyyiâtımızı affet ve bizi iyilerle beraber yanına al. </p>
			<p class="a_Paragraf">Allahım! Kalblerimizi aç.</p>
			<p class="a_Paragraf">Allahım! Gönüllerimizi nurlandır.</p>
			<p class="a_Paragraf">Allahım! Sadır ve sinelerimize inşirah bahşet.</p>
			<p class="a_Paragraf">Allahım! Ayıplarımızı ört!</p>
			<p class="a_Paragraf">Allahım! İşlerimizi kolaylaştır.</p>
			<p class="a_Paragraf">Allahım! Yüzümüzü ağart.</p>
			<p class="a_Paragraf">Allahım! Kalblerimizi kirlerden arındır.</p>
			<p class="a_Paragraf">Allahım! Kabirlerimizi tenvîr buyur.</p>
			<p class="a_Paragraf">Allahım! Günahlarımızı yarlığa.</p>
			<p class="a_Paragraf">Allahım! Kalblerimizi muhafaza buyur.</p>
			<p class="a_Paragraf">Allahım! Murat ve maksudumuzu gerçekleştir. Ey gizli ve sürpriz lütufların sahibi Allahım! Bizi korktuklarımızdan emin eyle. </p>
			<p class="a_Paragraf">Allahım! Bizi, anne-babamızı ve onların anne-babalarını, meşayihimizi ve onların meşayihlerini, üstadımızı, rehberimizi ve onun üstadlarını, sevdiklerimizi, yakınlarımızı, toplum ve milletimizi, arkadaşlarımızı, kardeşlerimizi, bize bir iyiliği dokunan herkesi, din kardeşlerimiz olan müminleri, bize hayır dualarla dua edenleri, üzerimizde herhangi bir hakkı olanları, bize hayır dua ve hasenâtta bulunanları ve bütün ümmet-i Muhammed’i mağfiret buyur. Ey nimet ve feyizlerini başımızdan aşağıya sağanak sağanak yağdıran Feyyâz-ı Mutlak! Ey Erhamürrâhimîn! Rahmetinle bizi bütün bela ve hastalıklardan koru. Hamd yalnız Sana mahsustur Allahım!</p>
			<p class="a_Paragraf">Efendimiz Hazreti Muhammed’e, tertemiz ehline, iyilerden iyi, kerimlerden kerim bütün ashâbına salât eyle. Ya Hayy u ya Kayyûm! Senden başka bir ilah yoktur. “Ya Hayy! <span class="ayet_kaynaklari_E _idGenCharOverride-1">(33 defa)</span>” “Lâilâheillallah. <span class="ayet_kaynaklari_E _idGenCharOverride-1">(33 defa)</span>” “Allah. <span class="ayet_kaynaklari_E _idGenCharOverride-1">(33 defa)</span>” Bizi hâlis, muhlis, sâdık ve musaddık olarak ve Hazreti Muhammed’in <span class="_aleyhisselam-_E _idGenCharOverride-1">(aleyhissalâtü vesselâm)</span> Allah’ın Resûlü olduğuna gönülden inanarak (söyleyip işlemeye muvaffak kıl Allahım!) Efendimizle beraber bütün enbiya ve mürselîne de salât eyle Allahım! Bütün hamd ve senalar yalnız Sanadır.</p>
			<p class="Baslik_3" id="_idParaDest-207"><span class="bold_E">Evrâd-ı Fethiyye’nin Hitamı</span></p>
			<p class="a_Paragraf">Rahman ve Rahîm Allah’ın adıyla. “Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span> içinizden hiçbir erkeğin babası değildir, lâkin Allah’ın Resûlü ve peygamberlerin sonuncusudur. Allah her şeyi hakkıyla bilir.” “<span class="italik_E">Muhakkak ki Allah ve melekleri şanı yüce O Peygambere hep salât (rahmet ve sena) ederler. Ey iman edenler! Siz de ona salât edin ve tam bir içtenlikle selâm verin.</span>” </p>
			<p class="a_Paragraf">Allahım! Efendimiz, Nebîmiz, Resûlümüz, şefaatçimiz, bütün günahlarımızın şefaatçisi, tabibimiz, kalblerimizin tabibi, göz aydınlığımız, yüce dostumuz, bütün âlemlerin dostu, Hasan ve Hüseyin efendilerimizin eşsiz ceddi, mahlûkatın en şereflisi Ebu’l-Kâsım Muhammed’e <span class="_aleyhisselam-_E _idGenCharOverride-1">(aleyhi efdalüssalavât ve ekmelüttahiyyât)</span> ve âl ü evladına, paklardan pak ezvâcına, diğer ashâbına, tâbiîn ve tebe-i tâbiîn olan sahabeden sonraki iki nesle ve ihsan şuuru içerisinde Efendimiz’e ve onlara ittiba eden bütün müminlere hesap gününe kadar salât eyle. Bütün nebî ve resûllere de <span class="_aleyhisselam-_E _idGenCharOverride-1">(salavâtullahi ve selâmuhû alâ nebiyyina ve aleyhim ecmaîn)</span> salât ve selâm eyle. Hamd ü sena, şükr ü minnet yalnız ve yalnız Sanadır Allahım! </p>
			<p class="a_Paragraf">Allahım! Seni daima zikretme, Sana şükretme ve güzel kullukta bulunma hususunda bizim yardımcımız ol. Bizi gerçek kulluğa muvaffak kıl. Mâsiyetlerden uzak tut.</p>
			<p class="a_Paragraf">Allahım! Vaktimizi ömrünü zikir, şükür, rükû ve secdede geçiren kullarının vakitleri gibi hayırlı ve bereketli eyle; bizi haybet ve hüsrana uğramış, cahil, ümitsiz, nâdim ve gafil kimselerden eyleme.</p>
			<p class="a_Paragraf">Allahım! Senin dinine omuz verenlere yardım et; Müslümanları hüsran ve hizlana uğratmak isteyen kem talihlilere de asla fırsat verme.</p>
			<p class="a_Paragraf">Allahım! Bizi, hepimizi mağfiret buyur, merhametinle sarıp sarmala ve ebedi selâmet yurdu olan Cennet’ine al.</p>
			<p class="a_Paragraf">Allahım! Bizleri herkesin korku ile tir tir titrediği dehşetli zamanlarda, “<span class="italik_E">onlara bir korku yoktur; onlar bir hüzün de yaşayacak değillerdir</span>” müjdesiyle taltif buyurduğun bahtiyar kullarından eyle. Bunu Senin engin rahmetinden dileniyoruz ey Merhametliler Merhametlisi Rabbimiz! Dileniyor ve hamd ü senalarımızı sadece Sana tevcih ediyoruz.</p>
			<p class="Baslik_3" id="_idParaDest-208"><span class="bold_E">Şürûtun Fethiyye</span></p>
			<p class="a_Paragraf">Rahman ve Rahîm Allah’ın adıyla. Yarattığı dâneler adedince “lâilâheillallah.” Kainattaki çakıl taşları sayısınca “lâilâheillallah.” Kelimeleri miktarınca “lâilâheillallah.” Arşının ağırlığınca “lâilâheillallah.” Semavatı dolusunca “lâilâheillallah.” Arzı dolusunca “lâilâheillallah.” Bunların bir misli kadar daha “lâilâheillallah.” Lâilâheillallah; Allah’tan başka bir ilah yoktur. Tek ilah O’dur. Şerîki yoktur. Mülk O’nundur; hamd O’nadır. Can veren O, verdiği canı geri alan O, Hayy u lâ yemût O, her hayır elinde bulunan O, her şeye kâdir olan O, her varlığın dönüşü Kendisine olan da yalnız O’dur.</p>
			<p class="a_Paragraf">Af ve mağfiretimi Allah’tan dilerim. Allah Sübhan’dır; her türlü eksiklikten muallâdır. Hamd yalnız Allah’adır. Allah’tan başka bir ilah yoktur. Büyük Allah’tır. Gerçek havl ve kuvvetin sahibi de Aliyy ü Azîm olan Allah’tır. Efendimiz Hazreti Muhammed’e ve tertemiz ehline, kerem timsali ashâbına salât eyle Allahım! Bütün hamd ü senalar sadece Senin hakkın ve Sana mahsustur. </p>
			<p class="a_Paragraf">Rahman ve Rahîm Allah’ın adıyla. Sübhan’dır Allah; bütün hamd ü senalar yalnız O’nun hakkıdır. Azamet tahtının biricik sultanı olan Allah Sübhan’dır; bütün eksikliklerden münezzeh, bütün kemâlât ile de muttasıftır. Beni bağışlamasını yalnız Allah’tan isterim. Allah’ı, Kendisine mahsus hamd ile, mahlûkatı adedince, Arşının ağırlığı, Zâtının hoşnutluğu ve kelimelerinin mürekkepleri ve ilim, nimet, rahmet ve re’fetinin sonsuzluğu kadar tesbih ederim. Gerçek güç ve kuvvet Aliyy ü Azîm olan Allah’a aittir. </p>
			<p class="a_Paragraf">Allahım! Ya Hayy u ya Kayyûm! Ya Allah! Ey gökleri ve yeri eşsiz şekilde yaratan! Ey bütün mülkün yegâne Mâliki! Ey celâl ve ikram Sahibi! Ey Kendisinden başka hiçbir ilah olmayan! İzzetin hakkı için Senden, kalblerimizi, cisimlerimizi, bedenlerimizi, ruhlarımızı, marifet ve kudretinin nuruyla ebediyyen, dâima, kalıcı ve en doğruyu görüp bulacak şekilde ihya buyurmanı diliyoruz. “Ya Allah! <span class="ayet_kaynaklari_E _idGenCharOverride-1">(3 defa)</span>” Allahım! Ya Hayy u ya Kayyûm! Ya Allah! Ey gökleri ve yeri eşsiz şekilde yaratan! Ey bütün mülkün yegâne Mâliki! Ey celâl ve ikram Sahibi! Senden başka bir ilah yoktur. İzzetin hakkı için Senden, kalblerimizi, cisimlerimizi, bedenlerimizi, ruhlarımızı, marifetinin nuruyla ebediyyen, dâima, kalıcı ve en doğruyu görüp bilecek şekilde ihya buyurmanı diliyoruz. “Ya Allah! <span class="ayet_kaynaklari_E _idGenCharOverride-1">(3 defa)</span>” Allahım! Ey varlığı Kendinden olan Vâcibü’l-Vücûd! Ey lütuflarını cömertçe yağdıran Rabbim! Rahmet nurlarını bizim başımızdan aşağıya da cömertçe yağdır ve marifetinin kemâline ulaşmayı bizim için de kolaylaştır. “<span class="italik_E">Sübhansın Allahım! Senin öğrettiğinden başka bizim hiçbir ilmimiz yoktur.</span>” Senin ilham buyurduğundan başka bir marifetimiz de yoktur. “<span class="italik_E">Her şeyi bilen, her işini hikmetle gören Alîm ü Hakîm yalnız Sensin.</span>” </p>
			<p class="a_Paragraf">Ey Yüceler Yücesi Allahım! Senden bizi daima korumanı, nimetlerini tastamam lutfetmeni, rahmetini bütün kuşatıcılığıyla göndermeni, afv u afiyetinin gerçekleşmesini, hayatın darlıktan uzak olanını, ömrün mesut ve bahtiyarını, vaktin, Senin hoşnutluğuna muvafık ve güzel olanını, rızkın genişini, fazl u ihsanların tatlısını, lütufların en faydalı olanını, nimetlerin genişini ve ihsanlarının temamiyetini diliyoruz.</p>
			<p class="a_Paragraf">Allahım! Bizim yanımızda ol ve bizi Sana muhalefet etmekten koru. Ey Ğaffâr! Ey Allahım! Ömürlerimizi mesud eyle. Taleplerimizi bereketiyle gerçekleştir. Sabah ve akşamlarımızı lutfedeceğin afiyetle taçlandır. Dönüşümüzü Senin mağfiretine doğru yap. Affınla dolu kovaları günahlarımızın üzerine boşalt. Ayıp ve kusurlarımızı ıslah buyur. Takvayı bize azık kıl. Cehd ü içtihadımızı dinin istikametinde eyle. Tevekkül ve itimadımız sadece Sanadır. Bizleri istikamet yolunda sabit tut. Kıyamet günü bizi nedametle kıvrandıracak duygu, düşünce, söz ve fiillerden bizi dünyada uzak eyle.</p>
			<p class="a_Paragraf">Allahım! Sen bizim yegâne Rabbimizsin. Bizi günahların ağır yükünden kurtar. Bize ebrârın yaşadığı hayatı yaşamayı lutfet. Bizi başkalarına muhtaç bırakma. Şerîr kimselerin şerlerini bizden uzak eyle. Bizi, babalarımızı, annelerimizi, meşâyihimizi ve onların meşâyihlerini, üstadımızı, rehberimizi ve onun üstadlarını, kardeşlerimizi, erkek-kadın bütün müminleri, müridlerimizi ve tilmizlerimizi borçtan, zulümden ve Cehennem azabından azâde eyle. Ey Azîz ü Ğaffâr, ey Kerîm ü Settâr, ey Halîm ü Cebbâr ve ey Vehhâb, bütün bunları Senin rahmetinden dileniyoruz. Efendimiz Hazreti Muhammed’e, pak nesline, kerîm ashâbına salât eyle ve o salât hürmetine dualarımızı yüce nezdinde en güzel şekilde kabul buyur. Sen Ma’bûd-u Mutlaksın. Hamd ü sena, şükr ü minnet, medh ü tebcîl Senin hakkın ve Sana mahsustur.</p>
			<p class="Baslik_2" id="_idParaDest-209"><span class="bold_E">Muhammed Bahâüddîn en-Nakşebendî Hazretlerinin <br/>Evrâd-ı Kudsiyye’si</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Allahım! Her şey ve herkes üzerinde tasarruf sahibi Melik, hayatı Kendinden, ebedî hayy olan Hayy, Kendi Kendine kâim olan Kayyûm, varlığı kendinden ve değişmeyen bir zât olan Hakk, tekvînî ve teşrîî beyanlarıyla varlık ve birliğini apaçık gösteren Mübîn Sensin! Senden başka bir ilah yoktur.</p>
			<p class="a_Paragraf">Allahım! Sen, benim Rabbimsin. Beni Sen yarattın. Ben, Senin kulunum ve gücüm yettiğince Sana olan ahdime ve vaadime bağlıyım. İşlediklerimin şerrinden Sana sığınırım. Üzerimdeki nimetlerini itiraf, günahlarımı da ikrar ederim. Beni bağışla ey Ğaffâr; zira günahları sadece Sen bağışlarsın.</p>
			<p class="a_Paragraf">Şanı yüce Allah bütün eksikliklerden münezzehtir. Bütün hamdler Allah’a mahsustur. Allah’tan başka bir ilah yoktur. Büyük Allah’tır. Gerçek havl ve kuvvet Yüceler Yücesi, azamet sahibi Allah’a aittir. “<span class="italik_E">Evvel ü Âhir, Zâhir u Bâtın O’dur. O her şeyi tastamam bilir.</span>” Allah’tan başka bir ilah yoktur; yalnız O vardır. Şerîki bulunmaz. Mülk O’nundur ve her türlü medh u sena O’na mahsustur. Hayat veren O, verdiği hayatı geri alan da yine O’dur. O, hayatı Kendinden, lâ yemût bir Hayy’dır. Her türlü hayır ve güzellik O’nun elindedir. O her şeye Kadîr’dir.</p>
			<p class="a_Paragraf">Ey ululuk tahtının biricik sultanı Azîm, Sen Sübhansın; bütün kemâl vasıflarıyla muttasıf, topyekün noksan sıfatlardan, bütün eksikliklerden de münezzehsin. Bütün varlık kendi lisanlarıyla Seni tesbih edip durmaktadır. Sübhansın, ey bütün varlık ayakta tutmasıyla duran ve topyekün mevcûdât Yüce Zât’ını huşû ve hürmetle anan Kayyûm u Mükerrem! Sübhansın, ey dilediğine dilediğini temlik eden gerçek sahip, Vâris! Sübhansın, ey her şeye gücü yeten Muktedir! Sübhansın, ey sırları ve gizli şeyleri de bilen Âlim! Sübhansın, ey yerde ve göklerde ölümden sonra diriliş bahşeden ve diriliş erleri gönderen Bâis! Sübhansın, ey bütün varlığın Kendisine kullukta bulunduğu Ma’bud-u Mutlak! Sübhansın, ey kulları için üns esintilerini ve havf u dehşet fırtınalarını takdîr eden Mukaddir! Sübhansın, ey hiçbir afet Kendisine ulaşamayan Yüceler Yücesi! Sübhansın, ey zaman ve vakitleri yaratan! Kadrin yücedir ve Sen haddini aşan zalimlerin çirkin söz ve isnatlarından nihayetsiz derecede muallâsın. Sübhansın, ey Senden gayrı hiçbir şey ve hiçbir kimsenin boyunduruğu altına girmeyen kullarına en müstesna ihsanlarından olan hürriyeti bahşeden ve onlardan kölelik bağını çözen! Ey sebepleri ve onların neticesi olan müsebbebâtı yaratan, Sübhansın! Ey Kendisine ölüm ârız olmayan Hayy u Kayyûm, Sübhansın! Ey benim ve bütün insanların yegâne İlahı, Sübhansın! Bizi yaratan başkası değil sadece Sensin. Bize, yarattığın varlıkların çoğundan daha fazla ihsanda bulunan da Sensin. Hamd ü minnet bütünüyle Sanadır. Zira bütün nimet ve ihsanlar, bolluk ve genişlikler Sendendir. Şanın pek yücedir. İhsanlarını ve ululuğunu görmeyip de işlediğimiz bütün kusurlardan dolayı nedametle kapına geldik, afv u mağfiretini diliyoruz Allahım; ne olur bizi bağışla.</p>
			<p class="a_Paragraf">Allahım! Evvel Sensin; Senden önce hiçbir şey yoktu. Âhir Sensin; fenâ ve ademden münezzehsin; sonunda bütün varlık fenâ bulacak ve yine bir tek Sen kalacaksın. Zâhir Sensin; Senden daha vâzıh, ayan-beyan bir hakikat olmadığı gibi Senin bir benzerin de yoktur. Her şeyin ötesinde, ötelerin de ötesinde kâinat ve hâdiselerin biricik mercii Bâtın da yine Sensin; her şeyi görür fakat dünya gözüyle asla görülmezsin. Mahlûkatın üzerinde hüküm süren güç, Senin karşı konulamaz gücündür. Sen, yüce sıfatlarının eşi ve benzeri olmayan yegâne Vâhidsin. Her şeye gücü yeten Kadîr de yine Sensin; Senin bir vezire ihtiyacın asla söz konusu değildir. Bütün varlığı evirip çeviren Müdebbir de yalnız Sensin; bir yardımcıya da katiyen muhtaç değilsin.</p>
			<p class="a_Paragraf">“<span class="italik_E">Allahım! Sen mülkü dilediğine verir, dilediğinden de çeker alırsın. Dilediğini azîz, dilediğini zelîl kılarsın. Her türlü hayır yalnız Senin elindedir. Sen elbette her şeye kâdirsin. Geceyi gündüze katar günü uzatır, gündüzü de geceye katar geceyi uzatırsın. Ölüden diri, diriden de ölü çıkarırsın. Ve dilediğin kimseye sayısız rızıklar ihsan edersin.</span>” Dünya ve âhiretin Rahman ve Rahîm’i Sensin. Onları dilediğine verir, dilediğinden de uzak tutarsın. Senden bu kuluna, başkalarının merhametine muhtaç bırakmayacak bir merhametle muamelede bulunmanı diliyorum Allahım!</p>
			<p class="a_Paragraf">Sübhansın, ey veraların verasında bulunan ve bu dünyada kullarıyla Yüce Zâtı arasında perdeler yaratan! Sübhansın, ey vakar ve kibriya ridasını sadece Yüce Zâtına mahsus kılan! Sübhansın, ey bütün eşyanın yegâne Mâliki! Sübhansın, ey mülkünde sadece Kendi diledikleri cereyan eden! Sübhansın, ey kudret ve ululuğu, izzetinin bir hususiyeti olan, yedi kat göklerde ve arzda olanlarla beraber kalblerdeki tereddütleri de bilen ve ey Mekke-i Mükerreme ve Medine-i Münevvere’yi diğer şehir ve beldelere üstün kılan! Sübhansın, ey yerin ve toprağın altındakileri bilen! Sübhansın, ey çok yüce olmakla beraber dünya gözüyle görülemeyecek kadar latîf bulunan! Şanın çok yücedir ve Sen ululuk tahtının yegâne sultanısın. Senden başka bir rab, Senin gücünden başka bütün mevcûdâta hükmedip emrine boyun eğdiren bir kâhir güç yoktur.</p>
			<p class="a_Paragraf">Allahım! Nimet veren, fazl u ihsanda bulunan, günahları görmezden gelen, şükürlere en güzel şekilde cevap veren Sensin. Şehadet ederim ki, Kendisinden başka hiçbir ilah olmayan Allah Sensin. Sen benim de Rabbim, her bir şeyin de Rabbisin. “<span class="italik_E">Semavât u arzı yaratan, gayb ve şehadet âlemlerini bilen de yalnız Sensin.</span>” Yüceler Yücesisin. “<span class="italik_E">Tâ Hâ</span>”, “<span class="italik_E">Tâ Sîn Mîm</span>”, “<span class="italik_E">Tâ Sîn</span>”, “<span class="italik_E">Yâsîn</span>”, “<span class="italik_E">Hâ Mîm. Ayn Sîn Kâf</span>” “O <span class="italik_E">iki denizi salıverdi, birbirine kavuşurlar. Fakat aralarında bir engel bulunduğundan, birbirinin sınırını aşmazlar.</span>” “<span class="italik_E">Allah’tan başka ilah yoktur. Hayy’dır, Kayyûm’dur. Kendisini ne bir uyuklama, ne de uyku tutar. Göklerde ve yerde ne varsa O’nundur. İzni olmadan huzurunda şefaat etmek kimin haddine? Yarattığı mahlûkların önünde ardında ne var, hepsini bilir. Mahlûklar ise O’nun dilediğinden başka, ilminden hiçbir şey kavrayamazlar. O’nun kürsîsi gökleri ve yeri kaplamıştır. Gökleri ve yeri koruyup gözetmek O’na ağır gelmez, O öyle ulu, öyle büyüktür.</span>” “<span class="italik_E">Hâ Mîm</span>” “<span class="italik_E">Hâ Mîm</span>” “<span class="italik_E">Hâ Mîm</span>” “<span class="italik_E">Hâ Mîm</span>” “<span class="italik_E">Hâ Mîm</span>” “<span class="italik_E">Hâ Mîm</span>” “<span class="italik_E">Hâ Mîm</span>” İş tamam olmuş ve Hakk’ın nusreti gelip bizi bulmuştur. Kötülük düşünenler, daha bize karşı hiçbir yardım ve yardımcı bulamazlar. “<span class="italik_E">Hâ, Mîm. Bu kitabın vahyolunup bölüm bölüm indirilmesi, Azîz ve Alîm Allah tarafındandır. O aynı zamanda günahları bağışlar, tevbeleri kabul buyurur, ama cezalandırması da çetin olup, lütuf ve ihsanı pek geniştir. O’ndan başka ilah yoktur. Dönüş yalnız O’na olacaktır.</span>” O, kudretiyle dilediğini yapar ve izzetiyle dilediği gibi hükmeder. Ceberûtunda O’na karşı koyacak bir güç, mülk ve melekûtunda da Kendisine bir şerîk ve ortak yoktur. “Sübhanallahi ve bihamdih/Allah, bütün kemâl vasıflarıyla muttasıf, bütün eksikliklerden de münezzehtir ve her türlü hamd ve sena O’na mahsustur. <span class="ayet_kaynaklari_E _idGenCharOverride-1">(100 defa)</span>” Gerçek kuvvet Allah’ındır. Allah ne dilerse o olur; olmamasını dilediği de olmaz. “<span class="italik_E">İyi bilirim ki, Allah her şeye kâdirdir</span>” ve “<span class="italik_E">Allah, ilmiyle her şeyi ihata etmiştir. O’nun ilmi dışında hiçbir şey olmaz.</span>”</p>
			<p class="a_Paragraf">Allahım! Bizim ya da içimizdeki aklını kullanmayan sefihlerin işledikleri yüzünden bizi gazabınla öldürme ve ibretâmiz azabınla helak etme. Bize istikamet ve afiyet bahşet.</p>
			<p class="a_Paragraf">Her şey ve herkesin üzerinde tasarruf sahibi Melik, Zâtında mukaddes ve münezzeh, fiillerinde mutahhir ve munazzif Kuddûs olan Allahım, Sübhansın.</p>
			<p class="a_Paragraf">Mülk ve melekût âlemlerinin sahibi Allahım, Sübhansın.</p>
			<p class="a_Paragraf">İzzet, azamet, heybet, kudret, kibriya, celâl, cemâl, kemâl, bekâ, saltanat, hüccet ve ceberût sahibi Allahım, Sübhansın.</p>
			<p class="a_Paragraf">Sübhansın Allahım; Melik, Hakk ve Hayy’sın. Uyumaktan münezzeh, ölmekten uzaksın. Ebedî, Bâkî ve dâimîsin. Bizim Rabbimiz, bütün meleklerin ve Cebrâîl’in Rabbi, Sübbûh ve Kuddûs’tür; her türlü kemâl evsâfıyla mevsûf, bütün noksanlardan berî ve Zâtında mukaddes ve münezzeh, fiillerinde mutahhir ve munazziftir. </p>
			<p class="a_Paragraf">Allahım! Bize ilminden öğret, nezdinden anlayış lutfet. Duyan kulağımız, gören gözümüz ol. Bize nusret ve zafer kılıcını kuşat.</p>
			<p class="a_Paragraf">Allahım! Bizi Sana şükreden, Seni zikreden, huzurunda hudû ve rehbetle duran, çok tâatta bulunan, tevazu ve ihlasla Sana yönelip huzurunda boyun eğen ve âh u enînlerle daima dergâhına teveccüh eden kullarından eyle.</p>
			<p class="a_Paragraf">Allahım! Tevbemizi kabul buyur, bizi günahlardan arındır, duamıza icabet et, delilimizi sabit ve sağlam kıl, bize doğruyu söylet, sadırlarımızdaki kin ve nefreti söküp al ve kalblerimizden hırs, gücenme, intikam gibi zararlı düşünce ve hisleri çıkar. </p>
			<p class="a_Paragraf">Allahım! Ansızın gelen ölümden, her türlü yangından, küfür yobazlığından, gafletten, rahat düşkünlüğüne götüren bolluktan, her türlü zorluk ve baskıdan ve helake sebebiyet verecek gizli günahlardan Sana sığınıyoruz.</p>
			<p class="a_Paragraf">Allahım! Bize, günahlarla aramıza girecek bir haşyet; bizi, bütün ulvî âlemlerin kendisine müteveccih bulunduğu, zâtî ve vasfî hususiyetleriyle her şeyin ötesinde, mukaddes, lâmekânî ve lâzamanî bir hakikat olan Haziratü’l-Kuds’e yükseltecek, yükseltip tedbir ve temkinle girmemize vesile olacak bir kulluk ve dünya ve âhiret musibetlerini hafifletecek bir yakîn lutfet. Bizi en hayırlı kullarınla beraber haşreyle. Hayat bahşettiğin sürece kulaklarımız, gözlerimiz ve kuvvetimiz yoluyla bize hayır ve güzellik ihsan et. Bu ihsanını da kalıcı ve devamlı eyle. Bize zulmetmeyi meslek hâline getirenlerden intikamımızı Sen al. Israrla düşmanlık yapanlara karşı yardımcımız Sen ol. Hata, kusur ve günahlarımızı yarlığa. Bela ve musibetleri bizden uzaklaştır. Hastalarımıza şifa bahşet. Gönüllerimizi tenvîr buyur. İhtiyaçlarımızı gider. Evlâd ü ıyalimize ve bizden sonra gelenlere merhamet et. Bu fâni dünyanın kendi yüzüne bakan hiçbir şeyini en büyük kaygımız ve ilmimizin son gayesi kılma. Bizi dinî ve dünyevî musibetlerden sıyanet buyur. Günahlarımız sebebiyle, merhametsiz insanları bize musallat etme. Merhametliler Merhametlisi Sensin, bizim de yegâne Mevlâmız’sın; ne olur şefkat ve merhametinden bizi mahrum etme.</p>
			<p class="a_Paragraf">Allahım! Senden kalblerimizi hidayete erdirecek, dağınıklığımızı giderecek, bizi yeniden birlik ve beraberliğe eriştirecek, hastalarımıza şifa vesilesi olacak, amel ve vakitlerimizi bereketlendirecek, bize her şeyin en doğrusunu gösterecek ve bizi hayırlı emellerimize ulaştıracak bir rahmet dileniyoruz. </p>
			<p class="a_Paragraf">Allahım! Sen her nesne ve her kimsenin Kendisine muhtaç olduğu fakat Kendisi hiçbir şeye muhtaç olmayan Samed; nazîri, veziri, dengi, benzeri olmayan bir yektâ Vâhid ve eşi, benzeri olmayan Ferd’sin. Samedâniyet, vahdâniyet ve ferdâniyetin, apaçık izzetin ve geniş rahmetin hakkı için, Senden kulaklarımıza nur, gözlerimize nur, kabirlerimize nur, kalblerimize nur, hislerimize nur, ruhlarımıza nur, önümüze nur, arkamıza nur, üstümüze nur, altımıza nur, sağımıza nur ve solumuza nur verip tenvîr buyurmanı diliyoruz.</p>
			<p class="a_Paragraf">Allahım! Bizim de ilmimizi, nurumuzu ve hilmimizi artır ve bizi zâhir ve bâtın nimetlerinle donat.</p>
			<p class="a_Paragraf">Dinimiz için Allah bize yeter. Dünyamız için Allah bize yeter. Gam ve tasa veren şeylere karşı, keremi bol Allah bize yeter. Haddini aşıp hukukumuza tecavüz eden bâğîlere karşı, Halîm ve Kaviyy olan Allah bize yeter. Hakkımızda kötülük düşünüp, bize komplo kuranlara karşı, cezası pek çetin olan Allah bize yeter. Ölüm anında, rahmeti bol Rahîm Allah bize yeter. Kabirdeki sorgu sırasında kullarına karşı pek müşfik olan Raûf Allah bize yeter. Öldükten sonra yeniden diriltilir ve mahşerde ameller tartılırken, lütufları çok Latîf Allah bize yeter. Kıyamette, hesap gününde Kerîm Allah bize yeter. Amellerin tartıldığı mîzanda, Latîf Allah bize yeter. İnsanların Cennetlikler ve Cehennemlikler olarak ayrıldığı sırada, her şeyi yerli yerinde vaz’eden Hakîm Allah bize yeter. Sıratta, her şeyi ve herkesi, her an görüp gözeten Müheymin ve her şeye gücü yeten Kâdir Allah bize yeter. </p>
			<p class="a_Paragraf">“<span class="italik_E">Allah bana yeter. O’ndan başka ilah yoktur. O’na tevekkül ettim. O, Arş-ı Azîm’in Rabbidir.</span> <span class="ayet_kaynaklari_E _idGenCharOverride-1">(7 defa)</span>”</p>
			<p class="a_Paragraf">Merhaba, hoş geldin ey sabah ve yeni gün/ey akşam ve yeni gece! Merhaba ey kutlu zaman! Ve merhaba ey kâtip ve şâhit melek! Şu ikrarımızı bizim için kaydet: Hamîd, Mecîd, Refî’, Vedûd, Muhît olan, kâinatta, hikmeti muktezasınca, dilediğini yapan Allah’ın adıyla ki, “<span class="italik_E">O, kuluna şah damarından daha yakındır.</span>” Allah’a inanmış, likâullahı tasdîk etmiş, hüccetlerini itirafta bulunmuş, ulûhiyette tek olduğunu kabul etmiş ve O’na güvenip dayanmış olarak sabahladık/akşamladık. Kendisinden başka bir ilah bulunmadığına, yine Yüceler Yücesi Allah’ı, meleklerini, kitaplarını, nebîlerini ve Arş’ını taşıyan meleklerini şahit tutarız. Yine şehadet ederiz ki, Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span> O’nun kulu ve elçisidir. Cennet hak, Cehennem hak, Kevser havuzu hak, şefaat hak, Münker ve Nekîr melekleri hak, hesap ve mîzan hak, sırat hak ve vaad-i İlâhî haktır. “<span class="italik_E">Kıyamet saati kesinlikle gelecek ve Allah kabirlerde olanları diriltecektir.</span>” İşte biz, bu itikat ve inançla yaşar, ölürken o inançla ölür, ötede dirildiğimizde de yine aynı inançla diriliriz ve inşaallah, Allah’ın sıyanet ve inayetiyle azaptan masûn ve mahfûz oluruz. </p>
			<p class="a_Paragraf">Allahım! Biz günah işleyip nefsimize zulmettik. Sen bizim büyük, küçük bütün günahlarımızı bağışla. Çünkü onları ancak Sen bağışlayabilirsin. Bizi ahlak, amel ve sözlerin en güzeline ulaştır. Şüphesiz, onların en güzeline ulaştıracak Senden başka hiç kimse yoktur. Onların çirkin olanlarını da bizden uzak tut. Tut ki, Senden başka onları bizden uzak tutacak bir kimse yoktur. </p>
			<p class="a_Paragraf">Lebbeyk ya Rab! Fermanına uydum. Divanına geldim. Büyük bir sürurla emrine ve davetine icabet ettim. Her zaman etmeye de âmâdeyim. Her hayır ve güzellik Senin elindedir. Mağfiretini istiyor ve tevbelerimizi kabul buyurmanı rica ediyoruz. İnandık Allahım gönderdiğin bütün peygamberlere, indirdiğin bütün kitaplara ve hepsini tasdik ettik, hepsini hak bildik.</p>
			<p class="a_Paragraf">Allahım! İçimizi hayâ hisleriyle donat ve o hayâyı dışımıza aksettir. Kalblerimizi sürûr ve huzûr ile doldur.</p>
			<p class="a_Paragraf">Allahım! Bizi hayır ve hasenâtı bol, cömert ve kendisini dünyanın fâniyât ü zâilâtından çekmiş kullarından eyle; cimri, aksiyon ve hareketten uzak, olduğu yere çakılakalmış, söz getirip götüren, gurur ve kibire kapılmış ve fesat için uğraşan kimselerden eyleme. </p>
			<p class="a_Paragraf">Allahım! Lüzumsuz yere konuşup gevezelik yapmaktan, kıtlıktan, haddini aşmaktan, geçim sıkıntısından, kesin olmayan bilgiye ve zanna tâbi olmaktan, sarhoşluk veren şeylerden, felçten, hırstan, sar’a hastalığından, sihir ve büyüden, kabalık ve sertlikten, faize bulaşmaktan, koyu ve karanlık fitnelere sürüklenmekten ve sıkıntılı bir hayat sürmekten sana sığınıyoruz. </p>
			<p class="a_Paragraf">Allahım! İçinde bulunduğumuz şu günün evvelini sulh ü salâh, ortasını felah, sonunu da her bakımdan muvaffakiyetli kıl ve günümüzü saadet, şehadet, tevbe, mağfiret ve iman ile sona erdir.</p>
			<p class="a_Paragraf">Allahım! Günümüzün evvelini rahmetinle şenlendir. Ortasını bizim için dünyaya rağbet ve hırstan uzak eyle. Sonunda da ikram ve mağfiretinle bizi ayrıca sevindir.</p>
			<p class="a_Paragraf">Allahım! Bize hayatın tasalardan en uzak ve hoş olanını, ömrün en bahtiyarını, rızkın da en geniş ve faydalı olanını ihsan et.</p>
			<p class="a_Paragraf">Allahım! Affınla bizi affet; fazlınla da günahlarımızı bağışla. </p>
			<p class="a_Paragraf">Sübhansın Allahım; bütün kemâl sıfatlarını hâiz, topyekün noksan vasıflardan da uzaksın. Sana sonsuz hamd ve sena olsun. Ben, Seni, Senin büyüklüğüne layık bir şekilde asla sena edemem. Sen, kendini nasıl sena etmişsen öyle azametli, öyle merhametlisin. Şanın ulu, medh ü senân da pek yücedir. Orduların asla hezimet yaşamaz. Sana verilen söze muhalif davranılmaz. Senden başka bir ilah da katiyen bulunmaz. </p>
			<p class="a_Paragraf">Sen Sübhansın; mükemmel bütün evsâf ile muttasıf, bütün eksikliklerden de berîsin. Biz Sana bihakkın ibadet edemedik ey Ma’bûd! Sen Sübhansın; her türlü noksandan münezzehsin. Biz Seni hakkıyla bilemedik ey Ma’rûf! Sen Sübhansın; bütün eksikliklerden müberrâsın. Biz Sana hakkıyla şükredemedik ey her dilde Meşkûr! </p>
			<p class="a_Paragraf">Allahım! Bize bahşettiğin nimetlerine karşı içimizi şükür hisleriyle doldur! Şüphe yok ki Senin kudretinin vasıfları yarattıklarının evsâfından çok, çok yücedir. Sen mahlûkatı yaratırken ona şahit olan bir zıttın olmadığı gibi, ruhları yaratırken Sana mâni olacak bir mislin ve benzerin de yoktu.</p>
			<p class="a_Paragraf">Allahım! Ağlamayan gözden, ürpermeyen gönülden, huşû duymayan kalbden, fayda vermeyen ilimden, doyma bilmeyen nefisten, kabul edilmeyen duadan ve yardıma muhtaç hâllere düşmekten Sana sığınıyoruz.</p>
			<p class="a_Paragraf">Allahım! Kur’ân’ın sırlarını bizim idraklerimize de aç, bizi nur libasıyla donat, letâif deryasına daldır ve gökçek yüzlülere bahşettiğin marifet lütuflarını bizim başımızdan aşağıya da sağanak sağanak yağdır. Ey bütün nurların kaynağı Nûru’l-Envâr, ey Latîf ü Settâr! Senden, enbiyanın kandili, evliyanın nurlu alemi, asfiyanın kameri, ins ü cin âlemlerinin güneşi, doğu ve batı ufuklarının ışığı Efendimiz Hazreti Muhammed’e <span class="_aleyhisselam-_E _idGenCharOverride-1">(aleyhi efdalü’s-salavât ve ekmelü’t-tahiyyât)</span> salât etmeni ve o salavât hürmetine vücûdumuzu irfan semalarına yükseltmeni, şühûdumuzu da ihsan makamında sabit eylemeni diliyoruz. </p>
			<p class="a_Paragraf">Ey Allah, ey Nûr, ey Vâsi’, ey Ğafûr! Ey sema Kendi emriyle bina edilen, arz kudretiyle döşenen, yüksek dağlar hikmetiyle sapasağlam dikilen, Ay ve Güneş’in nur ve ziyası fazlıyla ışık veren! Bütün yıldızların, Ay ve Güneşin kendisiyle parlayıp parıldadığı, bulutların kendisiyle gürleyip gökyüzünü çınlattığı ismin hürmetine Senden, bizi her türlü tehlikeden koruyacak bir sıyanet ve bütün hayatımızı tenvîr edecek parlak bir nur istiyoruz. “<span class="italik_E">Bu bulutların şimşeğinin parıltısı neredeyse gözleri alıverecek. Allah gece ile gündüzü birbirine çeviriyor, geceyi gündüze, gündüzü geceye dönüştürüyor, sürelerini uzatıp kısaltıyor. Elbette bunda görebilenler için alınacak bir ders vardır.</span>” </p>
			<p class="a_Paragraf">“<span class="italik_E">Tâ Sîn Mîm</span>” Hoşnut olmadığı mûsikî aletlerinden, yalan ve iftiradan, başka haramlar irtikâp etmekten, hilekârlıktan, nefse uyarak başkalarıyla cedelleşmekten, hasedine mağlup düşmüş hasetçilerin ve isyanından utanmayan fâcirlerin komplolarından, gece ve gündüzün elîm hâdiselerinden ve ins ü cinnin şerrinden yüceler yücesi, azamet tahtının yegâne sultanı Allah’a sığınırız. “Ya Hafîz! Bizi muhafaza buyur.<span class="ayet_kaynaklari_E _idGenCharOverride-1"> (3 defa)</span>” </p>
			<p class="a_Paragraf">Ey kullarının yüce dostu ve her şeyin hâkimi olan Veliyy ü Vâlî! Ey kadri yüce, şanı yüksek, müteâl Aliyy ü Âlî! Ey Kendisinden başka bir ilah olmayan, keyfiyeti Kendinden başka herkese meçhûl olan! Ey Allah, ey Rahman, ey Hayy, ey Kayyûm, ey Hakk, ey Vekîl, ey Vâhid, ey Ehad, ey Samed, ey “<span class="italik_E">doğurmamış ve doğmamış olan. Hiçbir şey Kendisine denk olmayan!</span>” Ne olur geçmiş bütün günahlarımı bağışla ve geriye kalan ömrümde beni günahlara düşmekten koru. Beni, razı olacağın tertemiz ameller işlemeye muvaffak kıl. Tevbelerimi de ne olur kabul buyur, ey Rab, ey Vehhâb, ey Fettâh, ey Muhyî, ey Mümît, ey Kahhâr, ey Selam! “<span class="italik_E">Rabb-i Rahim’den sözle olan bir selâm yine onlaradır.</span><span class="ayet_kaynaklari_E _idGenCharOverride-1"> (7 defa)</span>” “<span class="italik_E">Onların hakkından gelmek için Allah sana yeter. O hakkıyla işitir ve bilir.</span> <span class="ayet_kaynaklari_E _idGenCharOverride-1">(3 defa)</span>”</p>
			<p class="a_Paragraf">Gerçek ilah Allah’tır ve O’ndan başka bir ilah yoktur. <span class="bold_E">Allah</span> ismi O’na has bir ism-i zât ve alemdir. Küllî ve umumî rahmet sahibi <span class="bold_E">Rahmân</span>.. donanım, konum ve liyakate göre bol bol merhamet eden <span class="bold_E">Rahîm</span>.. her şey ve herkesin üzerinde tasarruf sahibi <span class="bold_E">Melik</span>.. Zâtında mukaddes ve münezzeh, fiillerinde mutahhir ve munazzif <span class="bold_E">Kuddûs</span>.. ayıplardan sâlim ve herkes için selâmet kaynağı <span class="bold_E">Selâm</span>.. Kendi rubûbiyetinin şahidi ve herkese güven vaadeden <span class="bold_E">Mü’min</span>.. herkesi ve her şeyi her an görüp gözeten <span class="bold_E">Müheymin</span>.. eşi, benzeri olmayan yegâne gâlip ve <span class="bold_E">Azîz</span>.. elin ulaşmadığı, gücün yetmediği hâkim-i mutlak bir <span class="bold_E">Cebbâr</span>.. ululuk, Zâtının lazımı bir ulu <span class="bold_E">Mütekebbir</span>.. zâhir-bâtın her şeyi yaratan <span class="bold_E">Hâlık</span>.. örneği kendine ait, her şeyi kusursuz var ve inşâ eden <span class="bold_E">Bâri’</span>.. şekil ve sûret veren <span class="bold_E">Musavvir</span>.. her türlü günah ve hataları yarlığayan <span class="bold_E">Ğaffâr</span>.. her şeyi Kendi iradesine râm eden <span class="bold_E">Kahhâr</span>.. karşılıksız bol bol hibede bulunan <span class="bold_E">Vehhâb</span>.. her ihtiyaç sahibini ihtiyacına göre rızıklandıran <span class="bold_E">Rezzâk</span>.. hayır kapılarını açan ve gâileleri savan <span class="bold_E">Fettâh</span>.. olmuş-olacak, cüz’î-küllî her şeyi bilen <span class="bold_E">Alîm</span>.. can alan, ruhları sıkan ve erzâkı kısan <span class="bold_E">Kâbıd(z)</span>.. genişletilecekleri genişleten, ruhlara inşirah veren, her şeyi bereketlendiren <span class="bold_E">Bâsıt</span>.. dünyada, ukbada istediğini alçaltan <span class="bold_E">Hâfıd(z)</span>.. burada ve ötede dilediğini yükselten <span class="bold_E">Râfi’</span>.. dilediğini azîz kılan ve şereflendiren <span class="bold_E">Muizz</span>.. istediğini zelîl ve rüsvay hale getiren <span class="bold_E">Müzill</span>.. gizli-açık her şeyi duyan ve itibara alan <span class="bold_E">Semî’</span>.. her şeyi Zâtına mahsus basarla gören <span class="bold_E">Basîr</span>.. dilediği gibi hüküm veren biricik hüküm sahibi <span class="bold_E">Hakem</span>.. her icraatında adl ü istikameti takip eden <span class="bold_E">Adl</span>.. en ince noktalara kadar ihtiyaçları gören, gözeten <span class="bold_E">Latîf</span>.. herkesten ve her şeyden haberdar <span class="bold_E">Habîr</span>.. suçluyu hemen cezalandırmayıp düşünme mühleti veren <span class="bold_E">Halîm</span>.. en büyük ve ulu, <span class="bold_E">Azîm</span>.. dilediği günahları bağışlayan <span class="bold_E">Ğafûr</span>.. şükredeni mukabelesiz bırakmayan ihsan sahibi <span class="bold_E">Şekûr</span>.. kadri yüce, şanı yüksek, müteâl <span class="bold_E">Aliyy</span>.. idrakin ihata edemeyeceği, ululardan ulu <span class="bold_E">Kebîr</span>.. arz u sema ve içindekileri koruyup muhafaza eden <span class="bold_E">Hafîz</span>.. gıda veren, bakıp koruyan <span class="bold_E">Mukît</span>.. her şeye yeten ve herkesin hesabını görecek olan <span class="bold_E">Hasîb</span>.. nefislerde ürperti ve haşyet hâsıl eden <span class="bold_E">Celîl</span>.. iyilik ve ihsanı bol keremkânî <span class="bold_E">Kerîm</span>.. zâhir-bâtın her şeyi görüp kontrol eden <span class="bold_E">Rakîb</span>.. dualara icabet eden ve isteklere mukabelede bulunan <span class="bold_E">Mücîb</span>.. ilm ü rahmetiyle her şeyi kuşatan ve her şeyiyle nâmütenâhî olan <span class="bold_E">Vâsi’</span>.. her şeyi yerli yerinde vaz’eden <span class="bold_E">Hakîm</span>.. bazı kullarını muhabbete mazhar kılan <span class="bold_E">Vedûd</span>.. zâtî şan ve şeref sahibi <span class="bold_E">Mecîd</span>.. ölümden sonra dirilten ve diriliş erleri gönderen <span class="bold_E">Bâis</span>.. her şeyi ra’ye’l-ayn bilen <span class="bold_E">Şehîd</span>.. varlığı kendinden ve değişmeyen bir zât olan <span class="bold_E">Hakk</span>.. güvenilip dayanılan ve Kendisine itimat edilen <span class="bold_E">Vekîl</span>.. dilediğini dilediği gibi icrâ eden kuvvet sahibi <span class="bold_E">Kaviyy</span>.. kudret-i kâhire sahibi <span class="bold_E">Metîn</span>.. dost ve yardımcı <span class="bold_E">Veliyy</span>.. herkesin hamd ü senâsının biricik mercii <span class="bold_E">Hamîd</span>.. her işi ve davranışı sayıp dökecek olan <span class="bold_E">Muhsî</span>.. her şeyi ilk yaratan <span class="bold_E">Mübdi’</span>.. hayattan sonra ölümü, ölümden sonra da hayatı geri veren <span class="bold_E">Muîd</span>.. maddî-manevî hayat veren <span class="bold_E">Muhyî</span>.. verdiği hayatı alıp öldüren <span class="bold_E">Mümît</span>.. hayatı Kendinden, ebedî <span class="bold_E">Hayy</span>.. Kendi Kendine kâim, <span class="bold_E">Kayyûm</span>.. aczi söz konusu olmayan kâdir u kâhir <span class="bold_E">Vâcid</span>.. mutlak fazl ve şeref sahibi <span class="bold_E">Mâcid</span>.. nazîri, veziri, dengi, benzeri olmayan bir yektâ <span class="bold_E">Vâhid</span>.. ikincisi olmayan tek, <span class="bold_E">Ehad</span>.. herkesin muhtaç olduğu müstağnî <span class="bold_E">Samed</span>.. her şeye gücü yeten <span class="bold_E">Kâdir</span>.. mutlak iktidar sahibi <span class="bold_E">Muktedir</span>.. öne alan, öne çıkaran <span class="bold_E">Mukaddim</span>.. geriye bırakan <span class="bold_E">Muahhir</span>.. varlığının başlangıcı olmayan ezelî, <span class="bold_E">Evvel</span>.. varlığının sonu olmayan ebedî, <span class="bold_E">Âhir</span>.. âyât ve âsârıyla apaçık <span class="bold_E">Zâhir</span>.. Zât’ı, hakikatiyle ihata edilmeyen <span class="bold_E">Bâtın</span>.. kâinatları idare eden, her şeyi gözeten <span class="bold_E">Vâlî</span>.. her türlü noksanlıktan müberrâ bir ulu, <span class="bold_E">Müteâl</span>.. durumuna göre herkese iyilikte bulunan <span class="bold_E">Berr</span>.. tevbeye sevk eden ve tevbeleri kabul buyuran <span class="bold_E">Tevvâb</span>.. suçluları tecziye eden <span class="bold_E">Müntakim</span>.. sürekli in’am ve ihsanda bulunan <span class="bold_E">Mün’im</span>.. günahları silip süpüren, seyyiâtı hasenâta çeviren <span class="bold_E">Afüvv</span>.. fenalıklara karşı kullarına müşfik olan <span class="bold_E">Raûf</span>.. mülkün tek sahibi olan <span class="bold_E">Mâlikü’l-mülk</span>.. sonsuz celâlle ikram ve cemâli cem’ eden <span class="bold_E">Zü’l-celâli ve’l-ikram</span>.. terbiyenin bütün levâzımını câmi’ şekilde terbiye eden <span class="bold_E">Rabb</span>.. her hükmünde âdil olan <span class="bold_E">Muksit</span>.. zâtında her türlü kemâlâtı cem’ eden ve herkesi toplayıp biraraya getiren <span class="bold_E">Câmi’</span>.. kimseye muhtaç olmayan <span class="bold_E">Ğaniyy</span>.. zenginlik bahşeden ve gönülleri zengin kılan <span class="bold_E">Muğnî</span>.. dilediği şeyleri veren <span class="bold_E">Mu’tî.. </span>istemediği şeyleri vermeyen <span class="bold_E">Mâni’</span>.. sebebiyet verenlere göre zararları yaratan <span class="bold_E">D(z)ârr</span>.. faydalı şeyler veren <span class="bold_E">Nâfi’</span>.. her şeyin biricik ışık kaynağı <span class="bold_E">Nur</span>.. hidayete erdiren ve gönülleri hidayete açan <span class="bold_E">Hâdî</span>.. eşi-benzeri olmayan şeyler yaratan <span class="bold_E">Bedî’</span>.. Kendisi için fenâ söz konusu olmayan <span class="bold_E">Bâkî</span>.. dilediğine dilediğini temlik eden gerçek sahip, <span class="bold_E">Vâris</span>.. doğru noktaya ulaştıran <span class="bold_E">Reşîd</span>.. yakışıksız şeylere hüsn-ü muamelede bulunan <span class="bold_E">Sabûr</span> sadece O’dur. Celle celâluhû. O’nun şanı, gönüllerde ürperti ve haşyet hâsıl edecek kadar yücedir. “<span class="italik_E">O’nun benzeri hiçbir şey yoktur. O, her şeyi hakkıyla işiten ve gören Semî’ u Basîr’dir.</span>” “<span class="italik_E">Allah bize yeter; O ne güzel vekildir!</span>” “<span class="italik_E">O, ne güzel Mevlâ ve ne güzel yardımcıdır!</span>” “<span class="italik_E">Bizi bağışla ey Rabbimiz; şüphesiz dönüşümüz Sanadır.</span>”</p>
			<p class="a_Paragraf">Ey kendisi için fenâ asla söz konusu olmayan Dâim! Ey zevâlden berî ve münezzeh olan Kâim! Ey hiçbir vezire ihtiyaç duymadan kâinâtı idare ve tedbîr eden Müdebbir! Bize, anne-babamıza, erkek-kadın bütün müminlere, hepsine, her zorluğu kolay hale getir. </p>
			<p class="a_Paragraf">Allahım! Senin verdiğine mâni olacak, men ettiğini verecek, kazânı geri çevirecek, hükmünü değiştirecek, dalâletiyle başbaşa bıraktığını hidayet edecek, hidayetini murad buyurduğunu dalâlete sürükleyecek, zor kıldığını kolaylaştıracak, kolay hâle getirdiğini zorlaştıracak hiçbir kimse, hiçbir merci’ ve hiçbir otorite yoktur. Mal ve makam sahiplerinin sahip olduğu şeyler de, Senin lütuf ve ihsanının yerine geçip kendilerine fayda vermez.</p>
			<p class="a_Paragraf">Benim Rabbim Sübhan’dır; bütün kemâlât ile muttasıf, her eksiklikten de münezzehtir. Kadri yüce, şanı yüksek, müteâl <span class="bold_E">Aliyy</span>.. en büyük ve ulu, <span class="bold_E">Azîm</span>.. her şeye yeten ve herkesin hesabını görecek <span class="bold_E">Hasîb</span>.. dilediği gibi hüküm veren biricik hüküm sahibi <span class="bold_E">Hakem</span>.. her icraatında adl ü istikameti takip eden <span class="bold_E">Adl</span>.. zâhir-bâtın her şeyi görüp kontrol eden <span class="bold_E">Rakîb</span>.. ulular ulusu <span class="bold_E">Bâzih</span>.. yegâne azamet sahibi <span class="bold_E">Şâmih</span>.. dualara icabet eden ve isteklere mukabelede bulunan <span class="bold_E">Mücîb</span>.. kimseye muhtaç olmayan <span class="bold_E">Ğaniyy</span>.. doğru noktaya ulaştıran <span class="bold_E">Reşîd</span>.. yakışıksız şeylere hüsn-ü muamelede bulunan <span class="bold_E">Sabûr</span>.. nefislerde ürperti ve haşyet hâsıl eden <span class="bold_E">Celîl</span>.. eşi-benzeri olmayan şeyler yaratan <span class="bold_E">Bedî’</span>.. her şeyin biricik ışık kaynağı <span class="bold_E">Nur</span>.. her hükmünde âdil olan <span class="bold_E">Muksit</span>.. zâtında her türlü kemâlâtı cem’ eden ve mahşerde herkesi toplayıp biraraya getiren <span class="bold_E">Câmi’</span>.. dilediği şeyleri veren <span class="bold_E">Mu’tî..</span> istediği şeyleri vermeyen <span class="bold_E">Mâni’</span> yalnız O’dur. </p>
			<p class="a_Paragraf">Allah’tan başka bir ilah yoktur. Güvenilip dayanılan ve Kendisine itimat edilen Vekîl, her şeyi ra’ye’l-ayn bilen Şehîd O’dur. Allah’tan başka bir ilah yoktur. Kudret-i kâhire sahibi Metîn, zâtî şan ve şeref sahibi Mecîd O’dur. Allah’tan başka bir ilah yoktur. Nazîri, veziri, dengi, benzeri olmayan bir yektâ Vâhid, kâinatları idare eden, her şeyi gözeten Vâlî yine O’dur. Her türlü tehlike ve korkuya karşı, “<span class="bold_E">Lâ ilâhe illallah Muhammedün Resûlullah</span>/Allah’tan başka ilah yoktur. Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span> O’nun elçisidir. <span class="ayet_kaynaklari_E _idGenCharOverride-1">(3 defa)</span>”; her türlü bolluk ve bereket için, “<span class="bold_E">elhamdülillah</span>/Bütün hamd ü senalar Allah’a mahsustur”; her türlü genişlik için, “<span class="bold_E">eşşükru lillah</span>/şükür Allah’adır”; hayret ve hayranlık uyandıran her şey için, “<span class="bold_E">sübhanallah</span>/Allah’ın şanı yücedir. O bütün evsâf-ı kemâliyenin biricik sahibidir”; her darlık için, “<span class="bold_E">hasbiyallah</span>/Allah bana yeter”; bütün günahlar için, “<span class="bold_E">estağfirullah</span>/Allahım, beni bağışla”; her üzüntü ve keder için, “<span class="bold_E">mâşâallah</span>/Allah neyi dilerse o olur”; kader ve kazanın her türlüsü için, “<span class="bold_E">tevekkeltü alallah</span>/Allah’a dayandım ve tevekkül ettim”; bütün musîbetler için, “<span class="bold_E">innâ lillah</span>/biz Allah’a aidiz, O’ndan geldik, O’na döneceğiz”; her tâat ve ma’siyet için, “<span class="bold_E">lâ havle velâ kuvvete illâ billah</span>/tâatleri yerine getirmek ve günahlardan uzak durmak ancak Allah’ın havl ve kuvvetine dayanmakla olur” ve her türlü hüzün için de, “<span class="bold_E">isteantü billah</span>/Allah’ın yardımına sığındım” deriz. Bütün bunlara karşı hazırlığımız işte bu kudsî kelimeler ve onlara temel teşkil eden mülahazalardan ibarettir.</p>
			<p class="a_Paragraf">“Allahım! Senden başka ilah olmadığına, Senin hiçbir ortağın bulunmadığına ve Hazreti Muhammed’in <span class="_aleyhisselam-_E _idGenCharOverride-1">(aleyhissalâtü vesselâm)</span> Senin kulun ve resûlün olduğuna; Seni, hamele-i arşını, meleklerini ve bütün mahlûkatını şâhit tutarak sabahladık. Gerçek güç ve kuvvet Aliyy ve Azîm olan Allah’a aittir.<span class="ayet_kaynaklari_E _idGenCharOverride-1"> (3 defa)</span>” Ey dünyada Rahman, âhirette de Rahîm isminin tecellîleriyle muamelede bulunan Allahım! Bizi affet, bizi bağışla, bize merhamet et; bizim Mevlâmız Sensin ve Sen rahmet ve şefkati en hayırlı, en güzel olansın. </p>
			<p class="a_Paragraf">Maddî-manevî hastalıklara şifa bahşeden Allah’ın adıyla ki O Allah, Kendini bize “esmâ-i hüsnâ”sıyla bildiren ve sıfât-ı sübhâniyesiyle zihin, mantık ve muhâkemelerimize bir çerçeve vaz’eden, bütün esmânın Müsemmâ-yı Akdesi ve bütün evsâf-ı kemâliyenin Mevsûf-u Münezzehi, ulûhiyet tahtının biricik mâliki ve rubûbiyet arşının sahib-i bîmisali Zât-ı Ecell ü A’lâ’dır. Yarattıklarının ihtiyaçlarını karşılama ve sıkıntılarını gidermede kâfî Allah’ın adıyla ki, O Allah, “Mâbud-u bi’l-hak” ve “Maksud-u bi’l-istihkak”tır. Kullarına afv u afiyet ihsan eden Allah’ın adıyla ki, O Allah, yarattığı her şeyle Kendini ifade eden ve bin bir dille vicdanlara varlığını duyuran, böylece zamandan, mekândan münezzeh olduğu hâlde her yerde hâzır ve nâzır bulunduğunu hatırlatan bir Mâlum-u Müteâl ve bir Mevcud-u Bîmisaldir. “Yüce ismi anılınca ne yerde ne de gökte hiçbir şeyin zarar veremeyeceği Allah’ın ismiyle ki, O Semî’ ve Alîm’dir. <span class="ayet_kaynaklari_E _idGenCharOverride-1">(3 defa)</span>”</p>
			<p class="a_Paragraf">Ey maddî-manevî hayat veren Allahım! Hem dünya hem de âhiret yurdunda, bize de sıhhat ve afiyet içinde güzel bir hayat lutfet. Şüphesiz Sen her şeye Kâdirsin. “<span class="italik_E">En iyi koruyan Allah’tır ve O, Merhametliler Merhametlisi’dir.</span>” “<span class="italik_E">Allah, ilmi ve kudretiyle o kâfirleri arkalarından kuşatmıştır. Onlar ne derse desin, o çok şerefli bir Kur’ân’dır. O’nun aslı Levh-i Mahfuz’dadır.</span>” “<span class="italik_E">Namazlara, hele salât-ı vustaya dikkat edin ve kalkıp huşû ile Allah’ın huzurunda durun.</span>” “<span class="italik_E">Hiçbir kimse yoktur ki, üzerinde bir gözetleyici, bir koruyucu bulunmasın.</span>” Ne güzel koruyucudur Allah! “Ey koruyup kollayan, muhafaza eden! Bizi her türlü kötülük ve zarardan koru. <span class="ayet_kaynaklari_E _idGenCharOverride-1">(3 defa)</span>” “<span class="italik_E">Sonra o kederin peşinden üzerinize bir güven duygusu indirdi. Sizden bir kısmını bürüyen tatlı bir uyku hali verdi. Bir kısmınız ise can derdine düşmüş, Allah hakkında cahiliye devrindekine benzer, gerçek dışı şeyler düşünüyorlar: “Bu işin kararlaştırılmasında bizim yetkimiz mi var?” diye söyleniyorlardı. De ki: “Bütün yetki ve hüküm Allah’ındır.” Onlar aslında içlerinde, sana karşı açığa vuramadıkları bir şeyler saklıyor ve kendi aralarında: “Bu emir ve komuta işinde bir payımız olsaydı, şimdi burada olmaz, öldürülmezdik.” diyorlardı. De ki: Siz evlerinizde dahi olsaydınız, haklarında ölüm takdir edilenler, mutlaka düşüp ölecekleri yerlere doğru çıkacaklardı. Allah, sizin içinizde olanı sınamak ve kalblerinizi her türlü vesvese ve kirden arındırıp pırıl pırıl yapmak içindir ki bunu başınıza getirdi. Allah sinelerin özünü dahi bilir.</span>” “<span class="italik_E">Müttakiler: “Ey bizim kerim Rabbimiz, biz iman ettik, günahlarımızı bağışla ve bizi cehennem azabından koru!” diye yalvarırlar. Onlar sabırlı, imanlarında sadık ve samimî, Allah’ın huzurunda itaatle divan duran, mallarını hayırda harcayan, seher vakitlerinde Allah’tan af dileyen müminlerdir. Allah’tan başka ilah bulunmadığına şahid bizzat Allah’tır. Bütün melekler, hak ve adaletten ayrılmayan ehl-i ilim de bu gerçeğe, Azîz ve Hakîm (mutlak galip, tam hüküm ve hikmet sahibi) Allah’tan başka ilah olmadığına şahittirler. Allah katında hak din, İslâm’dır.</span>” “<span class="italik_E">Haydi, siz akşama girerken, sabaha çıkarken Allah’ı takdis ve tenzih edin, namaz kılın! Göklerde ve yerde hamd, güzel övgü O’na mahsustur. İkindi vaktinde de, öğleye girerken de, O’nu takdis ve tenzih edin, namaz kılın! O, ölüden diriyi çıkarır, diriden ölüyü çıkarır ve ölmüş toprağa hayat verir. İşte siz de öldükten sonra böylece diriltileceksiniz.</span>” “<span class="italik_E">Benim Mevlâm, o kitabı indiren Allah’tır ve O bütün salih kulların koruyucusudur.</span>” “<span class="italik_E">Ben benim de, sizin de Rabbiniz olan Allah’a dayanıp güvendim. Hiçbir canlı yoktur ki mukadderatı O’nun elinde olmasın. Rabbimin gösterdiği yol doğrudur.</span>” “<span class="italik_E">Biz neden Allah’a tevekkül etmeyelim ki gireceğimiz yolları bize O gösterdi. Bize verdiğiniz her türlü eza ve sıkıntıya sabredeceğiz. Tevekkül edenler yalnız Allah’a dayanıp güvenmelidirler.</span>” “<span class="italik_E">De ki: ‘Allah bizim hakkımızda ne takdir etmiş, ne yazmışsa başımıza ancak o gelir. Mevlâmız, sahibimiz O’dur. Onun için müminler yalnız Allah’a dayanıp güvensinler.’”</span> “<span class="italik_E">Eğer Allah sana bir sıkıntı, bir zarar dokundurursa, onu yine O’ndan başka giderecek yoktur. Şayet sana hayır dilerse, o durumda O’nun bu lütfunu engelleyebilecek de yoktur. O, lütfunu, ihsanını kullarından dilediğine eriştirir. O, öyle Ğafûr, öyle Rahîm’dir.</span>” “<span class="italik_E">Yeryüzünde kımıldayan hiçbir canlı yoktur ki rızkı Allah’a ait olmasın. Allah her canlının hayatını geçirdiği yeri de, öleceği yeri de bilir. Bütün bunlar apaçık bir kitaptadır.</span>” “<span class="italik_E">Nice canlı mahlûk var ki, rızıklarını kendileri taşıyamazlar. Ama sizi de, bütün onları da rızıklandıran Allah’tır. O her şeyi hakkıyla işitir ve bilir.</span>” “<span class="italik_E">Allah’ın insanlara göndereceği herhangi bir nimeti engelleyip tutacak güç bulunmaz. O’nun vermediğini gönderecek bir kuvvet de yoktur. O, öyle Azîz ve öyle Hakîm’dir.</span>” “<span class="italik_E">Gerçek şu ki: Gökleri ve yeri yok olmaktan koruyan Yüce Allah’tır. Şayet onlar yıkılacak olursa onları Allah’tan başka kimse tutamaz. Doğrusu O Halîm’dir, Ğafûr’dur.</span>” “<span class="italik_E">Eğer Allah sana bir sıkıntı, bir zarar dokundurursa, onu yine O’ndan başka giderecek yoktur. Şayet sana hayır dilerse, o durumda O’nun bu lütfunu engelleyebilecek de yoktur. O, lütfunu, ihsanını kullarından dilediğine eriştirir. O, öyle Ğafur, öyle Rahîm’dir.</span>” “<span class="italik_E">Eğer onlara: “gökleri ve yeri yaratan kimdir?” diye sorarsan “Allah!” derler. De ki: “Peki öyleyse, şimdi baksanıza Allahtan başka ibadet ettiğiniz şu nesnelere: Şayet Allah bana bir musibet verirse bunlar o musibeti giderebilirler mi? Yahut bana rahmet ve nimet vermek isterse o rahmeti engelleyebilirler mi? Şu hâlde sen şöyle de: “Allah bana kâfidir. Güvenecek yer arayanlar da, yalnız O’na dayanıp güvensinler.</span>” “<span class="italik_E">Allah bu yardımı sırf size müjde olsun ve kalbleriniz bununla müsterih olsun diye yaptı. Nusret ve zafer, ancak Azîz ve Hakîm olan Allah tarafından gelir.</span>” </p>
			<p class="a_Paragraf">“<span class="italik_E">Kâf Hâ Yâ Ayn Sâd!</span>” “<span class="italik_E">Hâ Mîm. Ayn Sîn Kâf!</span>” Allahım! İstek ve ihtiyaçlarımıza cevap ver ve bize şefkatinle muamelede bulun. O Allah’tır. Allah ismi O’na has bir ism-i zât ve alemdir. Her şeye gücü yeten Kâdir, müstehak olanları kahreden Kâhir, âyât ve âsârıyla apaçık Zâhir, Zât’ı, hakikatiyle ihata edilmeyen Bâtın, her şeyi yoktan var eden Fâtır, en ince noktalara kadar ihtiyaçları gören, gözeten Latîf, herkesten ve her şeyden haberdar olan Habîr O’dur. Celle celâluhû. O’nun şanı çok, çok yücedir. “<span class="italik_E">O’nun sözü haktır. Sûra üfleneceği gün de hâkimiyet O’nundur. Görünmeyeni de, görüneni de, olmuşu da, olacağı da O bilir. O, Hakîm ve Habîr’dir.</span>” Ben, Kaviyy, Metîn, Latîf, Kâfî, Hafîz olan, uyuklama ve uyku gibi avârızdan münezzeh bulunan Hayy u Kayyûm’a sığındım. Ey şefkat ve ihsanı bol Hannân u Mennân, ey semâvât u arzı eşsiz benzersiz yaratan Bedî’, ey hayatı kendinden olan ve bütün varlık ayakta tutmasıyla ayakta duran Hayy u Kayyûm, ey celâl ve ikrâmı yüce Zâtında cem’ eden Zü’l-celâli ve’l-ikram! Ulûhiyetinin azameti hürmetine, tabiatlarımızı beşeriyetin dar mahbesinden kurtarmanı ve ruhlarımızı ulvî âlemlerin sekenesi olan meleklerle beraber yüceltmeni diliyoruz. Ey sınırsız esmâ-i hüsnasının tecellilerini göstermek için yarattıklarını halden hâle çeviren Muhavvilü’l-ahvâl, hâlimizi en güzel hale çevir. Ey sürpriz lütufların sahibi Hafiyyü’l-eltâf, bizi korktuklarımızdan emin eyle. Sübhansın Allahım; bütün eksikliklerden berîsin. Her hamd Sana mahsustur. Seni tenzih ü tesbihle beraber, Sana hamd ü sena ederim. Yine şehadet ederim ki, Senden başka ilah yoktur. Huzurunda yalvarıyor, tevbede bulunuyor ve beni bağışlamanı diliyorum. Ne olur, tevbemi kabul buyur ve beni bağışla.</p>
			<p class="a_Paragraf">Allahım! Nuru bütün varlıklardan önce yaratılan ve zuhûru âlemlere rahmet olan Efendimiz Hazreti Muhammed’e <span class="_aleyhisselam-_E _idGenCharOverride-1">(aleyhi elfü elfi salâtin ve selâm)</span>, geçmiş ve gelecek bütün mahlûkat sayısınca, onlardan rahmetinle Cennet’e aldıkların ve isyanlarıyla kendilerini Cehennem’e müstahak olanlar adedince salât eyle. Öyle bir salât ki, bütün sayıları, bütün sınırları içine alsın. Sınırsız, sonsuz, nihayetsiz ve kesintisiz olsun. Senin O’na olan dâimî, bâkî ve sonsuz ilminle beraber durmadan devam eden salâtınla birlikte bu salâtın aynısı da O’nun âl ü ashâbının ve güzide neslinin üzerine olsun. Bunu Senin rahmetinden diliyoruz, ey Merhametliler Merhametlisi! “<span class="italik_E">İzzet ve kudret sahibi olan senin Rabbin onların bütün bâtıl iddialarından münezzehtir, yücedir. Selam bütün peygamberleredir. Bütün hamdler Âlemlerin Rabbi Allah’adır.</span>”</p>
			<p class="a_Paragraf">Ey Allahım, ey Rabbimiz! Dua ve yakarışlarımızı kabul buyur; şüphesiz Sen gizli-açık her şeyimizi duyan ve itibara alan, cüz’î-küllî her şeyi bilen Semî’ u Alîm’sin.</p>
			<p class="a_Paragraf">Allahım! Bize her hayrı lutfet ve bizi her şerden koru.</p>
			<p class="a_Paragraf">Allahım! Kalblerin tabîp ve devası, bedenlerin afiyet ve şifası, gözlerin nur ve ziyası Efendimiz Hazreti Muhammed’e ve âl ü ashâbına salât eyle. Âlemlerin Rabbi Allah’a sonsuz hamd ve sena, Peygamberimiz Efendimiz Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span>, tertemiz aile fertlerine ve güzîde sahabesine de salât ve selâm olsun.</p>
			<p class="a_Paragraf">Kelâm-ı Kadîmin, Resûl-i Kerîm’in, cemî-i enbiya ve mürselîn hakkı için, Evrâd-ı Kudsiye ve içindeki yüce hakâik hürmetine, ey ihtiyaçları gideren ve belaları defeden Allahım, bizden de bela ve musibetleri uzaklaştır. Bizi ve anne-babamızı hüsn-i hâtime ile rızıklandır. Huzuruna gelirken dünyadan en güzel hâl üzere ayrılmayı hepimize nasip eyle. Âmîn! Âmîn! Âmîn! Allah’ın sonsuz salât ve selâmı, Efendimiz Hazreti Muhammed’e, ehline ve ashâbına olsun.</p>
			<p class="Baslik_2" id="_idParaDest-210"><span class="bold_E">Alî Vefâ’ya </span>(k.s.)<span class="bold_E"> Ait <br/>Gecenin Son Üçte Birinde Okunacak Bir Vird</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Ey Mevlâm, ey nazîri, veziri, dengi, benzeri olmayan bir yektâ olan Vâhid! Ey Mevlâm, ey Dâimî ve Sermedî, ey kadri yüce, şanı yüksek, müteâl Aliyy, ey her şeyi yerli yerinde vaz’eden Hakîm! </p>
			<p class="a_Paragraf">Allahım! Bu fakir kulunun kalbi Senin (kudret) ellerin arasında evrilip çevrilmekte, ruhu da Senin kurb-u huzurundaki seyrini devam ettirmektedir. Sen bu kuluna şuhûdunla lütufta bulun.</p>
			<p class="a_Paragraf">Allahım! Cömertliğini sergileyip beni vücut mertebelerinde terakki ettir. Bana kemâl rayihalarını duyur. Her hâlimde bana cemâl-i ekberini göster. Bana nazar kıl; kıl ki, ben Senin muhtaç kulunum. Sense bu küçük kulun Büyüklerden Büyük Seyyidisin. Sen Seyyidler Seyyidisin. Susuzluktan, susuzluktan sinem kebap oldu. Recam odur ki, Senin muhabbet kâselerinden içip kanayım ve kurb mertebelerinde terakkî etmeye muvaffak olayım. Allahım, lütfen beni bu emelime nâil eyle. Sen Seyyidler Seyyidi, azametiyle başdöndüren, her türlü noksanlıktan müberrâ bir Müteâl’sin. Dilediğini işlemeye muktedirsin. Ne olur, bana da şanına yaraşır şekilde muamelede bulun. Beni, hususî payelerle ödüllendirdiğin, muhabbetine mazhar eylediğin kullarından olabilmem için ihtiyacım olan daha fazla ihsanlarına layık hâle getir. Yüce katında sıdk mahalline, şuhûd tecellîlerine, rıza makamına ve kurb derecesine beni de ulaştır. Tecelli-i mutlak ile tanıştır. Bu makamda ilham buyurduğun lütuflarına, onlara yaraşır şekilde tercüman olabilmem için hislerimin üzerindeki bağları çöz. Ey kadri yüce, şanı yüksek, müteâl Aliyy! Ey en büyük ve ulu olan Azîm! Ey suçluyu hemen cezalandırmayıp düşünme mühleti veren Halîm! Ey olmuş-olacak, cüz’î-küllî her şeyi bilen Alîm! Ey eşi, benzeri olmayan yegâne gâlip ve Azîz! Ey irade eden ve dileyen Mürîd! Ey nefislerde ürperti ve haşyet hâsıl eden Celîl! Ey her şeye gücü yeten Kâdir! Sübhansın, ey her şeyin biricik İlahı ve Mevlâsı!</p>
			<p class="a_Paragraf">Ey Mevlâm, ey nazîri, veziri, dengi, benzeri olmayan bir yektâ olan Vâhid! Ey Mevlâm, ey Dâimî ve Sermedî, ey kadri yüce, şanı yüksek, müteâl Aliyy, ey her şeyi yerli yerinde vaz’eden Hakîm! </p>
			<p class="a_Paragraf">Allahım! Engin ihatan, yüce izzetin, güzel kudretin, samedâniyet ve ferdâniyetin, her mevcûd, meşhûd, bâtın, ma’lum ve meçhûlü evirip çevirdiğin azametin, tenzihin, kâhir ve gâlip hükmün, gizli ve korunmuş sırrın, gizlilerden gizli emir ve icrâatın ve ilminin nihayetsiz kuşatıcılığı içerisindeki sırrının sırrının sırrı hürmetine Sana yalvarıyorum: Beni kemâl makamında Sana en güzel ve mütemadi teveccühle cemâl ufkuna ulaştır. Beni şâhid ve meşhûd kıl ey varlığı Kendinden olan, her yerde yalnız Kendisine ibadet edilen, her şeyi gören ve her şeyde görülen Mevcûd u Ma’bûd ve Şâhid ü Meşhûd!</p>
			<p class="a_Paragraf">Ey Mevlâm, ey nazîri, veziri, dengi, benzeri olmayan bir yektâ olan Vâhid! Ey Mevlâm, ey Dâimî ve Sermedî, ey kadri yüce, şanı yüksek, müteâl Aliyy, ey her şeyi yerli yerinde vaz’eden Hakîm! </p>
			<p class="a_Paragraf">Efendimiz Hazreti Muhammed’e <span class="_aleyhisselam-_E _idGenCharOverride-1">(aleyhi efdalüssalavât ve ekmelüttahiyyât)</span>, tertemiz âline, kerem ve iyilik numunesi ashâbının her birine salât ü selâm eyle ve o salavât hakkı için dualarımı kabul buyur Allahım! Âmîn!</p>
			<p class="Baslik_2" id="_idParaDest-211"><span class="bold_E">Seyyid Alî Vefâ’ya </span>(k.s.)<span class="bold_E"> Ait On Kelime Hizbi</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Allahım! Dünyada ve âhirette karşılaşacağım her korku ve endişe için “<span class="bold_E">lâilâheillallah</span>/Allah’tan başka ilah yoktur”; her gam ve tasa için “<span class="bold_E">maşâallah</span>/Allah neyi dilerse o olur”; her nimet için “<span class="bold_E">elhamdülillah</span>/hamd yalnız Allah’a mahsustur”; her kolaylık ve zorluk için “<span class="bold_E">eşşükru lillah</span>/şükür sadece Allah’adır”; hayret ve hayranlık uyandıran her bir şey için “<span class="bold_E">Sübhanallah</span>/Allah bütün noksanlardan pak ve müberrâ, bütün kusurlardan mukaddes ve muarrâdır”; her bir günah için “<span class="bold_E">estağfirullah</span>/bağışlanmamı Allah’tan isterim”; her darlık ve zorluk için “<span class="bold_E">hasbiyallah</span>/Allah bana yeter”; her musibet için “<span class="bold_E">innâ lillah ve innâ ileyhi râciûn</span>/Allah’tan geldik, O’na aitiz ve O’na döneceğiz”; her kaza ve kader için “<span class="bold_E">tevekkeltü alallah</span>/Allah’a tevekkül ettim” ve her tâatı yapabilmek ve her mâsiyetten kaçabilmek için “<span class="bold_E">lâ havle velâ kuvvete illâ billahilaliyyilazîm</span>/kulluk yapmak ve mâsiyetlerden uzak durmak için ihtiyacım olan havl ve kuvvet, yalnız Aliyy ü Azîm Allah nezdindedir” kelime-i tayyibe-i mübarekelerini hazırladım. </p>
			<p class="a_Paragraf">Allahım! Ne olur, lütuflarını artır, eksiltme; bizi yücelt, hakir düşürme; bize ihsanlarda bulun, mahrum eyleme; bizi tercih et, başkalarını bize tercih etme; bizi razı et, bizden razı ol ve dualarımızı kabul buyur. Ey Kerîm ve ey Erhamürrâhimîn! Bunları Senin engin kerem ve rahmetinden dileniyorum. Ne olur, isteklerime icabet eyle. Hamd ü sena, şükr ü minnet, medh ü tebcîl Mabud-u Mutlak Allah’ın Hakkı ve O’na mahsustur. </p>
			<p class="Baslik_2" id="_idParaDest-212">Seyyid Alî Vefâ (k.s.) Hazretlerine Ait <br/>Hizbü’n-Necât ya da Hizbü’l-Afv</p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Allahım! Unutkanlık ya da gaflet sonucu işlediklerimizden dolayı muâhazeye tâbi tutulmaktan, küçük günahlarımızdan ötürü hesaba çekilmekten, zellelerden dolayı ikâba maruz kalmaktan, Senin nezdinde bir kıymeti olmayan âdetlere meyletmekten, ibadetlerde gurura kapılmaktan, kapılıp aldanmaktan, muhalefet ederek hak ve hakikatle aramıza perdeler çekmekten, nimetlerini geri almandan, ansızın gelen cezalarından ve dünya ve âhirette bizi Senin hoşnutluğundan uzak tutacak her mülahaza, söz ve amelden Sana sığınıyoruz.</p>
			<p class="a_Paragraf">Allahım! Senden enbiyanın mahza hidayet olan yollarını, asfiyanın duruluk ve seçkinliğini, müttakîlerin salih hâllerini, muhabbet yolundan gidenlerin şevkini, muhabbetine mazhar olmuş mahbupların vuslatını, yardımının kifayet ve yeterliliğini, vilayet ve dostluğunun her şeye bedel olan teminatını diliyoruz. Ey Mevlâmız, Yardımcımız, Seyyidimiz ve Rabbimiz! Bizi Kendinden uzaklaştırma. Rabbimiz! Bizi yakınlığınla şereflendir. Ey Rabbimiz! Kapından bizleri kovma. Ey Rabbimiz! Bizi fazlınla bürü. Ey Rabbimiz! Cömertliğinden bizi mahrum bırakma. Ey Rabbimiz! Bizi Senden başkasına teslim etme. Her beladan sâlim kıl. Huzurunun güzelliğinin parlaklığıyla serfiraz eyle. Kemâlin her yönüyle ekmeliyete ulaştır. Kusur ve noksanlardan arındır. Rabbimiz! İsteklerimiz Sana müteveccihtir, başkasına değil. Sığınağımız Sen, bizi koruyacak olan da Sensin. Huzurundan bizi boş ve haybet içinde çevirmekten Seni tenzih ederiz. Sen Kerîmsin. Hem Senin keremin mutlak bir keremdir. Biz fakir ve muhtaç kullarız. Sen ise Ğanî’sin. Yine Senin gınan bir gına-yı muhakkaktır.</p>
			<p class="a_Paragraf">Allahım! Sen istemeyi, ezelde kemâl ötesi kemâl mertebeleriyle hususiyet bahşettiğin, fazileti hâiz, vesilenin sahibi, esrâr hazinelerinin fâtihi, nur hâlelerinin son halkası, huzur-u Rabbanîde irfanî işaretlerle yüce manaların kemâline işaret eden her latîf işaretin göz alıcı parlaklığı, yüce makam sahibi Efendimiz, sahibimiz ve şefaatçimiz Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span> verdin. Senden bizim dua ve taleplerimizi de kabul buyurmanı istiyoruz.</p>
			<p class="a_Paragraf">Allahım! Vücut İkliminin Sultanı olan O Efendiler Efendisi’ne kemâl makamlarındaki cemâlinin ünsiyetinin salâtıyla salât et. Yine O’na, âline ve ashâbına sevenin sevdiklerine olan selâmıyla selâm et. “Selam bütün peygamberlere. Hamd Âlemlerin Rabbi Allah’a.”</p>
			<p class="Baslik_2" id="_idParaDest-213"><span class="bold_E">Hacı Bayram Sultan </span>(k.s.)<span class="bold_E"> Hazretlerinin <br/>Bir Virdi</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf"><span class="italik_E">“Allah’tan başka ilah yoktur. O birdir ve ortağı yoktur. Mülk bütünüyle O’nundur; hamd de O’na mahsustur. Hayatı veren de, ölümü yaratan da O’dur. O gerçekten her şeye kâdirdir. Dönüş de O’nadır.</span><span class="ayet_kaynaklari_E _idGenCharOverride-1">(5 defa)</span><span class="italik_E">” “Allah’ın kapısından başka bir sığınak ve O’nun inayetinden başka bir necat vesilesi yoktur.</span></p>
			<p class="a_Paragraf"><span class="italik_E">Allahım! Selam Sensin, bütün kusurlardan sâlimsin ve herkes için selâmet kaynağısın. Her selâm Sana râcîdir. Bizim teveccühlerimize de selâm ve selâmetle mukabelede bulun ve bizi selâm ve selâmet yurdu olan Cennet’ine al Allahım! Ey celâl, cemâl, kemâl, bekâ ve ikram sahibi Allahım! Bereket Senin şiarın, ululuk da şanındır. Hamd yalnız Sana mahsustur. Ey Allahım, ey Settâr, ey Azîz, ey Ğaffâr, ey Celîl, ey Cebbâr, ey Vâhid ve ey Kahhâr! Merhametine sığınıyor, dergâh-ı izzetinde Senden dileniyoruz. Ey ayıpları örten Settâr, bizim ayıplarımızı da ört. Ey günahları çokça bağışlayan Ğaffâr, bizim günahlarımızı da bağışla. Ey kalbleri arındıran Mutahhir, bizim kalblerimizi de dupduru hale getir. Bunları Senin fazl, nimet ve rahmetinden dileniyoruz Allahım! Şehadet ederiz ki, Allah’tan başka bir ilah yoktur. Allah Bir’dir ve O’nun ortağı yoktur. Yine şehadet ederiz ki, Hazreti Muhammed </span><span class="_aleyhisselam-_E _idGenCharOverride-1">(sallallahu aleyhi vesellem)</span><span class="italik_E"> O’nun kulu ve resûlüdür. </span><span class="ayet_kaynaklari_E _idGenCharOverride-1">(5 defa)</span><span class="italik_E">” “Ey Yüce Rabbimiz! Kötü amellerimizden dolayı bizi muâhezeye tâbî tutma ve merhamet etmeyecek zalimleri bize musallat etme. </span><span class="ayet_kaynaklari_E _idGenCharOverride-1">(5 defa)</span><span class="italik_E">” “Allahım! Bizden razı ol ve bize kolaylık, af ve afiyet ihsan et. </span><span class="ayet_kaynaklari_E _idGenCharOverride-1">(5 defa)</span><span class="italik_E">” “Ey bağışlaması çok olan Allahım! Geçmişte işlediğimiz cürüm ve günahlardan dolayı bizi affet. Bundan sonra da, bizden, bizimle irtibatı olanlardan, beraber Senin dinine hizmet etmeye çalıştığımız insanlardan ve bütün ümmet-i Muhammed’den </span><span class="_aleyhisselam-_E _idGenCharOverride-1">(aleyhissalâtü vesselâm)</span><span class="italik_E"> o cürüm ve günahları uzak tut.</span><span class="ayet_kaynaklari_E _idGenCharOverride-1"> (5 defa)</span><span class="italik_E">”</span></p>
			<p class="a_Paragraf"><span class="italik_E">“Allahım! Hakkımızda takdir buyuracağın acı kazadan, şekâvete düşmekten, düşman şamatasından Sana sığınıyorum. Her tasa, gam ve belaya karşı bizim ve onların yanında ol Allahım! Kadîm ve Azîm Allah’tan başka hiçbir ilah yoktur. Samed ve Kerîm Allah’tan başka hiçbir ilah yoktur. Hayy ve Halîm Allah’tan başka hiçbir ilah yoktur. Aliyy ve A’lâ, Yüce, Yüceler Yücesi Allah’tan başka hiçbir ilah yoktur. </span><span class="ayet_kaynaklari_E _idGenCharOverride-1">(5 defa)</span><span class="italik_E">” Sübhan’dır O, Sübhan’dır; her türlü noksandan berîdir. Şanı ne yücedir O’nun!</span></p>
			<p class="a_Paragraf"><span class="italik_E">Allahım! Tasa ve hüzünden Sana sığınıyoruz. Dünyada, âhirette, ikisi arasında ve mevt esnasında karşılaşacağımız sıkıntı ve zorluklardan Sana sığınıyoruz. Borç altında ezilmekten, insanların kahrına maruz kalmaktan, ölüm hengâmındaki sekerât ve acılardan Sana sığınıyoruz. Dünya fitnelerinden, kabir azabından, âhiretteki azaptan, ceza gününün azabından, kıyamet gününün azabından ve Cehennem azabından Sana sığınıyoruz.</span></p>
			<p class="a_Paragraf"><span class="italik_E">“Allahım! Haram saydıklarından uzak durarak helalinle yetinmeyi bize nasip eyle. Fazl u ihsanda bulun ve bizi Senden başkalarına muhtaç etme.</span><span class="ayet_kaynaklari_E _idGenCharOverride-1"> (5 defa)</span><span class="italik_E">” “Allahım! Bilerek Sana şirk koşmaktan yine Sana sığınıyoruz. Bilmediklerimizden dolayı da mağfiretini diliyoruz. Şüphesiz Sen her şeyi bilen, en gizli şeyleri de bilen Allâmü’l-ğuyûbsun.</span><span class="ayet_kaynaklari_E _idGenCharOverride-1"> (5 defa)</span><span class="italik_E">” “Ey Allahım! Ey Rabbim! Şu günün sabahında, benim üzerimde ya da gök ve yer ehlinden herhangi birinin üzerinde olan her bir nimet ancak Senin in’âmınla hâsıl olmuştur. Sen Tek’sin ve şerîkin yoktur. Ey her türlü hamd ü senaya layık olan Hamîd, hamd yalnız Sana mahsustur. Ey şanı yüce Mecîd, şükür sadece Sana yapılır.</span><span class="ayet_kaynaklari_E _idGenCharOverride-1"> (5 defa)</span><span class="italik_E">” “Allahım! Senden başka ilah olmadığına ve Hazreti Muhammed’in</span><span class="_aleyhisselam-_E _idGenCharOverride-1"> (aleyhissalâtü vesselâm)</span><span class="italik_E"> Senin kulun ve resûlün olduğuna; Seni, hamele-i arşını, meleklerini ve bütün mahlûkatını şâhit tutarak sabahladık.</span><span class="ayet_kaynaklari_E _idGenCharOverride-1"> (5 defa)</span><span class="italik_E">”</span></p>
			<p class="a_Paragraf"><span class="italik_E">“Ey kullarını koruyan Allahım! Affınla bizi Cehennem ateşinden koru. Ey Merhametliler Merhametlisi! Ebrâr kullarına olan rahmet ve merhametinle bizi Cennet’ine al.</span><span class="ayet_kaynaklari_E _idGenCharOverride-1"> (3 defa)</span><span class="italik_E">” “Rahman ve Rahîm Allah’ın adıyla. Yüce ismi anılınca ne yerde ne de gökte hiçbir şeyin zarar veremeyeceği Allah’ın ismiyle ki, O Semî’ ve Alîm’dir.</span><span class="ayet_kaynaklari_E _idGenCharOverride-1"> (3 defa)</span><span class="italik_E">” Cenab-ı Allah’ın bütün tastamam kelimelerine sığınıyoruz. “De ki, O, Allah’tır, gerçek ilahtır ve birdir. Allah Samed’dir. Ne doğurmuş, ne de doğurulmuştur. Ne de herhangi bir şey O’na denktir. Yarattığı ve kâinata serpiştirdiği mahlûkatının şerrinden Allah’a sığınıyorum.</span><span class="ayet_kaynaklari_E _idGenCharOverride-1"> (3 defa)</span><span class="italik_E">” “Allahım! Sen, benim Rabbimsin; Senden başka ilah yoktur. Beni Sen yarattın. Ben, Senin kulunum ve gücüm yettiğince Sana olan ahdime ve vaadime bağlıyım. İşlediklerimin şerrinden Sana sığınırım. Üzerimdeki nimetlerini itiraf, günahlarımı da ikrar ederim. Beni bağışla; zira günahları sadece Sen bağışlarsın.</span><span class="ayet_kaynaklari_E _idGenCharOverride-1"> (3 defa)</span><span class="italik_E">”</span></p>
			<p class="a_Paragraf"><span class="italik_E">Yarattıkları sayısınca, Yüce Zâtının hoşnutluğunca, arşının ağırlığınca, kelimelerinin mürekkepleri miktarınca Sübhanallahi ve bihamdih/Her türlü eksiklikten münezzeh olan Allah’ı hamd ile beraber tesbih ve tenzih ederiz. “Mahlûkâtın bildiğimiz ve bilemediğimiz bütün kötülüklerinden, Kendisinden başka büyük olmayan azamet sahibi Allah’ın </span><span class="_aleyhisselam-_E _idGenCharOverride-1">(celle celâluhû)</span><span class="italik_E"> Yüce Zât’ının nuruna, ne iyi ne kötü hiç kimsenin aşamayacağı tastamam kelimelerine ve birbirinden güzel isimlerine sığınırız. </span><span class="ayet_kaynaklari_E _idGenCharOverride-1">(5 defa)</span><span class="italik_E">”</span></p>
			<p class="a_Paragraf"><span class="italik_E">Rab olarak Allah’tan, din olarak İslâm’dan, resûl ve nebî olarak Hazreti Muhammed’den </span><span class="_aleyhisselam-_E _idGenCharOverride-1">(sallallahu aleyhi ve sellem)</span><span class="italik_E">, imam olarak Kur’ân’dan, kıble olarak Kâbe’den, üzerimize bir farz olarak namazdan, kardeşlerimiz olarak da müminlerden razı olduk. Yine imam olarak Hazreti Ebû Bekr es-Sıddîk, Hazreti Ömer el-Fâruk, Hazreti Osman ez-Zinnûreyn ve Hazreti Alî el-Murtaza’dan </span><span class="_aleyhisselam-_E _idGenCharOverride-1">(rıdvanüllahi aleyhim ecmaîn)</span><span class="italik_E">, helal olarak Allah’ın helal kıldıklarından, haram olarak Allah’ın haram saydıklarından, mükafaat yurdu olarak Cennet’ten razı ve hoşnut olduk. Cehennemin de bir azap yurdu olduğuna iman ettik.</span></p>
			<p class="a_Paragraf"><span class="italik_E">Merhaba, hoş geldin ey yeni sabah, ey yeni gün ve ey her şeyi adaletle tastamam kaydeden şâhit ve kâtip iki mükerrem melek! Allah Teâlâ size selâm etsin. Lütfen bizim için açtığınız sayfanın başına günümüzün bu ilk saatlerinde şu ikrarımızı kaydediniz: “Allah’tan başka bir ilah olmadığına, O’nun yegâne Ma’bûd olduğuna, hiçbir ortağı bulunmadığına şehâdet ederiz. Şehadet ederiz ki Hazreti Muhammed </span><span class="_aleyhisselam-_E _idGenCharOverride-1">(aleyhissalâtü vesselâm)</span><span class="italik_E"> O’nun kulu ve elçisidir. Yine şehadet ederiz ki, O Server-i Enbiya Efendimiz’in, Rabbinden getirdiği her şey hak ve kıyamet gününün gelmesi şeksiz şüphesiz bir haktır. Allah, günü gelince kabirlerde yatanları da mutlaka diriltecektir. </span><span class="ayet_kaynaklari_E _idGenCharOverride-1">(5 defa)</span><span class="italik_E">”</span></p>
			<p class="a_Paragraf"><span class="italik_E">Yüce, Yüceler Yücesi, mevhibe ve lütufları sonsuz Rabbim Sübhan’dır; her türlü eksiklikten münezzeh, her türlü kemâlât ile muttasıftır. Kudret ve bekasıyla azîz ve yüce olan ve ölüm ve fânilikle kuşatılmış olan kullarını hükmü altında tutan Rabbim Sübhan’dır. O, kudretiyle dilediğini dilediği gibi yapar. İzzetiyle dilediği gibi hükmeder. O’ndan başka bir ilah yoktur.</span></p>
			<p class="a_Paragraf"><span class="italik_E">Biz ve bütün mülk Allah’a ait olarak sabahladık/akşamladık. Azamet Allah’a ait, saltanat Allah’a ait, kudret Allah’a ait, gece, gündüz ve içindekiler Vâhid, Kahhâr, Aliyy ve Ğaffâr olan Allah’a aittir. İslâm fıtratı, ihlas/tevhîd kelimesi, ceddimiz İbrahim milleti ve Peygamberimiz Muhammed Mustafa </span><span class="_aleyhisselam-_E _idGenCharOverride-1">(salavâtullahi aleyhim ecmaîn)</span><span class="italik_E"> üzere sabahladık.</span></p>
			<p class="a_Paragraf"><span class="italik_E">“Allah’a, meleklerine, kitaplarına, elçilerine, âhiret gününe, hayrı ve şerri ile kaderin Allah Teâlâ’dan olduğuna, öldükten sonra tekrar dirilmenin hak olduğuna iman ettim. Yine iman ettim ki, Cennet hak, Cehennem hak, mizan hak, sırat hak, hurma çekirdeğinin üzerindeki yarık ve zar kadar küçük şeylerden bile Hakk huzurunda hesap verilmesi hak, Münker ve Nekîr meleklerinin kabirdeki sualleri hak, Allah Teâlâ ve Resûlü’nün söylediği her şey haktır. Cennet ve Cehennem, layık ve müstahak olan ehli için yaratılmıştır. Bir kısım insanlar kulluklarına Allah’ın lütfu olarak Cennet’e, bir kısım insanlar da kendi elleriyle işledikleri günahlar yüzünden Cehennem’e gireceklerdir. Allah, vakti gelince kabirlerde yatanlara diriliş üfleyecek ve hepsi yeniden ayağa kalkacaktır.</span><span class="ayet_kaynaklari_E _idGenCharOverride-1"> (5 defa)</span><span class="italik_E">” Allahım! Seninle sabahladık, Seninle akşama erdik, Senin iznin ve inayetinle yaşar ve yine öyle ölür, neticede de yalnız Sana döneriz. “Allahım! Senin iznin ve inayetin olmadan ne bir faydayı celbetmeye, ne bir zararı defetmeye, ne hayatta kalmaya, ne ölmeye, ne de tekrar dirilmeye mâlik değiliz. Ey Kerîm Rabbimiz, Senin verdiklerinin dışında biz hiçbir şeye kendi gücümüzle sahip olamayız. Ey Rahman, ey Rahîm ve ey Alîm, Sen korumazsan biz hiçbir şeyden kendimizi muhafaza edemeyiz.</span><span class="ayet_kaynaklari_E _idGenCharOverride-1"> (3 defa)</span><span class="italik_E">” </span></p>
			<p class="a_Paragraf"><span class="italik_E">Allahım! Bizi sevip hoşnut olduğun söz ve amellere muvaffak kıl. Bu hususta tevfîkât-ı Sübhaniyeni bize yar et. Ey Kendisinden başka hiçbir ilah olmayan, Hayy ve Kayyum Allahım! Huzurunda bir kez daha tevbe ve istiğfarda bulunuyoruz. Ne olur, tevbelerimizi kabul buyur ve bizi yarlığa.</span></p>
			<p class="a_Paragraf"><span class="italik_E">Allahım! Verdiğini engelleyecek, engellediğini verecek, kazanı geri çevirecek, hükmünü değiştirecek hiçbir güç yoktur. Mal ve makam sahiplerinin mâlik olduğu şeyler de, Senin lütuf ve ihsanının yerine geçip kendilerine fayda vermez. Amellerimiz pek az, ihtiyaçlarımızsa nihayetsiz denecek kadar çoktur. Ne gam, öyle de olsa Rabbimiz her hâlimizi görmektedir. Üzerimizdeki fazl u ihsanları da sayılamayacak kadar boldur. “Allah bize yeter; O ne güzel Vekîldir. </span><span class="ayet_kaynaklari_E _idGenCharOverride-1">(3 defa)</span><span class="italik_E">” O ne güzel mevlâ ve dost ve ne güzel yardımcıdır! Allah bize yeter. Allah’tan gayrı hiçbir ilah yoktur. Biz de sadece O’na tevekkül ettik, O’na dayandık. O, Arş-ı Azîm’in Rabbidir.</span></p>
			<p class="a_Paragraf">“Allah’tır gerçek İlah! O’ndan başka yoktur ilah. Görünmeyen ve görünen her şeyi bilir. <span class="bold_E">Allah</span> ismi O’na has bir ism-i zât ve alemdir. Küllî ve umumî rahmet sahibi <span class="bold_E">Rahmân</span>.. donanım, konum ve liyakate göre bol bol merhamet eden <span class="bold_E">Rahîm</span>.. her şey ve herkesin üzerinde tasarruf sahibi <span class="bold_E">Melik</span>.. Zâtında mukaddes ve münezzeh, fiillerinde mutahhir ve munazzif <span class="bold_E">Kuddûs</span>.. ayıplardan sâlim ve herkes için selâmet kaynağı <span class="bold_E">Selâm</span>.. Kendi rubûbiyetinin şahidi ve herkese güven vaadeden <span class="bold_E">Mü’min</span>.. herkesi ve her şeyi her an görüp gözeten <span class="bold_E">Müheymin</span>.. eşi, benzeri olmayan yegâne gâlip ve <span class="bold_E">Azîz</span>.. elin ulaşmadığı, gücün yetmediği hâkim-i mutlak bir <span class="bold_E">Cebbâr</span>.. ululuk, Zâtının lazımı bir ulu <span class="bold_E">Mütekebbir</span>.. zâhir-bâtın her şeyi yaratan <span class="bold_E">Hâlık</span>.. örneği kendine ait, her şeyi kusursuz var ve inşâ eden <span class="bold_E">Bâri’</span>.. şekil ve sûret veren <span class="bold_E">Musavvir</span>.. her türlü günah ve hataları yarlığayan <span class="bold_E">Ğaffâr</span>.. her şeyi Kendi iradesine râm eden <span class="bold_E">Kahhâr</span>.. karşılıksız bol bol hibede bulunan <span class="bold_E">Vehhâb</span>.. her ihtiyaç sahibini ihtiyacına göre rızıklandıran <span class="bold_E">Rezzâk</span>.. hayır kapılarını açan ve gâileleri savan <span class="bold_E">Fettâh</span>.. olmuş-olacak, cüz’î-küllî her şeyi bilen <span class="bold_E">Alîm</span>.. can alan, ruhları sıkan ve erzâkı kısan <span class="bold_E">Kâbıd(z)</span>.. genişletilecekleri genişleten, ruhlara inşirah veren, her şeyi bereketlendiren <span class="bold_E">Bâsıt</span>.. dünyada, ukbada istediğini alçaltan <span class="bold_E">Hâfıd(z)</span>.. burada ve ötede dilediğini yükselten <span class="bold_E">Râfi’</span>.. dilediğini azîz kılan ve şereflendiren <span class="bold_E">Muizz</span>.. istediğini zelîl ve rüsvay hâle getiren <span class="bold_E">Müzill</span>.. gizli-açık her şeyi duyan ve itibara alan <span class="bold_E">Semî’</span>.. her şeyi Zâtına mahsus basarla gören <span class="bold_E">Basîr</span>.. dilediği gibi hüküm veren biricik hüküm sahibi <span class="bold_E">Hakem</span>.. her icraatında adl ü istikameti takip eden <span class="bold_E">Adl</span>.. en ince noktalara kadar ihtiyaçları gören, gözeten <span class="bold_E">Latîf</span>.. herkesten ve her şeyden haberdar <span class="bold_E">Habîr</span>.. suçluyu hemen cezalandırmayıp düşünme mühleti veren <span class="bold_E">Halîm</span>.. en büyük ve ulu olan <span class="bold_E">Azîm</span>.. dilediği günahları bağışlayan <span class="bold_E">Ğafûr</span>.. şükredeni mukabelesiz bırakmayan ihsan sahibi <span class="bold_E">Şekûr</span>.. kadri yüce, şanı yüksek, müteâl <span class="bold_E">Aliyy</span>.. idrakin ihata edemeyeceği, ululardan ulu <span class="bold_E">Kebîr</span>.. arz u sema ve içindekileri koruyup muhafaza eden <span class="bold_E">Hafîz</span>.. gıda veren, bakıp koruyan <span class="bold_E">Mukît</span>.. her şeye yeten ve herkesin hesabını görecek olan <span class="bold_E">Hasîb</span>.. nefislerde ürperti ve haşyet hâsıl eden <span class="bold_E">Celîl</span>.. iyilik ve ihsanı bol keremkânî <span class="bold_E">Kerîm</span> O’dur. <span class="_aleyhisselam-_E _idGenCharOverride-1">(celle celâluhû)</span> <span class="ayet_kaynaklari_E _idGenCharOverride-1">(5 defa)</span>”</p>
			<p class="a_Paragraf">Ey Ulular Ulusu Celîl! Ey Güzeller Güzeli Cemîl! Bize merhamet et. Ey keremi sonsuz Kerîm! Bizi ikramlarınla şâd eyle.</p>
			<p class="a_Paragraf">Zâhir-bâtın her şeyi görüp kontrol eden <span class="bold_E">Rakîb</span>.. dualara icabet eden ve isteklere mukabelede bulunan <span class="bold_E">Mücîb</span>.. ilm ü rahmetiyle her şeyi kuşatan ve her şeyiyle nâmütenâhî olan <span class="bold_E">Vâsi’</span>.. her şeyi yerli yerinde vaz’eden <span class="bold_E">Hakîm</span>.. bazı kullarını muhabbete mazhar kılan <span class="bold_E">Vedûd</span>.. zâtî şan ve şeref sahibi <span class="bold_E">Mecîd</span>.. ölümden sonra dirilten ve diriliş erleri gönderen <span class="bold_E">Bâis</span>.. her şeyi ra’ye’l-ayn bilen <span class="bold_E">Şehîd</span>.. varlığı kendinden ve değişmeyen bir zât olan <span class="bold_E">Hakk</span>.. güvenilip dayanılan ve Kendisine itimat edilen <span class="bold_E">Vekîl</span>.. dilediğini dilediği gibi icrâ eden kuvvet sahibi <span class="bold_E">Kaviyy</span>.. kudret-i kâhire sahibi <span class="bold_E">Metîn</span>.. dost ve yardımcı <span class="bold_E">Veliyy</span>.. herkesin hamd ü senâsının biricik mercii <span class="bold_E">Hamîd</span>.. her işi ve davranışı sayıp dökecek olan <span class="bold_E">Muhsî</span>.. her şeyi ilk yaratan <span class="bold_E">Mübdi’</span>.. hayattan sonra ölümü, ölümden sonra da hayatı geri veren <span class="bold_E">Muîd</span>.. maddî-manevî hayat veren <span class="bold_E">Muhyî</span>.. verdiği hayatı alıp öldüren <span class="bold_E">Mümît</span>.. hayatı Kendinden, ebedî hayy olan <span class="bold_E">Hayy</span>.. Kendi Kendine kâim olan <span class="bold_E">Kayyûm</span>.. aczi söz konusu olmayan kâdir u kâhir <span class="bold_E">Vâcid</span>.. mutlak fazl ve şeref sahibi <span class="bold_E">Mâcid</span>.. nazîri, veziri, dengi, benzeri olmayan bir yektâ olan <span class="bold_E">Vâhid</span>.. ikincisi olmayan tek, <span class="bold_E">Ehad</span>.. herkesin muhtaç olduğu müstağnî <span class="bold_E">Samed</span>.. her şeye gücü yeten <span class="bold_E">Kâdir</span>.. mutlak iktidar sahibi <span class="bold_E">Muktedir</span>.. öne alan, öne çıkaran <span class="bold_E">Mukaddim</span>.. geriye bırakan <span class="bold_E">Muahhir</span>.. varlığının başlangıcı olmayan ezelî, <span class="bold_E">Evvel</span>.. varlığının sonu olmayan ebedî, <span class="bold_E">Âhir</span>.. âyât ve âsârıyla apaçık <span class="bold_E">Zâhir</span>.. Zât’ı, hakikatiyle ihata edilmeyen <span class="bold_E">Bâtın</span>.. kâinatları idare eden, her şeyi gözeten <span class="bold_E">Vâlî</span>.. her türlü noksanlıktan müberrâ bir ulu, <span class="bold_E">Müteâl</span>.. durumuna göre herkese iyilikte bulunan <span class="bold_E">Berr</span>.. tevbeye sevk eden ve tevbeleri kabul buyuran <span class="bold_E">Tevvâb</span>.. suçluları tecziye eden <span class="bold_E">Müntakim</span>.. sürekli in’am ve ihsanda bulunan <span class="bold_E">Mün’im</span>.. günahları silip süpüren, seyyiâtı hasenâta çeviren Afüvv.. fenalıklara karşı kullarına müşfik olan <span class="bold_E">Raûf</span>.. mülkün tek sahibi olan <span class="bold_E">Mâlikü’l-mülk</span>.. sonsuz celâlle ikram ve cemâli cem’ eden <span class="bold_E">Zü’l-celâli ve’l-ikram</span>.. terbiyenin bütün levâzımını câmi’ şekilde terbiye eden <span class="bold_E">Rabb</span>.. her hükmünde âdil olan <span class="bold_E">Muksit</span>.. zâtında her türlü kemâlâtı câmi’ ve herkesi toplayıp biraraya getiren <span class="bold_E">Câmi’</span>.. kimseye muhtaç olmayan <span class="bold_E">Ğaniyy</span>.. zenginlik bahşeden ve gönülleri zengin kılan <span class="bold_E">Muğnî</span>.. istemediği şeyleri vermeyen <span class="bold_E">Mâni’</span>.. istemediği şeyleri vermeyen Mâni’.. sebebiyet verenlere göre zararları yaratan <span class="bold_E">D(z)ârr</span>.. faydalı şeyler veren <span class="bold_E">Nâfi’</span>.. her şeyin biricik ışık kaynağı <span class="bold_E">Nur</span>.. hidayete erdiren ve gönülleri hidayete açan <span class="bold_E">Hâdî</span>.. eşi-benzeri olmayan şeyler yaratan <span class="bold_E">Bedî’</span>.. Kendisi için fenâ söz konusu olmayan <span class="bold_E">Bâkî</span>.. dilediğine dilediğini temlik eden gerçek sahip, <span class="bold_E">Vâris</span>.. doğru noktaya ulaştıran <span class="bold_E">Reşîd</span>.. yakışıksız şeylere hüsn-ü muamelede bulunan <span class="bold_E">Sabûr</span> sadece O’dur. </p>
			<p class="a_Paragraf">O Sabûr’dur. “<span class="italik_E">O’nun benzeri hiçbir şey yoktur. O, her şeyi hakkıyla işitir ve görür.</span>” “<span class="italik_E">O ne güzel mevlâ, ne güzel yardımcıdır!</span>” “<span class="italik_E">Ya Rabbenâ, affını dileriz, dönüşümüz Sanadır.</span>” “<span class="italik_E">Bütün işler eninde sonunda Allah’a döner.</span>” “İyi <span class="italik_E">bilesiniz ki yaratmak da, emretmek de O’na mahsustur. Evet o Rabbülâlemin olan Allah ne yücedir!</span>” Öyle ki, Yüce Zâtı, yarattıklarına benzemekten mukaddestir. O, şanı başları döndürecek kadar yücedir. Ulvî sıfatları mahlûkatın sıfatlarına benzemekten münezzehtir. Allah Azîzdir. Allah Celîldir. O’ndan başka bir ilah yoktur, Ma’bud-u bi’l-hak ve Maksud-u bi’l-istihkak sadece O’dur. “Allah her türlü noksanlıktan müberrâ bir ulu Müteâldir. Sübhan’dır O ve zalimlerin iddialarından münezzehtir, son derece yücedir, uludur. <span class="ayet_kaynaklari_E _idGenCharOverride-1">(9 defa)</span>” “Sübhan’dır O; şanı ve burhanı, delili ne büyüktür! <span class="ayet_kaynaklari_E _idGenCharOverride-1">(5 defa)</span>” Zât-ı Ecell ü A’lâsı her türlü kusurdan yücedir. O hep kemâliyle mütecellîdir. Hamd Allah’a mahsustur. O nazîri, veziri, dengi, benzeri olmayan bir yekta Vâhiddir. Birliği azlık ifade eden bir birlik değildir. Varlığı Kendindendir, dolayısıyla mevcûdiyeti bir illete dayanmaz. O’ndan başka bir ilah, bir ma’bud yoktur. O apaçık ihsanlarıyla meşhûrdur. Yücedir Allah. Herkesçe görünüp bilinen nimetleriyle malumdur. Azîz’dir Allah. Cömertliğiyle mevsuftur. Uludur Allah. Enbiya-i izâmın tarifleri çerçevesinde Kendisine kulluk yapılan Ma’bûddur. Nihayetsiz bir cömertlikle mevsuftur. Sonsuz ihsanlarıyla ma’ruftur. Başlangıcı olmayan bir Evvel ü Kadîm, sonu olmayan bir Âhir u Kerîm’dir. Başlangıcı ve sonu yaratan O olunca, Kendisi için bir başlangıç ve son nasıl düşünülebilir ki! O öncesi olmayan bir Evvel, sonrası olmayan bir Âhir, veziri bulunmayan ve vezire ihtiyacı olmayan bir Sultan, bir işaretçi ve delile muhtaç olmayan bir Hâkim ü Kâhir ve bir yardımcıya muhtaç olmadan bütün kâinatları sevk ve idare eden Müdebbir’dir. O, misli ve benzeri olmayan bir Mevcûd-u Mutlaktır. Dâimîdir, zevalden münezzehtir. Bâkîdir, fenâdan berîdir. Kadîm bir Sultan-ı Kerîm’dir. Eş ve evlat edinmek gibi mahlûkata mahsus avârızdan muallâ ve müberrâdır. “<span class="italik_E">Sen de ‘acze düşüp de bir desteğe muhtaç olmamıştır’ de ve tekbir getirerek O’nun büyüklüğünü ilan et!</span>” </p>
			<p class="a_Paragraf">Kendine mahsus büyüklüğüyle büyük Allahtır. O’na sonsuz hamd ü senalar olsun. Sabah-akşam her an O’nu tesbih, tenzih ve takdis ederiz. O ki, “<span class="italik_E">ne doğurmuş, ne de doğurulmuştur. Ne de herhangi bir şey O’na denk olmuştur.” Allah’tan başka bir ilah yoktur. O, rahmeti ve ilmiyle her şeyi kuşatmıştır. Fazlı, keremi ve hilmiyle dilerse bütün mümin kullarının günahlarını bağışlar. </span>“<span class="italik_E">O’nun benzeri hiçbir şey yoktur. O, her şeyi hakkıyla işitir ve görür.</span>” “<span class="italik_E">O ne güzel mevlâ, ne güzel yardımcıdır!</span>”</p>
			<p class="a_Paragraf">Sübhan’dır Allah; bütün nekâisten pak ve müberrâdır. Hamd yalnız Allah’a hastır. Allah’tan başka bir ilah yoktur ve büyük yalnız Allah’tır. Gerçek havl ve kuvvet de ululuk ve azamet tahtının biricik sultanı Aliyy ü Azîm Allah’a aittir.</p>
			<p class="Baslik_2" id="_idParaDest-214">Muhammed ibn Süleyman el-Cezûlî (k.s.) Hazretlerinin <br/>Hizbü’l-Felâhı</p>
			<p class="Besmele">Rahman ve Rahîm Allah’ın adıyla </p>
			<p class="a_Paragraf">“<span class="italik_E">Her türlü hamd O Allah’a mahsustur ki, asla evlat edinmemiştir. “Hâkimiyetinde hiçbir ortağı yoktur. Acze düşüp de bir desteğe muhtaç olmamıştır” de ve tekbir getirerek O’nun büyüklüğünü ilan et!</span> <span class="ayet_kaynaklari_E _idGenCharOverride-1">(3 defa)</span>” “<span class="italik_E">Hamd olsun bizi hidayet eden Allah’a! Eğer Allah bizi muvaffak kılmasaydı, biz kendiliğimizden yol bulamazdık. Rabbimizin elçilerinin gerçeği bildirdikleri bir kere daha kesinlikle anlaşılmıştır.</span> <span class="ayet_kaynaklari_E _idGenCharOverride-1">(3 defa)</span>” “Allahım! Ümmeti olarak Peygamber Efendimiz Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span> vermek isteyip de veremediklerimizi, O’nun şanına yaraşır şekilde bizim yerimize Sen ihsan buyur. <span class="ayet_kaynaklari_E _idGenCharOverride-1">(3 defa)</span>” “<span class="italik_E">Ey bizim kerîm Rabbimiz, bizi doğru yola ilettikten sonra kalblerimizi saptırma ve katından bize bir rahmet bağışla. Şüphesiz bağışı bol olan Vehhâb Sensin Sen!</span> <span class="ayet_kaynaklari_E _idGenCharOverride-1">(3 defa)</span>” “Mahlûkâtının şerrinden Cenab-ı Allah’ın her türlü eksiklikten uzak, şifa ve deva vesilesi olan tastamam kelimelerine sığınırım.<span class="ayet_kaynaklari_E _idGenCharOverride-1"> (3 defa)</span>” “Yüce ismi anılınca ne yerde ne de gökte hiçbir şeyin zarar veremeyeceği Allah’ın ismiyle ki, O Semî ve Alîm’dir.<span class="ayet_kaynaklari_E _idGenCharOverride-1"> (3 defa)</span>” “Azamet sahibi Yüce Rabbimiz Sübhan’dır. Hamd ile beraber O’nu her türlü eksiklikten tenzih ederiz. Güzellikleri celbetmeye, zararları defetmeye yetecek yegâne güç ve kuvvet Yüceler Yücesi Aliyy ü Azîm Allah’a aittir. <span class="ayet_kaynaklari_E _idGenCharOverride-1">(3 defa)</span>” “Kendisinden başka hiçbir ilah olmayan, gökleri, yeri ve arasındakileri yaratan Yüce Allahıma, irtikâp ettiğim bütün cürümlerden, yaptğım haksızlıklardan ve nefsime karşı işlediğim cinayetlerden dolayı tevbe ve istiğfar eder, beni bağışlamasını ve tevbemi kabul buyurmasını dilerim. <span class="ayet_kaynaklari_E _idGenCharOverride-1">(3 defa)</span>” “Allah’tan başka ilah yoktur ve Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span> O’nun Resûlüdür.<span class="ayet_kaynaklari_E _idGenCharOverride-1"> (10 defa)</span>” “Ey Rabbim! Bu kelimeyi ikrardan bizi bir lahza dûr etme. Bizi onun üzerine sabit kıl. Faziletlerinden bihakkın istifadeye mazhar eyle. O kelimeyi şiar edinen kullarının hayırlıları arasına kat ve bizi, o kelimeyi söyleyenlerin en hayırlısı olan İnsanlığın İftihar Tablosu ile beraber haşreyle.<span class="ayet_kaynaklari_E _idGenCharOverride-1"> (3 defa)</span>” “Âmîn! <span class="ayet_kaynaklari_E _idGenCharOverride-1">(3 defa)</span>” Ya Rabbelâlemîn!</p>
			<p class="Baslik_2" id="_idParaDest-215"><span class="bold_E">Ebu’l-Mevâhib eş-Şâzilî el-Vefâî’nin </span>(k.s.) <br/><span class="bold_E">Salât-ı Nâciyyesi</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Allahım! Yüce nezdinde, bütün mahlûkatının üzerinde bir paye ile şereflendirdiğin ve kemâl tacı ile taçlandırdığın, kemâl ehlinin en kâmili Nebiy-yi Mükemmel’ine salât ve rubûbiyet makamında hususî selâmınla O’na selâm eyle. Öyle bir salât ve selâm ki, onların nuru bizim için ebede kadar devam etsin, sevapları hiçbir zaman kesilmesin; sürekli yenilenip sonsuza kadar sürüp gitsin.</p>
			<p class="a_Paragraf">Allahım! Mebde-i Zât, taayyün ve kaderî programda evvel, Senin yüce sıfatlarının nurunun mazharı; en büyük payenin, en yüce şanın, karanlık dehlizleri nurefşan birer mekân haline getiren nurun, hak ile bâtılı en net şekilde birbirinden ayıran kalemin, eşsiz ve büyüleyici güzelliğin, sırat-ı müstakîm ünvanıyla anılan en doğru yolun, ihatası imkansız, idraki nâkabil en yüce ahlâkın, en sağlam ve şaşırtmaz hidayetin, mutlak ve mükemmel kemâlin, muhakkak ve sarsılmaz izzetin, en yüce makamın, en parlak sırrın, Allah’a karşı en saygılı iç dünyasının, paklardan daha pak bir kalbin, en fasîh ve açık lisanın, en parlak ve en gökçek simanın, en zâhir celâl ve heybetin, en temiz özün, en şümullü ve kuşatıcı rahmetin, en kâmil nimetin sahibi; emir ve mührün başı, nehiy ve nizamın sonu, mülk ve melekût hullesinin başdöndüren nakşı, rahamût hazinelerinin mahzeni, vücud dâiresinin kutup ve merkezi, kerem ve cömertlik feyizlerinin madeni, her hâliyle kemâl ve mükemmelliğin zirvesi, bütün güzel haslet ve meziyetlerin medâr-ı fahri, hikmet pınarlarının kaynağı, en âlî himmetlerle müeyyed, hilâfet-i insaniyenin sırrının özü ve latîfesi, envâr-ı Muhammediye ile muhat ve meşhûr O Yüce Zât’a salât eyle. O Nebîler Serverine Senin, latife-i Ahmediye’yi hoşnut eden hususî salâtınla salât ettiğin gibi, günahlarını huzurunda itiraf eden bu abd-i hakîrin, bu aciz kulun dileği olan salât ile de salât eyle. </p>
			<p class="a_Paragraf">Allahım! Tertemiz ve pak kulun, nebîler gerdanlığının ortasındaki şâşâlı mücevher, marifet hazinelerinin fâtihi, ilahî eltâf ve esrâr Kendisinden nebeân eden, nurların nuru, sırların sırrı, cömertlik deryası, varlığın medet edeni, bütün kâinatın seyyidi, tenezzülât-ı ilahiyyenin makarrı; ruhu, manası ve zikriyle ilahî tecellîlerin meclâsı, ruhların ruhu, büyüleyen yumuşaklığıyla herkesin en sevdiklerinden bile Kendisine daha fazla alâka duyduğu, geçmiş gelecek her zaman Allah’ın seçkin kullarının en seçkini, bütün devirlerin gözbebeği, nezd-i İlahî’de himmeti âlî olanların ulaşmak istediği maksatların şâhikası; sabahın ufkuna doğan parlak nurların süsü, zineti; bütün güzellerin güzelliklerini cem’ eden Hazreti Vücud’un enîsi, akılların yanıltmaz mürşidi, nefislerin şaşırtmaz hâdîsi, ruhlara nur veren, bütün sıkıntı ve tasaları gideren, celâl ve cemâl mescidinin, vuslat iştiyakıyla dil döküp vuslat neşîdeleri inşad eden, insanlık ufkunda irfan ehlinin imam-ı mübecceli O, Kâinatın İftihar Tablosu’na salât eyle. </p>
			<p class="a_Paragraf">Allahım! O, Şeref-i Nev’-i İnsan ve Ferîd-i Kevn ü Zaman’a salât ve selâm eyle. O bizi cüz’î dairemizde bildiği gibi, bu selâmla, O’nun küllî dairesinin esrâr-ı maarifini de bize bildir.</p>
			<p class="a_Paragraf">Allahım! O, Gaybın Son Habercisi’nin, taayyün makamındaki başka bir beşere nasip olmayan üstünlük ve eşsiz beyanının hakikatlerini bize de duyur ve üzerimize, bütün makamlarında bizi ona yakınlaştıracak bereket indir.</p>
			<p class="a_Paragraf">Allahım! O’nun hususî marifetine vâris olan has kullar, halk içinde en yüksek rütbelere nâil oldular ve olurlar. O’nun husûsiyeti hakkı için, o hususî marifetten bize de özel ihsanlarda bulun.</p>
			<p class="a_Paragraf">Allahım! Hayatta olduğumuz sürece, kalblerimizi O’nun ilim ve marifetiyle ma’mûr, ruhlarımızı O’nun envâr-ı seniyyesi ile pür-nur, akıllarımızı O’nun emirlerine tâbî, nefislerimizi O’nun nehiylerinden uzak ve bedenlerimizi de O hidayet kaynağına münkâd eyle.</p>
			<p class="a_Paragraf">Allahım! Hayatımızı O Nebîler Serveri’nin sünnetiyle ihya buyur ve canlarımızı O’nun getirdiği Yüce İslâm dini üzere al. Berzah âleminin başlangıcı olan kabirde bize sorulan sorulara bizim yerimize Efendimiz’in cevap vermesine imkan lutfet. Kıyamet gününde şiddetli azaptan ve büyük korkulardan kurtulabilmemiz için O, şefkati adaletini aşkın Gönüller Sultanı’nı bize şefaatçi eyle. O’nun hürmetine bizi azabından koru. Ya Hannân, ya Mennân! Bizi imtihan ve azaba dûçar kılmadan dâr-ı sevap olan Cennet’ine al. Cennet’inde de bizleri O Resûl-i Müctebâ’ya komşu eyle.</p>
			<p class="a_Paragraf">Allahım! Her iki cihanda bizleri O Güzeller Güzeli’nin nur cemâlli mübarek yüzüyle şereflendir ve O’nu dünyada ve âhirette bize enîs ve dost eyle. Bizleri, bidayette ve nihayette, O’nun nezdinde ihtimam gören kulların zümresine kat.</p>
			<p class="a_Paragraf">Allahım! O Mefhar-i Mevcûdât’ın aile efradından, ashâbından, tâbiîninden ve bütün ümmetinden razı ve hoşnut ol. Ezelden ebede bütün hamd ü senalar sadece Sana mahsustur Allahım! </p>
			<p class="Baslik_2" id="_idParaDest-216"><span class="bold_E">İmam Rabbânî Faruk-u Serhendî </span>(k.s.)<span class="bold_E"> Hazretlerinin <br/>Bir Duası</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">İmkan âlemini Vücub’un aynası kılan ve adem âlemini Vücud’un mazharı eyleyen Allah’a hamd olsun. Vücub ve Vücud her ne kadar, mümkinâta ait avârızdan münezzeh ve muallâ olan Sübhan Hak Teâlâ’nın kemâlinden iki sıfat ise de, O Yüceler Yücesi bütün esmâ ve sıfâtın verâsındadır. Bütün şuûn ve i’tibarların dahî verâsındadır. Bütûnun ve zuhûrâtın dahi verâsındadır. Bürûzun ve kümûnun, açık-gizli her şeyin dahî verâsındadır. Tecelliyât ve zuhûrâtın dahî verâsındadır. Bütün müşahede ve mükaşefelerin dahi verâsındadır. Mahsûsât ve ma’kûlâtın dahi verâsındadır. Vehim ve hayalin ulaşabildiği ufukların dahi verâsındadır. Hâsılı, yaratılmışların özelliklerinden berî olan Allah Teâlâ verâların verâsında.. sonra verâların verâsında.. sonra yine verâların verâsındadır.</p>
			<p class="Siirler_E">Kuşumu nasıl tarif edeyim alâmetiyle sana, <br/>Vehimlerdeki Ankâ kuşuna benzer, bilinir her yanda;<br/>Anka’nın bir ismi var ki, insanlar arasında ma’lum, <br/>Kuşumun bir ismi yok ki, onu anlatayım sana. </p>
			<p class="a_Paragraf">Hamd edenin hamdi O’nun Mukaddes Zât’ına ulaşamaz. Bütün hamd edenlerin hamdleri ancak O’nun izzet perdelerine kadar ulaşır. Zira hakikatte Zâtını sena eden O’dur. Zâtına, Zâtı ile hamd eden de odur. Binaenaleyh, O Yüceler Yücesi hem Hâmid/övüp hamdeden hem de Mahmûd/övülüp hamdedilendir. O’ndan başkası maksûd olan hamdi yerine getirmekten acizdir. </p>
			<p class="a_Paragraf">Nasıl aciz olmasın ki, zuhuru itibariyle mahlûkatın en faziletli ve en mükemmeli, konumu itibariyle Hakka en yakın olan, kemâl vasıflarını en câmi’ bulunan, cemâliyle varlığın en şümullüsü, mehtaplar içinde bir dolunay, kadri en yüce, kıymet ve şeref itibarı ile en büyük, din ve diyanetiyle en sağlam ve kıvamlı, şeriat olarak en müstakim, hasep ve nesebiyle en kerîm ve şerefli ve ecdadı ve zürriyetiyle en ma’ruf olan, Hazreti Âdem <span class="_aleyhisselam-_E _idGenCharOverride-1">(aleyhisselâm)</span> ve diğer herkesin altında olduğu Livâü’l-Hamd sancağını kıyamet gününde tek başına taşıyacak olan Allah Resûlü <span class="_aleyhisselam-_E _idGenCharOverride-1">(aleyhi efdalüssalavât ve ekmelüttahiyyât)</span> dahî O Yüceler Yücesi’ni hakkıyla hamd ü senadan aciz bulunduğunu itiraf etmiştir. O ki, O olmasaydı Hak <span class="_aleyhisselam-_E _idGenCharOverride-1">(sübhanehû ve teâlâ)</span> mahlûkatı yaratmaz, rubûbiyetini açığa çıkarmazdı. Âdem Nebî, su ile balçık arasında iken O peygamberdi. Kıyamet gününde de bütün enbiyanın imamı, hatibi ve şefaatkânı olacaktır. O ki şöyle buyurmuştur: “Biz sondan geldik fakat kıyamet günü önden gidenler biz olacağız. Ben bir şey söylüyorum ki, bunda fahr yoktur: Ben Allah’ın habîbiyim ve nebîlerin hâtemiyim. Bunda fahr ve böbürlenme yoktur. İnsanlar yeniden diriltildikleri zaman kabirden en evvel çıkan ben olacağım. Yürümeye başladıkları zaman onların başbuğ ve rehberi benim. Sükut ettiklerinde onların hatibi ben olacağım. Günahlarının hacâletinden iki büklüm oldukları zaman onlara ben şefaat edeceğim. Ümitsizlik yaşadıklarında, müjdelerle gönüllerine inşirah salan da yine ben olacağım. O gün, bütün anahtarlar benim elimde olacaktır.”</p>
			<p class="a_Paragraf">O’nun lideri olduğu hep önden giden kâfileyi yakalamak ne mümkün, </p>
			<p class="a_Paragraf">Olsun, arkadan seslerini duymak da güzel, öyleyse tasa yok büsbütün. </p>
			<p class="a_Paragraf">Sübhan Allah’ın salavâtı, Hak Teâlâ’nın teslîmatı, Şanı En Yüce Zât’ın tahiyyâtı, burhan ve delilleri apaçık olan Yüce Yaratıcı’nın berekâtı, O Efendiler Efendisi’nin, kardeşleri olan bütün nebî ve resûllerin, melâike-i mukarrabînin ve topyekün tâat ehlinin, O’nun ve onların layık olduğu şekilde, zâkirler zikrettikçe, gafiller gafletleri içerisinde bocalayıp durdukça hep üzerlerine olsun.</p>
			<p class="Baslik_2" id="_idParaDest-217"><span class="bold_E">İmam Abdullah ibn el-Alevî <br/>el-Haddâd </span>(k.s.)<span class="bold_E"> Hazretlerinin <br/>Hizbü’n-Nasr’ı</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">“<span class="italik_E">Biz sana aşikâr bir fetih ve zafer ihsan ettik. Bu da Allah’ın, senin geçmiş ve gelecek kusurlarını bağışlaması, sana yaptığı ihsan ve in’âmı tamamlaması, seni dosdoğru yola hidâyet etmesi ve sana şanlı bir zafer vermesi içindir.</span>” “<span class="italik_E">O, Allah nezdinde pek itibarlı bir kişi idi.</span>” “<span class="italik_E">Dünyada da âhirette de itibarlı, Allah’a en yakın kullardan olacaktır.</span>” “<span class="italik_E">Ben bâtıl dinlerden uzaklaşarak, yüzümü, gökleri ve yeri yaratan Rabbülâlemin’e yönelttim.</span>”</p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">“<span class="italik_E">Memnun olacağınız bir şey daha var: Allah’tan bir yardım ve yakında gerçekleşecek bir zafer! Müminlere bunları müjdele! Ey iman edenler! Siz Allah’ın tarafında olunuz (O’nun dinine yardım ediniz). Nasıl ki Meryem’in oğlu Îsâ vaktiyle, havarîlere: ‘Allah’ın yolunda giderken kim bana yardımcı olmak ister?’ diye sorunca, havarîler: ‘Biz Allah’ın tarafında oluruz!’ diye cevap vermişlerdi.</span>” “<span class="italik_E">Allah o ilahtır ki, Kendisinden başka ilah yoktur. Hayy’dır, Kayyûm’dur. Kendisini ne bir uyuklama, ne de uyku tutar. Göklerde ve yerde ne varsa O’nundur. İzni olmadan huzurunda şefaat etmek kimin haddine? Yarattığı mahlûkların önünde, ardında ne var, hepsini bilir. Mahlûklar ise O’nun dilediğinden başka, ilminden hiçbir şey kavrayamazlar. O’nun kürsüsü gökleri ve yeri kaplamıştır. Gökleri ve yeri koruyup gözetmek O’na ağır gelmez; O öyle ulu, öyle büyüktür.</span>” </p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">“<span class="italik_E">Eğer Biz bu Kur’ân’ı bir dağın tepesine indirseydik onun, Allah’a ta’zîmi sebebiyle başını eğip parçalandığını görürdün. İşte bunlar birtakım misallerdir ki düşünüp istifade etmeleri için, Biz onları insanlara anlatıyoruz. Allah’tır gerçek İlah! O’ndan başka yoktur ilah. Görünmeyen ve görünen her şeyi bilir. O Rahman’dır, Rahîm’dir.</span> <span class="italik_E">Allah’tır gerçek İlah! O’ndan başka yoktur ilah! O Melik’tir, Kuddüs’tür, Selâm’dır, Mü’min’dir, Müheymin’dir, Aziz’dir, Cebbar’dır, Mütekebbir’dir. Allah, müşriklerin iddialarından münezzeh ve yücedir.</span> <span class="italik_E">Allah o gerçek İlahtır ki Hâlık’tır, Bârî’dir, Musavvir’dir. Hâsılı, en güzel isimler ve vasıflar O’nundur. Göklerde ne var, yerde ne varsa hepsi O’nu </span>tesbih ve tenzih<span class="italik_E"> eder. O, Azîz’dir, Hakîm’dir.</span>”</p>
			<p class="a_Paragraf">İki kulağıyla duyan, iki gözüyle gören, iki ayağıyla yürüyen, iki eliyle tutan ve iki dudağıyla konuşan her şeyin şerrinden Allah Teâlâ’ya sığınıyor, kendimi O’na emanet ediyorum. Cinler ve insanlar içinde korkup çekindiklerimin şerrinden ve gelip bana bir zarar dokundurmalarından Yüce Yaratıcı Allah’a sığınıyor ve kendimi O’nun sıyanetine havâle ediyorum. </p>
			<p class="a_Paragraf">Allahım! Israrla düşmanlık yapanlarla arama Senin sonsuz güç ve kuvvetini perde yapıyor, onların şerlerinden, hilelerinden, komplo ve tuzaklarından Sana sığınıyorum. Ey koruyup kollayan, her hususta kullarına kâfî gelen ve ilm ü kudretiyle topyekün varlığı ihata eden Yüce Allahım! Bana haksızca adavette bulunanların ocaklarını söndür. Ey Rab, Sen Sübhansın; bütün kusurlardan münezzeh ve muallâsın. Senin şanın ne yüce, Senin saltanatın ne büyüktür!</p>
			<p class="a_Paragraf">Şanı ve saltanatı ulu olan Allah’a sığındım. O’nun isimlerinin, âyetlerinin, meleklerinin, nebîlerinin, resûllerinin ve salih kullarının kalesine iltica ettim. “Lâ ilâhe illallah Muhammedün Resûlullah <span class="_aleyhisselam-_E _idGenCharOverride-1">(sallallahu aleyhi ve sellem)</span>” mukaddes kelime-i tevhîdinin sıyanetiyle kendimi hısn-i hasîn içine aldım. </p>
			<p class="a_Paragraf">Ey Yüce Allahım! Beni de uykudan münezzeh olan görüp gözetmenle koru ve asla dokunulamayan, dokunulup zarar verilemeyen hıfz u sıyanet seralarına al. Üzerimdeki kudretinle bana merhametini göster. Sen benim güven ve recâ kaynağım iken asla helake maruz kalmam ben. “Ey yardım talep eden kullarına yardım eden! <span class="ayet_kaynaklari_E _idGenCharOverride-1">(3 defa)</span>” “Ey helak ile karşı karşıya bulunanlara imdat eden!<span class="ayet_kaynaklari_E _idGenCharOverride-1"> (3 defa)</span>” İyilik ve güzelliklerle gelenler hariç, gece ya da gündüz ortaya çıkan her şeyin şerrine karşı hep benimle ol; ol ki Sen her şeye Kadîr olan Kudreti Sonsuz’sun.</p>
			<p class="a_Paragraf">Eziyet veren her şeye, her canlının şerrine ve her hasetçinin nazarına karşı, Allah’ın ismiyle okur, dua eder ve şifamı O’ndan beklerim. Şifa kaynağım Allah’tır. <span class="_aleyhisselam-_E _idGenCharOverride-1">(celle celâluhû)</span> Ey bütün insanların Rabbi olan Allahım! Hastalığı gider ve şifa ver. Ver ki, Şâfî Sensin. Ve afiyet ver. Ver ki, afiyet veren Muâfî Sensin. Senin şifandan başka şifa yoktur. Öyle bir şifa ver ki, geride hiçbir hastalık ve hiçbir elem bırakmasın. Ey rahmet ve kudreti, kullarının ihtiyaçlarını karşılamada ve sıkıntılarını gidermede yeterli olan Kâfî! Ey vaadlerini mutlaka gerçekleştiren ve nimetlerini tamama erdiren Vâfî! Ey herkesin hamd ü senasının biricik mercii Hamîd! Ey şanı pek yüce olan Mecîd! Ağırlığıyla beraber gelen yorgunlukları üzerimden kaldır. Haddi mûcip olan başkalarının hayatına kastetmekten ya da mazlûmen hayatıma kastedilmesinden beni muhafaza buyur. Ağır hastalıklardan ve üzerime üzerime gelen çok sayıdaki düşmanlardan beni koru. Bana nurundan nur, izzetinden izzet, nusretinden nusret, cemâlinden güzellik, ihsanlarından ihsan, sıyanetinden sıyanet, te’yîdinden te’yîd lutfet, ey celâl ve ikram sahibi ve muazzam lütuf ve mevhibelerin yegâne mâliki!</p>
			<p class="a_Paragraf">Allahım! Sen her şeyi var eden ve her şeyin dizginini her lazha yed-i kudretinde tutan Yüceler Yücesi Yaratıcı’sın. Sana yalvarıyorum, ne olur kötülük yapmak isteyenlere karşı hep benimle ol. Efendiler Efendisi Hazreti Muhammed’e <span class="_aleyhisselam-_E _idGenCharOverride-1">(aleyhisssalâtü vesselâm)</span>, âline ve ashâbına, en hoş, en bereketli salât ü selâmlarla salât ve selâm eyle. Zâhir, bâtın, her halde hamd ve senalar yalnız Âlemlerin Rabbi Allah’a mahsustur.</p>
			<p class="Baslik_2" id="_idParaDest-218"><span class="bold_E">İmam Abdullah ibn el-Alevî <br/>el-Haddâd </span>(k.s.)<span class="bold_E"> Hazretlerinin <br/>Bir Kasîdesi</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Rabbimin bilmesi, istemekten ve bir irade ortaya koymaktan beni müstağnî kılmıştır. Dua dua yalvarışım O’na olan fakr u ihtiyacımın delil ve şahididir. İşte bu sır için, ben kolaylıkta da, zorlukta da dua ederim. Ben bir kulum; kulluğumun iftiharını da fakirlik ve ızdırarımda bulurum. Rabbimin bilmesi, istemekten ve bir irade ortaya koymaktan beni müstağnî kılmıştır.</p>
			<p class="a_Paragraf">Ey İlahım, ey Melîkim! Hâlim nicedir, Sen bilirsin. Kalbimi işgal etmiş bulunan tasalarımı da bilirsin. Ey Mevlâlar Mevlâsı! Lütfunla imdadıma yetiş. Ey keremi bol, şanı yüce! Sabrım ve dayanma gücüm tükenmeden evvel rahmetinle bana inayet eyle. Rabbimin bilmesi, istemekten ve ihtiyarımı ortaya koymaktan beni müstağnî kılmıştır.</p>
			<p class="a_Paragraf">Ey kullarına yardımı çok hızlı olan! Bana da hemen ulaşacak bir yardım diliyorum dergâhından. Öyle bir yardım ki, zorlukları hezimete uğratır ve bana bütün ümit ettiklerimle beraber gelir. Ey yakınlardan yakın Karîb! Ey yakarışlara icabet eden Mücîb! Ey her hâlimi bilen Alîm! Ey her nidamı duyan Semî’! İşte kat’î olan aczim, bükük boynum ve kırık kalbim; onlarla huzuruna geldim. Rabbimin bilmesi, istemekten ve bir irade ortaya koymaktan beni müstağnî kılmıştır.</p>
			<p class="a_Paragraf">Kapında durdum ve hep durmaktayım. Rabbim! Şu duruşuma merhamet kıl. Ayrılmamak üzere ihsan vadisine yerleştim. Rabbim! Beni ordan ayırma. Hüsn-ü zanna sarıldım. Öyle sarıldım ki, dost olduk onunla, müttefik olduk. Uzun geceler ve gündüzler boyunca enîs olduk, celîs olduk. Rabbimin bilmesi, istemekten ve bir irade ortaya koymaktan beni müstağnî kılmıştır.</p>
			<p class="a_Paragraf">Ey Rabb! İçimde gizlediğim hâcetimi Sen bilirsin. Onu gider, gider ki, Sen ihtiyaçlarını giderenlerin en güzelisin. Sırrımda ve kalbimde olan alevli ateşi söndür ve bana, iç huzuru, gönül rahatlığı, sürûr ve sevinç lutfet. Şayet Sen benden razı ve hoşnut olursan, işte o zaman neş’e, afiyet, gönül genişliği ve şenliği beni içten ve dıştan sarıp kuşatan bir elbise olur. Rabbimin bilmesi, istemekten ve bir irade ortaya koymaktan beni müstağnî kılmıştır.</p>
			<p class="Baslik_2" id="_idParaDest-219"><span class="bold_E">Mevlânâ Abdülğanî en-Nâbülüsî’nin </span>(k.s.)<span class="bold_E"> <br/>Bazı Virdleri</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">“<span class="italik_E">Kim Allah’a ve resûlüne itaat ederse işte onlar, Allah’ın nimetlerine mazhar ettiği nebîler, sıddîkler, şehidler, salih kişilerle beraber olacaklardır. Bunlar ne güzel arkadaşlar! Bu, Allah’tan bir lütuftur. Bu lütfa layık olanların kadrini Allah’ın bilmesi yeter de artar!</span>” “<span class="italik_E">Kim Resûlullah’a itaat ederse, Allah’a itaat etmiş olur. Kim de itaatten yüz çevirirse aldırma. Biz seni onların üzerine bir bekçi, (onları kontrol edip yanlışlarını düzeltecek ve dolayısıyla onların yaptıklarından sorumlu) bir muhafız olarak göndermedik.</span>”</p>
			<p class="a_Paragraf">Allahım! Kalbimin kulaklarını Senin zikrine aç. Beni Sana ve Resûl-i Ekrem’ine itaat, Yüce Kitabınla da amel etmekle serfiraz eyle.. </p>
			<p class="a_Paragraf">“<span class="italik_E">Peygamber, Rabbi tarafından kendisine ne indirildi ise ona iman etti, müminler de! Onlardan her biri Allah’a, meleklerine, kitaplarına ve peygamberlerine iman etti. “O’nun resûllerinden hiçbirini diğerinden ayırt etmeyiz.” dediler ve eklediler: “İşittik ve itaat ettik ya Rabbenâ, affını dileriz, dönüşümüz Sanadır.” Allah hiçbir kimseyi güç yetiremeyeceği bir şekilde yükümlü tutmaz. Herkesin kazandığı iyilik kendi lehine, işlediği fenalık da kendi aleyhinedir. Ya Rabbenâ! Eğer unuttuk veya kasıtsız olarak yanlış yaptıysak bundan dolayı bizi sorumlu tutma! Ya Rabbenâ! Bizden öncekilere yüklediğin gibi ağır yük yükleme! Ya Rabbenâ! Takat getiremeyeceğimiz şeylerle bizi yükümlü tutma! Affet bizi, lütfen bağışla kusurlarımızı, merhamet buyur bize! Sensin Mevlâmız, yardımcımız! Kâfir topluluklara karşı Sen yardım eyle bize!</span>”</p>
			<p class="a_Paragraf">Allahım! Bilerek şirk koşmaktan Sana sığınıyor, bilemediklerimden dolayı da mağfiretini diliyorum. Muhakkak ki her şeyi bilen, gaybı da bilen yalnız Sensin. </p>
			<p class="a_Paragraf">“<span class="italik_E">Ya Rabbî! Burayı güvenli bir belde yap. Buranın halkından Allah’a ve âhiret gününe iman edenleri çeşit çeşit mahsullerle rızıklandır!</span>” “<span class="italik_E">Ey Yüce Rabbimiz! Bize bu dünyada da iyilik ve güzellik ver, âhirette de iyilik ve güzellik ver ve bizi Cehennem ateşinden koru!</span>”</p>
			<p class="a_Paragraf">Allahım! Sen bizden ancak Senin izin ve inayetinle mâlik olabileceğimiz şeyleri istiyorsun. Biz de, ey Yüceler Yücesi, Senden hoşnutluğunu ve hoşnutluğuna vesile olacak şeyleri diliyoruz. </p>
			<p class="a_Paragraf">“<span class="italik_E">Hepinizin İlahı tek İlahtır. O’ndan başka ilah yoktur. O, Rahmandır, Rahîmdir. Göklerin ve yerin yaratılışında, gece ile gündüzün sürelerinin değişmesinde, insanlara fayda sağlamak üzere denizlerde gemilerin süzülüşünde, Allah’ın gökten indirip kendisiyle ölmüş yeri canlandırdığı yağmurda ve yeryüzünde hayat verip yaydığı canlılarda, rüzgarların yönlerini değiştirip durmasında, gökle yer arasında emre hazır bulutların duruşunda elbette aklını çalıştıran kimseler için Allah’ın varlığına ve birliğine nice deliller vardır.</span>” “<span class="italik_E">Allah’tan başka ilah bulunmadığına şahit bizzat Allah’tır. Bütün melekler, hak ve adaletten ayrılmayan ilim erbabı da bu gerçeğe, Aziz ve Hakîm (mutlak galip, tam hüküm ve hikmet sahibi) Allah’tan başka ilah olmadığına şahittirler. Allah katında hak din, İslâm’dır.</span>” </p>
			<p class="a_Paragraf">Allahım! Senden, rahmetinle kalbimi hidayet buyurmanı, işlerimi toparlamanı, dağınıklığımı gidermeni, elimin uzanamadıklarını ıslah etmeni, amelimi temizleyip hatalarımı düzeltmeni, bana doğruyu göstermeni, sevdiğim şeylerin hayırlısını vermeni ve beni her türlü kötülük, fitne ve zarardan korumanı diliyorum.</p>
			<p class="a_Paragraf">Allahım! Bana sağlam bir iman, sonrasında küfrün semtine yaklaştırmayacak bir yakîn ve dünya ve âhirette Senin cömertliğine nâil olabileceğim bir rahmet ihsan buyur.</p>
			<p class="a_Paragraf">Allahım! Senden, hakkımdaki hükümlerinde lütfunu, beni de şehitlerin yüce makamlarına almanı, her zaman bahtiyar kulların gibi yaşatmanı ve düşmanlık besleyenlere karşı muzaffer eylemeni diliyorum.</p>
			<p class="a_Paragraf">Allahım! Hâlimi ve ihtiyacımı Sana arzediyorum. Ufkumun kısa ve dar, amelimin az ve zayıf olduğunu, dolayısıyla her zaman Sana muhtaç bulunduğumu bir kez daha huzurunda ikrar ediyorum. Her şey hakkında hükmü geçerli olan ve sadırlara şifa salan yalnız Sensin! Senden, denizleri birbirinden ayırdığın gibi, beni de Cehennem ateşinden, helak ve ölüm için dua etmekten ve kabir azabından uzak tutmanı diliyorum.</p>
			<p class="a_Paragraf">Allahım! Kullarından herhangi birine verdiğin bir hayır veya mahlûkatından birine vaad ettiğin bir lütuf var da buna idrâkim yetişmemiş, niyetim ulaşamamış ve bu sebeple de dilediklerimin dışında kalmış ise, ey Âlemlerin Rabbi, onun gerçekleşmesi için de Sana yalvarıyor, bana rahmetinle onu da ihsan etmeni istiyorum.</p>
			<p class="a_Paragraf">Allahım! Ey Kur’ân gibi en sağlam ipin, İslâm gibi en doğru yolun biricik Sahibi! Kâfirleri Cehennem’le korkuttuğun kıyamet gününde, Senden Cehennem’e karşı emniyet bahşetmeni ve mukarrabîn olan, ömrünü rükû ve secde ile geçiren kullarınla beraber beni de ebedîlik yurdu olan Cennet’ine almanı diliyorum. Şüphesiz Sen o âlemde Rahîm isminle sevdiğin kullarına rahmetinle muamele edersin. Ve neyi nasıl diliyorsan, onu öyle gerçekleştirirsin. </p>
			<p class="a_Paragraf">Allahım! Bizleri hidayeti bulmuş ve başkalarına buldurmak için çabalayan, dalâlet ve idlâlden uzak, dostların için emniyet ve sulh vesilesi, düşmanların için de düşman eyle. Her kim Seni severse, biz de Sana olan sevgimizden ötürü onu sever, her kim de Sana adavet beslerse, biz de Senin ona olan adavetin sebebiyle ona adavet ederiz. </p>
			<p class="a_Paragraf">Allahım! Bu bizim duamızdır; onu fazlınla kabul edecek olan da sadece Sensin. Gayretimiz bu, yegâne dayanağımız da yalnız Sensin. </p>
			<p class="a_Paragraf">Allahım! Kalbime bir nur, kabrime bir nur ver; önüme bir nur, arkama bir nur ver; sağıma bir nûr, soluma bir nur ver; üstüme bir nur, altıma bir nur ver; kulağıma bir nur, gözüme bir nur ver; saçıma bir nur, derime bir nur ver; etime bir nur, kanıma bir nur ver; kemiklerime de bir nûr ver!</p>
			<p class="a_Paragraf">Allahım! Nurumu artır, bana istediğim bütün nurlara bedel olacak bir nur ver ve beni nur eyle. </p>
			<p class="a_Paragraf">“<span class="italik_E">Hiç Allah’ın, göğsünü İslâm’a açması sebebiyle, Rabbi tarafından nura kavuşan kimse, kötü tercihinden ötürü fıtratını değiştiren, kalbi katılaşan, göğsü daralan kimse gibi olur mu? Yazıklar olsun, kalbleri Allah’ı anmak hususunda katılaşmış olanlara! İşte onlar besbelli bir sapıklık içindedirler.</span>” “<span class="italik_E">Allah göklerin ve yerin nurudur. O’nun nûrunun misali, tıpkı içinde lamba bulunan bir kandillik gibidir. Lamba bir sırça (cam) içinde, o sırça da sanki parlayan incimsi bir yıldız! Bu lamba, ne yalnız doğuya, ne de yalnız batıya mensup olmayan kutlu, pek bereketli bir zeytin ağacından tutuşturulur. Bu öyle bereketli bir ağaç ki, nerdeyse ateş değmeden de yağ ışık verir. Işığı pırıl pırıldır. Allah dilediği kimseyi nuruna iletir, gerçeği anlamaları için insanlara böyle temsiller getirir. Allah her şeyi bilir.</span>” “<span class="italik_E">Hamd, gökleri ve yeri yaratan ve melaikeyi iki, üç, dört... kanatlı elçiler yapan Allah’a mahsustur. O, yaratıklarından, istediğine, dilediği kadar fazla özellikler verir, Çünkü O her şeye Kadîr’dir. Allah’ın insanlara göndereceği herhangi bir nimeti engelleyip tutacak güç bulunmaz. O’nun vermediğini ise gönderecek kuvvet yoktur. O, öyle Azîz ve Hakîm’dir (mutlak galiptir, tam hüküm ve hikmet sahibidir). Ey insanlar! Allah’ın üzerinizdeki nimetlerini hatırlayın: Düşünün: göklerden ve yerden sizi rızıklandıran Allah’tan başka bir yaratıcı mı var? O’ndan başka ilah yoktur. Böyle iken nasıl oluyor da (imandan inkâra) çevriliyorsunuz?</span>” “<span class="italik_E">Ey insanlar! Allah’ın vaadi elbette gerçektir, öyleyse sakın dünya hayatı sizi aldatmasın; o çok hilekâr şeytan da Allah’ın kerem ve merhametini ileri sürerek sizi aldatmasın. Şeytan sizin düşmanınızdır, öyleyse siz de onu düşman kabul edin! O kendi taraftarlarını, cehennemlik olmaya davet eder.</span>” “<span class="italik_E">Ey insanlar! Siz hepiniz Allah’a muhtaçsınız. Hiçbir şeye ihtiyacı olmayan, her türlü övgülere ve hamdlere layık olan ise ancak Allah’tır.</span>” “<span class="italik_E">Görenle görmeyen (âma) bir olmaz. Karanlıklarla aydınlık, gölge ile sıcak, dirilerle ölüler de bir olmaz! (müminlerle kâfirler bir olmaz). Allah, dilediğine hakkı işittirir, Sen kabirde olanlara sesini elbette işittiremezsin.</span>”</p>
			<p class="a_Paragraf">İzzet ile bürünmüş ve onu kendisine şiar edinmiş olan Yüceler Yücesi Allah Sübhan’dır. Büyüklüğü kuşanmış ve kullarına bol bol ikrâmlarda bulunmuş O Zât Sübhan’dır. Tesbîh ve takdis sadece Kendine layık olan O Zât Sübhan’dır. Sayısız ihsan ve nimetlerin sahibi O Zât Sübhan’dır. Azamet ve kerem sahibi O Zât Sübhan’dır. Celâl ve ikrâm sahibi O Zât Sübhan’dır. Her eksiklikten münezzeh olan O Yüce Zât Sübhan’dır. Ben de O’nu tesbih ederim. </p>
			<p class="a_Paragraf">“<span class="italik_E">Yedi kat gök, dünya ve onların içinde olan herkes Allah’ı takdis ve tenzih eder. Hatta hiçbir şey yoktur ki O’na hamd ile tenzih etmesin. Ne var ki siz onların bu tenzih ve takdislerini iyi anlayamazsınız. Bunca azametiyle beraber, kullarının gaflet ve cürümlerine karşı, O, Halîmdir, Ğafûrdur (çok müsamahalıdır, affedicidir).</span>” “<span class="italik_E">Bütün yüzler, (hayatın ve hâkimiyetin tam mânasıyla sahibi olan) Hayy-u Kayyum’a baş eğmiştir. Zulüm yüklenerek gelen, gerçekten perişan olmuştur. Mümin olarak yararlı işler yapan ise, ne zulümden, ne de haklarının çiğnenmesinden korkar.</span>” “<span class="italik_E">O gün insanlar, Hakkın davetçisine hiçbir tarafa sapmadan uyarlar. Rahman’ın azametinden dolayı sesler kısılmıştır. Artık bir fısıltıdan başka bir ses işitemezsin. O gün, Rahman’ın şefaat izni verip sözünden razı olduğu kimselerden başkasının şefaati fayda vermez.</span>” “<span class="italik_E">Sen o gün melekleri de Arş’ın etrafını çevrelemiş, Rabbilerine zikir, tenzih ve hamd eden vaziyette görürsün. Derken, aralarında adaletle hükmolunur ve ‘Hamd ü senalar Rabbülâlemîn olan Allah’a mahsustur.’ diye bitirilir.</span>” “<span class="italik_E">Size kudret ve hikmetine dair delillerini gösteren, gökten size rızık indiren O’dur. Fakat ancak gönülden Allah’a dönen kimse düşünüp ibret alır. O halde kâfirler hoşlanmasalar da siz, ibadeti gönülden ve yalnız Allah’a yaparak O’na dua edin. O, dereceleri yükselten, Arş sahibi olan Allah, o büyük buluşma gününün dehşetini haber vermek için, kullarından dilediğine emrini tebliğ için ruhu indirir. O büyük buluşma günü, bütün insanların mezarlarından kalkıp meydana çıkarıldıkları bir gündür. Öyle ki onların işlerinden ve hâllerinden bir tek şey bile Allah’a saklı kalamaz. Allah onlara şöyle hitap eder: ‘Bugün hâkimiyet kimin? Mutlak galip, tek hâkim olan Allah’ın!’ Bugün her kişi, ne işlemişse onun karşılığını alır, bugün kimseye haksızlık edilmez. Muhakkak ki Allah hesapları pek çabuk görür.</span>”</p>
			<p class="a_Paragraf">Allahım! Hiçbir zaman Seni bırakıp da ona sığınacağımız bir başka ilah mülahazası kalbimizde ve zihnimizde yer etmedi. Senin kapından başka bir kapıya asla yönelmedik. Sen bizi yaratırken, Sana yardım eden bir başkası yoktu ki, biz onu Sana şerîk kabul edelim. Yegâne yaratıcı Sen, şanı yüce olan Sen, ululuk tahtının yegâne Sahibi de yine Sensin. </p>
			<p class="a_Paragraf">“<span class="italik_E">Ne yerde, ne de gökte hiçbir şey Allah’a gizli kalmaz. O’dur ki annelerinizin rahimlerinde size dilediği şekli verir. O’ndan başka ilah yoktur. Azîz’dir, Hakîm’dir. (mutlak galip, tam hüküm ve hikmet sahibidir).</span>” “<span class="italik_E">Ey bizim kerîm Rabbimiz! Bizi doğru yola ilettikten sonra kalblerimizi saptırma ve katından bize bir rahmet bağışla. Şüphesiz bağışı bol olan Vehhâb Sensin Sen! Sen, geleceğinde hiç şüphe olmayan bir günde bütün insanları bir araya toplayacaksın. Allah sözünden asla dönmez.</span>” “<span class="italik_E">Ey bizim kerîm Rabbimiz! Günahlarımızı ve işlerimizdeki aşırılıklarımızı affet! Ayaklarımızı hak yolda sabit kıl ve kâfirler gürûhuna karşı bize yardım eyle!</span>” “<span class="italik_E">Eğer Allah size yardım ederse, size üstün gelecek hiç kimse olamaz. Şayet o sizi yardımsız bırakırsa, artık O’ndan sonra kim size yardım edebilir ki? Öyleyse müminler yalnız Allah’a güvenmelidirler.</span>”</p>
			<p class="a_Paragraf">Allahım! Aramıza sulh bahşet. Kalblerimizi te’lîf eyle. Bizi selâm ve selâmet yollarına hidayet et. Zulüm ve karanlıklardan nura ve aydınlığa çıkar. Açık-gizli her türlü çirkinlikten bizi uzak tut.</p>
			<p class="a_Paragraf">Allahım! Kulak, göz ve kalblerimizi bizim için berekete vesile eyle. Tevbelerimizi kabul buyur; hiç şüphe yok ki Sen tevbe yollarını açan ve onları kabul eden rahmeti sonsuz Tevvâb ü Rahîmsin. Bizi nimetlerinin şükrüyle gerilen, onlarla afiyete eren, onları almaya layık olan ve nimetlerini tastamam verdiğin kullarından eyle.</p>
			<p class="a_Paragraf">“<span class="italik_E">Rabbimiz! Sen bizi affet, kusurlarımızı bağışla ve iyilerin ölümünü bize nasip eyle! Rabbimiz! Resûllerin vasıtasıyla bize vaad ettiğin mükâfatları bize lütfet, bizi kıyamet günü rezil ve perişan eyleme. Sen asla sözünden dönmezsin!</span>” “<span class="italik_E">Göklerde ne var, yerde ne varsa Allah’ı tenzih ve tesbih eder. O Azîz ve Hakîm’dir (üstün kudret, tam hüküm ve hikmet sahibidir). Göklerin ve yerin hâkimiyeti O’nundur. Hayatı veren ve hayatı alıp öldüren O’dur. O her şeye kâdirdir. Evvel O’dur, Âhir O. Zâhir O’dur, Bâtın O! O her şeyi hakkıyla bilir.</span>” “<span class="italik_E">Görmez misin ki Allah göklerde ne var, yerde ne varsa bilir? Bir araya gelip gizlice fısıldaşan üç kişinin dördüncüleri mutlaka Allah’tır. Beş kişi gizli konuşsa altıncıları mutlaka Allah’tır. Bundan ister daha az, ister daha çok olsunlar, nerede bulunurlarsa bulunsunlar, mutlaka O, kendileriyle beraberdir. O, ileride kıyamet gününde, yapmış oldukları işleri onlara tek tek bildirecek, (dilerse karşılığını da verecektir). Şüphesiz ki Allah her şeyi bilir.</span>” “<span class="italik_E">Ey iman edenler! Allah’a karşı gelmekten sakının! Herkes yarın âhireti için ne gönderdiğine dikkat etsin. Allah’a karşı gelmekten sakının! Çünkü Allah yaptığınız her şeyden haberdardır. Sakın şunlar gibi olmayın ki onlar Allah’ı unuttukları için, Allah da kendi öz canlarını kendilerine unutturdu. (Fayda ve zararlarını dahi bilemiyorlar). İşte yoldan çıkanlar bunlardır. Cehennemliklerle Cennetlikler elbette bir olmaz. Felah ve başarıya erenler, Cennetliklerdir.</span>” “<span class="italik_E">De ki: Ey mülk ve hâkimiyet sahibi Allahım! Sen mülkü dilediğine verir, dilediğinden onu çeker alırsın! Dilediğini aziz, dilediğini zelîl kılarsın! Her türlü hayır yalnız Senin elindedir! Sen elbette her şeye kâdirsin! Geceyi gündüze katar günü uzatırsın, gündüzü geceye katar geceyi uzatırsın. Ölüden diri, diriden ölü çıkarırsın. Sen dilediğin kimseye sayısız rızıklar verirsin!</span>”</p>
			<p class="a_Paragraf">Allahım! Bütün bunları Senin ism-i a’zam ve rıdvan-ı ekberin hakkı için Senden diliyor ve yarattıklarının şerrinden Senin tastamam kelimelerine sığınıyorum.</p>
			<p class="a_Paragraf">Rahman ve Rahîm Allah’ın adıyla. “<span class="italik_E">De ki: Sabahın Rabbine sığınırım, yarattığı şeylerin şerrinden. Karanlığı çöktüğü zaman gecenin şerrinden. Düğümlere üfleyip büyü yapan büyücü kadınların şerrinden ve haset ettiği zaman hasetçinin şerrinden.”</span> Rahman ve Rahîm Allah’ın adıyla. “<span class="italik_E">De ki: İnsanların Rabbine, insanların yegâne Hükümdarına, insanların İlahına sığınırım. O sinsi şeytanın şerrinden. O ki, insanların kalblerine vesvese verir. O şeytan, cinlerden de olur, insanlardan da.</span>” “<span class="italik_E">Ben bâtıl dinlerden uzaklaşarak, yüzümü, gökleri ve yeri yaratan Rabbülâlemin’e yönelttim, ben asla sizin gibi müşrik değilim.</span>” “<span class="italik_E">De ki: Benim namazım da, her türlü ibadetlerim de, hayatım da ölümüm de hep Rabbülâlemîn olan Allah’a aittir.</span>”</p>
			<p class="a_Paragraf">Allahım! Muhakkak ki Sen, sözümü işitir, mekanımı görür, gizli-açık her şeyimi bilirsin. Hiçbir hâlim Sana gizli kalmaz. Ben muhtaç, fakir, Senin yardımına dehalet eden, azabından rahmetine sığınan, huzurunda kalbi tir tir titreyen ve günahını itiraf ve ikrar eden bir kulunum. Senden düşkün bir miskinin dilenmesi gibi dileniyorum. Korkan ve ızdırar yaşayan birisinin yalvarışıyla Sana yalvarıyor ve dua ediyorum. Huzurunda boynunu bükmüş, gözyaşlarını Senin için akıtmış, cismiyle Sana râm olmuş ve kudretin karşısında yüzü yerde bir kulunun haliyle Sana yalvarıyorum. Ey her varlık Kendi huzurunda yalvaran ve onlara en cömert şekilde mukabelede bulunan Allahım! Beni dualarımda istediğim şeylerden mahrum bırakma! Bana karşı lütfen re’fet ve rahmetinle muamelede bulun.</p>
			<p class="a_Paragraf">Allahım! Nimetlerinin zevalinden, ihsan ettiğin afiyetin değişmesinden, ansızın gelen azabından ve her türlü gazabından Senin himayene iltica ediyorum. Her türlü çirkin huy, amel ve arzudan ve onulmaz dertlerden, hastalıklardan yine Sana sığınıyorum Allahım! Ey ihsanları sınırsız olan Allahım! Ömür verdiğin müddetçe kulaklarımızdan, gözlerimizden ve kuvvetimizden istifadeye bizleri muvaffak kıl. Onları hep sağlıklı eyle. Düşmanlık edenlere karşı da bu kullarını muzaffer et ve bize zulmedenlerden intikamımızı Sen al.</p>
			<p class="a_Paragraf">“<span class="italik_E">Ey bizim Kerîm Rabbimiz! Yaptığımızı kabul buyur bizden! Hakkıyla işiten ve bilen ancak Sensin.</span>” “<span class="italik_E">Tevbelerimizi de kabul buyur. Muhakkak ki tevbeleri en güzel şekilde kabul eden, çok merhametli olan ancak Sensin.</span>” “<span class="italik_E">Ey insanlar! İyi biliniz ki taşkınlığınız sadece kendi aleyhinizedir. Elde edeceğiniz en fazla şey, bu fâni hayatın geçici menfaatidir. Sonunda dönüp Bizim huzurumuza geleceksiniz ve Biz de yaptıklarınızı size bir bir göstereceğiz.</span>”</p>
			<p class="a_Paragraf">Allahım! Gayba da nüfuz eden ilmin ve bütün mahlûkat üstünde nâfiz olan kudretinle, hayat benim için hayırlı olduğu müddetçe beni yaşat. Ölüm benim için daha hayırlı olduğu zaman da verdiğin can emanetini lütfen geri al.</p>
			<p class="a_Paragraf">Allahım! Beni gizli-açık her yerde haşyet sahibi, Senin hoşnutluğunda da, gazabında da ihlas ve samimiyetle hep kapında duran, varlıkta da yoklukta da hep müstakim davranan kullarından eyle. Senden, zarar veren bir şeye ve saptırıcı bir fitneye uğramama, kazaya rıza, ölümden sonra rahat bir hayat, cemâline bakma lezzeti ve Sana kavuşma iştiyakı istiyorum.</p>
			<p class="a_Paragraf">Allahım! bizi iman zînetiyle zînetlendir ve bizi hidayete eren ve başkalarının hidayetine vesile olan kullarından eyle.</p>
			<p class="a_Paragraf">Allahım! Kalblerimiz ve uzuvlarımız Senin yed-i kudretindedir. Biz onlardan hiçbir şeye mâlik değiliz. Ne olur, onlarla olan muamelende onların velî ve yardımcısı ol.</p>
			<p class="a_Paragraf">“<span class="italik_E">Tek tek her insanın ne işlediğini görüp gözeten Allah, hiç bunu yapmaktan aciz olan gibi olur mu? Bununla beraber, tutmuşlar Allah’a ortak koşuyorlar. De ki “Haydi tavsif edin, adlandırın bakayım onları! Kimdirler, necidirler, hangi işleri gerçekleştirmişler? Ne o, yoksa Allah’a Kendi mülkünde var olup da bilmediği bir şeyi mi bildireceksiniz. Veya hiçbir gerçeğe tekâbül etmeksizin sırf boş laf mı edeceksiniz?” Doğrusu kurdukları tuzaklar o kâfirlere hoş gösterildi, hoşlandılar bundan ve hak yoldan men edildiler. Her kimi de Allah saptırırsa artık onu yola getirecek yoktur.</span>”</p>
			<p class="a_Paragraf">Ey Hazreti Cebrâîl ve Mikâîl’in Rabbi ve İsrâfîl’in Rabbi olan Allahım! Ateşin hararetinden ve kabir azabından Sana sığınıyorum.</p>
			<p class="a_Paragraf">Allahım! Gözleriyle gözlerimin içine baka baka kalbiyle açıklarımı arayan, bir iyiliğimi gördüğünde onu hemen gizleyen, öte yandan bir günahıma muttali olduğunda onu alelacele ifşâ eden dost (görünümlü münafık)tan Sana sığınıyorum.</p>
			<p class="a_Paragraf">Allahım! Huşû duymayan kalbden, kabul edilmeyen duadan, doyma bilmeyen nefisten, fayda vermeyen ilimden, işte bu dört şeyden Sana sığınıyorum.</p>
			<p class="a_Paragraf">Allahım! Beni miskîn (huzurunda hep hudû ve tezellül içerisinde bir kalble duran) bir kimse olarak yaşat, böyle bir miskîn olarak ruhumu al ve öyle miskinler içerisinde haşret.</p>
			<p class="a_Paragraf">Allahım! Bilebildiğim ve bilemediğim bütün hayır ve güzellikleri Senden diliyor ve bildiğim yahut bilmediğim bütün şerlerden de Sana sığınıyorum.</p>
			<p class="a_Paragraf">“<span class="italik_E">Ya Rabbî! Şeytanların vesveselerinden, onların yanıma sokulmalarından Sana sığınırım!</span>” “<span class="italik_E">İnandık ya Rabbî! Affet günahlarımızı, merhamet et bize, çünkü Sen merhamet edenlerin en iyisi, en hayırlısısın</span>” “<span class="italik_E">Rabbim! Gerek bana, gerek anneme babama lütfettiğin nimetlerine şükür yoluna beni sevk et! Senin razı olacağın yararlı işler yapmaya beni yönelt ve bana salih, dine bağlı, makbul nesil nasip eyle! Rabbim! Senin kapına döndüm, ben Sana teslim olanlardanım.</span>” </p>
			<p class="a_Paragraf">Allahım! Beni bir iyilik yaptığı zaman sevinen, bir kötülüğe düştüğü zaman da nâdim olup bağışlanma dileyen kullarından eyle.</p>
			<p class="a_Paragraf">Allahım! Beni mağfiret buyur, bana merhamet et ve Refîk-i A’lâ’ya, yakınlığına ve makbul dostların arasına al.</p>
			<p class="a_Paragraf">Allahım! Bilebildiğim, bilemediğim bütün kötülüklerden Sana sığınıyorum.</p>
			<p class="a_Paragraf">Allahım! Bana sevgini ve sevilmesi nezdinde bir mana ifade eden ve fayda veren kullarının sevgisini bahşet.</p>
			<p class="a_Paragraf">Allahım! Senden isteyip de bana verdiğin nimetleri, Senin sevdiğin işleri yapabilmem için bana kuvvet; verdiklerinden geri aldıklarını da, yine sevdiğin işleri yapmam için bana boş zaman kıl.</p>
			<p class="a_Paragraf">Allahım! Günahımı yarlığa, evimi yurdumu genişlet ve rızkıma bereket ihsan buyur.</p>
			<p class="a_Paragraf">“<span class="italik_E">Yeryüzünde kımıldayan hiçbir canlı yoktur ki rızkı Allah’a ait olmasın. Allah her canlının hayatını geçirdiği yeri de, öleceği yeri de bilir. Bütün bunlar apaçık bir kitaptadır.</span>” “<span class="italik_E">Olur ki hoşlanmadığınız bir şey sizin için hayırlı olur. Olur ki sevip arzu ettiğiniz bir şey sizin için şerli olur. Gerçeği Allah bilir, siz bilmezsiniz.</span>” “<span class="italik_E">Ya Rabbenâ, üstümüze (gürül gürül) sabır yağdır ve ayaklarımıza sebat ver ve kâfir topluluğa karşı bizi muzaffer eyle!</span>”</p>
			<p class="a_Paragraf">Allahım! Her işte âkıbetimizi güzel eyle ve bizi dünyada rezil rüsvay olmaktan, âhirette de azaba uğramaktan muhafaza buyur.</p>
			<p class="a_Paragraf">Allahım! Lütuflarını artır, eksiltme; bizi yücelt, hakir düşürme; bize ihsanlarda bulun, mahrum eyleme; bizi tercih et, başkalarını bize tercih etme; bizi razı et ve bizden razı ol.</p>
			<p class="a_Paragraf">Allahım! Sekerât-ı mevtin zorluklarına karşı yardımcım ol.</p>
			<p class="a_Paragraf">Allahım! Göz açıp kapayıncaya kadar beni nefsimle başbaşa bırakma, beni bana bırakma ve ihsan buyurduğun güzel lütufları benden geri alma.</p>
			<p class="a_Paragraf">Allahım! Zayıflığımı, çaresizliğimi, insanlar arasındaki önemsizliğimi, değersizliğimi Sana şikâyet ediyorum. Sen Erhamürrâhimînsin; bütün çaresizlerin Rabbi de, bu çaresiz kulunun Rabbi de Sensin; beni uzak-yakın kötülük yapacak, düşmanlıkta bulunacak kimselerin insafsızlığına terk etmezsin. Ah, keşke bu mücrim kuluna karşı gazabın olmadığını bir bilebilseydim; işte o zaman başka hiçbir şeyi önemsemezdim. Afv u afiyetine layık değilim ama onu da dört gözle beklerim. Gazabının gelip çatmasından, hiddetine maruz kalmaktan, bütün karanlıkları ışığa kavuşturan ve dünya ve âhiret umûrunun salâhına vesile olan nuruna sığınıyorum. Hoşnutluğunu elde edene kadar da sığınmaya devam edeceğim. Benim halimi ıslah edecek güç ve kuvvet yalnız Sendedir. Rabbim, Sana sonsuz hamd ediyor ve hoşnutluğunu diliyorum.</p>
			<p class="a_Paragraf">“<span class="italik_E">Ey Yüce Rabbimiz! Biz ister gizleyelim, ister açığa vuralım, yaptığımız her şeyi bilirsin. Zaten göklerde ve yerde Allah’a gizli kalan hiçbir şey yoktur.</span>” “<span class="italik_E">Ey Kerîm! Beni, annemi, babamı ve bütün müminleri kıyamet günü affeyle.</span>” </p>
			<p class="a_Paragraf">Allahım! Senden rahmetini celbedecek şeyleri, mağfiretinin vesilelerini, her türlü günahtan korunmayı, her türlü iyiliği yapmayı, Cennet’e nâil ve Cehennem’den âzad olmayı diliyoruz.</p>
			<p class="a_Paragraf">Allahım! Gözümden ve kulağımdan gönlüme hep güzellikler akıt ve ömrüm oldukça onları sağlıklı eyle. Dinî hayatımda ve bedenimde bana afiyet ihsan eyle. Bana zulmedenlere karşı beni koru ve onlardan intikamımı al.</p>
			<p class="a_Paragraf">Allahım! Kendimi Sana teslim ettim. İşlerimi Sana havale eyledim. Sırtımı Senin kudretine dayadım. Yüzümü sadece Sana döndüm. İndirdiğin Yüce Kitab’ına ve gönderdiğin Şanlı Nebî’ne iman ettim.</p>
			<p class="a_Paragraf">Allahım! Ayakta iken beni İslâm’la koru. Otururken İslâm’la koru. Uyurken de yine İslâm’la koru. Beni her zaman İslâm üzere eyle. Düşmanlık ve haset besleyenlere şamata konusu olmaktan beni muhafaza buyur.</p>
			<p class="a_Paragraf">Allahım! Mahzenleri nezdinde olan hayırların hepsinden istiyor, her türlü şerden de Sana sığınıyorum.</p>
			<p class="a_Paragraf">Allahım! İslâm’ı seçip Sana teslim oldum, Sana inandım, Sana tevekkül ettim, kalbimle beraber yüzümü Sana döndüm ve ettimse yine Senin rızan için husûmet ettim. Çünkü Senden başka bir ilah yok. Ölümden uzak olan yegâne Hayy u Kayyûm Sensin. Senden başka cinn ü ins bütün varlık ölüme mahkumdur.</p>
			<p class="a_Paragraf">“<span class="italik_E">Allah o ilahtır ki, Kendisinden başka ilah yoktur. Hayy’dır, Kayyûm’dur. Kendisini ne bir uyuklama, ne de uyku tutar. Göklerde ve yerde ne varsa O’nundur. İzni olmadan huzurunda şefaat etmek kimin haddine? Yarattığı mahlûkların önünde, ardında ne var, hepsini bilir. Mahlûklar ise O’nun dilediğinden başka, ilminden hiçbir şey kavrayamazlar. O’nun kürsüsü gökleri ve yeri kaplamıştır. Gökleri ve yeri koruyup gözetmek O’na ağır gelmez; O öyle ulu, öyle büyüktür.</span>” “<span class="italik_E">Ey insanlar! İşte size bir misal veriliyor, ona iyi kulak verin: Sizin Allah’tan başka yalvardığınız bütün sahte tanrılar güç birliği yapsalar da, bir sinek bile yaratamazlar. Hatta sinek onlardan bir şey kapsa, onu dahi kurtarıp geri alamazlar. İsteyen de, kendinden istenilen de, kaçan da kovalayan da ne kadar güçsüz! Allah’ı layık olduğu tarzda bilemediler. Muhakkak ki Allah pek kuvvetlidir, mutlak galiptir.</span>” “<span class="italik_E">Hâkimiyet elinde bulunan o yüce Allah mukaddestir, hayrı ve bereketi sınırsızdır ve O her şeye kâdirdir.</span>” “<span class="italik_E">Sözünüzü ister içinizde gizleyin, ister açığa vurun, hepsi birdir. Zira Allah kalblerin kökünü dahi bilir. O yarattığı mahlûkunu hiç bilmez olur mu? (İlmi her şeye nüfuz eden, her şeyden haberi olan) Latîf ve Habîr O’dur.</span>”</p>
			<p class="a_Paragraf">Allahım! Senden, beni işimde sebatkâr ve dosdoğru yolda azimli kılmanı diliyorum. İçimi nimetlerine karşı şükür hisleriyle doldur ve kulluğumu en güzel şekilde yerine getirmeye beni muvaffak kıl. Bana hep doğruyu söyleyen bir dil ve halîm bir kalb ihsan buyur. Bildiğin şeylerin şerrinden Sana sığınıyor, onların hayrını Senden diliyor, malumun olan kusurlarımdan dolayı Senin mağfiretini talep ediyorum. Şüphesiz ki Sen, gayb âlemlerini de bilen yegâne Zâtsın.</p>
			<p class="a_Paragraf">Allahım! Dinim, dünyam, ehlim ve malım hususunda Senden iffet dolu bir hayat çizgisi diliyorum.</p>
			<p class="a_Paragraf">Allahım! Açıklarımı gizle, beni korkularımdan emin kıl ve önümden, arkamdan, sağımdan, solumdan, üstümden ve altımdan gelebilecek zararlardan beni koru.</p>
			<p class="a_Paragraf">“Yüce <span class="italik_E">Rabbimiz! Katından bir rahmet ver ve şu davamızda doğruluk ve muvaffakiyet ihsan eyle bize!</span>” “<span class="italik_E">Her türlü hamd O Allah’a mahsustur ki, asla evlat edinmemiştir. Hâkimiyetinde hiçbir ortağı yoktur. Acze düşüp de bir desteğe muhtaç olmamıştır” de ve tekbir getirerek O’nun büyüklüğünü ilan et!</span>”</p>
			<p class="a_Paragraf">Allahım! Aciz düşmekten, tembellik yaşamaktan, korkak davranmaktan ve ihtiyarlayıp kocamaktan Sana sığınıyorum. Kabir azabından Sana iltica ediyor; hayatın ve ölümün fitnelerinden de yine Sana sığınıyorum.</p>
			<p class="a_Paragraf">Allahım! Kalb katılığından, gafletten, hastalıktan, fakirlikten, zilletten, kıtlığa düşüp aza mahkum yaşamaktan ve meskenetten Sana sığınıyorum. Fakirlikten, küfür ve nankörlükten, fısktan, muhalefet edip düşmanlık çıkarmaktan, süm’a ve riyadan, kulluğumu başkalarının duyup görmesine bağlamaktan da Sana sığınıyorum. Sağırlık, dilsizlik, delilik ve cüzzam gibi ağır hastalıklardan da yine sadece Sana iltica ediyorum Allahım! Hıyanetten -ki o ne kötü bir sırdaştır-, Deccal fitnesinden, kabir azabından, hayatın ve ölümün fitnesinden Sana sığınıyorum Allahım!</p>
			<p class="a_Paragraf">“<span class="italik_E">De ki: Ya Rabbî! Gireceğim yere dürüst olarak girmemi, çıkacağım yerden de dürüst olarak çıkmamı nasib et ve Kendi katından beni destekleyecek kuvvetli bir delil ver bana! De ki: Hak geldi, bâtıl yıkılıp gitti. Çünkü bâtıl, yok olmaya mahkûmdur. Biz Kur’ân’ı müminlere şifa ve rahmet olarak indiririz. Ama o, zalimlerin ise sadece ziyanını artırır.</span>”</p>
			<p class="a_Paragraf">Allahım! Bana kalbimi bütünüyle tesiri altına alacak öyle bir iman lutfet ki, başıma gelen her şeyi Senin yazıp takdir ettiğine gönülden inanayım. Hakkımdaki taksimatından gönlümü hoşnut eyle Allahım!</p>
			<p class="a_Paragraf">Allahım! Bahşedeceğin rızıkların en genişini yaşlılığımda ve âhir ömrümde bahşet.</p>
			<p class="a_Paragraf">Allahım! Tembellikten, kocamaktan, günah işlemekten, borca saplanmaktan, kabir fitne ve azabından, Cehennem fitne ve azabından, zenginlik fitnesinin zararlarından Sana sığınıyorum. Fakirlik fitnesinden de yine Sana sığınıyorum.</p>
			<p class="a_Paragraf">Allahım! Hatalarımı kar ve dolu suyu ile yıka. Beyaz elbisenin kirlerden arındığı gibi, kalbimi günahlardan arındır ve benimle günahlarımın arasını, doğu ile batının arasını ayırdığın gibi ayır.</p>
			<p class="a_Paragraf">Allahım! Senin kulun ve nebîn, bizim de Efendimiz Hazreti Muhammed <span class="_aleyhisselam-_E _idGenCharOverride-1">(sallallahu aleyhi ve sellem)</span> hayır ve iyilik adına Senden ne dilemişse ben de onların hepsini diliyor ve O Masumlar Masumu’nun sığındığı bütün şerlerden de Senin yüce dergâhına iltica ediyorum.</p>
			<p class="a_Paragraf">Allahım! Senden Cennet’i ve ona yaklaştıracak söz ve davranışları ve hakkımdaki her hükmünü benim için hayırlı kılmanı diliyorum.</p>
			<p class="a_Paragraf">Allahım! Kendisiyle dua edildiğinde kabul buyurduğun, istenildiğinde verdiğin, merhamet dilenildiğinde merhamet ettiğin, fereç talep edildiğinde fereç ve mahreç ihsan buyurduğun, tâhir, tayyip, mübarek ve yüce nezdinde en sevimli ismin hakkı için bütün bunları Senden diliyorum.</p>
			<p class="a_Paragraf">Allahım! Bana öğrettiklerinle beni faydalandır, bana faydalı şeyler ta’lim buyur ve ilmimi artır.</p>
			<p class="a_Paragraf">Allahım! Her hâl için Sana hamdediyor, Cehennem ehlinin hâli olan isyan, küfür ve dalâletten de Sana sığınıyorum.</p>
			<p class="a_Paragraf">“<span class="italik_E">Ey Yüce Rabbimiz! Yalnız Sana güvenip dayandık, Sana yöneldik ve sonunda da Senin huzuruna varacağız. Ey Ulu Rabbimiz, bizi kâfirlere deneme konusu kılma, affet bizi! Çünkü Sen Azîz ve Hakîmsin (mutlak galip, tam hüküm ve hikmet sahibisin).</span>”</p>
			<p class="a_Paragraf">Allahım! Bizi en iyi şekilde şükreden, en çok zikreden, emirlerine en içten ve en çok ittiba eden ve buyurduğun hususlara en güzel şekilde riayet eden kullarından eyle.</p>
			<p class="a_Paragraf">Allahım! Senden Rahmet Peygamberi olan nebîn Hazreti Muhammed hatırı için dileniyor ve O’nunla Sana teveccühte bulunuyorum. </p>
			<p class="a_Paragraf">Ya Muhammed <span class="_aleyhisselam-_E _idGenCharOverride-1">(sallallahu aleyhi ve sellem)</span>! Rabbime ihtiyacımı gidermesi için Seninle yöneliyorum. </p>
			<p class="a_Paragraf">Allahım! Ne olur, O, Fahr-i Kainâtı hakkımda şefaatçi eyle. </p>
			<p class="a_Paragraf">“<span class="italik_E">Ya Rabbî! Genişlet göğsümü, kolaylaştır işimi, çözüver şu dilimin bağını. Ta ki anlasınlar sözümü!</span>”</p>
			<p class="a_Paragraf">Allahım! Kulağım, gözüm, dilim ve kalbim yoluyla gelebilecek bütün şerlerden Sana sığınıyorum.</p>
			<p class="a_Paragraf">Allahım! Bedenime afiyet ver.</p>
			<p class="a_Paragraf">Allahım! Kulaklarıma afiyet ver ve duymamı sağlıklı eyle!</p>
			<p class="a_Paragraf">Allahım! Gözlerime afiyet ver ve görmemi sıhhatli kıl!</p>
			<p class="a_Paragraf">Allahım! Senden tertemiz bir ömür, dosdoğru bir ölüm ve huzurunda rezil rüsvay olmayacağım bir dönüş dileniyorum.</p>
			<p class="a_Paragraf">Allahım! Her işimin esası olan dinimi, içinde geçimim olan dünyamı ve döneceğim yer olan âhiretimi ıslah buyur. Hayatımı her türlü hayırları artırmaya, mevtimi de bütün şerlerden kurtulup huzura ermeye vesile eyle.</p>
			<p class="a_Paragraf">Allahım! Senden hidayet, takva, iffet ve göz tokluğu, gönül zenginliği dileniyorum.</p>
			<p class="a_Paragraf">Allahım! Dediğimiz ve diyebildiğimiz şekilde, hayır ondan çok daha güzel, en güzel şekilde Sana hamd ü senalar olsun.</p>
			<p class="a_Paragraf">Allahım! Namazım da, diğer bütün ibadetlerim de, hayatım da, ölümüm de hep Sana aittir. Dönüşüm Sanadır ve geride bıraktığım her şey de yine Sana aittir.</p>
			<p class="a_Paragraf">Allahım! Kabir azabından, gelip sineye oturan vesveseden ve işlerimde dağınıklık yaşamaktan Sana sığınırım.</p>
			<p class="a_Paragraf">Allahım! Senden rüzgarların getirdiği hayırlı şeyleri diler, yine onların getirdiği şer ve zararlardan Sana sığınırım.</p>
			<p class="a_Paragraf">Allahım! Kötü günden, kötü geceden, kötü saatten, kötü arkadaştan ve kötü komşudan hep Sana sığınırım.</p>
			<p class="a_Paragraf">Allahım! Gazabından rızana, azabından afiyetine, Senden Sana (celâlinden cemâline) sığınırım. Zâtını senâ ettiğin ölçüde Seni senâ etmekten aciz olduğumu da itiraf ederim. Zaten Sen senâ edilemeyecek kadar yücesin.</p>
			<p class="a_Paragraf">Allahım! Hamd ü sena, şükr ü minnet Senin hakkın ve Sana mahsustur.</p>
			<p class="a_Paragraf">Allahım! Senden, sevip hoşnut olduğun amelleri işleme hususunda muvaffakiyet, Sana dosdoğru ve tastamam tevekkül ve Senin hakkında hep hüsn-ü zan istiyorum.</p>
			<p class="a_Paragraf">“<span class="italik_E">Ey bizim Rabbimiz! Kendimize yazık ettik. Şayet Sen kusurumuzu örtüp bize merhamet buyurmazsan, en büyük kayba uğrayanlardan oluruz.</span>”</p>
			<p class="a_Paragraf">Allahım! Bize, bizi günahlardan uzak tutacak bir haşyet, Cennet’e ulaştıracak bir kulluk ve dünya musibetlerini önemsetmeyecek kadar yakîn bahşet. Ömür verdiğin müddetçe kulaklarımızdan, gözlerimizden ve kuvvetimizden istifadeye bizleri muvaffak kıl. Onları hep sağlıklı eyle. Bize zulmedenlerden intikamımızı Sen al ve düşmanlık edenlere karşı bizi muzaffer et. Bizi, dinimizle alâkalı musibetlere maruz bırakma. Dünyayı en büyük hedefimiz, tek düşüncemiz ve ilmimizin varıp dayandığı son nokta yapma ve bize merhamet etmeyecekleri üzerimize musallat etme.</p>
			<p class="a_Paragraf">Allahım! Borç altında ezilmekten, düşman karşısında mağlubiyet yaşamaktan ve düşman şamatasından Sana sığınıyorum.</p>
			<p class="a_Paragraf">Allahım! Düşüp yuvarlanmaktan, enkaz altında kalmaktan, boğulmaktan ve yanmaktan Sana sığınıyorum. Ölüm esnasında şeytanın çarpmasından Sana sığınıyorum. Senin yolunda giderken geriye dönmüş ve kazanma kuşağında kaybetmiş biri olarak ya da yılan ve akrep gibi hayvanlar tarafından sokularak ölmekten de yine Sana sığınıyorum. Ey bütün insanların rabbi olan, sıkıntı ve hastalıkları gideren Allahım! Ne olur, şifa bahşet. Şifa veren yalnız Sensin. Geride hiçbir rahatsızlık bırakmayacak şekilde şifa bahşet.</p>
			<p class="a_Paragraf">Allahım! Nefsime takva bahşeyle ve onu temizle; onu temizleyecek olan şüphesiz yalnız Sensin. Sen, onun velîsi ve mevlâsısın.</p>
			<p class="a_Paragraf">Allahım! Hatalarımı, cahilce yaptıklarımı, işlerimdeki israfı ve Senin malumun olan diğer kusurlarımı mağfiret buyur.</p>
			<p class="a_Paragraf">Allahım! Benim bilmediğim fakat Senin bildiğin günahlarım da dahil olmak üzere geçmiş ve gelecek, gizli ve açık bütün günahlarımı bağışla.</p>
			<p class="a_Paragraf">Allahım! Bu canı bana veren Sensin; onu geri alacak da yine Sen. Ölümüm de yaşamım da Senin elindedir. Senden yaşatırsan korumanı, verdiğin canı geri alırsan o zaman da beni bağışlamanı dilerim.</p>
			<p class="a_Paragraf">Allahım! Beni azîz eyle, eksiklerimi gider, bana rızık ihsan et, beni salih amellere ve güzel ahlaka ilet. İlet ki, bunların salih olanına ancak Sen ulaştırır, kötülerinden de ancak Sen uzak tutarsın.</p>
			<p class="a_Paragraf">Allahım! Senden, imanda sıhhat, güzel ahlakla donanmış bir iman, arkasından felah gelecek bir muvaffakiyet, katından rahmet ve afiyet ve yüce katından mağfiret ve hoşnutluk diliyorum. </p>
			<p class="a_Paragraf">Allahım! Seni görüyormuşum gibi içime haşyet sal. Takva dairesinde hareket edip saîd ve bahtiyar olanlar zümresine al; mâsiyetlere girip de şakî ve bedbaht olanlardan eyleme. Kaza ve hükümlerinde hakkımda hayırlı olanı lutfet. Kaderimde yazdığına bereket ihsan eyle. Eyle ki, Senin ta’cîl buyurduğunun te’hirini, te’hir eylediğinin de ta’cîlini istemeyeyim. Nasıl hükmetmişsen ona razı olayım. Ve beni gönül hoşnutluğuna erdir.</p>
			<p class="a_Paragraf">Allahım! Zorlukları kolaylaştırmak suretiyle bana lütufta bulun. Muhakkak ki, her zor Sana pek kolaydır. Senden dünya ve âhirette kolaylık ve afiyet diliyorum.</p>
			<p class="a_Paragraf">Allahım! Beni affet; Sen afv u keremi bol bir Afüvv ü Kerîmsin.</p>
			<p class="a_Paragraf">Allahım! Kalbimi nifaktan, amelimi riyadan, dilimi yalandan, gözümü ihanetten uzak tut. Hiç şüphe yok ki Sen, hainlik yapan gözleri ve sadırların gizlediklerini pek iyi bilirsin.</p>
			<p class="a_Paragraf">Allahım! Gözler yaş yerine kan akıtmadan ve acziyetle beraber ihtiyarlık gelip çatmadan bana haşyetinden sağanak gibi gözyaşları akıtan iki göz bahşet, bahşet ki, o gözyaşları kalbimin dertlerine ilaç olsun.</p>
			<p class="a_Paragraf">Allahım! Senin sevgini benim gönlümde sevgilerin en başı haline getir. Bir de sadece Senden korkayım ve Sana karşı haşyet duyayım. Sana kavuşmaya karşı içimi şevkle doldur.</p>
			<p class="a_Paragraf">Allahım! Dünyanın fâniyât ü zailâtı gözümden silinip gitsin. Ehl-i dünyayı dünyaları ve dünyalıklarıyla sevindireceksen beni Sana kullukla sevindir; gözümü öyle aydın et.</p>
			<p class="a_Paragraf">Allahım! Senden sıhhat, afiyet, emanette emîn olma, güzel ahlak ve kadere rıza istiyorum.</p>
			<p class="a_Paragraf">Allahım! Kudretinle hükmettiklerinde bana afiyet ver. Beni rahmet dairene al. Ömrümü Sana kullukla tüketmeye muvaffak kıl. Vermiş olduğun can emanetini en hayırlı amelimi işlerken geri al ve onun sevabını da Cennet eyle.</p>
			<p class="a_Paragraf">Allahım! Beni ilimle doyur, hilm ile zinetlendir, takva ile şereflendir ve afiyet ile güzelleştir. </p>
			<p class="a_Paragraf">“<span class="italik_E">Rabbimiz! İndirdiğin kitaba iman edip Elçinin yolunu tuttuk. “Sen de bizi, birliğini ve nebîlerini tanıyan şahitlerle birlikte yaz!</span>” “<span class="italik_E">Onların orada duaları; ‘Sübhansın Allahım! Her türlü noksandan münezzeh ve yücesin!’, birbirlerine iyi dilek ve temennileri ise hep “selâm!”dır. Duaları ‘el-hamdülillahi Rabbi’l-âlemin/Hamd Âlemlerin Rabbi Allah’a mahsustur’ diye sona erer.</span>”</p>
			<p class="a_Paragraf">Salât ve selâm eyle Allahım, Efendimiz Hazreti Muhammed’e <span class="_aleyhisselam-_E _idGenCharOverride-1">(aleyhisssalâtü vesselâm)</span>, tertemiz aile efradına ve kerîmlerden kerîm güzîde ashâbına.</p>
			<p class="Baslik_2" id="_idParaDest-220"><span class="bold_E">Üstad Abdülğanî en-Nâbülüsî’nin </span>(k.s.)<span class="bold_E"> <br/>Salavât-ı Şerîfesi</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">“<span class="italik_E">Muhakkak ki, Allah ve melekleri O şanı yüce Peygamber’e hep salât ederler. Ey iman edenler! Siz de O’na salât edin ve tam bir içtenlikle selâm verin.</span>”</p>
			<p class="a_Paragraf">Cenab-ı Allah’ın salât ve selâmı Efendimiz Hazreti Muhammed <span class="_aleyhisselam-_E _idGenCharOverride-1">(aleyhi elfü elfi salâtin ve selâm)</span>, güzellerden güzel, temizlerden temiz ehl-i beytine ve kerem ve iyiliğin insanlık dünyasındaki yıldızları olan ashâbının üzerine olsun.</p>
			<p class="a_Paragraf">Ey rahmet, re’fet, şefkat ve keremi sonsuz olan Yüceler Yücesi Allahım! Her sözünde sıdk ve sadâkatin zirvesini temsil eden Senin Nebîn ve Resûlün Efendimiz Hazreti Muhammed’e salât eyle; O Fahr-i Kâinatın nâm-ı celîlini yücelttikçe yücelt. Hidayet ve dalâleti beyan buyururken en doğruyu söyleyen Senin Nebîn ve Resûlün Sâdık u Masdûk Efendimiz Hazreti Muhammed’e salât ve selâm eyle. Yine her haliyle doğruluğun zirvesini tutan sıdk kahramanı, Senin Nebîn ve Resûlün Efendimiz Hazreti Muhammed’e salât ve selâm eyle.</p>
			<p class="a_Paragraf">Allahım! Bütün mahlûkata elçi olarak gönderilmiş bulunan Senin Nebîn ve Resûlün Efendimiz Hazreti Muhammed’e salât ve selâm eyle. En açık mucizelerle te’yîd edilmiş ve desteklenmiş olan Senin Nebîn ve Resûlün Efendimiz Hazreti Muhammed’e salât ve selâm eyle. Kemâl ve ekmeliyette en zirve noktalara ulaşmış olan Senin Nebîn ve Resûlün Efendimiz Hazreti Muhammed’e salât ve selâm eyle.</p>
			<p class="a_Paragraf">Allahım! Senin en şümullü ikramının biricik mazharı olan Nebîn ve Resûlün Efendimiz Hazreti Muhammed’e salât ve selâm eyle. En kâmil affının mazharı olan Senin Nebîn ve Resûlün Efendimiz Hazreti Muhammed’e salât ve selâm eyle. Senin oluk oluk akıttığın nimetlerinin mücessem rahmete dönüştüğü Nebîn ve Resûlün Efendimiz Hazreti Muhammed’e salât ve selâm eyle.</p>
			<p class="a_Paragraf">Allahım! Şu varlık cisminin ruhu olan Senin Nebîn ve Resûlün Efendimiz Hazreti Muhammed’e salât ve selâm eyle. İnayetinin daimî gölgesi olan Senin Nebîn ve Resûlün Efendimiz Hazreti Muhammed’e salât ve selâm eyle. Her tecellî ve şuhûdun kapısı olan Senin Nebîn ve Resûlün Efendimiz Hazreti Muhammed’e salât ve selâm eyle.</p>
			<p class="a_Paragraf">Allahım! Bütün kâinatın gözbebeği ve matmah-ı nazarı olan Senin Nebîn ve Resûlün Efendimiz Hazreti Muhammed’e salât ve selâm eyle. Şeref-i Nev’-i İnsan olan Senin Nebîn ve Resûlün Efendimiz Hazreti Muhammed’e salât ve selâm eyle. Hulâsa-i Veled-i Adnan olan Senin Nebîn ve Resûlün Efendimiz Hazreti Muhammed’e salât ve selâm eyle.</p>
			<p class="a_Paragraf">Allahım! Şaşkınlık ve hayret yaşayanlara en güzel rehber olan Senin Nebîn ve Resûlün Efendimiz Hazreti Muhammed’e salât ve selâm eyle. Seyr u sülûk yoluna girenlere en mükemmel kudve ve örnek olan Senin Nebîn ve Resûlün Efendimiz Hazreti Muhammed’e salât ve selâm eyle. Kendisine ittiba etmeyenlerin ateşi boylayacağı Senin Nebîn ve Resûlün Efendimiz Hazreti Muhammed’e salât ve selâm eyle.</p>
			<p class="a_Paragraf">Allahım! Her faziletin kaynağı olan Senin Nebîn ve Resûlün Efendimiz Hazreti Muhammed’e salât ve selâm eyle. Bütün hasta ruhların şifası olan Senin Nebîn ve Resûlün Efendimiz Hazreti Muhammed’e salât ve selâm eyle. Her bir Arap kabile ve beldesi için en büyük şeref kaynağı olan Senin Nebîn ve Resûlün Efendimiz Hazreti Muhammed’e salât ve selâm eyle.</p>
			<p class="a_Paragraf">Allahım! Makam-ı Mahmûd’un yegâne sahibi olan Senin Nebîn ve Resûlün Efendimiz Hazreti Muhammed’e salât ve selâm eyle. Livaü’l-Hamd’in biricik mâliki olan Senin Nebîn ve Resûlün Efendimiz Hazreti Muhammed’e salât ve selâm eyle. Havz-ı Kevser’in tek sahibi olan Senin Nebîn ve Resûlün Efendimiz Hazreti Muhammed’e salât ve selâm eyle.</p>
			<p class="a_Paragraf">Allahım! İsra ve Mi’râc mucizelerinin sahibi olan Senin Nebîn ve Resûlün Efendimiz Hazreti Muhammed’e salât ve selâm eyle. Hırka, kerâmet ve tâc/sarık sahibi olan Senin Nebîn ve Resûlün Efendimiz Hazreti Muhammed’e salât ve selâm eyle. İhtiyacın en şiddetli şekilde hissedildiği günde şefaat-i uzma sahibi olan Senin Nebîn ve Resûlün Efendimiz Hazreti Muhammed’e salât ve selâm eyle. </p>
			<p class="a_Paragraf">Allahım! İşaretiyle bir mucize olarak Kamer inşikak edip ikiye ayrılan Senin Nebîn ve Resûlün Efendimiz Hazreti Muhammed’e salât ve selâm eyle. Taşların kendisi için dile gelip konuştuğu Senin Nebîn ve Resûlün Efendimiz Hazreti Muhammed’e salât ve selâm eyle. Bir mucize eseri olarak çağırdığı ağacın Kendisine koştuğu Senin Nebîn ve Resûlün Efendimiz Hazreti Muhammed’e salât ve selâm eyle. </p>
			<p class="a_Paragraf">Allahım! Mübarek parmaklarının arasından nübüvvetine delil olmak üzere suların nebeân ettiği Senin Nebîn ve Resûlün Efendimiz Hazreti Muhammed’e salât ve selâm eyle. Kutlu avuçlarının içerisinde çakıl taşları tesbihe duran Senin Nebîn ve Resûlün Efendimiz Hazreti Muhammed’e salât ve selâm eyle. Ceylanların Kendisiyle konuştuğu ve risaletine şehadet ettiği Senin Nebîn ve Resûlün Efendimiz Hazreti Muhammed’e salât ve selâm eyle.</p>
			<p class="a_Paragraf">Allahım! Kur’ân-ı Kerîm’i insanlığa getiren Senin Nebîn ve Resûlün Efendimiz Hazreti Muhammed’e salât ve selâm eyle. Bizi sırat-ı müstakîme hidayet eden Senin Nebîn ve Resûlün Efendimiz Hazreti Muhammed’e salât ve selâm eyle. O’na ittiba etmekle bizleri Cehennem ateşinden kurtardığın Senin Nebîn ve Resûlün Efendimiz Hazreti Muhammed’e salât ve selâm eyle.</p>
			<p class="a_Paragraf">Allahım! Mükemmel vasıflarından bazılarını açıklamaya bile dillerin aciz kaldığı Senin Nebîn ve Resûlün Efendimiz Hazreti Muhammed’e salât ve selâm eyle. Zirve hasletlerinden en azını bile ihataya ibare ve ifadelerin güç yetiremediği Senin Nebîn ve Resûlün Efendimiz Hazreti Muhammed’e salât ve selâm eyle. Güzelliğinin bir parçası karşısında bile akılların tutulduğu Senin Nebîn ve Resûlün Efendimiz Hazreti Muhammed’e salât ve selâm eyle.</p>
			<p class="a_Paragraf">Allahım! Ruhların kendisiyle canlılık kazanacağı bir salât ile Senin Nebîn ve Resûlün Efendimiz Hazreti Muhammed’e salât ve selâm eyle. Karartı ve karanlıkların kendisiyle aydınlanacağı bir salât ile Senin Nebîn ve Resûlün Efendimiz Hazreti Muhammed’e salât ve selâm eyle. Kendisiyle felaha nâil olabileceğim bir salât ile Senin Nebîn ve Resûlün Efendimiz Hazreti Muhammed’e salât ve selâm eyle.</p>
			<p class="a_Paragraf">Allahım! Sırtımın kavi hale gelmesine vesile olacak bir salât ile Senin Nebîn ve Resûlün Efendimiz Hazreti Muhammed’e salât ve selâm eyle. Sadrımın inşirahına vesile olacak bir salât ile Senin Nebîn ve Resûlün Efendimiz Hazreti Muhammed’e salât ve selâm eyle. Beni fakr u zaruretten kurtaracak bir salât ile Senin Nebîn ve Resûlün Efendimiz Hazreti Muhammed’e salât ve selâm eyle.</p>
			<p class="a_Paragraf">Allahım! Tasalarımı giderecek bir salât ile Senin Nebîn ve Resûlün Efendimiz Hazreti Muhammed’e salât ve selâm eyle. Gam ve kederimi dağıtacak bir salât ile Senin Nebîn ve Resûlün Efendimiz Hazreti Muhammed’e salât ve selâm eyle. Yüce katındaki makamımı yükseltecek bir salât ile Senin Nebîn ve Resûlün Efendimiz Hazreti Muhammed’e salât ve selâm eyle.</p>
			<p class="a_Paragraf">Allahım! Ruhumu güçlendirecek bir salât ile Senin Nebîn ve Resûlün Efendimiz Hazreti Muhammed’e salât ve selâm eyle. Hakkımda takdir edilen yazıyı okumama vesile olacak bir salât ile Senin Nebîn ve Resûlün Efendimiz Hazreti Muhammed’e salât ve selâm eyle. Hakkımdaki fütûhâtı görüp alabilmeme beni hazırlayacak bir salât ile Senin Nebîn ve Resûlün Efendimiz Hazreti Muhammed’e salât ve selâm eyle.</p>
			<p class="a_Paragraf">Allahım! Kendisinin şefaatine erebileceğim bir salât ile Senin Nebîn ve Resûlün Efendimiz Hazreti Muhammed’e salât ve selâm eyle. Ehl-i Sünnet ve’l-Cemaat zümresine girmeme vesile olacak bir salât ile Senin Nebîn ve Resûlün Efendimiz Hazreti Muhammed’e salât ve selâm eyle. Her kulluğumun kabulüne vesile olacak bir salât ile Senin Nebîn ve Resûlün Efendimiz Hazreti Muhammed’e salât ve selâm eyle.</p>
			<p class="a_Paragraf">Allahım! Ebedlere kadar Senin Nebîn ve Resûlün Efendimiz Hazreti Muhammed’e salât ve selâm eyle. Âlemler ayakta durdukça Senin Nebîn ve Resûlün Efendimiz Hazreti Muhammed’e salât ve selâm eyle.</p>
			<p class="a_Paragraf">Allah’ın salât ve selâmı Senin üzerine olsun ey Allah’ın Resûlü, ey Hazreti Muhammed <span class="_aleyhisselam-_E _idGenCharOverride-1">(sallallahu aleyhi ve sellem)</span> ve ey Abdullah’ın dünyayı şereflendiren oğlu! Allah’ın salât ve selâmı Senin üzerine olsun ey Allah’ın Resûlü, ey Hazreti Muhammed <span class="_aleyhisselam-_E _idGenCharOverride-1">(sallallahu aleyhi ve sellem)</span> ve ey Allah’ın şanı yüce Nebîsi! Allah’ın salât ve selâmı Senin üzerine olsun ey Allah’ın Resûlü, ey Hazreti Muhammed <span class="_aleyhisselam-_E _idGenCharOverride-1">(sallallahu aleyhi ve sellem)</span> ve ey Allah’ın Habîbi! Allah’ın salât ve selâmı Senin üzerine olsun ey Allah’ın Resûlü, ey Hazreti Muhammed <span class="_aleyhisselam-_E _idGenCharOverride-1">(sallallahu aleyhi ve sellem)</span> ve ey Allah nezdinde tercihe mazhar olan ve üstün kılınan! Allah’ın salât ve selâmı Senin üzerine olsun ey Allah’ın Resûlü, ey Hazreti Muhammed <span class="_aleyhisselam-_E _idGenCharOverride-1">(sallallahu aleyhi ve sellem)</span> ve ey Allah’tan âlemlere rahmet olarak gelen! Allah’ın salât ve selâmı Senin üzerine olsun ey Allah’ın Resûlü, ey Hazreti Muhammed <span class="_aleyhisselam-_E _idGenCharOverride-1">(sallallahu aleyhi ve sellem)</span> ve ey yaratılmışların en hayırlısı! Allah’ın salât ve selâmı Senin üzerine olsun ey Allah’ın Resûlü, ey Hazreti Muhammed <span class="_aleyhisselam-_E _idGenCharOverride-1">(sallallahu aleyhi ve sellem)</span> ve ey enbiyanın en faziletlisi! Allah’ın salât ve selâmı Senin üzerine olsun ey Allah’ın Resûlü, ey Hazreti Muhammed <span class="_aleyhisselam-_E _idGenCharOverride-1">(sallallahu aleyhi ve sellem)</span> ve ey peygamberlik davasının mührü ve son halkası! </p>
			<p class="a_Paragraf">Allah’ın Resûlü Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span>, ümmetinin mücrim bir ferdi olarak daima devam edecek en mükemmel bir salât ve tastamam bir selâmla salât ve selâm ediyorum. Allah’ın Resûlü Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span>, hiç sona ermeyecek en mükemmel bir salât ve tastamam bir selâmla salât ve selâm ediyorum. Allah’ın Resûlü Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span>, her an en mükemmel bir salât ve tastamam bir selâmla salât ve selâm ediyorum. Allah’ın Resûlü Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span>, tertemiz ve durmadan artan en mükemmel bir salât ve tastamam bir selâmla salât ve selâm ediyorum. Allah’ın Resûlü Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span>, şifa vesilesi olacak en mükemmel bir salât ve tastamam bir selâm ile salât ve selâm ediyorum. Allah’ın Resûlü Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span>, her ihtiyaç ve sıkıntı için kâfî ve vâfî olacak mükemmel bir salât ve tastamam bir selâm ile salât ve selâm ediyorum. Allah’ın Resûlü Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span>, dolup dolup taşacak mükemmel bir salât ve tastamam bir selâm ile salât ve selâm ediyorum. </p>
			<p class="a_Paragraf">Bütün salât ü selâmlar Allah’ın Resûlü Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span> olsun. Bütün selâm ve ikramlar Allah’ın Resûlü Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span> olsun. Bütün bereket ve nimetler Allah’ın Resûlü Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span> olsun. Asla sona ermeyecek bütün faziletler Allah’ın Resûlü Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span> olsun. Varlık âleminde bütün salâtlar Allah’ın Resûlü Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span> olsun. Bütün salâtlar kıyamet gününe kadar Allah’ın Resûlü Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span> olsun. Salât ve selâm Allah’ın Resûlü üzerine olsun. Salât ve selâm Şanlı Nebî Hazreti Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span> üzerine olsun. Bütün ağızların salât ve selâmı Efendimiz Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span> olsun. Bütün dudakların salât ve selâmı Efendimiz Hazreti Muhammed’in <span class="_aleyhisselam-_E _idGenCharOverride-1">(aleyhissalâtü vesselâm)</span> üzerine olsun. En içten, en gönülden, en samimi salât ve selâmlar Efendimiz Hazreti Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span> üzerine olsun. Kalbin tam merkezinden kopup gelen salât ve selâmlar Efendimiz Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span> olsun. Herkesin feryad ü figan içinde birbirinden yardım isteyeceği kıyamet gününe kadar bütün salât ve selâmlar Efendimiz Hazreti Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span> üzerine olsun. Kâinattaki çakıl taşları adedince salât ve selâm Efendimiz Hazreti Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span> üzerine olsun. İtaat eden ve isyana girenler adedince salât ve selâm Efendimiz Hazreti Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span> üzerine olsun. Kum taneleri sayısınca salât ve selâm Efendimiz Hazreti Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span> üzerine olsun. Dağlarda bulunan her parçanın cevherlerinin toplamı adedince salât ve selâm Efendimiz Hazreti Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span> üzerine olsun.</p>
			<p class="a_Paragraf">Yeryüzünün her bir köşesine düşen yağmur taneleri sayısınca salât ve selâm Allah Resûlü Efendimiz Hazreti Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span> üzerine olsun. Gece ve gündüzün üzerinde birbirini takip ettiği zerreler adedince salât ve selâm Allah Resûlü Efendimiz Hazreti Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span> üzerine olsun. Topyekün varlık sayısınca salât ve selâm Allah Resûlü Efendimiz Hazreti Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span> üzerine olsun. Her bilinen ve ihata edilen sayısınca salât ve selâm Allah Resûlü Efendimiz Hazreti Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span> üzerine olsun. Hakk’ın ezelî ilminin taalluk ettiği ne varsa, hepsinin sayısınca salât ve selâm Allah Resûlü Efendimiz Hazreti Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span> üzerine olsun. Cennet ve Cehennem ehlinin solukları sayısınca salât ve selâm Allah Resûlü Efendimiz Hazreti Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span> üzerine olsun. Nihayetsiz salât ve selâmlar Allah Resûlü Efendimiz Hazreti Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span> üzerine olsun. Sonda ve başta bütün salât ve selâmlar Allah Resûlü Efendimiz Hazreti Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span> üzerine olsun. </p>
			<p class="a_Paragraf">Binler ve binler salât ve selâm en yüksek mansıpların en seçkin siması olarak seçilmiş olan Allah Resûlü Efendimiz Hazreti Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span> üzerine olsun. Binler ve binler salât ve selâm, kalbleri ve kâinatı aydınlatan nurların sahibi olan Allah Resûlü Efendimiz Hazreti Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span> üzerine olsun. Binler ve binler salât ve selâm, her kemâli zirvede temsil eden mükemmeller mükemmeli Allah Resûlü Efendimiz Hazreti Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span> üzerine olsun. Binler ve binler salât ve selâm, yaratılmışlar içerisinde her güzelliğin biricik kaynağı olan Allah Resûlü Efendimiz Hazreti Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span> üzerine olsun. Binler ve binler salât ve selâm, her türlü tebcîle layık ve Rabbi tarafından tebcîl edilmiş olan Allah Resûlü Efendimiz Hazreti Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span> üzerine olsun. Binler ve binler salât ve selâm, bütün övgüler hakkı olan ve övülmüş bulunan Allah Resûlü Efendimiz Hazreti Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span> üzerine olsun. Binler ve binler salât ve selâm, Varlığın İlle-i Gayesi, Hakk’ın biricik maksûdu Allah Resûlü Efendimiz Hazreti Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span> üzerine olsun. Binler ve binler salât ve selâm, her hayır ve iyilik ile ma’ruf bulunan Allah Resûlü Efendimiz Hazreti Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span> üzerine olsun. Binler ve binler salât ve selâm, her kemâl ile mevsûf bulunan Allah Resûlü Efendimiz Hazreti Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span> üzerine olsun. Binler ve binler salât ve selâm, Hazreti Âdem’in <span class="_aleyhisselam-_E _idGenCharOverride-1">(alâ nebiyyina ve aleyhisselâm)</span> Kendisiyle zellesinden kurtulduğu Allah Resûlü Efendimiz Hazreti Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span> üzerine olsun. Binler ve binler salât ve selâm, Hazreti Nuh’un <span class="_aleyhisselam-_E _idGenCharOverride-1">(aleyhisselâm)</span> O’nun sayesinde tufandan necat bulduğu Allah Resûlü Efendimiz Hazreti Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span> üzerine olsun. Binler ve binler salât ve selâm, Hazreti Halîl’in <span class="_aleyhisselam-_E _idGenCharOverride-1">(aleyhisselâm)</span> O’nunla ateşten selâmet bulduğu Allah Resûlü Efendimiz Hazreti Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span> üzerine olsun. Binler ve binler salât ve selâm, Allah’ın, geleceğini daha önceden müjdelemiş olduğu O Kutlu Resûl hatırına, bedel olarak bir kurbanlık gönderip Zebîhullah İsmail’i<span class="_aleyhisselam-_E _idGenCharOverride-1"> (aleyhisselâm)</span> kurtardığı Allah Resûlü Efendimiz Hazreti Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span> üzerine olsun. Binler ve binler salât ve selâm, O’nun sayesinde, Kelîmullah Musa’nın <span class="_aleyhisselam-_E _idGenCharOverride-1">(aleyhisselâm)</span> Rabbiyle farklı bir tarzda konuşmaya mazhar olduğu, denizin ortadan ikiye yarılmasıyla da Firavun ve ordusundan kurtulduğu, Allah Resûlü Efendimiz Hazreti Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span> üzerine olsun. Binler ve binler salât ve selâm, Allah’ın <span class="_aleyhisselam-_E _idGenCharOverride-1">(celle celâluhû)</span> O’nu müjdeleyen İsa ibn Meryem’i <span class="_aleyhisselam-_E _idGenCharOverride-1">(aleyhisselâm)</span> ref’ edip yahudilerin elinden kurtardığı, Allah Resûlü Efendimiz Hazreti Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span> üzerine olsun. Binler ve binler salât ve selâm, Yüce Allah’ın en sevgili Resûlü Hazreti Efendimiz Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span>, tertemiz ehl-i beyti ve hem hidayete ermiş, hem de hidayet rehberi olan hâdî ve mühdî ashâbının üzerine olsun. Binler ve binler salât ve selâm, Allah Resûlü Efendimiz Hazreti Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span>, bütün kirlerden arındırılmış bulunan saadetli hane halkı ve bütün sahabîleri üzerine olsun. Binler ve binler salât ve selâm kıyamet gününe kadar Allah Resûlü Efendimiz Hazreti Muhammed, Hakk’ın tercihine mazhar olmuş âilesi, ashâbı ve tâbiîni üzerine olsun. Cenab-ı Allah bu dine içtihatlarıyla hizmet etmiş, etmekte ve edecek olan müçtehidîn-i kirâmdan, ilmiyle amel ederek bizzat insanlara hüsn-ü misal olan ulemâdan, salih amelleriyle sonrakilere eşsiz bir miras bırakan selef-i salihînden, yakîn havuzlarından kana kana içmiş bulunan erbâb-ı yakînden, bütün peygamberlerin Seyyidi olan Efendimiz Hazreti Muhammed’in <span class="_aleyhisselam-_E _idGenCharOverride-1">(aleyhissalâtü vesselâm)</span> sünnetini adım adım takip eden kutlulardan, kılı kırk yaran bir takva anlayışıyla arkalarında örnek hayatlar miras bırakmış olan selef-i müttakînden ve yaşamış, yaşayan ve yaşayacak olan bütün Müslümanlardan razı ve hoşnut olsun. “Âmîn! <span class="ayet_kaynaklari_E _idGenCharOverride-1">(3 defa)</span>” Ya Rabbelâlemîn!</p>
			<p class="Baslik_2" id="_idParaDest-221"><span class="bold_E">Mustafa el-Bekrî es-Sıddîkî </span>(k.s.)<span class="bold_E"> Hazretlerinin <br/>Seher Vakti Virdi</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Dergâh-ı İlahîden kovulmuş şeytandan Allah’a sığınırım. “<span class="italik_E">Rahman ve Rahîm Allah’ın adıyla. Bütün hamdler, övgüler Âlemlerin Rabbi Allah’adır. Rahman ve Rahîm O’dur. Din gününün, hesap gününün tek hâkimidir. (Haydi, öyleyse deyiniz): “Yalnız Sana ibadet eder, yalnız Senden medet umarız.” Bizi doğru yola, nimet ve lütfuna mazhar ettiklerinin yoluna ilet. Gazaba uğrayanların ve sapkınlarınkine değil.</span>” </p>
			<p class="a_Paragraf">“<span class="italik_E">Elif, Lâm, Mîm. İşte Kitap! Şüphe yoktur O’nda. Rehberdir müttakîlere! O müttakiler ki gayb âlemine inanırlar. Namazlarını tam dikkatle îfâ ederler. Kendilerine ihsan ettiğimiz nimetlerden infakta bulunurlar. Hem Sana indirilen kitabı, hem de Senden önce indirilen kitapları tasdik ederler. Ahirete de kesin olarak inanırlar. İşte bunlardır Rabbileri tarafından doğru yola ulaştırılanlar. Ve işte bunlardır felah bulanlar.</span>” “<span class="italik_E">Hepinizin ilahı tek ilahtır. O’ndan başka ilah yoktur. Rahman ve Rahîm O’dur.</span>” “<span class="italik_E">Allah o ilahtır ki, Kendisinden başka ilah yoktur. Hayy’dır, Kayyûm’dur. Kendisini ne bir uyuklama, ne de uyku tutar. Göklerde ve yerde ne varsa O’nundur. İzni olmadan huzurunda şefaat etmek kimin haddine? Yarattığı mahlûkların önünde, ardında ne var, hepsini bilir. Mahlûklar ise O’nun dilediğinden başka, ilminden hiçbir şey kavrayamazlar. O’nun kürsüsü gökleri ve yeri kaplamıştır. Gökleri ve yeri koruyup gözetmek O’na ağır gelmez; O öyle ulu, öyle büyüktür. Dinde zorlama yoktur. Doğru yol, sapıklıktan; hak, bâtıldan ayrılıp belli olmuştur. Artık kim tağutu reddedip Allah’a iman ederse, işte o, kopması mümkün olmayan en sağlam kulpa yapışmıştır. Allah her şeyi işitir, bilir. Allah iman edenlerin yardımcısıdır, onları karanlıklardan aydınlığa çıkarır. İnkâr edenlerin dostları ise tağutlar olup onları aydınlıktan karanlıklara götürürler. İşte onlar Cehennemlik kimselerdir ve orada ebedî kalacaklardır.</span>” “<span class="italik_E">Göklerde ve yerde olan her şey Allah’ındır. Ey insanlar! Siz içinizdeki şeyleri açığa vursanız da, gizleseniz de, Allah sizi onlardan dolayı hesaba çeker. Sonra dilediğini affeder, dilediğini azaba uğratır. Doğrusu Allah her şeye kâdirdir. Peygamber, Rabbi tarafından kendisine ne indirildi ise ona iman etti, müminler de! Onlardan her biri Allah’a, meleklerine, kitaplarına ve peygamberlerine iman etti. ‘O’nun resûllerinden hiçbirini diğerinden ayırt etmeyiz.</span>’ <span class="italik_E">dediler ve eklediler: ‘İşittik ve itaat ettik ya Rabbenâ, affını dileriz, dönüşümüz Sanadır.’ Allah hiçbir kimseyi güç yetiremeyeceği bir şekilde yükümlü tutmaz. Herkesin kazandığı iyilik kendi lehine, işlediği fenalık da kendi aleyhinedir. Ya Rabbenâ! Eğer unuttuk veya kasıtsız olarak yanlış yaptıysak bundan dolayı bizi sorumlu tutma! Ya Rabbenâ! Bizden öncekilere yüklediğin gibi ağır yük yükleme! Ya Rabbenâ! Takat getiremeyeceğimiz şeylerle bizi yükümlü tutma! Affet bizi, lütfen bağışla kusurlarımızı, merhamet buyur bize! Sensin Mevlâmız, yardımcımız! Kâfir topluluklara karşı Sen yardım eyle bize!”</span> </p>
			<p class="a_Paragraf">“Affet bizi, lütfen bağışla kusurlarımızı, merhamet buyur bize! <span class="ayet_kaynaklari_E _idGenCharOverride-1">(3 defa)</span>”</p>
			<p class="a_Paragraf">“<span class="italik_E">Size kendi aranızdan öyle bir Peygamber geldi ki zahmete uğramanız ona ağır gelir. Kalbi üstünüze titrer, müminlere karşı pek şefkatli ve merhametlidir. Buna rağmen aldırmaz, yüz çevirirlerse, ey Resûlüm de ki: “Allah bana yeter. O’ndan başka ilah yoktur. Ben yalnız O’na dayanırım. Çünkü O, büyük Arş’ın, muazzam hükümranlığın sahibidir.</span> <span class="ayet_kaynaklari_E _idGenCharOverride-1">(7 defa)</span>” “<span class="italik_E">De ki: O, Allah: gerçek İlahtır, Bir’dir. Allah Samed’dir. Ne doğurdu, ne de doğuruldu. Ne de herhangi bir şey O’na denk oldu!</span> <span class="ayet_kaynaklari_E _idGenCharOverride-1">(3 defa)</span>” “<span class="italik_E">De ki: Sabahın Rabbine sığınırım, yarattığı şeylerin şerrinden, karanlığı çöktüğü zaman gecenin şerrinden, düğümlere üfleyip büyü yapan büyücü kadınların şerrinden ve haset ettiği zaman hasetçinin şerrinden.</span>” “<span class="italik_E">De ki: İnsanların Rabbine, insanların yegâne Hükümdarına, insanların İlahına sığınırım. O sinsi şeytanın şerrinden. O ki insanların kalblerine vesvese verir. O şeytan, cinlerden de olur, insanlardan da.</span>”</p>
			<p class="a_Paragraf">“Estağfirullahelazîm/Yüceler Yücesi Allah’a iltica ediyor, beni bağışlamasını diliyorum. <span class="ayet_kaynaklari_E _idGenCharOverride-1">(70 defa)</span>” “İrtikâp ettiğim bütün cürümlerden, zulüm ve haksızlıklardan ve nefsime karşı işlediğim cinayetlerden, Ulular Ulusu Allah’a sığınıyor, beni bağışlamasını diliyor, dergâh-ı izzetinde tevbelerimi kabul buyurmasını niyaz ediyorum. <span class="ayet_kaynaklari_E _idGenCharOverride-1">(3 defa)</span>” “Yüce ismi anılınca ne yerde ne de gökte hiçbir şeyin zarar veremeyeceği Allah’ın ismiyle ki, O Semî ve Alîm’dir. <span class="ayet_kaynaklari_E _idGenCharOverride-1">(3 defa)</span>”</p>
			<p class="a_Paragraf">Rahman ve Rahîm Allah’ın adıyla.</p>
			<p class="a_Paragraf">Allahım! Sen her an bütün dillerle Kendisine dua ve teveccüh edilen biricik Zâtsın.</p>
			<p class="a_Paragraf">Allahım! “<span class="italik_E">Dua edin, icabet edeyim</span>” diye buyuran da yine Sensin. İşte huzuruna geldik. Bütün letâifimizle Sana yöneliyoruz. Ne olur, bizi geri çevirme. Şu mübarek beyanında vaad buyurduğun gibi bizim dualarımıza da icabet et. </p>
			<p class="a_Paragraf">İlahî! Sen bütün âlemleri kuşatmışken Senden kaçış, bizi ihsan ve lütuflarınla bağlamışken Senden ayrılış ne mümkün! İlahî! En faziletli zannettiğim amellerimden dolayı bile azaba uğrayacağımdan korkarken, en kötü halim yüzünden cezalandırılacağımdan nasıl korkup titremem ben! İlahî! Seni gönülden sevenlerin ciğerlerini kavuran cemâlin ve karşısında âriflerin akılları hayret üstüne hayret yaşayan celâlin hakkı için… İlahî! Hiçbir hakikatin idraka güç yetiremeyeceği Senin hakikatinin hakkı ve en ince mülahazaların bile hakikatini beyana muktedir olamayacağı Senin sırrının sırrı için… İlahî! Ruhu’l-kuds hakkı için bâtınımızı temizle. Efendimiz Hazreti Muhammed’in <span class="_aleyhisselam-_E _idGenCharOverride-1">(aleyhi ekmelüssalavât ve etemmütteslîmât)</span> ruhu için marifetimizi en duru hale ulaştır. Ceddimiz Hazreti Âdem’in <span class="_aleyhisselam-_E _idGenCharOverride-1">(aleyhisselâm)</span> ruhu hatırına ruhlarımızı âlem-i ceberûtta yüzüp cevelân eder hale getir ve aradaki hicapları kaldırıp kalblerimizi lâhûtî esintilerle doldur. </p>
			<p class="a_Paragraf">İlahî! Makamını zirvelere, zirvelerin de ötesine yükselttiğin, alem ve işaretlerini esrâr-ı Ulûhiyet mahzeninin üzerine vurduğun nur-u Muhammedî hürmetine bize bir feth-i Samedânî, bir ilm-i Rabbanî, bir tecellî-i Rahmanî ve bir feyz-i ihsanî lutfet. İlahî! Beni, Kendi hususî hidayet, riayet, himaye ve kifayetinle gözet. İlahî! Bana daha sonra günah bağlarını asla çözmeyeceğim, verdiğim sözü katiyyen bozmayacağım şekilde tevbe-i nasûh yollarını aç. Saîd ve bahtiyar olarak kalabilmem için ne olur, o salâha ermiş halimi muhafaza buyur. İlahî! Beni esrâr-ı kudsiyeni taşımakla serfiraz kıl ve öylece kalbimi sabit eyle. Yüce nezdinden bir yardımla elimden tut, tut ki, yüce makamlara doğru yürüyebileyim. Ayaklarımı da Senin dosdoğru ve sapasağlam yolun üzere sâbit eyle Allahım. İlahî! Geceyle gelen şu koyu karanlık bize Senin celâlinin üzerindeki perdeleri araladı. Şu sabah aydınlığı ise üzerimize eşsiz cemâlinden nurlar yaydı. İlahî! Zâhir ve bâtınımızı meleklerin sahip olduğu üstün vasıflar ve Senin hoşnut olduğun salih fiillerle güzelleştir. İlahî! Seher vakitlerinde zikrinle meşgul bulunmanın tat ve zinetini bizim ruhlarımıza da duyur. Senin kapının eşiğinde hudû ve haşyet içerisinde beklemenin güzelliğini bizim içimize de akıt, ey Azîz ve ey Cebbâr! İlahî! Beni Sana münacaattan alıkoyan her şeyle arama gir ve en sağlam otağlar içerisine gizlediğin sırlardan benim üzerime feyizler akıt. İlahî! Ulûm-u envârının üzerindeki izârı bizim için de çöz; o örtüleri bizim için de kaldır. İlahî! Nurlarının parlaklığını perdeler arkasından bile uşşâka göstermekle onların akıllarını aldın; ya bir de eşsiz güzelliğini ve azametli celâlini onlara perdesiz gösterseydin! İlahî! Hususî meded-i Sübhaniyenden beni de hissedar eyle, eyle ki, onunla aklım, kalbim ve ruhum gerçek hayata ersin. İlahî! Kalbimin elemini nezdinden devalarla Sen tedavi buyur. Ey Mevlâm! Zâhir ve bâtınımı ıslah eyle. İlahî! Bana, Seni bana gösterecek olanı göster ve beni, beni Sana ulaştıracak olana ulaştır. İlahî! Aşk bütünüyle benliklerini sarınca aşıkların kalbleri eriyip gitti. Vecd ü heymanın şiddeti onları aşkın feveranlarına tahammülden aciz bırakınca, onlar da yakıp kül eden bir karasevdaya tutuldular. Ne olur, onlara şefkatini göster ey Atûf, ey Raûf, ey Allah, ey Rahman ve ey Rahîm!</p>
			<p class="a_Paragraf">Ey her duada bulunana icabet eden ululuk tahtının sultanı Allahım! Beşeriyetimden kaynaklanan perdeleri, katından yardım lütuflarınla öyle ince ve şeffaf hale getir ki, o perdelerin verasındaki, gönüllere hayret salan kudsî sırlara şâhit olabileyim. İlahî! Nezdinden bir rida ile donat ki beni, düşmanların bana uzanan ellerinden korunabileyim. İlahî! Zâhirimi bana emrettiklerine sarılmak, nehyettiklerinden de uzak durmakla, bâtınımı da esrârınla tezyîn buyur ve beni ağyar mülahazalarından koru. İlahî! Bütün kötülüklerden salim eyle bizi. Her türlü belaya karşı da hep bizimle  ol. Kalblerimizi şikâyetten, dillerimizi de kuru iddialardan uzak tut. İlahî! Kulaklarımızı hitabınla şereflendir. Gönüllerimize Yüce Kitabının esrarını duyur. Bizi dergâhının kapısına hep yakın eyle ve bize, özel kullarına tattırdığın lezzetine doyulmaz sevginden sun. İlahî! Bizi mülk âleminde gezdirdiğin gibi melekût âlemlerinde de gezdir. Bizi ceberût âleminin sırlarını almaya hazır tut ve âlem-i lâhutun dakîk ve rakîk hakikatlerinden üzerimize feyizler boşalt. İlahî! Esmâ ve sıfât âlemlerini aşıp Zât-ı Baht’a ulaşmak isteyen tâlipler ulaşamadı ve boyunları bükülmüş olarak kalakaldılar. Fakat vardıkları noktanın tarifler üstü lezzetiyle kendilerinden geçti ve hoşnutluğa mazhar hayatlarından rızadâde oldular. İlahî! Sırrımı ve içimi beni Senin yüce huzurundan uzaklaştıran her şeyden ve Sana ulaştıran vesilelerin lezzetinden mahrum bırakan her şeyden arındır. İlahî! Senin sunacağın iltifata karşı susuzluktan ciğerimin kebap olduğu aşikârdır. Cemâlini müşahede arzusundan kalbimi saran alevler de katiyen sönme bilmez. İlahî! Bana Esmâ-i hüsnanın hakikatlerini göster. Güzelliklerin kaynağı olan marifetinin dakîk ve rakîk sırlarına muttali kıl. Perdeler arkasındaki sıfat tecellilerini ve esrâr-ı Zâtının hazinelerini göster. İlahî! Sen bir Ğaniyy-i Mutlak’sın. Bize ait olanlar ise hep kayıtlıdır. O gına-yı mutlakınla bizi Senden başkasına muhtaç olmayacak şekilde iğna buyurmanı diliyoruz; ya Ğaniyy ü ya Hamîd, ya Mübdi ü ya Muîd, ya Rahîm ü ya Vedûd, ya Allah, ya Rahman ve ya Rahîm!</p>
			<p class="a_Paragraf">Allahım! Sen ihsas dairesini aşıp ihtisas ufkunu yakalayan kullarının kalblerindeki bütün kilitleri açtın ve onları değişik kafeslere mahkum olmaktan kurtardın. Bizim sırlarımızı, gönüllerimizi de masiva mülahazalarına bağlı kalmaktan kurtar. Basarlarımızın nefsimize takılı kalmasına mâni ol ve bizleri sadece Senin ululuğunu görme ufkuna ulaştır. İlahî! Bütün benliğimizle huzuruna geldik. Senden kabulümüzü istirham ediyor ve günahlarımızın bağışlanması için şefaatini bekliyoruz. Ne olur, kerem buyur ve bizi geri çevirme. İlahî! Senin hizmetinde bulunmak ve Yüce Zâtının azameti karşısında kul olmak bize şeref olarak yeter. İlahî! Senin kulların için teveccüh edilecek bir başka kapı yoktur ki, onlar Senin dergâhını bırakıp o kapıya yönelsinler! İlahî! Boyunlarımızı büküp kemerbeste-i ubûdiyet içerisinde huzuruna sığındık. Başımızı kapının eşiğine koyduk. Lütfen ve keremen, ey her hâlimizi bilen Alîm ve her işini nice hikmetlerle icra eden Hakîm, bizleri yüce huzurundan eli boş geri çevirme. İlahî! Ğaffâr isminin eserlerinin zuhuruyla bizi günahlardan temizle. Şakî olanlarımızı şakîler defterinden sil ve nezdindeki ahyâr/hayırlılar divanına kaydet. İlahî! Bizler beşerî ve cismânî kayıtların mahkûmu olmuş zavallı esirleriz. O kayıtlardan bizi Sen kurtar. Ey bir destek isteyenlerin yegâne dayanağı ve sığınacak kapı arayanların biricik melcei! Şayet Seni bırakıp da başkalarına kul köle olmuşsak, o zincirlerden de bizleri âzâd eyle. </p>
			<p class="a_Paragraf">Ey yegâne İlahımız! Ey bütün kulların İlahı! Ey terbiyeye muhtaç olan topyekün mevcudâtın Rabbi! Ey Seyyidler Seyyidi ve tâliplerin ulaşmak istedikleri en son gayesi! Senin cezbene kapılmış olan ehl-i inayet ve tecellilerinin parlaklığıyla dehşet yaşayan, yaşayıp Senin kemâlâtının başdöndürücülüğü karşısında hayretten hayrete giren bahtiyar kulların hürmetine Senden, Rabbânîler olan ehl-i meveddetine ve cemâlin karşısında heyman yaşayan ve bir türlü kanma bilmeyen gökler ötesi âlemlerin gözü sürmeli gözdeleri olan sevgili kullarına ihsan ettiğin safî lütuflarından bize de bahşetmeni istirham ediyoruz. İlahî! Şu vakitler Senin tecellilerinin değişik dalga boyunda duyulacağı vakitlerdir. Şu hâl, Senin mahall-i tenezzülâtındır. Biz de Senin kapının bendeleriyiz. İşte eşiğine yüz sürüyoruz. İzzet-i huzurunda hudû ile iki büklüm oluyoruz. Lutfedeceğin o parlak ve kıymetli ihsanlarına karşı tamâ ediyor, onları candan arzuluyoruz. Ne olur Allahım, ne olur, tezellül içerisinde Sana teveccüh edip kapına gelmiş bu gedaları elleri boş geriye çevirme. Bunu Senden dileniyoruz, ey rahmet, şefkat, re’fet ve merhameti sonsuz Rabbimiz!</p>
			<p class="a_Paragraf">Allahım! Sadece Sana yöneliyor, yalnız Senin sunacağın kâselerden içmeye iştiyak duyuyor ve onların başları döndüren eşsiz lezzetini bekliyoruz. Ey yolda kalmışları menzillerine ulaştıran Allahım! Bizi de menzilimize ulaştır. Ağyarın yolumuzu kesmesine müsaade etme. Bunu Senin rahmetinden dileniyoruz ey Merhametliler Merhametlisi! </p>
			<p class="a_Paragraf">“Ya Allah! <span class="ayet_kaynaklari_E _idGenCharOverride-1">(66 defa)</span>” “Ya Vâcid! <span class="ayet_kaynaklari_E _idGenCharOverride-1">(14 defa)</span>” Ya Mâcid! Ya Vâhid! Ya Ehad! Ya Ferd! Ya Samed! Senden başka bir ilah yoktur; rahmetini dileniyoruz; bize rahmetini gönder. “Ya Muğîs! Eğısnâ!/Ey her zaman kullarının imdadına koşan; bizim de imdadımıza yetiş. <span class="ayet_kaynaklari_E _idGenCharOverride-1">(3 defa)</span>” Gazabına, kovmana ve uzaklaştırmana karşı yardımını, yardımını diliyoruz Allahım! “Ya Mücîr! Ecirnâ! <span class="ayet_kaynaklari_E _idGenCharOverride-1">(15 defa)</span>” Ey kullarını koruyan Allahım! Rezil ve perişan olmaktan, cezalandırılmaktan ve insanların kötülüklerine maruz kalmaktan bizi de muhafaza buyur. Ey lütfu bol Allahım! Bize de lütuflarından bağışta bulun! “Ya Latîf! <span class="ayet_kaynaklari_E _idGenCharOverride-1">(129 defa)</span>” “<span class="italik_E">Allah kullarına büyük lütuf sahibidir. Dilediği her kulunu, bir türlü rızıklandırır. O, pek kuvvetlidir, üstün kudret sahibidir.</span> <span class="ayet_kaynaklari_E _idGenCharOverride-1">(10 defa)</span>” Ey kullarına sonsuz lütuflarda bulunan, onların her hâlini bilen ve hepsinden haberdar olan Allahım! Bize de lütufta bulun ya Latîf, ya Alîm ve “ya Habîr! <span class="ayet_kaynaklari_E _idGenCharOverride-1">(3 defa)</span>”; “Ya Latîf! <span class="ayet_kaynaklari_E _idGenCharOverride-1">(3 defa)</span>” Bizi sürpriz, tam, parlak, büyük ve yüce lütuflarınla sevindir. Ey ihtiyaç ve sıkıntıları karşısında kullarına kâfî gelen Yüceler Yücesi! Bizim ihtiyaçlarımızı da karşıla. Hâzır bulunan ya da bulunmayan bütün Müslümanların ve ötelere intikal etmiş olan bütün kardeşlerimizin dünya ve âhiretteki ihtiyaçlarını da lutfet. Lutfet ki Sen, keremi sonsuz bir Kerîm, ulûhiyet tahtının biricik sahibi Allah, rahmet ve şefkati sonsuz Rahman u Rahîmsin. </p>
			<p class="a_Paragraf">Allahım! Bütün sevgilerin başı olan sevgini kalblerimize, bizim sevgilerimizi de sevdiğin ve mustafeyne’l-ahyâr olarak seçtiğin, huzuruna yaklaştırarak mukarrebîn kıldığın kullarının kalblerine yerleştir. Âmîn! </p>
			<p class="a_Paragraf">“Ya Vedûd! <span class="ayet_kaynaklari_E _idGenCharOverride-1">(100 defa)</span>” Ey yüce arşın sahibi! Ey dilediğini dilediği gibi yapan! Yüce Kitabında “<span class="italik_E">Allah onları sever</span>” şeklinde önce zikrettiğin Senin sebkat eden sevgin ve “<span class="italik_E">onlar da Allah’ı severler</span>” şeklinde sonra ifade buyurduğun bizim, Senin sevgine bağlı olarak gelen sevgimiz hürmetine, Senin her şeyin başı olan muhabbetini ve bizim için en büyük ihsanın olan sevgini bizim şiar ve hususiyetimiz eyle. Ey karasevdalıların biricik sevgilisi, adanmışların yegâne enîsi ve Nâm-ı Celîlini bir an bile unutmayanların yüce celîsi! Ey her zaman kalbi kırık kullarının yanında olan! Ne olur, bizi, hepimizi her zaman koruyup gözetmeye devam et.<span class="Footnote_E"><a class="_idFootnoteLink" href="#footnote-288-23" id="footnote-288-23-backlink">23</a></span></p>
			<p class="a_Paragraf">Allahım! Hiçbir şeye muhtaç olmayan Ğaniy-yi Mutlak Sensin. Bense fakir ve muhtacım. Bu muhtaç fakire Senden başka kim el uzatabilir ki! Eşi benzeri olmayan yegâne galip ve Azîz Sensin. Bense bir zelîlim. Bu düşkün zelîli Senden gayrı kim tutup kaldırabilir ki! Dilediğini dilediği gibi icrâ eden kuvvet sahibi Kaviyy bir tek Sensin. Bense zayıflardan zayıfım. Zaafa müptela olmuş bu kulun derdine Senden başka kim derman olabilir ki! Her şeye gücü yeten Kâdir de yalnız Sensin. Bense kelimenin tam anlamıyla bir acizim. Senden başka bu acizin elinden kim tutabilir ki! Hayır, hiç kimse; sadece ve sadece Sen Allahım!</p>
			<p class="a_Paragraf">“Lâ ilâhe illallah Muhammedün Resûlullah/Allahtan başka bir ilah yoktur ve Hazreti Muhammed <span class="_aleyhisselam-_E _idGenCharOverride-1">(sallallahu aleyhi ve sellem)</span> O’nun elçisidir. <span class="ayet_kaynaklari_E _idGenCharOverride-1">(3 defa)</span>”</p>
			<p class="a_Paragraf">Salât ve selâm eyle Allahım, O şanı yüce elçine, O’nun ceddi, Senin Halîlin olan İbrahim Nebî’ye, halife olarak tavzif buyurduğun Davud Peygamber’e, Kelîmullah Hazreti Musa’ya, Ruhullah Hazreti İsa’ya, Zebîhullah Hazreti İsmail’e ve bunların kardeşleri olan bütün enbiya ve mürselîne. Hamd ü sena, şükr ü minnet, medh ü tebcîl yalnız Senin hakkın ve sadece Sana mahsustur Allahım!</p>
			<p class="Baslik_2" id="_idParaDest-222"><span class="bold_E">Mustafa el-Bekrî es-Sıddîkî </span>(k.s.)<span class="bold_E"> Hazretlerinin <br/>Gurûb Vakti Virdi</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">“<span class="italik_E">Bütün hamdler, övgüler Âlemlerin Rabbi Allah’adır. Rahman ve Rahîm O’dur. Din gününün, hesap gününün tek hâkimidir. (Haydi, öyleyse deyiniz): “Yalnız Sana ibadet eder, yalnız Senden medet umarız.” Bizi doğru yola, nimet ve lütfuna mazhar ettiklerinin yoluna ilet. Gazaba uğrayanların ve sapkınlarınkine değil.</span>” “<span class="italik_E">Allah o ilahtır ki, Kendisinden başka ilah yoktur. Hayy’dır, Kayyûm’dur. Kendisini ne bir uyuklama, ne de uyku tutar. Göklerde ve yerde ne varsa O’nundur. İzni olmadan huzurunda şefaat etmek kimin haddine? Yarattığı mahlûkların önünde, ardında ne var, hepsini bilir. Mahlûklar ise O’nun dilediğinden başka, ilminden hiçbir şey kavrayamazlar. O’nun kürsüsü gökleri ve yeri kaplamıştır. Gökleri ve yeri koruyup gözetmek O’na ağır gelmez; O öyle ulu, öyle büyüktür.</span>” “<span class="italik_E">Haydi, siz akşama girerken, sabaha çıkarken Allah’ı takdis ve tenzih edin, namaz kılın! Göklerde ve yerde hamd, güzel övgü O’na mahsustur. İkindi vaktinde de, öğleye girerken de, O’nu takdis ve tenzih edin, namaz kılın!</span>” Rahman ve Rahîm Allah’ın adıyla. “<span class="italik_E">Hâ, Mîm. Bu kitabın vahyolunup bölüm bölüm indirilmesi, Azîz ve Alîm (üstün kudret sahibi, her şeyi en mükemmel tarzda bilen) Allah tarafındandır. O, aynı zamanda günahları bağışlar, tevbeleri kabul buyurur, ama cezalandırması da çetin olup, lütuf ve ihsanı pek geniştir. O’ndan başka ilah yoktur. Dönüş yalnız O’na olacaktır.</span>” “Kovulmuş şeytanın şerrinden, her şeyi duyan, her şeyi bilen Semî’ ve Alîm Allah’a sığınırım. <span class="ayet_kaynaklari_E _idGenCharOverride-1">(3 defa)</span>” Rahman ve Rahîm Allah’ın adıyla. “<span class="italik_E">Allah’tır gerçek İlah! O’ndan başka yoktur ilah. Görünmeyen ve görünen her şeyi bilir. O Rahman’dır, Rahîm’dir. Allah’tır gerçek İlah! O’ndan başka yoktur ilah! O Melik’tir, Kuddûs’tür, Selâm’dır. Mü’min’dir, Müheymin’dir, Aziz’dir, Cebbar’dır, Mütekebbir’dir. Allah, müşriklerin iddialarından münezzeh ve yücedir. Allah o gerçek İlahtır ki Hâlık’tır, Bârî’dir, Musavvir’dir. Hâsılı, en güzel isimler ve vasıflar O’nundur. Göklerde ve yerde ne varsa hepsi O’nu tesbih ve tenzih eder. O, Azîz’dir, Hakîm’dir.</span>”</p>
			<p class="a_Paragraf">Ya Hayy u ya Kayyûm! Rahmetin hürmetine Senden yardım dileniyorum; her halimi ıslah buyur ve göz açıp kapayıncaya kadar olsun beni nefsime terk etme. </p>
			<p class="a_Paragraf">Yarattığı ve kâinatın bağrına saçtığı mahlûkatının şerrinden, ne salih ne de günahkar hiçbir kulun aşamayacağı Allah’ın tastamam kelimelerine sığınıyorum. Rabbim Allah’a sonsuz hamd olsun. O’na açık-gizli hiçbir şeyi asla şirk koşmam. Şehadet ederim ki, Allah’tan başka bir ilah yoktur. Tek O vardır ve şerîki yoktur. Mülk O’nundur, dolayısıyla da bütün hamdler O’na mahsustur. Hem O her şeyi yapmaya muktedirdir. Neyi dilerse o olur. Gerçek güç O’na aittir. Yine şehadet ederim ki, O her şeye gücü yeten bir Kudreti Sonsuzdur. Sübhan’dır O, her noksan sıfattan münezzehtir. Ben de O’nu tesbih eder ve hamd ü sena ile anarım. Mutlak güç ve kuvvet yalnız O’ndadır. Olmasını dilediği olur, olmamasını dilediği de olmaz. “<span class="italik_E">Bilirim ki, O her şeye Kâdir’dir.</span>” “<span class="italik_E">İlmiyle de her şeyi ihata etmiştir.</span>” </p>
			<p class="a_Paragraf">Biz de, bütün mülk de Allah’a ait olarak akşamladık. Hamd, Allah’a mahsustur. Başka ilah yoktur, ancak Allah vardır. O’nun ortağı yoktur; mülk de hamd de O’na aittir. O’nun her şeye gücü yeter. </p>
			<p class="a_Paragraf">Allahım! Bu gecenin ve içindekilerin hayrını Senden diler, hepsinin şerrinden da yine Sana sığınırım.</p>
			<p class="a_Paragraf">Allahım! Tembellikten, kocamaktan, ihtiyarlığın dertlerinden, dünya fitnelerinden ve kabir azabından Sana sığınırım.</p>
			<p class="a_Paragraf">Allahım! Senin inayetinle sabahladık; Senin inayetinle akşamladık; Senin inayetinle yaşar, Senin izninle ölürüz. Dönüş de Sanadır.</p>
			<p class="a_Paragraf">Allahım! Benimle beraber bu akşama eren her nimet ve Senin yarattığın her varlık yalnız Senin izin ve inayetinle ermiştir. Senin şerîkin yoktur. Bundan dolayı Sana hamd ü sena ve şükranlarımızı arzediyoruz. </p>
			<p class="a_Paragraf">Biz de, bütün varlık da Vâhid ü Kahhâr olan Allah için akşamladık. Afiyet içerisinde bizi gündüzden akşama ulaştıran Allah’a hamd olsun. </p>
			<p class="a_Paragraf">Allahım! Şu akşam vakti varlık âleminde yeni bir başlangıçtır. Sabaha kadar şayet bir günaha düşersem o günahımı bağışlamanı, Senin inayetinle gerçekleştireceğim bir iyilik olursa onu da, karşılığını kat kat lutfetmek suretiyle kabul buyurmanı diliyorum.</p>
			<p class="a_Paragraf">Allahım! Ne ihtiyacım varsa Sen hepsini bilirsin. Hepsini gerçekleştirmeye de muktedirsin.</p>
			<p class="a_Paragraf">Allahım! Ne kadar ihtiyacım varsa onların hepsini şu gecede lutfet. Beni kendi dar dünyamda yalnızlığa mahkum etme. Ahirete götüreceğim amellerimi de çoğalttıkça çoğalt.</p>
			<p class="a_Paragraf">Allahım! Bu vakit gündüzün gidiş, gecenin de geliş vaktidir. Şu sesler de Sana çağıran davetçilerin nağmeleridir. Bu kutlu zaman diliminde Senden beni bağışlamanı diliyorum.</p>
			<p class="a_Paragraf">Allahım! Senden bu gecenin hayrını, fethini, yardımını, nurunu, bereket ve hidayetini istiyor, bu ve bundan sonraki gecelerde olan ve olacakların şerrinden Sana sığınıyorum. </p>
			<p class="a_Paragraf"> Allahım! Sen, benim Rabbimsin; Senden başka ilah yoktur. Beni Sen yarattın. Ben, Senin kulunum ve gücüm yettiğince Sana olan ahdime ve vaadime bağlıyım. İşlediklerimin şerrinden Sana sığınırım. Üzerimdeki nimetlerini itiraf, günahlarımı da ikrar ederim. Beni bağışla; zira günahları sadece Sen bağışlarsın. </p>
			<p class="a_Paragraf">Dinime, nefsime, evlâdıma, ehlime ve emvâlime Allah’ın adıyla, O’nun Nam-ı Celîlini zikrederek yönelir ve onları Rabbimin sıyanetiyle muhafaza ederim. </p>
			<p class="a_Paragraf">Allahım! Sen benim Rabbimsin! Senden başka bir ilah yoktur. Ben de sadece Sana tevekkül ettim. Sen Arş-ı Azîm’in de Rabbisin. </p>
			<p class="a_Paragraf">Allah neyin olmasını dilerse o mutlaka olur, neyin de olmamasını dilerse o da katiyen olmaz, olamaz. Gerçek havl ve kuvvet, yalnız O, Aliyy ü Azîm’e aittir. “<span class="italik_E">Bilirim ki, O her şeye Kâdir’dir.</span>” “<span class="italik_E">İlmiyle de her şeyi ihata etmiştir.</span>” Allahım! Nefsimin ve <span class="italik_E">perçeminden tuttuğun</span> her canlının şerrinden Sana sığınırım. “<span class="italik_E">Yolun Rabbime ait olanı doğrudur.</span>” “Rab olarak Allah’tan, Din olarak İslâm’dan, Nebî olarak da Hazreti Muhammed’den <span class="_aleyhisselam-_E _idGenCharOverride-1">(sallallahu aleyhi ve sellem)</span> razı oldum. <span class="ayet_kaynaklari_E _idGenCharOverride-1">(3 defa)</span>” “Yüce ismi anılınca ne yerde ne de gökte hiçbir şeyin zarar veremeyeceği Allah’ın ismiyle ki, O Semî’ ve Alîm’dir. <span class="ayet_kaynaklari_E _idGenCharOverride-1">(3 defa)</span>” “Allahım! Şu akşama Senden gelen bir nimet ve afiyet ile ve günahlarım örtülmüş olarak çıktım. Dünyada ve âhirette üzerimdeki nimetini, verdiğin afiyeti ve sıyanetini tamamlamanı diliyorum. <span class="ayet_kaynaklari_E _idGenCharOverride-1">(3 defa)</span>” Biz ve bütün mülk Allah’a ait olarak akşama erdik. Hamd de bütünüyle O’nadır. “Mahlûkatın, şeytan ve ortaklarının şerlerinden, yerin üstüne düşmesin diye göğü tutan Allah’a sığınırım. <span class="ayet_kaynaklari_E _idGenCharOverride-1">(3 defa)</span>” “Kendisinden başka bir ilah olmayan, Kendisi Hayy u Kayyum olan Allah’tan mağfiret bekler ve tevbe ile sadece O’na teveccüh ederim. <span class="ayet_kaynaklari_E _idGenCharOverride-1">(3 defa)</span>” Allahım! Senden başka ilah olmadığına, Senin bir olduğuna, şerîkin bulunmadığına ve Hazreti Muhammed’in <span class="_aleyhisselam-_E _idGenCharOverride-1">(sallallahu aleyhi ve sellem)</span> Senin kulun ve resûlün olduğuna, Seni, hamele-i arşını, meleklerini ve bütün mahlûkatını şahit tutarak akşamladık. </p>
			<p class="a_Paragraf">“<span class="italik_E">Allah bana yeter. O’ndan başka ilah yoktur. O’na tevekkül ettim. O, Arş-ı Azîm’in Rabbidir.</span> <span class="ayet_kaynaklari_E _idGenCharOverride-1">(7 defa)</span>” “Estağfirullahelazîm/Bağışlanmayı sadece Yüce Allah’tan dilerim. <span class="ayet_kaynaklari_E _idGenCharOverride-1">(70 defa)</span>” “Sübhanellahi vebihamdih/Allah’ı tesbih ve O’na hamdederim. <span class="ayet_kaynaklari_E _idGenCharOverride-1">(100 defa)</span>” “Lâilâheillallah/Allah’tan gayrı ilah yoktur.<span class="ayet_kaynaklari_E _idGenCharOverride-1"> (100 defa)</span>”</p>
			<p class="a_Paragraf">“<span class="italik_E">Rahman ve Rahîm Allah’ın adıyla. Bütün hamdler, övgüler Âlemlerin Rabbi Allah’adır. Rahman ve Rahîm O’dur. Din gününün, hesap gününün tek hâkimidir. (Haydi, öyleyse deyiniz): ‘Yalnız Sana ibadet eder, yalnız Senden medet umarız.’ Bizi doğru yola, nimet ve lütfuna mazhar ettiklerinin yoluna ilet. Gazaba uğrayanların ve sapkınlarınkine değil.</span>”</p>
			<p class="a_Paragraf">Allahım! Efendimiz Hazreti Muhammed’e, tertemiz ehline, kerîmlerden kerîm ashâbına salât ve selâm eyle.</p>
			<p class="Baslik_2" id="_idParaDest-223"><span class="bold_E">Ahmed ed-Derdîr </span>(k.s.)<span class="_aleyhisselam-_E"> </span><span class="bold_E">Hazretlerinin <br/>Müsebbeâtü’l-Aşr</span><span class="Footnote_E"><a class="_idFootnoteLink" href="#footnote-288-24" id="footnote-288-24-backlink">24</a></span><span class="bold_E"> Duası</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Duama Rahman ve Rahîm Allah’ın adıyla başlıyor ve Efendiler Efendisi Hazreti Muhammed’e <span class="_aleyhisselam-_E _idGenCharOverride-1">(sallallahu aleyhi ve sellem)</span>, pak âilesine, kerem ve iyilik timsali ashâbına salât ve selâm ediyorum.</p>
			<p class="a_Paragraf">“<span class="italik_E">Rahman ve Rahîm Allah’ın adıyla. Bütün hamdler, övgüler Âlemlerin Rabbi Allah’adır. Rahman ve Rahîm O’dur. Din gününün, hesap gününün tek hâkimidir. (Haydi, öyleyse deyiniz): ‘Yalnız Sana ibadet eder, yalnız Senden medet umarız.’ Bizi doğru yola, nimet ve lütfuna mazhar ettiklerinin yoluna ilet. Gazaba uğrayanların ve sapkınlarınkine değil.</span> <span class="ayet_kaynaklari_E _idGenCharOverride-1">(7 defa)</span>” “Rahman ve Rahîm Allah’ın adıyla. <span class="italik_E">De ki: Sabahın Rabbine sığınırım: Yarattığı şeylerin şerrinden. Karanlığı çöktüğü zaman gecenin şerrinden. Düğümlere üfleyip büyü yapan büyücü kadınların şerrinden. Ve haset ettiği zaman hasetçinin şerrinden.</span> <span class="ayet_kaynaklari_E _idGenCharOverride-1">(7 defa)</span>” “Rahman ve Rahîm Allah’ın adıyla. <span class="italik_E">De ki: İnsanların Rabbine. İnsanların yegâne Hükümdarına. İnsanların İlahına sığınırım: O sinsi şeytanın şerrinden. O ki insanların kalblerine vesvese verir. O şeytan, cinlerden de olur, insanlardan da olur.</span> <span class="ayet_kaynaklari_E _idGenCharOverride-1">(7 defa)</span>” “Rahman ve Rahîm Allah’ın adıyla. <span class="italik_E">De ki: O, Allah gerçek İlahtır, Bir’dir. Allah Samed’dir. Ne doğurdu, ne de doğuruldu. Ne de herhangi bir şey O’na denk oldu.</span><span class="ayet_kaynaklari_E _idGenCharOverride-1"> (7 defa)</span>” “Rahman ve Rahîm Allah’ın adıyla. <span class="italik_E">De ki: Ey kâfirler! Ben sizin ibadet ettiklerinize ibadet etmem. Siz de benim ibadet ettiğime ibadet etmiyorsunuz. Ben sizin ibadet ettiklerinize asla ibadet edecek değilim. Siz de benim ibadet ettiğime ibadet etmezsiniz! O hâlde sizin dininiz size, benim dinim bana.</span><span class="ayet_kaynaklari_E _idGenCharOverride-1"> (7 defa)</span>” “Rahman ve Rahîm Allah’ın adıyla. <span class="italik_E">Allah o ilahtır ki, Kendisinden başka ilah yoktur. Hayy’dır, Kayyûm’dur. Kendisini ne bir uyuklama, ne de uyku tutar. Göklerde ve yerde ne varsa O’nundur. İzni olmadan huzurunda şefaat etmek kimin haddine? Yarattığı mahlûkların önünde, ardında ne var, hepsini bilir. Mahlûklar ise O’nun dilediğinden başka, ilminden hiçbir şey kavrayamazlar. O’nun kürsüsü gökleri ve yeri kaplamıştır. Gökleri ve yeri koruyup gözetmek O’na ağır gelmez; O öyle ulu, öyle büyüktür.</span> <span class="ayet_kaynaklari_E _idGenCharOverride-1">(7 defa)</span>” “Sübhan’dır Allah; bütün noksanlardan münezzehtir. Hamd yalnız O’nadır. Allah’tan başka bir ilah yoktur. Büyük Allah’tır. Havl ve kuvvetin tek sahibi de yine O’dur. <span class="ayet_kaynaklari_E _idGenCharOverride-1">(7 defa)</span>” “Allahım! Seyyidina Hazreti İbrahim ve ailesine salât ettiğin gibi, Efendimiz Hazreti Muhammed ve ailesine de salât et.</p>
			<p class="a_Paragraf">Allahım! Seyyidina Hazreti İbrahim ve ailesine bereket ihsan ettiğin gibi, Efendimiz Hazreti Muhammed ve ailesine de bereket ihsan et. Muhakkak ki Sen, her bakımdan hamde layık ve şanı yüce olansın. <span class="ayet_kaynaklari_E _idGenCharOverride-1">(7 defa)</span>” “Allahım! Beni, anne-babamı, erkek-kadın, hayatta olan ve olmayan bütün müminleri ve Müslümanları mağfiret buyur. <span class="ayet_kaynaklari_E _idGenCharOverride-1">(7 defa)</span>” “Allahım! Bana ve onlara, şimdi ve sonra, dinimizde, dünyamızda ve âhiretimizde Senin yüce şanına göre muamele buyur! Ey Mevlâmız! Bize bizim müstahak olduğumuz şekilde muamele etme. Muhakkak ki Sen, çok bağışlayan, hilm ile muamele eden, cömertlik ve keremi sonsuz, re’fet ve rahmeti hudutsuz olan Ğafûr u Halîm, Cevâd ü Kerîm ve Raûf u Rahîmsin. <span class="ayet_kaynaklari_E _idGenCharOverride-1">(7 defa)</span>”</p>
			<p class="Baslik_2" id="_idParaDest-224"><span class="bold_E">Seyyid Ahmed ed-Derdîr’in </span>(k.s.)<span class="bold_E"> Salavâtı</span><span class="Footnote_E"><a class="_idFootnoteLink" href="#footnote-288-25" id="footnote-288-25-backlink">25</a></span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">“<span class="italik_E">Ya Rabbî! Şeytanların vesveselerinden, onların yanıma sokulmalarından Sana sığınırım!</span>” “Allahım! Her türlü üzüntü, tasa, acizlik, tembellik, korkaklık, cimrilik, borç altında ezilmek ve insanların kahrına uğramaktan Sana sığınırım.<span class="ayet_kaynaklari_E _idGenCharOverride-1"> (3 defa)</span>” Allahım! Fakirlikten ve yoksulluktan Sana sığınırım. Yine bütün belalardan Sana sığınırım.</p>
			<p class="a_Paragraf">Allahım! Senden başkasına muhtaç olmaktan, Senden başkasının huzurunda zillet yaşamaktan, Senden başkasından korkmaktan Sana sığınırım. Yalan beyanda bulunmaktan, günahlara dalmaktan, Senin azabını unutup sadece affını düşünerek aldanmaktan Sana sığınırım. Düşman şamatasından, onulmaz hastalıktan, ümitlerimde haybet yaşamaktan, nimetinin zevalinden, nikmet ve azabının ansızın gelmesinden Sana sığınırım.</p>
			<p class="a_Paragraf">Allahım! Mahlûkâtın şerrinden, rızık endişesinden ve kötü ahlaktan Sana sığınırım.</p>
			<p class="a_Paragraf">Allahım! Helâk olup gitmekten, bitkin düşmekten Sana sığınırım. Sefer şiddet ve meşakkatinden ve dönüşün kötü olanından Sana sığınırım.</p>
			<p class="a_Paragraf">Allahım! Kalbimin kaymasından, sabırsızlık gösterip ortalığı velveleye vermekten Sana sığınırım. Hırs gösterilmeyecek şeylere tamâ etmekten Sana sığınırım. “Allahım! Açık-gizli bütün fitnelerden Sana sığınırım. <span class="ayet_kaynaklari_E _idGenCharOverride-1">(3 defa)</span>” “Mahlûkâtının şerrinden Senin tastamam kelimelerine sığınırım.<span class="ayet_kaynaklari_E _idGenCharOverride-1"> (3 defa)</span>” Allahım! Zulmetmekten, zulme hedef olmaktan, haksızlık yapmaktan, haksızlığa uğramaktan, haddi aşmaktan, haddini aşanların tecavüzüne maruz kalmaktan Sana sığınırım.</p>
			<p class="a_Paragraf">Allahım! Şek ve şüpheden, açık-gizli her türlü şirkten, benden başkalarına dokunan ya da başkalarından bana gelen her türlü haksızlıktan Sana sığınırım. Ey Âlemlerin Rabbi! Nezdinden göndereceğin yardımla, mahlûkattan gelecek zararlara karşı beni en sağlam şekilde muhafaza buyur; buyur ki, dinim, dünyam, bedenim, ailem, arkadaşlarım ve sevdiklerimle alâkalı hiçbir belaya maruz kalmadan ömrümü tamamlayayım.</p>
			<p class="a_Paragraf">Allahım! Nebîn ve Resûlün Efendimiz Hazreti Muhammed’in <span class="_aleyhisselam-_E _idGenCharOverride-1">(aleyhissalâtü vesselâm)</span> Senden istediği bütün hayırları ben de kendim ve bunlar için diliyor, O Muhbir-i Sâdık Efendimiz’in sığındığı bütün şerlerden de Sana sığınıyorum. “<span class="italik_E">Rabbimiz bize dünyada da hasene ver, âhirette de hasene ver ve bizi Cehennem azabından koru.</span>” “<span class="italik_E">Ey bizim kerîm Rabbimiz, bizi doğru yola ilettikten sonra kalblerimizi saptırma ve katından bize bir rahmet bağışla. Şüphesiz bağışı bol olan Vehhâb Sensin Sen.</span>” </p>
			<p class="a_Paragraf">“<span class="italik_E">Muhakkak ki Allah ve melekleri şanı yüce O Peygambere hep salât ederler. Ey iman edenler! Siz de ona salât edin ve tam bir içtenlikle selâm verin.</span>” Allahım! İnsanlık âleminin en şereflisi.. bütün iman hakikatlerinin merkez noktası.. ihsan tecellîlerinin mukaddes mahalli.. Rahmanî sırların merkezi.. nebîler gerdanlığının şâşâlı mücevheri.. peygamberler ordusunun seraskeri.. mükerrem elçiler kervanının yanıltmaz rehberi.. topyekün insanlığın medâr-ı şerefi.. izzet sancağının sancaktarı.. şan ve şeref dizginlerinin zimamdarı.. ezel sırlarının şahidi.. sâbikûn-u evvelûnun nurlarının müşahidi.. evveliyet lisanının tercümanı.. ilim, hilim ve hikmetin menbaı.. cüz’î ve küllî bütün nurların mazharı.. arz ve semadakilerin gözdesi.. iki cihanın ruhu.. dünya ve âhiret âlemlerinin yanılmaz ve yanıltmaz rehberi.. ubûdiyet erlerinin zirvesi.. seçkin konumların müşahhas ahlâkı.. hillet ve hullet makamlarının müstesna mümessili.. Habîb-i Ekrem.. Resûl-i Muazzam.. Nebiy-yi Muhteşem Efendimiz Muhammed ibn Abdülmuttalib’e, diğer enbiya ve mürselîne, âl ve ashâblarının tamamına, en faziletli ve dâimî salavât, en yüksek ve en sermedî berekât, hem fazilet hem de adet bakımından en müzekkâ ve en bol tahiyyât ile, zâkirler Seni zikrettikleri, gafiller de gaflet içinde bocalayıp durdukları sürece salât ü selâm eyle.</p>
			<p class="a_Paragraf">Allahım! Kendisi nur olan ve bütün âlem kendisiyle nurlanan asıl nuranî şecere; Senin kendilerine vücut ifaza buyurduğun bütün mahlûkatının en parlağı, insan nev’inin en faziletlisi, mana ve sureti itibariyle varlığın en ekmel ve eşrefi olan, Rabbanî sırların mahall, merkez ve mahzeni, Âdem Nebîye isimleri öğretilen bütün ilimlerin asıl kaynak ve hazinesi, asliyet ve külliyet planında “kabe kavseyn”, Kendine mahsus bir paye olarak da “ev edna” zirve mertebelerinin sahibi; hilkat ağacının özü, usâresi ve ruhu olması, bütün âlemlere rahmet olarak gönderilmiş bulunması hasebiyle, bütün envâr-ı nübüvvetin biricik kaynağı, diğer nebîlerin hepsinin önünde, hepsinden akdem olan, o nebîler de <span class="_aleyhisselam-_E _idGenCharOverride-1">(alâ nebiyyina ve aleyhimüsselâm)</span> Kendisinin sancağı altında bulunan Efendimiz Hazreti Muhammed’e, ehl-i beytine, yarattıkların, rızık verdiklerin, ölümü tattırdıkların ve hayat bahşettiklerin sayısınca, fâni kulların yeniden dirilişe erdiği ba’s gününe kadar çok salât ve selâm eyle. Bütün hamd ve senalar yalnız Sanadır Allahım, yalnız Sanadır.</p>
			<p class="a_Paragraf">Allahım! Kendisiyle sırların açılıp nurların saçıldığı, hakâik-ı eşyanın açık-seçik zuhur ettiği, Hazreti Âdem’e icmalen bildirilen ilimlerin kendisine tafsilen indirildiği ve bütün mahlûkatın o ilme ulaşmaktan aciz bırakıldığı, akılların, hakikatine ulaşmada çaresiz ve zayıf kaldığı, ne geçmişte ne de gelecekte hiçbir kimsenin makamına yetişemediği ve yetişemeyeceği O Zât’a, Senin şanına yaraşır ve O’nun layık olduğu şekilde salât eyle. O Zât ki, melekût âleminin bahçeleri O’nun cemâlinin çiçekleriyle tezyin edilmiş; ceberût âleminin havuzları O’nun nurlarının feyziyle doldurulmuştur. “Vasıta olmasaydı, onunla gerçekleşen netice de olmazdı” hakikatiyle ifade edildiği gibi, kâinatta O Zât’a bağlı, O Zât’a medyun olmayan hiçbir kimse ve hiçbir nesne yoktur. Çünkü o her şeyin varlık sebebidir.</p>
			<p class="a_Paragraf">Allahım! O Zât, Seni tanıtan bütün hakikatleri üzerinde toplayan sırrın, kurb-u huzurunda gaye ölçüsündeki en büyük vasıtan ve teşrifatçındır. </p>
			<p class="a_Paragraf">Allahım! Beni O’nun mübarek soyundan gelenlerin arasına kat ve O’nun ahlâk-ı seniyyesi ile ahlaklandır. O Mübarek Zât’ı bana öyle tanıt ki, onunla cehalet kanallarından akıp gelen her zarardan emin olabileyim ve fazilet kaynaklarından ma-i zülâl içmiş gibi susuzluğumu giderebileyim. İnayet ve sıyanetinle beni O Zât-ı Ekrem’in yürüdüğü yoldan Senin huzuruna eriştir. Bâtılın tepesine öyle bir indir ki beni, o bâtılın beynini dağıtayım ve hep hidayet üzere kalıp başkalarını da o hidayete çağırabileyim. Beni ehadiyet deryalarına alarak<span class="Footnote_E"><a class="_idFootnoteLink" href="#footnote-288-26" id="footnote-288-26-backlink">26</a></span> fenâ fillaha ulaştır; vahdet denizine salarak bekâ billah ile tanıştır; tanıştır ki, yalnız Zât-ı Ehadiyet ve Vâhidiyetle görüp işitebileyim, sadece O’nunla bulup hissedebileyim ve böylece her iki makam-ı cem’ edebileyim. </p>
			<p class="a_Paragraf">Allahım! Varlığının en büyük dellal ve muarrifi olan O Zât’ı, ruhumun hayatı eyle. O’nun ruhunu da hakikatimin sırrı haline getir. Ümmetinden bu aciz ferde O’nun teveccühünü artır ve mele-i a’lâda beni de hatırlamasını nasip et. Zâhir-bâtın bütün latifelerimi, bütün cüzlerimi O’nunla meşgul eyle. Beni O’nun her emrine uyan, yasakladığı her şeyden uzak duranlardan kıl.</p>
			<p class="a_Paragraf">Allahım! Elest bezmindeki o ahd-i evvel hürmetine dualarımı kabul buyur. Ey Evvel ü Âhir ve ey Zâhir u Bâtın! Kulun Hazreti Zekeriya’nın nidasını işitip icabet ettiğin gibi bu kulunun duasını da işit ve icabet buyur. Yüce Zât’ın hakkı için, havl ve kuvvetinle bana yardım et. Rıza ve hoşnutluğuna ulaşma yolunda beni te’yîd buyur. Seninle aramdaki bütün perdeleri kaldır ve beni Senden uzaklaştıracak her türlü masiva ile arama engeller koy. “Ya Allah! <span class="ayet_kaynaklari_E _idGenCharOverride-1">(3 defa)</span>” “<span class="italik_E">Kur’ân’ı sana indirip onu okumanı, tebliğ etmeni ve muhtevasına göre hareket etmeni farz kılan Allah, elbette seni varılacak yere döndürecektir.</span>” “<span class="italik_E">Yüce Rabbimiz! Katından bir rahmet ver ve davamızda doğruluk ve muvaffakiyet ihsan eyle bize!</span>” İşimde bana da fereç ve mahreçler bahşeyle.</p>
			<p class="a_Paragraf">“<span class="italik_E">Muhakkak ki Allah ve melekleri şanı yüce O Nebî’ye hep salât ederler. Ey iman edenler! Siz de ona salât edin ve tam bir içtenlikle selâm verin.</span>” Allahım! Sırlar semasının güneşi, nurların mazharı, celâl sıfatının merkezi ve cemâl burcunun kutbu olan Hazreti Muhammed’in <span class="_aleyhisselam-_E _idGenCharOverride-1">(sallallahu aleyhi ve sellem)</span> biricik latîf zâtına salât eyle.</p>
			<p class="a_Paragraf">Allahım! O’nun Senin nezdindeki sırrı ve Sana olan seyri için beni korkudan emin kıl, hatalarımı azalt, üzüntümü ve hırsımı gider. Benimle ol ve beni enaniyetime ait hususiyetlerden kurtarıp Kendinle kâim eyle. Benlik ve bencillik duygusunu içimde tamamen erit. Beni nefsime meftun olmaktan koru. Hislerimi Seninle aramızda bir örtü ve perde eyleme ve gizli olan her sırrı bana aç, “ey Hayy ve Kayyum! <span class="ayet_kaynaklari_E _idGenCharOverride-1">(3 defa)</span>”</p>
			<p class="a_Paragraf">Allahım! Efendimiz Hazreti Muhammed’e, Hazreti Âdem, Hazreti Nuh, Hazreti İbrahim, Hazreti Musa, Hazreti İsa ve bu şanı yüce nebîlerin aralarında gelip geçen bütün nebî ve elçilere <span class="_aleyhisselam-_E _idGenCharOverride-1">(alâ nebiyyina ve aleyhimüsselâm)</span> salât, selâm ve bereket ihsan eyle. Senin salât ve selâmın hepsinin üzerine olsun.</p>
			<p class="a_Paragraf">Allahım! Seyyidina Cebraîl, Mikaîl, İsrafîl ve Azraîl’e, Arş’ı taşıyan melâikeye, mukarreb meleklere ve bütün enbiya ve mürselîne salât ü selâm ve bereket ihsan eyle. Senin salât ve selâmın hepsinin üzerine olsun. Ey Âlemlerin Rabbi Allahım! Senin nurlarının denizi, sırlarının madeni, hüccetinin lisanı, memleketinin müzeyyen yıldızı ve mahrem-i esrarı, huzurun hürmete layık imam ve rehberi, mülkünün başları döndüren nakşı, rahmetinin hazinesi, şeriatının yolu, Senin tevhidinden tarifler üstü lezzet duyan, varlığın gözbebeği, her şeyin yaratılış sebebi, mahlûkatının en seçkini, Senin evvelden evvel ilk nurun Efendimiz Hazreti Muhammed’e, Senin daimiyetinle devam edecek, bekânla bâkî kalacak, Senin ilmin dışında asla nihayet bulmayacak, Senin razı olacağın ve O’nu hoşnut edeceğin ve onunla bizden razı olacağın bir salât ve selâmla salât ü selâm eyle. “Allahım! Efendimiz Hazreti Muhammed’e Senin ilminde mevcut olanlar sayısınca ve mülkün devam ettikçe salât ve selâm eyle. <span class="ayet_kaynaklari_E _idGenCharOverride-1">(3 defa)</span>” “Allahım! Efendimiz Hazreti Muhammed’e ve ehl-i beytine salât ve rahmet eyle ve o salât ile bizi her türlü korku ve belalardan sâlim kıl. Onunla bütün ihtiyaçlarımızı gider. Bizi bütün günahlardan temizle. Onunla, bizi nezdindeki en yüce derecelere yükselt. Hem dünyada hem de öldükten sonra bütün hayırların en son noktalarına ulaştır. <span class="ayet_kaynaklari_E _idGenCharOverride-1">(3 defa)</span>” “Allahım! Razı olacağın bir salât ile Efendimiz Hazreti Muhammed’e salât eyle ve o rızanın hatırına ashâbından da razı ol. <span class="ayet_kaynaklari_E _idGenCharOverride-1">(3 defa)</span>” “Allahım! Mü’minlere karşı re’fet ve rahmet sahibi, ahlâkın en yücesiyle muttasıf Efendimiz Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span>, âline, ashâbına ve ezvacına her lahza, olanlar ve olmayıp adem sahasında kalanlar sayısınca salât ve bereket ihsan eyle. <span class="ayet_kaynaklari_E _idGenCharOverride-1">(3 defa)</span>” “Allahım! Kapalı kapıları açan, geçmişe mühür vurup yeni bir sayfa açan, hakka hak ile yardım eden, sırat-ı müstakime eriştiren Efendimiz Hazreti Muhammed’e, âl ü ashâbına ve zevcelerine O’nun yüce kadri ölçüsünde salât ü selâm ve bereket ihsan eyle. <span class="ayet_kaynaklari_E _idGenCharOverride-1">(3 defa)</span>” “Allahım! Nur-u Zâtî ve bütün esma ve sıfât içerisinde Sırr-ı Sârî olan Efendimiz Hazreti Muhammed’e salât ü selâm ve bereket ihsan eyle. <span class="ayet_kaynaklari_E _idGenCharOverride-1">(3 defa)</span>” “Allahım! Keremde bütün insanlığın en güzel örneği, asalette en asîli olan Efendimiz Hazreti Muhammed’e salât ü selâm ve bereket ihsan eyle. <span class="ayet_kaynaklari_E _idGenCharOverride-1">(3 defa)</span>” “Allahım! Senin kemâline delalet eden deliller sayısınca ve Senin kemâline yaraşır şekilde Efendimiz Hazreti Muhammed’e ve âline salât ü selâm ve bereket ihsan eyle. <span class="ayet_kaynaklari_E _idGenCharOverride-1">(3 defa)</span>” “Allahım! Efendimiz Hazreti Muhammed’e ve âline, Senin nimet ve ihsanların sayısınca salât ü selâm ve bereket ihsan eyle. <span class="ayet_kaynaklari_E _idGenCharOverride-1">(3 defa)</span>” “Allahım! Efendimiz Hazreti Muhammed’e ve âline, Senin nihayetsiz kemâlin ölçüsünde salât ü selâm ve bereket ihsan eyle. <span class="ayet_kaynaklari_E _idGenCharOverride-1">(3 defa)</span>” “Allahım! Cemâl, celâl ve kemâline yakışır şekilde Efendimiz Hazreti Muhammed’e ve âline, salât ü selâm ve bereket ihsan eyle ve o salât ile Efendimiz’e vuslatın lezzetini bizim gönüllerimize duyur. <span class="ayet_kaynaklari_E _idGenCharOverride-1">(3 defa)</span>” “Allahım! Kalblerin tabîp ve devası, bedenlerin afiyet ve şifası, gözlerin nur ve ziyası olan Efendimiz Hazreti Muhammed’e ve âl ü ashâbına salât ve selâm eyle. <span class="ayet_kaynaklari_E _idGenCharOverride-1">(3 defa)</span>” “Allahım! Nebiy-yi Ümmî, Habîb-i İlahî, kadri yüce, şanı büyük Efendimiz Hazreti Muhammed’e ve âl ü ashâbına salât ü selâm eyle.<span class="ayet_kaynaklari_E _idGenCharOverride-1"> (3 defa)</span>” “Allahım! Nebiy-yi Ümmî Efendimiz Hazreti Muhammed’e ve âl ü ashâbına, göklerde, yerde ve ikisi arasında olanlar sayısınca salât ve selâm eyle. O salavât hakkı için ya Rabbi bizim ve bütün Müslümanların işlerinde sürpriz lütuflarını göster.<span class="ayet_kaynaklari_E _idGenCharOverride-1"> (3 defa)</span>” “Allahım! Efendimiz Hazreti Muhammed’e bütün gök ve yer sâkinlerinin salâtıyla salât ve selâm eyle. O salât ve selâm hürmetine benim ve bütün Müslümanların işlerinde de fevkalâdeden ihsanlarınla muamele eyle.<span class="ayet_kaynaklari_E _idGenCharOverride-1"> (3 defa)</span>”</p>
			<p class="a_Paragraf">Allahım! Seyyidina Hazreti İbrahim ve nesline rahmet ve bereket ile muamele ettiğin gibi, Efendimiz Hazreti Muhammed’e ve nesline de salât ü selâm eyle. Efendimiz Hazreti Muhammed’e ve nesline de bereket ihsan eyle. Muhakkak ki Sen, senaya layık, şanı yüce yegâne Zâtsın.</p>
			<p class="a_Paragraf">Allahım! Efendimiz Hazreti Muhammed’e, müminlerin anneleri olan pak zevcelerine, nesline ve bütün ashâbına salât ve selâm eyle.</p>
			<p class="a_Paragraf">Allahım! Ümmî, tâhir ve pak Nebî Efendimiz Hazreti Muhammed’e ve bütün âl ü ashâbına salât ve selâm eyle.</p>
			<p class="a_Paragraf">Allahım! Apaçık mucizeler sahibi Efendimiz Hazreti Muhammed’e salât ü selâm ve bereket ihsan eyle. Mükemmel ahlâk sahibi Efendimiz Hazreti Muhammed’e salât ü selâm ve bereket ihsan eyle. Dünyada ve âhirette Efendimiz Hazreti Muhammed’e salât ü selâm ve bereket ihsan eyle. Efendimiz Hazreti Muhammed’e salât ü selâm ve bereket ihsan eyle; bizi de O’nun tertemiz ahlâkıyla ahlâklandır.</p>
			<p class="a_Paragraf">Allahım! Efendimiz Hazreti Muhammed’e salât, selâm ve bereket ihsan eyle ve O’na Cennet’te vesileyi ve derece-i âliyeyi ver. Başdöndürücek kadar yüce makamların sahibi Efendimiz Hazreti Muhammed’e salât ü selâm ve bereket ihsan eyle. Efendimiz Hazreti Muhammed’e salât ü selâm ve bereket ihsan eyle; bizi de O’nun güzel ahlâkıyla ahlâklandır.</p>
			<p class="a_Paragraf">Allahım! Efendimiz Hazreti Muhammed’e salât ü selâm ve bereket ihsan eyle; o salât ü selâm hürmetine bize de her zaman şükürle gerilen bir kalb bahşet. Efendimiz Hazreti Muhammed’e salât ü selâm ve bereket ihsan eyle; o salavât ve bereket hürmetine bizim de sa’yimizi meşkûr, gayretimizi makbul kıl. Efendimiz Hazreti Muhammed’e salât ü selâm ve bereket ihsan eyle ve yüzlerin ekşidiği kıyamet gününde bizim yüzlerimize nur, gönüllerimize de sürur ver. Efendimiz Hazreti Muhammed’e salât ü selâm ve bereket ihsan eyle; bizim üzerimize de muhabbet ve nurunu ifâza buyur. Efendimiz Hazreti Muhammed’e salât ü selâm ve bereket ihsan eyle; bize de mesrur olacağımız sırlar bahşet. Sıdk ve emniyetin zirvesini tutan Sâdık u Emîn Efendimiz Hazreti Muhammed’e salât ve selâm eyle. Apaçık bir hak ile gelen Efendimiz Hazreti Muhammed’e salât ve selâm eyle. Âlemlere rahmet olarak gönderdiğin Efendimiz Hazreti Muhammed’e salât ve selâm eyle. Efendimiz Hazreti Muhammed’e, bütün enbiya ve mürselîne, onların âl ü ashâbına, zâkirler zikredip durdukları, gafiller gafletleriyle bocaladıkları sürece salât ve selâm eyle.</p>
			<p class="a_Paragraf">Allahım! Efendimiz Hazreti Muhammed’e ve diğer nebîlerine salât ve selâm eyle. Efendimiz Hazreti Muhammed’e, melâike-i kirama ve arz u sema ehlinden Senin velî kullarına, olanlar ve ilm-i ilahide olacağı yazılı bulunanlar adedince, ebedlere kadar, zaman sürüp gittikçe salât ve selâm eyle. Ve ey Âlemlerin Rabbi, onlara getirmiş olduğumuz bu salât ü selâmlar hürmetine bizi de doğruluk, sadâkat, güven ve emniyet timsali insanlar zümresine dâhil eyle.</p>
			<p class="a_Paragraf"><span class="bold_E">Hemze Harfi</span><span class="Footnote_E"><a class="_idFootnoteLink" href="#footnote-288-27" id="footnote-288-27-backlink">27</a></span><span class="bold_E">: </span>Allahım! Yerde ve gökte olanlar sayısınca Efendimiz Hazreti Muhammed’e salât, selâm ve bereket ihsan eyle. Efendimiz Hazreti Muhammed’e ve O’nunla beraber, O’nun çırakları sayılan ulema ve evliyaya salât, selâm ve bereket ihsan eyle. Efendimiz Hazreti Muhammed’e ve âline dünyanın yedi iklim dört bucağını dolduracak bir salât ile salât ü selâm ve bereket ihsan eyle. Efendimiz Hazreti Muhammed’e ve âline salât ü selâm ve bereket ihsan eyle ve o salavât ile bize Senin ulvî sıfatlarının ve birbirinden güzel isimlerinin arka planındaki esrârı duyur. O isimleri hissederek tekrar ede ede iç dünyamızı aydınlatmaya bizleri muvaffak kıl. Efendimiz Hazreti Muhammed’e ve âline salât ü selâm ve bereket ihsan eyle ve bizleri o salât hürmetine, hususî nimetlerinle serfiraz kıldığını Yüce Kitabında ifade buyurduğun nebî, sıddîk ve şehitlerle beraber eyle. Efendimiz Hazreti Muhammed’e ve âline, haset eden ve düşmanlık besleyenlerin şerrinden bizi korumaya vesile olacak bir salât ile salât ü selâm ve bereket ihsan eyle. </p>
			<p class="a_Paragraf"><span class="bold_E">Bâ Harfi: </span>Allahım! Her zaman en doğruyu söyleyen Efendimiz Hazreti Muhammed’e salât ü selâm ve bereket ihsan eyle. Kendisine hikmet, nübüvvet, isabet ve meramını en güzel ifade gücü verilenlerin en faziletlisi olan Efendimiz Hazreti Muhammed’e salât ü selâm ve bereket ihsan eyle. Dünya kapısını açtığı gibi, kıyamet günü de her kapıyı açacak olan ve ötede Cennet ve Cemâlullah ile tüllenen âlemlerin sırlı kapısı yalnız O olan, varlığın özü ve usaresi Efendimiz Hazreti Muhammed’e salât ü selâm ve bereket ihsan eyle. Efendimiz Hazreti Muhammed’e salât ü selâm ve bereket ihsan eyle ve O’nun nuruyla bizim gözlerimizdeki zulmet hicabını kaldır. Efendimiz Hazreti Muhammed’e salât ü selâm ve bereket ihsan eyle ve o salât hakkı için bizi hikmet, doğru söz ve doğru davranış ile mükafaatlandır. Efendimiz Hazreti Muhammed’e salât ü selâm ve bereket ihsan eyle ve susuzluğumuzu nezdinden sunacağın en sâfî içeceklerle gider. Efendimiz Hazreti Muhammed’e salât ü selâm ve bereket ihsan eyle ve kalblerimize Yüce Kitab’ının esrarını duyacak bir anlayış lutfet. Efendimiz Hazreti Muhammed’e salât ü selâm ve bereket ihsan eyle ve o salât ile bizi, urûclarını nüzûlle ikmâl etmiş ve “seyr minallah”la halka yönelmiş, onların salâhıyla meşgul olan birer yaşatma kahramanı eyle. Efendimiz Hazreti Muhammed’e salât ü selâm ve bereket ihsan eyle ve bizi cümle ahbâb ile beraber, zâtî ve vasfî hususiyetleriyle her şeyin ötesinde, mukaddes, lâmekânî ve lâzamanî bir hakikat olan Haziratü’l-Kuds’ün kapılarından içeri al. Efendimiz Hazreti Muhammed’e ve O’nunla beraber bütün enbiya, asfiya ve onların âl ü ashâbına salât, selâm ve bereket ihsan eyle Allahım!</p>
			<p class="a_Paragraf"><span class="bold_E">Tâ Harfi: </span>Allahım! Apaçık delillerle gelen Efendimiz Hazreti Muhammed’e salât ü selâm ve bereket ihsan eyle. Mucizelerin en büyükleriyle te’yîd edilen Efendimiz Hazreti Muhammed’e salât ü selâm ve bereket ihsan eyle. En câmi’ beyanlarından biri olarak, “ameller niyetlere göredir” buyuran Efendimiz Hazreti Muhammed’e salât ü selâm ve bereket ihsan eyle. Sırrı bütün kâinatta cârî olan Efendimiz Hazreti Muhammed’e salât ü selâm ve bereket ihsan eyle. Efendimiz Hazreti Muhammed’e salât ü selâm ve bereket ihsan eyle ve o salavât ve berekât ile bizim seyyiâtımızı bağışla. Efendimiz Hazreti Muhammed’e salât ü selâm ve bereket ihsan eyle ve bizleri ikramlarınla destekle. Efendimiz Hazreti Muhammed’e salât ü selâm ve bereket ihsan eyle ve bizi en güzel vasıflarla güzelleştir. Efendimiz Hazreti Muhammed’e salât ü selâm ve bereket ihsan eyle ve kalblerimizden riyaset/önde görünme, önde olma arzusunu ve Senin hoşnutluğuna muvafık olmayan bütün arzuları izale buyur. Efendimiz Hazreti Muhammed’e salât ü selâm ve bereket ihsan eyle ve üzerimize esmâ ve sıfâtının tecellîlerini yağdır. Efendimiz Hazreti Muhammed’e salât ü selâm ve bereket ihsan eyle ve bizi, bütün kâinata nüfuz etmiş olan vahdet denizinin ortasına daldır. Efendimiz Hazreti Muhammed’e salât ü selâm ve bereket ihsan eyle ve bizi her zaman kendimizle değil de O’nunla ibkâ eyle. Efendimiz Hazreti Muhammed’e salât ü selâm ve bereket ihsan eyle ve gözde kullarına lutfettiğin hususî nimetlerinden bizim üzerimize de yağdır. Efendimiz Hazreti Muhammed’e salât ü selâm ve bereket ihsan eyle ve bize tecellî-i Zât’ını tattır ve arz u semalar dâim oldukça tattırmaya devam et. Efendimiz Hazreti Muhammed’e, âl ü ashâbına ve risaletini tasdik eden her bir mü’mine salât ü selâm ve bereket ihsan eyle. Bütün o salât, selâm ve bereket hakkı için de Allahım, bize, anne-babamıza ve erkek-kadın bütün Müslümanlara hayatta iken ve öldükten sonra hep lütfunla muamele buyur. </p>
			<p class="a_Paragraf"><span class="bold_E">Sâ Harfi: </span>Allahım! Adem âlemlerinde kalan ve kalmayıp varlık urbası giyinen her şey adedince Efendimiz Hazreti Muhammed’e salât ü selâm ve bereket ihsan eyle. Efendimiz Hazreti Muhammed’e, nuru olup biten her şeyi kuşatacak kadar engin bir salât ile salât ü selâm ve bereket ihsan eyle. Efendimiz Hazreti Muhammed’e, ahdine sâdık kalanlar ve kalmayıp verdiği sözü bozanlar sayısınca salât ü selâm ve bereket ihsan eyle. Efendimiz Hazreti Muhammed’e salât ü selâm ve bereket ihsan eyle ve bizleri o salavât hürmetine hâdiselerin şerrinden muhafaza buyur. </p>
			<p class="a_Paragraf"><span class="bold_E">Cîm Harfi: </span>Allahım! Sayısız fâikiyetlerinden biri de İsra ve Mi’rac ile serfiraz kılınması olan Efendimiz Hazreti Muhammed’e salât ü selâm ve bereket ihsan eyle. Efendimiz Hazreti Muhammed’e salât ü selâm ve bereket ihsan eyle ve kulluğumuzun kabulü hususunda bizi en parlak taç ile taçlandır. Efendimiz Hazreti Muhammed’e, paklardan pak ailesine ve her türlü eğrilikten korunmuş bulunan ve her biri bir iyilik timsali olan bütün ashâbına salât eyle. </p>
			<p class="a_Paragraf"><span class="bold_E">Hâ Harfi: </span>Bütün güzelliklerin süsü ve zineti olan Efendimiz Hazreti Muhammed’e salât ü selâm ve bereket ihsan eyle. Efendimiz Hazreti Muhammed’e, sabah ve akşam dönüp durdukça salât ü selâm ve bereket ihsan eyle. Cömertlik ve müsamahanın madeni olan Efendimiz Hazreti Muhammed’e salât ü selâm ve bereket ihsan eyle. Hazreti Kerîm ü Fettâh’ın yüce huzurunda bulunan kutlu sakinlerin imamı ve yaver-i ekremi olan Efendimiz Hazreti Muhammed’e salât ü selâm ve bereket ihsan eyle. Efendimiz Hazreti Muhammed’e salât ü selâm ve bereket ihsan eyle ve o salât hürmetine bizi Cehennem’den kurtulan ve Cennet’e girerek felah bulan bahtiyar kullarından eyle. Efendimiz Hazreti Muhammed’e ve her biri hâiz bulundukları faziletlerle dünya sermayesini en büyük kazançlarla değerlendirmiş olan âl ü ashâbına salât ü selâm ve bereket ihsan eyle. </p>
			<p class="a_Paragraf"><span class="bold_E">Hâ Harfi: </span>Allahım! Sırrıyla berzah ve fetret devirlerinin sona erip insanlığın istikamet yoluyla buluştuğu Efendimiz Hazreti Muhammed’e salât ü selâm ve bereket ihsan eyle. Her mensûh/neshedilen ve nâsih/nesheden sayısınca Efendimiz Hazreti Muhammed’e salât ü selâm ve bereket ihsan eyle. Efendimiz Hazreti Muhammed’e salât ü selâm ve bereket ihsan eyle ve o salât ü selâm hatırına kalblerimizi Senin sağlam nurunla ma’mur kıl. O, Kâinatın İftihar Tablosu’na ve O’nu sevme ve ittiba etme hususunda her zaman sapasağlam dağlar gibi sarsılmadan duran âl ü ashâbına salât eyle. </p>
			<p class="a_Paragraf"><span class="bold_E">Dâl Harfi: </span>Allahım! Allah’a çağıran davetçilerin ve hidayet rehberlerinin en şereflisi olan Efendimiz Hazreti Muhammed’e salât ü selâm ve bereket ihsan eyle. Efendimiz Hazreti Muhammed’e salât ü selâm ve bereket ihsan eyle ve onun hürmetine bizi dosdoğru yola ilet. Efendimiz Hazreti Muhammed’e salât ü selâm ve bereket ihsan eyle ve bizim üzerimize rıza ve vüdd/sevgi hil’atlerini giydir. Efendimiz Hazreti Muhammed’e salât ü selâm ve bereket ihsan eyle ve kulların arasında bizi kabul tâcı ile taçlandır. Efendimiz Hazreti Muhammed’e salât ü selâm ve bereket ihsan eyle ve herkesin feryad ü figan içerisinde birbirinden yardım istediği günde bize sevenin sevdiğine gösterdiği re’fet ile muamele et. Efendimiz Hazreti Muhammed’e salât ü selâm ve bereket ihsan eyle ve çizgimizi bütün âfâk-ı âleme duyur. Efendimiz Hazreti Muhammed’e salât ü selâm ve bereket ihsan eyle ve hem burada hâzır bulunanlardan hem de dışarıdan gelip iştirak edenlerden o salavât ile kalbleri ve dilleri meşgul olanları, onun nuruyla ma’mur kıl. Efendimiz Hazreti Muhammed’e salât ü selâm ve bereket ihsan eyle ve bizi çekememezlik ve kıskançlıkla oturup kalkan hasetçilerin, inat ve ısrarla hakkımıza tecavüz eden bâğilerin şerrinden koru. Efendimiz Hazreti Muhammed’e salât ü selâm ve bereket ihsan eyle ve o salavât ve berekât hakkı için başımızda duran yöneticilerin kalblerini adalet ve istikamete çevir. Efendimiz Hazreti Muhammed’e ve nice faziletler sahibi, yardıma muhtaç her gönlün imdadına yetişmeyi bir ahlâk edinmiş olan âl ü ashâbına salât ü selâm ve bereket ihsan eyle.</p>
			<p class="a_Paragraf"><span class="bold_E">Zâl Harfi: </span>Allahım! Her üstadın Üstadı olan Efendimiz Hazreti Muhammed’e salât ü selâm ve bereket ihsan eyle. Her sığınağın sığınağı olan Efendimiz Hazreti Muhammed’e salât ü selâm ve bereket ihsan eyle. Efendimiz Hazreti Muhammed’e, âl ve ashâbına salât ü selâm ve bereket ihsan eyle ve Efendimiz’in Sana sığındığı her kötülük ve zarardan bizi de sıyanet buyur. </p>
			<p class="a_Paragraf"><span class="bold_E">Râ Harfi: </span>Allahım! Bütün sırların ma’den ve mahzeni Efendimiz Hazreti Muhammed’e salât ü selâm ve bereket ihsan eyle. Topyekün nurların mazharı Efendimiz Hazreti Muhammed’e salât ü selâm ve bereket ihsan eyle. Gecenin karanlığıyla üzerini örttüğü, gündüzün de ışığıyla örtülerini kaldırıp aydınlattığı her şey sayısınca Efendimiz Hazreti Muhammed’e salât ü selâm ve bereket ihsan eyle. Efendimiz Hazreti Muhammed’e salât ü selâm ve bereket ihsan eyle ve bizi o salavât hakkı için Cehennem azabından koru. Efendimiz Hazreti Muhammed’e, âline, seyyid ve seçkin ashâbına salât ü selâm ve bereket ihsan eyle.</p>
			<p class="a_Paragraf"><span class="bold_E">Zây Harfi: </span>Allahım! Hicaz yarımadasının, kudûmuyla şereflendiği Efendimiz Hazreti Muhammed’e salât ü selâm ve bereket ihsan eyle. Kendisine ittiba edenlerin en büyük kazancı elde edeceği Efendimiz Hazreti Muhammed’e salât ü selâm ve bereket ihsan eyle. Efendimiz Hazreti Muhammed’e salât ü selâm ve bereket ihsan eyle ve bize helal ve haram hükümlerinin arkasındaki esrar-ı hikmeti göster. Efendimiz Hazreti Muhammed’e ve en güzel muvaffakiyet ve necât ile hususî olarak serfiraz kılınmış bulunan<span class="bold_E"> </span>âl ü ashâbına salât ü selâm ve bereket ihsan eyle. </p>
			<p class="a_Paragraf"><span class="bold_E">Sîn Harfi: </span>Allahım! Bütün bir varlık içinde Güzeller Güzeli olan Efendimiz Hazreti Muhammed’e salât ü selâm ve bereket ihsan eyle. Efendimiz Hazreti Muhammed’e salât ü selâm ve bereket ihsan eyle ve o bereket hürmetine bizim rızkımızı genişlet ve bizi insanlara muhtaç olmaktan koru. Efendimiz Hazreti Muhammed’e salât ü selâm ve bereket ihsan eyle ve bizi her türlü kirden arındır. Efendimiz Hazreti Muhammed’e ve her türlü iltibas ve yanlıştan muhafaza buyurduğun âl ü ashâbına salât ü selâm ve bereket ihsan eyle.</p>
			<p class="a_Paragraf"><span class="bold_E">Şîn Harfi: </span>Allahım! Hayat-ı seniyyelerinin hiçbir döneminde gönlü yumuşak döşeğe asla razı olmayan Efendimiz Hazreti Muhammed’e salât ü selâm ve bereket ihsan eyle. Ulûhiyet eksenli güzel huylarından birisi de herkesi güleryüzle karşılamak olan Efendimiz Hazreti Muhammed’e salât ü selâm ve bereket ihsan eyle. “Aldatan bizden değildir” beyan-ı kudsîsiyle, o tür kimselerden teberrî eden Efendimiz Hazreti Muhammed’e salât ü selâm ve bereket ihsan eyle. Efendimiz Hazreti Muhammed’e ve Efendiler Efendisi’nin pak nesline salât ü selâm ve bereket ihsan eyle ve o bereket hürmetine bizi güzel bir ömür ve kolay bir geçim ile mükafaatlandır. </p>
			<p class="a_Paragraf"><span class="bold_E">Sâd Harfi: </span>Allahım! Bütün hayatı boyunca hep takva ve ihlası emreden Efendimiz Hazreti Muhammed’e salât ü selâm ve bereket ihsan eyle. Efendimiz Hazreti Muhammed’e ve âline salât ü selâm ve bereket ihsan eyle ve o salavât hakkı için bizi hususî kulların zümresine al. Efendimiz Hazreti Muhammed’e ve yakınlık ve hususiyet sahibi âl ü ashâbına salât ü selâm ve bereket ihsan eyle.</p>
			<p class="a_Paragraf"><span class="bold_E">Dâd Harfi:</span> Allahım! Bereketiyle çöllerin gül bahçelerine dönüştüğü Efendimiz Hazreti Muhammed’e salât ü selâm ve bereket ihsan eyle. Buhranlar anaforundaki insanlığın imdadına feyyâz ve coşkun bir medet ile yetişen Efendimiz Hazreti Muhammed’e salât ü selâm ve bereket ihsan eyle. Kalbini mâsivadan tamamen Rabbine çeviren Efendimiz Hazreti Muhammed’e salât ü selâm ve bereket ihsan eyle. Efendimiz Hazreti Muhammed’e salât ü selâm ve bereket ihsan eyle ve onun hürmetine kalblerimizden Senin rızana muvafık olmayan bütün arzu ve meyilleri söküp al. Efendimiz Hazreti Muhammed’e ve kalbleri bütün hastalıklardan arındırılmış olan âl ve ashâbına salât ü selâm ve bereket ihsan eyle.</p>
			<p class="a_Paragraf"><span class="bold_E">Tâ Harfi: </span>Allahım! Eğri büğrü bir sürü yollar arasında en doğru yola ileten Efendimiz Hazreti Muhammed’e ve mübarek nesline salât ü selâm ve bereket ihsan eyle. Her zaman adl ü i’tidâli emreden, ifrat ve tefritten de nehyeden Efendimiz Hazreti Muhammed’e ve mübarek nesline salât ü selâm ve bereket ihsan eyle. Efendimiz Hazreti Muhammed’e ve mübarek nesline salât ü selâm ve bereket ihsan eyle ve bizi sürçüp düşmekten ya da bozulup başkalaşmaktan sıyanet buyur. Efendimiz Hazreti Muhammed’e ve kalblerini tam bir muhabbetle O’na rapteden âl ü ashâbına salât ü selâm ve bereket ihsan eyle. </p>
			<p class="a_Paragraf"><span class="bold_E">Zâ Harfi: </span>Allahım!<span class="bold_E"> </span>Her korunan ve koruyan adedince Efendimiz Hazreti Muhammed’e ve âline salât ü selâm ve bereket ihsan eyle. Her nasihat edilen ve nasihat eden sayısınca Efendimiz Hazreti Muhammed’e ve âline salât ü selâm ve bereket ihsan eyle. Efendimiz Hazreti Muhammed’e ve onun nasihatlerini hayatlarına en güzel şekilde tatbik eden âl ü ashâbına salât ü selâm ve bereket ihsan eyle. </p>
			<p class="a_Paragraf"><span class="bold_E">Ayn Harfi:</span> Allahım! Mevcûdâtın en parlak nuru Efendimiz Hazreti Muhammed’e salât ü selâm ve bereket ihsan eyle. Nurefşan beyanlarıyla kulakların doyulmaz lezzetler yaşadığı Efendimiz Hazreti Muhammed’e salât ü selâm ve bereket ihsan eyle. Her hayır ve güzelliği mübarek şahsında toplayan Efendimiz Hazreti Muhammed’e salât ü selâm ve bereket ihsan eyle. Efendimiz Hazreti Muhammed’e salât ü selâm ve bereket ihsan eyle ve o salât ü selâm hürmetine kalblerimizin üzerindeki bütün örtüleri kaldır. Efendimiz Hazreti Muhammed’e, âline ve en hayırlı topluluk olan ashâbına salât ü selâm ve bereket ihsan eyle. </p>
			<p class="a_Paragraf"><span class="bold_E">Ğayn Harfi: </span>Allahım! Risalet ve tebliğ sahibi Efendimiz Hazreti Muhammed’e ve âline salât ü selâm ve bereket ihsan eyle. Efendimiz Hazreti Muhammed’e ve âline, semaları ve bütün boş mekanları dolduracak kadar salât ü selâm ve bereket ihsan eyle. </p>
			<p class="a_Paragraf"><span class="bold_E">Fâ Harfi: </span>Allahım! Ahd-i celîli Nebevîleri boyunca hep adalet ve insafı emreden Efendimiz Hazreti Muhammed’e ve âline salât ü selâm ve bereket ihsan eyle. Yine her zaman savurganlık ve israftan nehyeden Efendimiz Hazreti Muhammed’e ve âline salât ü selâm ve bereket ihsan eyle. Her varlığın kendisinden beslendiği engin bir deniz olan Efendimiz Hazreti Muhammed’e ve âline salât ü selâm ve bereket ihsan eyle. Efendimiz Hazreti Muhammed’e ve âline salât ü selâm ve bereket ihsan eyle ve o salavât hakkı için, her ihtiyacımızı tastamam karşılayacak şekilde bize yardım eyle. Efendimiz Hazreti Muhammed’e ve O’nun feyz-i nurundan kana kana içen âl ü ashâbına salât ü selâm ve bereket ihsan eyle.</p>
			<p class="a_Paragraf"><span class="bold_E">Gâf Harfi:</span> Allahım! Mutlak manada mahlûkatın en hayırlısı ve en faziletlisi olan Efendimiz Hazreti Muhammed’e salât ü selâm ve bereket ihsan eyle. Bizdeki her türlü vehm ü nifakın izalesine vesile olacak bir salât ile Efendimiz Hazreti Muhammed’e salât ü selâm ve bereket ihsan eyle. Bizi kurb-u mutlaka alacak bir salât ile Efendimiz Hazreti Muhammed’e salât ü selâm ve bereket ihsan eyle. Efendimiz Hazreti Muhammed’e ve düşmanla karşılaştıkları zaman mücadelenin en çetinini ortaya koyan âl ü ashâbına salât ü selâm ve bereket ihsan eyle. </p>
			<p class="a_Paragraf"><span class="bold_E">Kâf Harfi:</span> Allahım! Gök cisimleri ve yıldızlar hareket edip durdukları sürece Efendimiz Hazreti Muhammed’e ve âline salât ü selâm ve bereket ihsan eyle. Mülk âlemindeki varlıklar sayısınca Efendimiz Hazreti Muhammed’e ve âline salât ü selâm ve bereket ihsan eyle. </p>
			<p class="a_Paragraf"><span class="bold_E">Lâm Harfi:</span> Allahım! Her fâikiyetin zirvesini tutan Efendimiz Hazreti Muhammed’e salât ü selâm ve bereket ihsan eyle. Cömertlik ve lütfun ma’deni Efendimiz Hazreti Muhammed’e salât ü selâm ve bereket ihsan eyle. Efendimiz Hazreti Muhammed’e ve âline salât ü selâm ve bereket ihsan eyle ve o salavât hürmetine bize visalin lezzetini duyur. Efendimiz Hazreti Muhammed’e ve insanların en kâmilleri olan âl ü ashâbına salât ü selâm ve bereket ihsan eyle.</p>
			<p class="a_Paragraf"><span class="bold_E">Mîm Harfi: </span>Allahım! Efendiler Efendisi ve cömertlik, cesaret gibi güzel hasletlerin zirvesi Efendimiz Hazreti Muhammed’e salât ü selâm ve bereket ihsan eyle. Efdal-i rusül-i kirâm olan Efendimiz Hazreti Muhammed’e ve O’nunla beraber diğer rasüllere geceler ve gündüzler dönüp durdukça en faziletli salavât ile salât ü selâm ve bereket ihsan eyle. Bizleri her türlü şek ve vehimlerden kurtaracak salavât ile Efendimiz Hazreti Muhammed’e salât ü selâm ve bereket ihsan eyle. Efendimiz Hazreti Muhammed’e ve insanlığın sancaktarlarına rehber ve imam olan âl ü ashâbına salât ü selâm ve bereket ihsan eyle. </p>
			<p class="a_Paragraf"><span class="bold_E">Nûn Harfi: </span>Allahım! Seyyid-i Kâinat olan Efendimiz Hazreti Muhammed’e ve âline salât ü selâm ve bereket ihsan eyle. Bütün mekan ve zamanları dolduracak kadar, Efendimiz Hazreti Muhammed’e ve âline salât ü selâm ve bereket ihsan eyle. Bizi marifet ve ihsan makamına yükseltecek bir salât ile Efendimiz Hazreti Muhammed’e ve âline salât ü selâm ve bereket ihsan eyle. Efendimiz Hazreti Muhammed’e, âline ve büyüklerin büyükleri ve onların imamları olan ashâb-ı güzinine salât ü selâm ve bereket ihsan eyle.</p>
			<p class="a_Paragraf"><span class="bold_E">He Harfi: </span>Allahım! Kadri âlî, şanı yüce Efendimiz Hazreti Muhammed’e salât ü selâm ve bereket ihsan eyle. Efendimiz Hazreti Muhammed’e ve âline salât ü selâm ve bereket ihsan eyle ve o salât hürmetine bizi “lâ ilâhe illallah/Allah’tan başka bir ilah yoktur” yüce hakikatinin sırlarına muttali kıl.</p>
			<p class="a_Paragraf"><span class="bold_E">Vâv Harfi: </span>Allahım! Hayat-ı seniyyeleri boyunca asla kendi heva ve hevesiyle konuşmayan, sadece Kendisine vahyedileni beyan buyuran Efendimiz Hazreti Muhammed’e ve âline salât ü selâm ve bereket ihsan eyle. Haktan hiçbir zaman bir nebze bile ayrılmayan ve asla şaşırıp yanılmayan Efendimiz Hazreti Muhammed’e ve âline salât ü selâm ve bereket ihsan eyle. Efendimiz Hazreti Muhammed’e ve âline salât ü selâm ve bereket ihsan eyle ve o salât hatırına bize elbiselerin en güzeli olan takva elbisesini giydir. Efendimiz Hazreti Muhammed’e ve âline salât ü selâm ve bereket ihsan eyle ve bizi her türlü şikâyet ve iddiadan uzak tut. Efendimiz Hazreti Muhammed’e ve âline salât ü selâm ve bereket ihsan eyle ve bütün kötülük ve belalara karşı bizim yanımızda ol. Efendimiz Hazreti Muhammed’e ve âline salât ü selâm ve bereket ihsan eyle ve o salavâtın bereketiyle bize her hâlimizde lütufta bulun.</p>
			<p class="a_Paragraf"><span class="bold_E">Lâmelif Harfi:</span> Allahım! En yüce makamın ve en parlak sırrın sahibi Efendimiz Hazreti Muhammed’e salât ü selâm ve bereket ihsan eyle. Efendimiz Hazreti Muhammed’e her yerde salât ü selâm ve bereket ihsan eyle. Yüce makamlarda pervaz edenlerin efendisi olan Efendimiz Hazreti Muhammed’e salât ü selâm ve bereket ihsan eyle ve bizimle velayet makamları arasındaki perdeleri kaldır. </p>
			<p class="a_Paragraf"><span class="bold_E">Yâ Harfi: </span>Efendimiz Hazreti Muhammed’e ve bütün nebîlere <span class="_aleyhisselam-_E _idGenCharOverride-1">(alâ nebiyyina ve aleyhimüsselâm)</span> salât ü selâm ve bereket ihsan eyle. Efendimiz Hazreti Muhammed’e ve her melek ve velîye salât ü selâm ve bereket ihsan eyle. Efendimiz Hazreti Muhammed’e ve bütün âlim ve müttakî kullarına salât ü selâm ve bereket ihsan eyle.</p>
			<p class="a_Paragraf">Allahım! Efendimiz Hazreti Muhammed’e, âline, ashâbına, etbâına, yaşayan yahut Rabbilerine kavuşmuş bulunan erkek kadın bütün müminlere salât ü selâm ve bereket ihsan eyle. Bizi de onların hayır ve bereketlerine hissedar eyle. Şüphesiz ki Sen, her şeyi işiten, her şeye kendisinden bile yakın olan ve dualara icabet eden Semî’ u Karîb ü Mücîbsin, ey Âlemlerin Rabbi.</p>
			<p class="a_Paragraf">Allahım! En hayırlı amellerimizi son amellerimiz, en hayırlı günlerimizi de Sana kavuştuğumuz günler eyle.</p>
			<p class="a_Paragraf">“<span class="italik_E">Ey Kerim Rabbimiz! Nûrumuzu artırdıkça artır ve temamiyete erdir, kusurlarımızı affet, çünkü Sen her şeye Kadîr’sin.</span>” “<span class="italik_E">Rabbenâ! İndirdiğin kitaba iman edip Senin şanı yüce Elçinin yolunu tuttuk. “Sen de bizi, birliğini ve nebîlerini tanıyan şahitlerle birlikte yaz.</span>” Allahım! Gizli yahut açık, işlediğimiz veya işleyeceğimiz ve Senin bildiğin bütün günahlarımızdan dolayı bizi yarlığa.</p>
			<p class="a_Paragraf">Allahım! Hak ve hakikati bize apaçık göster ve ona ittiba etmeye bizi muvaffak kıl. Bâtılı da bâtıl olarak göster ve ondan içtinab edip uzak durma hususunda yardımcımız ol. Bunu Senin nihayetsiz rahmetinden dileniyoruz ey Merhametliler Merhametlisi.</p>
			<p class="a_Paragraf">Allahım! Helal kıldıklarınla bizi haram saydıklarından müstağni kıl. Haramlardan uzak durarak helallerle yetinmeyi bize nasip eyle. Fazl u ihsanda bulun ve bizi Senden başkalarına<span class="bold_E"> </span>muhtaç etme.</p>
			<p class="a_Paragraf">Allahım! Kalblerimize ve bedenlerimize rahat, din, dünya ve âhiretimize afiyet vererek işlerimizi kolaylaştır. Hiç şüphesiz Sen her şeye gücü yeten bir Kâdir-i Mutlaksın.</p>
			<p class="a_Paragraf">Allahım! En güzel tevekkül ve sürekli teveccüh ile bizi rızıklandır. Şeytanın vesveselerine karşı her zaman yanımızda ol. İnsanların ve cinlerin şerlerinden bizi koru. Bize rıdvan hil’atini giydir. Bize imanın hakikatini bahşet. Ey Rahman! Ecel esnasında gönüllerimizi Sana likânın şiddetli şevkiyle doldur ve ruhlarımızı veli kullarına yaptığın gibi Kendi ellerinle kabzet. </p>
			<p class="a_Paragraf">Allahım! Senden faydalı ilim, haşyet dolu bir kalb, parlak bir nur, geniş bir rızık ve her türlü hastalıktan şifa diliyorum. İnsanlara karşı istiğna diliyorum. “<span class="italik_E">Ya Rabbi, genişlet göğsümü, kolaylaştır işimi, çözüver şu dilimin bağını. Ta ki anlasınlar sözümü!</span>” “<span class="italik_E">Ya Rabbî, beni nefsime öyle hâkim kıl ki gerek bana, gerek ebeveynime ihsan ettiğin nimetlere şükredebileyim ve Seni razı edecek yararlı işler yapabileyim. Bir de lütfedip beni hayırlı kulların arasına dâhil eyle.</span>” “<span class="italik_E">Ya Rabbî, Sen bizi affet, Sen bize merhamet et. Zira merhamet edenlerin en hayırlısı Sensin Sen!</span>” “<span class="italik_E">İzzet ve kudret sahibi olan senin Rabbin onların bütün bâtıl iddialarından münezzehtir, yücedir. Selam bütün peygamberleredir. Bütün hamdler Âlemlerin Rabbi Allah’adır.</span>”</p>
			<p class="Baslik_2" id="_idParaDest-225">Sultan 1. Abdülhamîd’in (k.s.) <br/>Kasîde-i Hucriyyesi<span class="Footnote_E"><a class="_idFootnoteLink" href="#footnote-288-28" id="footnote-288-28-backlink">28</a></span></p>
			<p class="Besmele">Rahman ve Rahîm Allah’ın adıyla </p>
			<p class="a_Paragraf">Ey Efendim! Ey Allah’ın Resûlü! Elimden tutuver. Senden başka kimsem yok. Kimseye de sığınacak değilim. </p>
			<p class="a_Paragraf">Bütün kâinatta biricik hidayet nuru Sensin. Cömertliğin sırrı ve özü, benim yegâne dayanağım da yine Sensin. </p>
			<p class="a_Paragraf">Aslında Sen, bütün kâinata rahmet olarak gönderildin. Sen insanları en kısa ve en doğru şekilde Cenab-ı Allah’a götüren hidayet rehberisin.</p>
			<p class="a_Paragraf">Ey doğurmak ve doğurulmak gibi avârızdan münezzeh, bir ve tek olan Cenab-ı Allah’ın ihsan ettiği Makam-ı Mahmudu tek başına tutan Zât!</p>
			<p class="a_Paragraf">Ey mübarek iki parmağından fışkıran nehirlerle ordusunun imdadına koşup onları suya kandıran Zât!</p>
			<p class="a_Paragraf">İçime korku salan bir sıkıntıyla karşılaştığımda derim ki: “Ey biricik istinat kaynağım, ey Efendiler Efendisi, ey Seyyidü’s-Sâdât! </p>
			<p class="a_Paragraf">Günahlarım için Hazreti Rahman nezdinde bana şefaatçi ol ve hayal bile edemeyeceğim sürpriz ihsanlarla beni sevindir. </p>
			<p class="a_Paragraf">Her zaman bana hoşnutluk nazarıyla bak ve ebedlere kadar lütfunla kusurlarımı ört. </p>
			<p class="a_Paragraf">Sarıp sarmalayacak bir af ile bana ihsanda bulun. Bulun ki Efendim, Ben Senden başkasına bir an bile meyletmedim.”</p>
			<p class="a_Paragraf">Gökler (ötesin)e urûc ederek Vâhid ü Ehad’in biricik sırrı olan O Seçkin Nebîyi kendime vesile ettim ve Rabbimin huzurunda O’nunla tevessülde bulundum. </p>
			<p class="a_Paragraf">O’nun Yaratıcısı bütün güzellikleri yaratan Allah Teâlâdır. Ne var ki ben bütün mahlûkat içerisinde O’nun bir benzerini görmedim.</p>
			<p class="a_Paragraf">O, mahlûkatın en hayırlısı, Peygamberlerin en yücesi, en zirvesi, insanların ihtiyacı olan şeylerin biricik hazinesi ve onları en doğru noktaya ulaştıran yanılmaz ve yanıltmaz hidayet rehberidir.</p>
			<p class="a_Paragraf">O’na dehâlet ettim. Ümit ederim ki, Allah beni O’nun hatırına bağışlar. Hüsn-ü zannım ve itikadım başka değil sadece budur.</p>
			<p class="a_Paragraf">O’nun sevgisi Arş’ın Rabbi nezdinde benim yegâne dayanağımdır. Ömrüm oldukça O’nun güzelliklerini dilime vird edinmek boynumun borcu olsun.</p>
			<p class="a_Paragraf">En güzel, sınırsız ve sayısız salât ü selâmlar O Efendiler Efendisi üzerine olsun.</p>
			<p class="a_Paragraf">Ve O’nunla birlikte şan ve şerefleri muhakkak olan, müsamaha denizi, cömertlik ve medet sahibi âl ü ashâbına olsun.</p>
			<p class="Baslik_2" id="_idParaDest-226"><span class="bold_E">Mevlânâ Ziyâüddîn Hâlid-i Bağdâdî en-Nakşebendî </span>(k.s.)<span class="bold_E"> Hazretlerinin <br/>Câliyetü’l-Ekdâr ve’s-Seyfü’l-Bettâr fi’s-Salâti ale’l-Muhtâr İsimli Salât ü Selamı</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">“<span class="italik_E">Muhakkak ki, Allah ve melekleri şanı yüce O Peygamber’e hep salât ederler. Ey iman edenler! Siz de O’na salât edin ve tam bir içtenlikle selâm verin.</span>”</p>
			<p class="a_Paragraf">Ey Yüceler Yücesi Allahım! Bu âyet-i celîlede bize ancak Senin inayetinle yerine getirebileceğimiz mukaddes bir vazifeyi vacip kıldın. Ne olur, inayetinle, Senin hoşnut olacağın şekilde, bu emrini yerine getirmeye bizleri muvaffak eyle. Hiç şüphesiz, akıllarımızın ihatasızlığı, anlayışlarımızın darlığı, iradelerimizin zayıflığı, arzu ve heveslerimizin hep önümüzü kesmesi yüzünden Resûl-i Ekrem Efendimiz’e, O’nun layık olduğu şekilde salât ve selâm getiremedik. Nasıl getirebiliriz ki! Sen Yüce Kelâm’ını O’nun ahlâkı eyledin. O’nu bütün isimlerinin a’zam mertebelerine mazhar kıldın. Kainatın çekirdeği yapıp, varlığı bütünüyle O’ndan inşa ettin. O’nun sığınağı ve dayanağı yalnız Sen oldun. Mele-i A’lâ’nın sâkinlerini O’nun ordusuna asker ve yardımcı olarak gönderdin.</p>
			<p class="a_Paragraf">Allahım! Kudreti masnuatına taalluk eden, iradesiyle esmâ-i hüsnasının tecellilerini gerçekleştiren Yüceler Yücesi Sensin. Biz ise nihayetsiz derecede aciziz. Gaybın son habercisi, varlık ağacının çekirdeği, kâinat kitabının ille-i gayesi olan Efendimiz’e Sen salât ve selâm eyle. O ki, her şey O’nunla bilinir hale gelmiştir. Sen O’nu gayelerin gayesi (gaye ölçüsünde vesile) kıldın ve kulların üzerindeki delilini O’nunla ikâme eyledin. Senin ilminin hazinesi, Livâü’l-Hamdinin taşıyıcısı, sırrının madeni, izzetinin mazharı, emîn kulun O’dur. Yine Senin mülk dairenin merkezini tutan O, ihata eden O, o dairenin hem bütünü hem de cüz’ü yine O’dur. Kendisiyle benim nidamı işiteceğin, Senin rıza dairen içerisinde istediğim şeyleri bahşedeceğin, iki cihanda beni ümit ettiklerime nâil kılacağın ve dualarıma icabet buyuracağın bir salât ile Efendimiz’e salât ve selâm eyle. “<span class="bold_E">Ey Allah!</span> <span class="ayet_kaynaklari_E _idGenCharOverride-1">(100 defa)</span>” “<span class="bold_E">Ey Rahman, ey Rahîm, ey Melik!</span> <span class="ayet_kaynaklari_E _idGenCharOverride-1">(3 defa)</span>” Ey azamet, ebediyet, deymûmiyet ve sermediyet sadece Yüce Zâtına nispet edilen, esması mukaddes, Zâtı her türlü benzerlikten münezzeh olan! “Ey Allahım! Sana sığındım. <span class="ayet_kaynaklari_E _idGenCharOverride-1">(3 defa)</span>” Ve “kulun ve resûlün olan Efendimiz Hazreti Muhammed’i <span class="_aleyhisselam-_E _idGenCharOverride-1">(sallallahu aleyhi ve sellem)</span> vesile edinerek Senin himayene iltica ettim. <span class="ayet_kaynaklari_E _idGenCharOverride-1">(3 defa)</span>”</p>
			<p class="a_Paragraf">Allahım! Bütün âlemler içinde, Seyyidina İbrahim’e <span class="_aleyhisselam-_E _idGenCharOverride-1">(aleyhisselâm)</span> ve ehline salât, selâm ve bereket ihsan ettiğin gibi, Efendimiz Hazreti Muhammed’e <span class="_aleyhisselam-_E _idGenCharOverride-1">(sallallahu aleyhi ve sellem)</span> ve ehline de salât, selâm ve bereket ihsan et. Muhakkak ki Sen, her bakımdan hamde layık ve şanı yüce olansın.</p>
			<p class="a_Paragraf">Allahım! Vahdaniyet makamında herkesin gözbebeği, eşsiz hikmetin içinde cem’ul-cem makamının sahibi, hazine-i uluhiyeti ihatası itibariyle vahdaniyetinin istiva ettiği arş; ferdâniyet kalemi ve samedaniyet mürekkebi ile müminleri müjdelemek üzere, “<span class="italik_E">Biz Seni ancak âlemlere rahmet olarak gönderdik</span>” beyan-ı mübeccelini yazdığın Rahmaniyetinin levhası Efendimiz Hazreti Muhammed’e <span class="_aleyhisselam-_E _idGenCharOverride-1">(aleyhi efdalüssalavât ve ekmelüttahiyyât)</span> salât, selâm ve bereket ihsan eyle. Beni de müttaki kulların için hazırladığın Cennet’ine alacağın bir salât ile salât eyle, “<span class="bold_E">ey Kuddûs, ey Selâm, ey Mü’min, ey Müheymin!</span> <span class="ayet_kaynaklari_E _idGenCharOverride-1">(3 defa)</span>” Şanlı Bedir gazvesinde bulunma bahtiyarlığına ermiş kulların, <span class="bold_E">Übeyy ibn Ka’b ve Ahnes ibn Hubeyb es-Sülemî </span><span class="_aleyhisselam-_E _idGenCharOverride-1">(radıyallahu anhumâ)</span> hakkı için bana da yardım et ey medet isteyenlerin imdadına koşan Allahım!</p>
			<p class="a_Paragraf">Allahım! Sonsuz fazlınla burhan sahibi, her bir insanın varlık sebebi, kerem-i kifâyenin “kâf”ı, ulûhiyet ve riayetin “hâ”sı, yakaza ve hidayetin “yâ”sı, ismet ve inayetin “ayn”ı, “<span class="italik_E">Sen göklerde ve yerde bulunan her şeyin sahibi olan Allah’ın yolunu gösterirsin. İyi bilin ki bütün işler eninde sonunda Allah’a döner, emirler O’ndan çıkar</span>” ferman-ı Sübhanîsindeki sıratın “sâd”ı olan ve bu harflerle kendisine işaret edilmiş bulunan Efendimiz Hazreti Muhammed’e, bizim üzerimize en güzel örtüyü örteceğin bir salât ile salât eyle. “<span class="bold_E">Ey Azîz, ey Cebbâr, ey Mütekebbir ve ey Hâlık!</span> <span class="ayet_kaynaklari_E _idGenCharOverride-1">(3 defa)</span>” Kulların <span class="bold_E">el-Erkam ibn Ebî’l-Erkam Mevlâ-Resûlillah </span><span class="_aleyhisselam-_E _idGenCharOverride-1">(sallallahu aleyhi ve sellem)</span><span class="bold_E">, Es’ad ibn Yezîd, Enes ibn Muâz, Üneys ibn Katâde, Enese Mevlâ-Resûlillah </span><span class="_aleyhisselam-_E _idGenCharOverride-1">(sallallahu aleyhi ve sellem)</span><span class="bold_E">, Evs ibn Sâbit, Evs ibn Havlî, İyâs ibn Evs ve İyâs ibn el-Bükeyr </span><span class="_aleyhisselam-_E _idGenCharOverride-1">(radıyallahu anhum)</span> hakkı için duamıza icabet buyur.</p>
			<p class="a_Paragraf">Ey Yüce Allahım! Engin fazlınla bütün kevn ü mekanların kendisiyle şeref kazandığı Efendimiz Hazreti Muhammed’e salât ü selâm ve bereket ihsan eyle. Kur’ân-ı Kerîm’in nurefşan işaretlerini Kendisiyle ortaya çıkardığın Efendimiz Hazreti Muhammed’e salât ü selâm ve bereket ihsan eyle. Bütün beşeriyet için şer’-i şerîfin rukünlerini en sağlam şekilde inşa eden Efendimiz Hazreti Muhammed’e salât ü selâm ve bereket ihsan eyle. Hak yolcuları için yolun ef’âl ve âdâbını en berrak şekilde vaz’ eden Efendimiz Hazreti Muhammed’e salât ü selâm ve bereket ihsan eyle. Arifler için hakikat ilimlerine remiz ve işaretler koyan Efendimiz Hazreti Muhammed’e salât ü selâm ve bereket ihsan eyle. Kudûmuyla kalblerin saraylarını zinetlendiren Efendimiz Hazreti Muhammed’e salât ü selâm ve bereket ihsan eyle. Gayb âlemlerinin gizli sırlarını açığa çıkaran Efendimiz Hazreti Muhammed’e salât ü selâm ve bereket ihsan eyle. Her tâlibin biricik kapısı ve perdenin arkasında kalıp önünü göremeyenlerin delil ve rehberi Efendimiz Hazreti Muhammed’e salât ü selâm ve bereket ihsan eyle. “<span class="bold_E">Ey Bâri’, ey Musavvir ve ey Ğaffâr!</span> <span class="ayet_kaynaklari_E _idGenCharOverride-1">(3 defa)</span>” Ey Allahım! Kulların <span class="bold_E">Berâ ibn Ma’rûr, Büceyr ibn Ebî Büceyr, Behhâs ibn Sa’lebe, Besbese ibn Amr, Bişr ibn el-Berâ, Beşîr ibn Sa’d ve Bilâl ibn Rabâh </span><span class="_aleyhisselam-_E _idGenCharOverride-1">(radıyallahu anhum)</span> hakkı için, üzerime emn ü emniyetinin surunu, izz ü azametinin örtüsünü örteceğin bir salât ile Efendiler Efendisi’ne salât ve selâm eyle. </p>
			<p class="a_Paragraf">Allahım! Mübarek cismine kudsî nurlarından ışıklar saçtığın, muazzam ruhuna ulvî esrârından sırlar ifâza buyurduğun ve böylece hiç kimseye nasip olmayacak ölçüde yüce huzuruna yakınlaştırdığın, kurb-u nezdinde imkan-vücub arası bir zirve noktaya yükselttiğin, “<span class="italik_E">sonra yaklaştı. İki yay arası kadar, hatta daha da yakın...</span>” hakikatinin biricik mazharı Efendimiz Hazreti Muhammed’e <span class="_aleyhisselam-_E _idGenCharOverride-1">(aleyhi efdalüssalavât ve ekmelüttahiyyât)</span>, O’nun sevgisiyle benim kalbimdeki kapalı kilitleri çözeceğin, müşahedesi ve yakınlığıyla kalbimin esrarını izhar edeceğin bir salât ile salât ü selâm ve bereket ihsan eyle. O salât ile beni koru, “<span class="bold_E">ey Kahhâr, ey Vehhâb ve ey Rezzâk!</span> <span class="ayet_kaynaklari_E _idGenCharOverride-1">(3 defa)</span>” Ve kulların <span class="bold_E">Temîm ibn Yeâr, Temîm Mevlâ-Benî Ğanm ve Temîm Mevlâ-Hırâş </span><span class="_aleyhisselam-_E _idGenCharOverride-1">(radıyallahu anhum)</span> hakkı için beni hıfz u sıyanet seralarına al.</p>
			<p class="a_Paragraf">Allahım! Senin en yüksek ve parlak nurun, sıfat ve isimlerine ait esrarının mazharı, Yüce Zâtına en yakın olma payesini kazanan ve yakınlıkta derinleştikçe derinleşen, ilminin ihatası itibariyle esmâ ve sıfâtın varlık sahasındaki mazharlarının, kereminin ihatası yönüyle cömertliğinin esrârının, kudretinin ihatası zaviyesinden kevnî güzelliklerinin, iradenin ihatası açısından ceberûtunun kudret eserlerinin, rahmetinin ihatası vechiyle de ihsanlarının en câmi’ aynası olan Efendimiz Hazreti Muhammed’e salât ü selâm ve bereket ihsan eyle. <span class="bold_E">“Ey Fettâh, ey Alîm ve ey Kâbıd(z)!</span> <span class="ayet_kaynaklari_E _idGenCharOverride-1">(3 defa)</span>” Ey Allahım! O salât ile, isimlerin, âyetlerin ve kelimelerin ile ve kulların <span class="bold_E">Sâbit ibn Ekram, Sâbit ibn Sa’lebe, Sâbit ibn Hâlid, Sâbit ibn Amr, Sâbit ibn Hezzâl, Sa’lebe ibn Hâtıb, Sa’lebe ibn Amr, Sa’lebe ibn Aneme ve Sakf ibn Amr</span> <span class="_aleyhisselam-_E _idGenCharOverride-1">(radıyallahu anhum)</span> hakkı için beni şeytandan ve gücünü kötü niyetle kullananların şerrinden koru.</p>
			<p class="a_Paragraf">Allahım! Fazlınla taayyünü bütün varlığın ilki ve öncüsü, varlığı bir ilk nur ve nüve olan, herkesten çok Kendisine itimat edilen, ruhların seyyidi, fatihlerin anahtarı; varlığın çekirdeği olması itibariyle bidayetin bidayeti, semeresi olması yönüyle nihayetin nihayeti, bütün esrârı cem’ eden gizli sır, nur feyzinde bulunurken bir nehir gibi akan korunmuş nur, meclâ ve mazhar olduğu tecelliler itibariyle zâhirde ve bâtında en mükemmel yaratılış ve donanımın sahibi, susuzluktan çatlamış sinelere oluk oluk âb-ı hayat sunan yağmur, gece-gündüz ortaya koyduğu performansıyla kullukta da zirve, Kendisine, Kitab-ı Muhkem’inde, “<span class="italik_E">ey Yüce Rabbimiz! Sen bunları (gökleri ve yeri) gayesiz, boşuna yaratmadın. Seni bu gibi noksanlardan tenzih ederiz</span>” ferman-ı İlahîsini indirdiğin Efendimiz’e <span class="_aleyhisselam-_E _idGenCharOverride-1">(sallallahu aleyhi ve sellem)</span> salât ü selâm ve bereket ihsan eyle. Ey Allahım! “<span class="bold_E">Ey Bâsıt, ey Hâfıd, ey Râfi’!</span><span class="ayet_kaynaklari_E _idGenCharOverride-1"> (3 defa)</span>” Kulların <span class="bold_E">Câbir ibn Abdillah ibn Riyâb, Kulların Câbir ibn Abdillah ibn Amr, Câbir ibn Atîk, Cebbâr ibn Sahr ve Cübeyr ibn İyâs </span><span class="_aleyhisselam-_E _idGenCharOverride-1">(radıyallahu anhum)</span> hakkı için kendisiyle beni zalim, bâğî ve mütecavizlerin şerrinden koruyacağın bir salât ile Efendimiz’e salât eyle. </p>
			<p class="a_Paragraf">Ey Yüceler Yücesi Allahım! Kabza-i nur, ravza-yı huzur, asılların aslı, vuslatların vuslatı, hakikatlerin kaynağı, en ince sırlar Kendisinde toplanan, fâcirliği meslek haline getirip toplumu ifsat edenlerin güçlerini elinden alan, küfür yobazlarını, hak ve hakikatleri engelleyemez hale getiren İnsanlığın İftihar Tablosu Efendimiz’e, gece ve gündüz deveran edip durdukça, sürekli tekrar eden ve beni Senin yolunda muvaffakiyete ve isteklerime ulaştıran salavât ile salât ü selâm ve bereket ihsan eyle. Ey Allahım! “<span class="bold_E">Ey Muizz, ey Müzill, ey Semî’!</span> <span class="ayet_kaynaklari_E _idGenCharOverride-1">(3 defa)</span>” Kulların <span class="bold_E">el-Hâris ibn Enes, el-Hâris ibn Evs ibn Râfi’, el-Hâris ibn Evs ibn Muâz, el-Hâris ibn Hâtıb, el-Hâris ibn Hazeme el-Hazrecî, el-Hâris ibn Hazeme el-Evsî, el-Hâris ibn Ebî Hazeme, el-Hâris ibn Arfece, el-Hâris ibn Sımme, el-Hâris ibn Kays el-Evsî, el-Hâris ibn Kays el-Hazrecî, el-Hâris ibn en-Nu’mân, Hârise ibn Sürâka, Hârise ibn en-Nu’mân, Hâtıb ibn Ebî Beltea, Hâtıb ibn Amr, el-Hubâb ibn el-Münzir, Habîb ibn el-Esved, Harâm ibn Milhân, Hureys ibn Zeyd, Husayn ibn el-Hâris, Hamza ibn Abdilmuttalip ve Hamza ibn el-Humeyyir</span> <span class="_aleyhisselam-_E _idGenCharOverride-1">(radıyallahu anhum)</span> hakkı için o salavât ile beni düşmanlık besleyenlerin, fâcirlerin, kin güdenlerin ve zarar vermek için uğraşanların hile ve komplolarına karşı her zaman koruyup gözet.</p>
			<p class="a_Paragraf">Allahım! Eşsiz fazlınla, lâhûtî feyizlerin menbaı, rahmaniyet ve rahimiyetin mahall-i inkişafı olan âlem-i rahamûtun kaynağı, nâsût zincirinin ortasındaki şâşâlı mücevher, İlâhî isim ve sıfatların tecellî alanı olarak bilinen âlem-i ceberûtun râbıtası, sırların sırrının sırrının sırrı, bütün nurların Kendi nurundan ayrıldığı sonsuz nur Efendimiz Hazreti Muhammed’e salât ü selâm ve bereket ihsan eyle. Ey Allahım! “Ey <span class="bold_E">Basîr</span>, ey <span class="bold_E">Hakem</span>, ey <span class="bold_E">Adl</span>! <span class="ayet_kaynaklari_E _idGenCharOverride-1">(3 defa)</span>” Kulların <span class="bold_E">Hârice ibn Zeyd, Hâlid ibn Bükeyr, Hâlid ibn Kays, Habbâb ibn Erett, Habbâb Mevlâ-Utbe, Hubeyb ibn İsâf, Hıdâş ibn Katâde, Hırâş ibn es-Sımme, Hureym ibn Fâtik, Hallâd ibn Râfi’, Hallâd ibn Süveyd, Hallâd ibn Amr, Hallâd ibn Kays, Havvât ibn Cübeyr, Halîfe ibn Adiyy, Huneys ibn Huzâfe, Huleyd ibn Kays ve Havliyy ibn Ebî Havliyy</span> <span class="_aleyhisselam-_E _idGenCharOverride-1">(radıyallahu anhum)</span> hakkı için bana Efendimiz’in Havz-ı Mevrûdundaki saf ve temiz içecekten tattıracağın bir salât ile Resûlullah Efendimiz’e salât eyle.</p>
			<p class="a_Paragraf">Allahım! Fazl u ihsanda bulunup, izzet ve vakar tacıyla şereflendirdiğin, pak kalbine rahmet bulutlarından sağanak sağanak feyizler akıttığın, üzerindeki yük ve ağırlıkları kaldırdığın, “<span class="italik_E">insanları sarhoş olmuş görürsün, halbuki gerçekte onlar sarhoş değildirler. Fakat Allah’ın azabı pek çetindir</span>” ifadesiyle tasvir buyurduğun dehşetli kıyamet gününde şefât-i uzma/en büyük şefaat payesiyle serfiraz kıldığın Efendimiz’e <span class="_aleyhisselam-_E _idGenCharOverride-1">(aleyhissalâtü vesselâm)</span> salât ü selâm ve bereket ihsan eyle.”<span class="bold_E">Ey Habîr, ey Halîm!</span> <span class="ayet_kaynaklari_E _idGenCharOverride-1">(3 defa)</span>” Kulların <span class="bold_E">Dükeyn ibn Sa’d, Zekvân ibn Abd-i Kays ibn Halde, Zü’ş-şimâleyn Umeyr ibn Abd-i Amr </span><span class="_aleyhisselam-_E _idGenCharOverride-1">(radıyallahu anhum)</span> hakkı için beni düşmanlardan, zalimlerden ve haset besleyenlerden muhafaza edeceğin bir salât ile Efendimiz’e salât eyle. </p>
			<p class="a_Paragraf">Allahım! Ezelin paha biçilmez armağanı, Hakk’ın matmah-ı nazarı, Ebedî olan Allah’ın habîbi ve sevgilisi, Resûl-i Muazzam, Nebiy-yi Mükerrem, İmamü’l-enbiya ve ve’l-mürselîn, Âlemlerin Rabbi’nin tevhidinin eşsiz davetçisi, ruhların tabibi, sürur ve huzurun kaynağı, irşat vazifesiyle gönderilenlerin en hayırlısı, herkesin feryat içinde birbirinden yardım isteyeceği dehşetli kıyamet gününde insanlara şefaat edenlerin en faziletlisi Efendimiz Hazreti Muhammed’e <span class="_aleyhisselam-_E _idGenCharOverride-1">(sallallahu aleyhi ve sellem)</span> salât ü selâm ve bereket ihsan eyle. “<span class="bold_E">Ey Azîm, ey Ğafûr, ey Şekûr!</span> <span class="ayet_kaynaklari_E _idGenCharOverride-1">(3 defa)</span>” Kulların <span class="bold_E">Râşid ibn el-Muallâ, Râfi’ ibn el-Muallâ, Râfi’ ibn el-Hâris, Râfi’ ibn Uncede, Râfi’ ibn Mâlik, Râfi’ ibn Yezîd, Rib’iyy ibn Râfi’, Rebî’ ibn İyâs, Rabîa ibn Eksem, Ruhayle ibn Sa’lebe, Rifâa ibn el-Hâris, Rifâa ibn Râfi’, Rifâa ibn Abdi’l-Münzir ve Rifâa ibn Amr </span><span class="_aleyhisselam-_E _idGenCharOverride-1">(radıyallahu anhum)</span> hakkı için, kurb-u huzurundan kovulmaktan ve uzaklaştırılmaktan koruyacak, kötülük ve gazaptan emin kılacak bir salât ile Efendimiz’e salât ve selâm eyle.</p>
			<p class="a_Paragraf">Ey Yüce Allahım! Fazlınla, ululuk ve azamet kutbu, nübüvvet ve risalet güneşi olan, insanları dalâletten uzaklaştıran, cehaletten kurtaran müstesna hidayet rehberi; kalbi Mevlâsına tutkun olan, dili her zaman hikmetin en belîğini ve hükmün en doğrusunu ortaya koyan, Kendisine Kur’ân-ı Azîm’de tembih ve tekrim sadedinde, “<span class="italik_E">ey iman edenler! Musa’ya </span><span class="_aleyhisselam-_E _idGenCharOverride-1">(aleyhisselâm)</span><span class="italik_E"> eziyet edenler gibi olmayın. Eziyet ettiler de, Allah onu, onların dediklerinden akladı, berî olduğunu ortaya koydu. O, Allah nezdinde pek itibarlı bir kişi idi</span>” âyet-i celîlesi indirilen Efendimiz Hazreti Muhammed’e salât ü selâm ve bereket ihsan eyle. Kulların <span class="bold_E">ez-Zübeyr ibn el-Avvâm, Ziyâd ibn es-Seken, Ziyâd ibn Amr, Ziyâd ibn Lebîd, Zeyd ibn Eslem, Zeyd ibn Hârise, Zeyd ibn el-Hattâb, Zeyd ibn el-Müzeyyen, Zeyd ibn Vedîa ve Zeyd ibn el-Muallâ </span><span class="_aleyhisselam-_E _idGenCharOverride-1">(radıyallahu anhum)</span> hakkı için, “<span class="bold_E">ey Aliyy, ey Kebîr ve ey Hafîz!</span> <span class="ayet_kaynaklari_E _idGenCharOverride-1">(3 defa)</span>” bu kuluna mehâbet ve kerem tacı giydireceğin bir salât ile Efendimiz’e salât eyle. </p>
			<p class="a_Paragraf">Allahım! Bitmeyen fazlınla, hidayet nuru, muktedîleri için benzersiz bir muktedâ bih ve örnek olan, Senin hududunu en güzel şekilde ikâme eden, ahitlerini tastamam yerine getiren, Hayy ve Ma’bûd-u Mutlak olan Rabbine itaat yolunda canla başla, kendisini helak edercesine gayret gösteren, Nebiy-yi Kureşî, Ebtahî, Mekkî ve Medenî; Senin risaletini tebliğ eden, kullarına temsil ve tebliğiyle nasihatte bulunan, âyetlerini okuyan, hükmünü onlar arasında tatbîk eden, herkese Sana kulluğu emreden ve isyandan nehyeden Hazreti Muhammed <span class="_aleyhisselam-_E _idGenCharOverride-1">(aleyhi efdalüssalavât ve ekmelüttahiyyât)</span> Efendimiz’e salât ü selâm ve bereket ihsan eyle. “<span class="bold_E">Ey Mukît, ey Hasîb, ey Celîl!</span> <span class="ayet_kaynaklari_E _idGenCharOverride-1">(3 defa)</span>” O salât hürmetine ve kulların <span class="bold_E">Sâlim ibn Umeyr, Sâlim Mevlâ-Ebî Huzeyfe, es-Sâib ibn Osman ibn Maz’ûn, Sebre ibn Fâtik, Sürâka ibn Amr, Sürâka ibn Ka’b, Sa’d ibn Ebî Vakkâs, Sa’d ibn Havle, Sa’d ibn Hayseme, Sa’d ibn Zeyd el-Evsî, Saîd ibn Zeyd el-Muhacirî, Sa’d ibn Sa’d, Sa’d ibn Süheyl, Sa’d ibn Ubâde, Sa’d ibn Ubeyd, Sa’d ibn er-Rebî’, Ebû Ubâde Sa’d ibn Osman, Sa’d ibn Muaz, Sa’d el-Kelbî Mevlâ-Hâtıb, Süfyan ibn Bişr, Seleme ibn Eslem, Seleme ibn Sâbit, Seleme ibn Selâme, Süleyt ibn Kays, Süleym ibn el-Hâris, Süleym ibn Amr, Süleym ibn Kays, Süleym ibn Milhân, Simâk ibn Sa’d, Sinan ibn Ebî Sinan, Sehl ibn Huneyf, Sehl ibn Râfi’, Sehl ibn Atîk, Sehl ibn Kays, Süheyl ibn Vehb, Süheyl ibn Râfi’, Sevâd ibn Züreyk, Sevâd ibn Ğaziyye ve Selît ibn Harmele </span><span class="_aleyhisselam-_E _idGenCharOverride-1">(radıyallahu anhum)</span> hakkı için bana takva hil’ati giydir ve beni bütün musibetlerden muhafaza buyur.</p>
			<p class="a_Paragraf">Yüce Allahım! Resûl-i Kerîmin, sırat-ı müstakîminin rehber-i küllü, Kendisine Seb’ul-mesânî olan Fatiha Sûre-i Celîlesini ve Kur’ân-ı Azîm’i indirdiğin, dosdoğru dinin sahibi, insanları naîm cennetlerine götüren muktetâ bih, bizim ve Senin diğer bütün kullarının Efendisi, saadet yolunun hidayet rehberi, Efendimiz ve yüce dostumuz, en parlak ay; muhkem ve parlak kelâmın olan Kur’ân-ı Kerîm’de Kendisine, “<span class="italik_E">Biz sana aşikâr bir fetih ve zafer ihsan ettik. Bu da Allah’ın, senin geçmiş ve gelecek kusurlarını bağışlaması içindir</span>” âyât-ı celîlelerini inzal buyurduğun Efendimiz Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span> salât ü selâm ve bereket ihsan eyle. Ey Allahım! “<span class="bold_E">Ey Kerîm, ey Rakîb, ey Mücîb!</span> <span class="ayet_kaynaklari_E _idGenCharOverride-1">(3 defa)</span>” Kulların <span class="bold_E">Şücâ’ ibn Vehb, Şüreyk ibn Enes ve Şemmâs ibn Osman </span><span class="_aleyhisselam-_E _idGenCharOverride-1">(radıyallahu anhum)</span> hakkı için tasalarımı gidereceğin, kusurlarımı örteceğin, kurbiyetimi artıracağın, kalbimi nurlandıracağın bir salât ile Efendimiz’e salât ve selâm eyle.</p>
			<p class="a_Paragraf">Allahım! Nebiy-yi Kerîm, raûf ve rahîm, afv u safh sahibi ve hakîm, en geniş ve yüksek feyzin mazharı, sırat-ı müstakîme ilkin Kendisini hidayet ettiğin ve Kitab-ı Muhkem’inde, “<span class="italik_E">her hâlde Sen, ahlâkın -Kur’ân buudlu, ulûhiyet eksenli olması itibarıyla- ihâtası imkânsız, idraki nâkabil en yücesi üzeresin</span>” beyan-ı mübecceliyle taltif buyurduğun Efendimiz Hazreti Muhammed’e salât ü selâm ve bereket ihsan eyle. Ey Allahım! “<span class="bold_E">Ey Vâsi’ ve ey Hakîm!</span><span class="ayet_kaynaklari_E _idGenCharOverride-1"> (3 defa)</span>” “<span class="bold_E">Ey Vedûd!</span> <span class="ayet_kaynaklari_E _idGenCharOverride-1">(22 defa)</span>” Kulların <span class="bold_E">Subeyh Mevlâ-Ebi’l-Âs, Safvân ibn Vehb, Sayfiyy ibn Sevâd ve Suheyb ibn Sinan </span><span class="_aleyhisselam-_E _idGenCharOverride-1">(radıyallahu ahhüm)</span><span class="bold_E"> </span>hakkı için muhabbetinin esrarının eserlerini üzerimde izhar edeceğin bir salât ile Efendimiz’e salât ve selâm eyle. </p>
			<p class="a_Paragraf">Allahım! Yüce Allahım! Nihayetsiz fazlınla varlık dairesinin kutbu, Hayy ve Ma’bûd olan Rabbinin en mükemmel fıtratta yarattığı müstesna kulu, bütün âlemleri kuşatan ihatanın merkezi, Senin isimlerin ile ünsiyetin başlangıcı, en parlak şeref ve en görkemli nurla desteklediğin kulun, Nebîn, Resûlün, Habîbin, Mustafa’n ve Halîlin Efendimiz Hazreti Muhammed’e <span class="_aleyhisselam-_E _idGenCharOverride-1">(sallallahu aleyhi ve sellem)</span> salât ü selâm ve bereket ihsan eyle. Ey Allahım! “<span class="bold_E">Ey Mecîd, ey Bâis ve ey Şehîd!</span> <span class="ayet_kaynaklari_E _idGenCharOverride-1">(3 defa)</span>” Kulların <span class="bold_E">Dahhâk ibn Hârise, Dahhâk ibn Amr ve Damre ibn Amr </span><span class="_aleyhisselam-_E _idGenCharOverride-1">(radıyallahu anhum)</span><span class="bold_E"> </span>hakkı için yüzümü saflardan saf, durulardan duru cemâlinle aydınlık hale getireceğin bir salât ile Efendimiz’e salât ve selâm eyle. </p>
			<p class="a_Paragraf">Ey Allahım! Kullarından hiçbirisine nasip kılmadığın hususî ilimlerle mücehhez, bütün beldeleriyle arz da dahil olmak üzere azametli memleket-i Rabbaniyenin seyyidi ve efendisi, dalgaları yakîn rüzgarlarıyla birbirine çarpıp duran esrârının denizi, fevc fevc, bölük bölük, Seninle Sana koşan peygamberler ordusunun seraskeri Efendimiz Hazreti Muhammed’e salât ü selâm ve bereket ihsan eyle. “<span class="bold_E">Ey Hak, ey Vekîl ve ey Kaviyy!</span> <span class="ayet_kaynaklari_E _idGenCharOverride-1">(3 defa)</span>” Lisanımı fesahat, belağat ve incelikle güzelleştirmene vesile olacak bir salât ile Efendimiz’e salât eyle. Ben de ülü’l-azm peygamberin Musa <span class="_aleyhisselam-_E _idGenCharOverride-1">(alâ nebiyyina ve aleyhimüsselâm)</span> gibi, “<span class="italik_E">Rabbim! Dilimdeki ukdeyi çözüver. Ta ki, sözümü daha iyi anlasınlar</span>” diyerek yalvarıyorum. Ne olur kulların <span class="bold_E">et-Tufeyl ibn el-Hâris, et-Tufeyl ibn Mâlik, et-Tufeyl ibn en-Nu’mân, Talha ibn Ubeydillah ve Tuleyb ibn Umeyr </span><span class="_aleyhisselam-_E _idGenCharOverride-1">(radıyallahu anhum)</span> hakkına salât ü selâmımı ve dualarımı kabul buyur.</p>
			<p class="a_Paragraf">Ey her duada bulunana icabet eden ululuk tahtının Sultanı Allahım! Enginlerden engin fazlınla, mübarek gözlerini kudsî nurlarınla sürmeleyip Yüce Zâtı’nı açıkça gösterdiğin, daha dünyada iken öteleri bütün derinlikleriyle görüp temâşâ etme şerefiyle şereflendirdiğin, bâtınına kemâlât-ı kayyûmiyetinin sırlarının sırlarından nice feyizler ifâza ettiğin, kelime-i Muhammediyesi ile cem’ul-cem’ denizlerini ortadan ayırdığın, marifet ve cemâlinle ve hitabınla kalb, göz ve kulağını eşsiz şekilde teçhîz ettiğin, hiç kimseye müyesser kılmadığın yüce bir makamla serfiraz eylediğin, ehadiyetinin sırrı ile onu da yaratılanlar arasında yekta ve müstesna kıldığın Efendimiz Hazreti Muhammed’e <span class="_aleyhisselam-_E _idGenCharOverride-1">(sallallahu aleyhi ve sellem)</span> salât ü selâm ve bereket ihsan eyle. Ey Allahım! “<span class="bold_E">Ey Metîn, ey Veliyy ve ey Hamîd!</span> <span class="ayet_kaynaklari_E _idGenCharOverride-1">(3 defa)</span>” Kulların <span class="bold_E">Zuheyr ibn Râfi’, Âsım ibn Sâbit, Âsım ibn Adiyy, Âsım ibn Kays, Âkıl ibn el-Bükeyr, Âmir ibn Rebîa, Âmir ibn Ümeyye, Âmir ibn el-Bükeyr, Âmir ibn Sa’d ibn Âmr, Âmir ibn Seleme, Âmir ibn el-Ukeyr, Âmir ibn Füheyre, Âmir ibn Muhalled, Âmir ibn es-Seken, Abbâd ibn Bişr, Abbâd ibn Kays, Ubâde ibn es-Sâmit, Abdullah ibn Kays ibn Hâlid ibn Halede, Abdullah ibn Sa’lebe, Abdullah ibn Cübeyr, Abdullah ibn Cahş, Abdullah ibn el-Cedd, Abdullah ibn Humeyyir, Abdullah ibn er-Rebî’, Abdullah ibn Ravâha, Abdullah ibn Zeyd, Abdullah ibn Sürâka, Abdullah ibn Seleme, Abdullah ibn Sehl, Abdullah ibn Süheyl, Abdullah ibn Şerîk, Abdullah ibn Târık, Abdullah ibn Âmir, Abdullah ibn Abd-i Menâf, Abdullah ibn Urfuta, Abdullah ibn Amr, Abdullah ibn Umeyr, Abdullah ibn Kays ibn Sahr, Abdullah ibn Ka’b, Abdullah ibn Mahreme, Abdullah ibn Mes’ûd, Abdullah ibn Maz’ûn, Abdullah ibn en-Nu’mân, Abdurrahman ibn Cebr, Abdurrahman ibn Avf, Abd-ü Rabbihî ibn Hakk, Abde ibn el-Hashâs, Abs ibn Âmir, Âiz ibn Mâıs, Ubeyd ibn Evs, Ubeyd ibn et-Teyyihân, Ubeyd ibn Zeyd, Ubeyd ibn Ebî Ubeyd, Ubeyde ibn el-Hâris, Itbân ibn Mâlik, Utbe ibn Rebîa, Utbe ibn Abdillah, Utbe ibn Ğazvân, Osman ibn Affân, Osman ibn Maz’ûn, el-Aclân ibn en-Nu’mân, Adiyy ibn ez-Zağbâ, Ismet ibn el-Husayn, Usayme el-Eşcaî, Atıyye ibn Nüveyre, Ukbe ibn Âmir, Ukbe ibn Osman, Ukbe ibn Vehb el-Ensârî, Ukbe ibn Vehb el-Muhacirî, Ukkâşe ibn Mihsan, Alî ibn Ebî Tâlib, Ammâr ibn Yâsir, Umâra ibn Hazm, Umâra ibn Ziyâd, Ömer ibn el-Hattâb, Amr ibn İyâs, Amr ibn el-Cemûh, Amr ibn el-Hâris el-Muhacirî, Amr ibn Sa’lebe, Amr ibn el-Hâris el-Ensarî, Amr ibn Sürâka, Amr ibn Ebî Serh, Amr ibn Talk, Amr ibn Kays, Amr ibn Ma’bed, Amr ibn Muâz, Umeyr ibn Harâm, Umeyr ibn el-Humâm, Umeyr ibn Âmir, Umeyr ibn Avf, Umeyr ibn Ebî Vakkâs, Avf ibn el-Hâris, Uveym ibn Sâıde ve Iyâz ibn Züheyr</span><span class="_aleyhisselam-_E _idGenCharOverride-1"> (radıyallahu anhum)</span> hakkı için, beni heybet, güç, kuvvet ve mukavemet kılıcıyla kuşatacağın bir salât ile Efendimiz’e salât ve selâm eyle.</p>
			<p class="a_Paragraf">Allahım! Dalga dalga her yanda âsârı gözüken izzetinin sancağı, hikmet-i nâtıkanın fasih lisanı, mahlûkatın üzerinde tasarruf selâhiyetiyle şerefyâb kıldığın müstesna halifen, bütün varlığa gönderdiğin en emîn elçin; hatiplerin birbirinden fâik vasıflarını ifadeden aciz kaldığı, sema ve arzda övülmüş, ötede inananlar için şefaat edecek ve şefaati kabul göreceklerin en hayırlısı Efendimiz Hazreti Muhammed’e salât ü selâm ve bereket ihsan eyle. Ey Allahım! “<span class="bold_E">Ey Muhsî, ey Mübdi’ ve ey Muîd!</span> <span class="ayet_kaynaklari_E _idGenCharOverride-1">(3 defa)</span>” Kulun <span class="bold_E">Ğannâm ibn Evs </span><span class="_aleyhisselam-_E _idGenCharOverride-1">(radıyallahu anh)</span> hakkı için beni, “<span class="italik_E">Rabbim! Sadrıma inşirah ver ve işlerimi kolay hale getir</span>” hakikatinin sevinciyle mesrur edeceğin ve “<span class="italik_E">Biz Senin sadrını genişletmedik mi!</span>” âtıfetiyle sevindireceğin bir salât ile Efendimiz’e salât ve selâm eyle.</p>
			<p class="a_Paragraf">Allahım! Fazlınla, hususî tecellilerinin dışa akseden cemâli, tedellî çerçevesinde vukû bulan duru ve seçkin tenezzülâtının celâli, izz-i ekberin gaybî sırlarında Seninle bâtın, ululuk ve yüceliğinin ufuklarında Senin nurunla zâhir, Hazreti Samed’in en azîz kulu, ehadiyet memleketinin sultanı, esmâ ve sıfatlarının ihatası açısından kulun olduğu gibi, Yüce Zâtının infiradı zaviyesinden de Senin müstesna kulun, azamet ve ilim tecellîlerinin Tûr’u, yine Senin kuşatıcı af ve hilm dairelerinin iltisak noktası Efendimiz Hazreti Muhammed’e <span class="_aleyhisselam-_E _idGenCharOverride-1">(sallallahu aleyhi ve sellem)</span> salât ü selâm ve bereket ihsan eyle. Ey Allahım! “<span class="bold_E">Ey Muhyî! Ey Mümît ve ey Hayy!</span> <span class="ayet_kaynaklari_E _idGenCharOverride-1">(3 defa)</span>” Kalbime en hakikî manasıyla imanı koyacağın, ayrıca itmi’nan ve sekine indireceğin bir salât ile Efendimiz’e salât eyle. Bunu kulların <span class="bold_E">el-Fâkih ibn Bişr ve Ferve ibn Amr</span> <span class="_aleyhisselam-_E _idGenCharOverride-1">(radıyallahu anhumâ)</span> hakkı için Senden diliyorum. Ne olur, dualarımı kabul buyur.</p>
			<p class="a_Paragraf">Ey Yüceler Yücesi Allahım! Nihayetsiz fazlınla, sıdk ve emânetin zirvesi, sâdık ve emîn, hususî nusret ve apaçık fetihle müeyyed olan, ısrarla düşmanlık yapan kâfir ve müşrikleri ifnâ eden, had-hudûd tanımaz mütecâviz fâcirleri, fısk u fücurlarını devam ettiremez hale getiren, Kitab-ı Mübîn’inde Kendisine, “<span class="italik_E">ya</span> <span class="italik_E">Rabbenâ, üstümüze (gürül gürül) sabır yağdır, Ayaklarımıza sebat ver ve kâfir topluluğa karşı bizi muzaffer eyle!</span>” âyet-i celîlesini inzal buyurduğun Efendimiz Hazreti Muhammed’e salât ü selâm ve bereket ihsan eyle. Ey Allahım! “<span class="bold_E">Ey Kayyûm, ey Vâcid ve ey Mâcid!</span> <span class="ayet_kaynaklari_E _idGenCharOverride-1">(3 defa)</span>” Kulların <span class="bold_E">Katâde ibn en-Nu’mân, Kudâme ibn Maz’ûn, Kutbe ibn Âmir, Kays ibn Amr, Kays ibn Mihsan ve Kays ibn Muhalled </span><span class="_aleyhisselam-_E _idGenCharOverride-1">(radıyallahu anhum)</span><span class="bold_E"> </span>hakkı için, üzerime gürül gürül sabır ve temkin yağdırmana vesile olacak bir salât ile Efendimiz’e salât ve selâm eyle.</p>
			<p class="a_Paragraf">Allahım! İlahî fazlınla, Kendisiyle yer ve gök ehlini hidayet buyurduğun, yine O’nunla dilediğin kullarının gözlerindeki perdeleri kaldırdığın, izzet, azamet, ihata ve kudretini O’na hıfz ve himaye kıldığın, “<span class="italik_E">attığın zaman Sen atmadın; ancak Allah attı</span>” beyan-ı sübhanisinin hikmet dolu sırlarına mazhar kıldığın Efendimiz Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span> salât ü selâm ve bereket ihsan eyle. Ey Allahım! “<span class="bold_E">Ey Vâhid, ey Ehad, ey Samed ve ey Kâdir!</span> <span class="ayet_kaynaklari_E _idGenCharOverride-1">(3 defa)</span>” Kulların <span class="bold_E">Ka’b ibn Cemmâz, Ka’b ibn Zeyd ve Kesîr ibn Amr </span><span class="_aleyhisselam-_E _idGenCharOverride-1">(radıyallahu anhum)</span> hakkı için beni de önümden, arkamdan, sağımdan, solumdan, üstümden, altımdan gelebilecek tehlikelerden ve eza veren her türlü şeyden koruyacağın bir salât ile Efendimiz’e salât ve selâm eyle. </p>
			<p class="a_Paragraf">Allahım! Fazl u kereminle, sâhib-i saadet, Efendimiz ve Senin bütün kullarının Efendisi olan, Sana kullukta bütün ceht ve içtihadını ortaya koyan, koyup Allah’ın izniyle hem temsilinde hem de tebliğinde muvaffak olan, Senin gizli ilimlerinin mahzeni, korunmuş olan Yüce Kitabında Kendisine, “<span class="italik_E">hiç şüphe yok ki o zikri, Kur’ân’ı Biz indirdik, onu koruyacak olan da Biz’iz</span>” âyet-i kerîmesini inzal buyurduğun Efendimiz Hazreti Muhammed’e salât ü selâm ve bereket ihsan eyle. Ey Allahım! “<span class="bold_E">Ey Muktedir, ey Mukaddim ve ey Muahhir!</span> <span class="ayet_kaynaklari_E _idGenCharOverride-1">(3 defa)</span>” Kulun <span class="bold_E">Libde ibn Kays </span><span class="_aleyhisselam-_E _idGenCharOverride-1">(radıyallahu anh)</span> hakkı için, âl-i Resûl, ashâb ve tâbiîn hatırına ayaklarımı sırat-ı müstakîm üzere sabit kılacağın, beni zelle ve kaymalardan koruyacağın bir salât ile Efendimiz’e salât ve selâm eyle.</p>
			<p class="a_Paragraf">Allahım! Fazlınla bütün ümmetlerin şefaatçisi, ezel ağacının en nurlu meyvesi, âlem-i vücud ve adem neticelerinin hülasası, Senin Ulûhiyet esrarının emîn mahzeni, lâhut âlemine ait gaybî sırların müstesna muhafızı, bizim ve iki cihanın Efendisi olmuş, bî kem ü keyf Seni marifet-i tâmme ile bilip tanımış, Nebiy-yi Mustafa, Resûl-i Mücteba, Habîb-i Murtaza, Ebu’l-Kâsım, Efendimiz, Peygamberimiz Hazreti Muhammed ibn Abdillah ibn Abdilmuttalip ibn Hişam; taç, miğfer ve kılıç sahibi, asâlette yekta; Kitab-ı Kadîminde Kendisine,<span class="italik_E"> “nusret ve zafer ancak Azîz ve Hakîm Allah nezdindendir”</span> buyurduğun Efendimiz Hazreti Muhammed’e <span class="_aleyhisselam-_E _idGenCharOverride-1">(sallallahu aleyhi ve sellem)</span> salât ü selâm ve bereket ihsan eyle. Düşmanlık besleyenlere karşı benim için Senin inayetine vesile olacak bir salât ile salât ü selâm ve bereket ihsan eyle. Ashâb-ı Bedir’den şanlı kulların <span class="bold_E">Mâlik ibn Ebî Havlî, Mâlik ibn Duhşüm, Üseyd Mâlik ibn Rebîa, Mâlik ibn Rifâa, Mâlik ibn Amr, Mâlik ibn Kudâme, Mâlik ibn Mes’ûd, Mâlik ibn Nümeyle, Mübeşşir ibn Abdi’l-Münzir, Mücezzer ibn Ziyâd, Muhriz ibn Âmir, Muhriz ibn Nadle, Muhammed ibn Mesleme, Müdlic ibn Amr, Mersed ibn Ebî Mersed, Mistah Avf ibn Üsâse, Mes’ûd ibn Evs, Mes’ûd ibn Halde, Mes’ûd ibn Rebîa, Mes’ûd ibn Zeyd, Mes’ûd ibn Sa’d el-Evsî, Mes’ûd ibn Sa’d el-Hazrecî, Mus’ab ibn Umeyr, Muâz ibn Cebel, Muâz ibn el-Hâris, Muâz ibn es-Sımme, Muâz ibn Amr, Muâz ibn Mâıs, Ma’bed ibn Abbâd, Ma’bed ibn Kays, Muattib ibn Ubeyd, Muattib ibn Avf, Muattib ibn Kuşeyr, Ma’kıl ibn el-Münzir, Ma’mer ibn el-Hâris, Ma’n ibn Adiyy, Ma’n ibn Yezîd, Muavviz ibn el-Hâris, Muavviz ibn Amr ibn el-Cemûh, Mikdâd ibn Amr ibn el-Esved, Müleyl ibn Vebre, el-Münzir ibn Amr, el-Münzir ibn Kudâme, el-Münzir ibn Muhammed ve Mihca’ ibn Salih</span><span class="_aleyhisselam-_E _idGenCharOverride-1"> (radıyallahu anhum)</span> hakkı için bunları Senin engin rahmetinden dileniyorum. Ne olur Allahım! Dualarımı kabul buyur ve beni kapından eli boş geri çevirme.</p>
			<p class="a_Paragraf">Allahım! Senin en yüksek nurun, en parlak sırrın, en değerli habîbin, en pak ve seçkin kulun, kurb ehlinin vasıtası, muhabbet ehlinin kıblesi, melekût âleminin ruhu, esrâr-ı kayyûmiyetin levhası, ezel ve ebedin tercümanı, başka hiçbir kimsenin ihata edemeyeceği gaybın fasîh lisanı Hazreti Muhammed <span class="_aleyhisselam-_E _idGenCharOverride-1">(aleyhi efdalüssalavât ve ekmelüttahiyyât)</span> Efendimiz’e salât ü selâm ve bereket ihsan eyle. Ey Allahım! “<span class="bold_E">Ey Bâtın, ey Vâlî ve ey Müteâl!</span> <span class="ayet_kaynaklari_E _idGenCharOverride-1">(3 defa)</span>” Kulların <span class="bold_E">Nasr ibn el-Hâris, en-Nu’mân el-A’rec ibn Mâlik, en-Nu’mân ibn Sinan, en-Nu’mân ibn Amr, en-Nu’mân ibn Abd-i Amr, en-Nu’mân ibn Ebî Hazeme, en-Nu’mân ibn Asar, en-Nu’mân ibn Mâlik, Nuayman ibn Amr ve Nevfel ibn Abdillah </span><span class="_aleyhisselam-_E _idGenCharOverride-1">(radıyallahu anhum)</span> hakkı için beni şanı yüce elçin Hazreti Muhammed’in <span class="_aleyhisselam-_E _idGenCharOverride-1">(aleyhissalâtü vesselâm)</span> te’yîdiyle te’yîd edeceğin bir salât ile O Nebîler Serveri’ne salât ve selâm eyle.</p>
			<p class="a_Paragraf">Allahım! Sonsuz fazlınla biricik hakikatin sureti, Rahmânî nurlarla müzeyyen suretin hakikati, Allah’ın habîbi, inayet-i Rabbaniye’nin gözdesi olan, Rabbini hamd ile en çok öven ve Rabbi nezdinde en fazla övgüye mazhar olan, yine nezd-i ulûhiyette en yüksek muvaffakiyetlere nâil bulunan Efendimiz Hazreti Muhammed’e salât ü selâm ve bereket ihsan eyle. Ey Allahım! “Ey Berr, ey Tevvâb ve ey Müntakim! <span class="ayet_kaynaklari_E _idGenCharOverride-1">(3 defa)</span>” Kulların Hâni’ Ebî Bürde ibn Niyâr, Hübeyl ibn Vebre ve Hilâl ibn el-Muallâ <span class="_aleyhisselam-_E _idGenCharOverride-1">(radıyallahu anhum)</span> hakkı için bütün kötülük ve hastalıklara karşı bana kâfî gelmene vesile olacak bir salât ile Efendiler Efendisi’ne salât ve selâm eyle.</p>
			<p class="a_Paragraf"> Ey Yüceler Yücesi Allahım! Hakka hak yollarla yardım eden, insanları tarîk-i hakka ulaştıran, kendisinden istenilenlerin en cömerdi, yine kendisine umut bağlanılanların en hayırlısı, nübüvvet ve risalet davasında son sözün hatibi, Âlemlerin Rabbi’ne bütün mahlûkatın en yakın olanı Efendimiz Hazreti Muhammed’e, bu zamana kadar olanlar, şu anda olanlar ve kıyamet gününe kadar olacaklar sayısınca salât ü selâm ve bereket ihsan eyle. Ey Allahım! <span class="bold_E">“Ey Afüvv, ey Raûf ve ey Mâlikü’l-Mülk!</span> <span class="ayet_kaynaklari_E _idGenCharOverride-1">(3 defa)</span>” <span class="bold_E">Kulların Vâkıd ibn Abdillah, Vedîa ibn Amr, Veraka ibn İyâs, Vehb ibn Sa’d, Vehb ibn Ebî Serh</span> <span class="_aleyhisselam-_E _idGenCharOverride-1">(radıyallahu anhum)</span> hakkı için bana da fazl u ihsanda bulunacağın bir salât ile Efendimiz’e salât eyle.</p>
			<p class="a_Paragraf">Allahım! Mübarek cismine nurlar ifâza buyurduğun, Kendisiyle sır pınarlarını fışkırttığın, nefisleri ayıp, kusur ve rezâilden temizlediğin, varlığı teşrîf eden en faziletli kulun, Hakk’ın halk üzerindeki hüccetlerini en güzel şekilde ikame eden görkemli, parlak ve ay yüzlü resûlün, arzda yürüyenlerin en şereflisi, peygamber olarak gönderilenlerin en büyüğü Efendimiz Hazreti Muhammed’e salât ü selâm ve bereket ihsan eyle. Ey Allahım! “<span class="bold_E">Ey Zü’l-celâli ve’l-ikrâm, ey Muksit ve ey Câmi’!</span> <span class="ayet_kaynaklari_E _idGenCharOverride-1">(3 defa)</span>” Kulların <span class="bold_E">Yezîd ibn Rukayş, Yezîd ibn es-Seken ve Yezîd ibn el-Münzir </span><span class="_aleyhisselam-_E _idGenCharOverride-1">(radıyallahu anhum)</span><span class="bold_E"> </span>hakkı için, <span class="bold_E">Hazreti Ebû Bekir es-Sıddîk, Ebû Eyyûb Hâlid ibn Zeyd el-Ensârî, Ebu’l-A’ver ibn el-Hâris, Ebû Habbe Âmir ibn Ebî Amr, Ebû Hanne Mâlik ibn Amr, Ebû Habîb ibn Zeyd, Ebû Huzeyfe ibn Utbe, Ebû Hasen el-Mâzinî el-Ensârî, Ebû Hârice Amr ibn Kays, Ebû Hallâd, Ebû Huzeyme, Ebû Dâvud Umeyr ibn Âmir, Ebû Dücâne Simâk ibn Hareşe, Ebû Sebre ibn Ebî Ruhm, Ebû Selît Üseyre ibn Amr, Ebû Seleme ibn Abdi’l-Esed, Ebû Sinan ibn Sayfiyy, Ebû Sinan Vehb ibn Mihsan, Ebû Şeyh ibn Übeyy ibn Sâbit, Ebû Sırme Kays ibn Mâlik, Ebû Dayyâh en-Nu’mân ibn Sâbit, Ebû Talha Zeyd ibn Sehl, Ebû Ubeyde ibn el-Cerrâh, Ebû Akîl Abdurrahman ibn Abdillah, Ebû Katâde, Ebû Kays ibn el-Muallâ, Ebû Kebşe Mevlâ-Resûlillah </span><span class="_aleyhisselam-_E _idGenCharOverride-1">(sallallahu aleyhi ve sellem)</span><span class="bold_E">, Ebû Lübâbe Beşîr ibn Abdi’l-Münzir, Ebû Mahşiyy Süveyd et-Tâî, Ebû Mersed Kennâz ibn Husayn, Ebû’l-Heysem Mâlik ibn et-Teyyihan, Ebu’l-Yeser Ka’b ibn Amr (Allah’ın rıza ve rıdvanı hepsinin, ehl-i beytin, ashâbın ve onlara tâbî olanların üzerine olsun ve Cenab-ı Mevlâ onların feyiz ve bereketinden bizi de faydalandırsın) </span>aşkına, Habîbin Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span>, <span class="italik_E">“bil ki, Allah’tan başka hiçbir ilah yoktur”</span> buyurarak O’na takvayı yoldaş ettiğin gibi bana da yoldaş edeceğin bir salât ile Efendimiz’e salât ve selâm eyle.</p>
			<p class="a_Paragraf">Allahım! Fazlınla Seyyidimiz, mahlûkatın en mükemmeli, bütün güzelliklerin yolunu açan son nebî, ulûm-i Rabbaniye’nin miftahı ve anahtarı, millet-i İslâmiyenin misbahı ve kandili, devamlı parlayıp duran nurun mişkâtı ve çerağı, ubûdiyyet kademi üzerinde duran müstesna kulların en üstünü olan ve çeşit çeşit gaybî hâlleriyle, maiyyet televvünleriyle Senin huzurunda, Senin rızan için duran Efendimiz Hazreti Muhammed’e salât ü selâm ve bereket ihsan eyle. “<span class="bold_E">Ey Ğaniyy, ey Muğnî ve ey Mâni’!</span> <span class="ayet_kaynaklari_E _idGenCharOverride-1">(3 defa)</span>” Bütün Bedir Ehli hakkı için beni her tasa ve beladan korumana, vilayet, inayet, riayet, saadet ve selâmet ile sarıp sarmalamana vesile olacak bir salât ile Efendimiz’e salât ve selâm eyle.</p>
			<p class="a_Paragraf">Ey <span class="bold_E">Seyyidina Ebû Eymen el-Hazrecî ve Seyyidina Ebû Habbe el-Evsî! </span><span class="_aleyhisselam-_E _idGenCharOverride-1">(radıyallahu anhumâ)</span><span class="bold_E"> </span>Yüce Rabbimin huzurunda dilek ve isteklerime sizleri vesile eyledim ve sizin şefaatinize sarıldım.</p>
			<p class="a_Paragraf"> Allahım! İnayetin “ayn”ı, bidayetin, “bâ”sı, devamın “dâl”i, kifayetin “kâf”ı, rahmetin “râ”sı, saadetin “sîn”i, vikâyenin “vav”ı, lütfun “lâm”ı, kemâlin “kâf”ı, şefîk ü refîk, her hasletiyle her türlü övgüye layık olan Efendimiz Hazreti Muhammed’e <span class="_aleyhisselam-_E _idGenCharOverride-1">(sallallahu aleyhi ve sellem)</span> salât ü selâm ve bereket ihsan eyle. Ey Allahım! “<span class="bold_E">Ey Dârr, ey Nâfi’ ve ey Nûr!</span> <span class="ayet_kaynaklari_E _idGenCharOverride-1">(3 defa)</span>” Ehl-i Bedir hakkı için bu bendeni de saadet ve siyadetle serfiraz kılacağın, ikramlarınla sevindireceğin bir salât ile Efendimiz’e salât eyle. </p>
			<p class="a_Paragraf">Ey <span class="bold_E">Seyyidina Ebû Hırâm el-Evsî ve Seyyidina Ebû Yezîd el-Ensârî! </span><span class="_aleyhisselam-_E _idGenCharOverride-1">(radıyallahu anhumâ)</span><span class="bold_E"> </span>Yüce Rabbimin huzurunda dilek ve isteklerime sizleri vesile eyledim ve sizin şefaatinize sarıldım.</p>
			<p class="a_Paragraf"><span class="bold_E"> </span>Allahım! Nuranî yıldız, ezelden ebede hep parlayarak yanan Rabbânî kandil, tam anlamıyla hiç kimsenin ihata edemediği gayb-ı İlahî, ümmetine en güzel şekilde nasihat eden, gam ve tasaları gideren, enbiya ve mürselînin en kerîmi, Âlemlerin Rabbinin en şanlı elçisi, “<span class="italik_E">kullarıma haber ver ki (günahları örten) Ğafûr, (ihsanı bol olan) Rahîm Benim</span>” diyerek müjde ile hitap ettiğin Efendimiz Hazreti Muhammed’e salât ü selâm ve bereket ihsan eyle. Ey Allahım! “<span class="bold_E">Ey Hâdî, ey Bedî’ ve ey Bâkî!</span> <span class="ayet_kaynaklari_E _idGenCharOverride-1">(3 defa)</span>” Bedir ehli hakkı için, vesilesiyle bana en hâlis, en sâfi, en içten tevbe olan tevbe-i nasûhun yollarını açacağın ve tevbemi kabul buyuracağın bir salât ile Efendimiz’e salât eyle. </p>
			<p class="a_Paragraf">Ey <span class="bold_E">Seyyidina Ebû Sinan ve Seyyidina Ebû Hübeyre! </span><span class="_aleyhisselam-_E _idGenCharOverride-1">(radıyallahu anhuma)</span><span class="bold_E"> </span>Yüce Rabbimin huzurunda dilek ve isteklerime sizleri vesile eyledim ve sizin şefaatinize sarıldım.</p>
			<p class="a_Paragraf">Ey dünyadayken gözlerin Kendisini göremediği, zan ve vehimlerin Kendisine dokunamadığı, vasfedenlerin bihakkın tavsife güç yetiremediği Yüceler Yücesi Allahım! Sen Bâkîsin; Senin için zeval asla söz konusu değildir. Ğaniy-yi Mutlaksın; gınan emsalsizdir. Arşının rukünlerini baştan başa saran nur-u Zâtın hatırına, azamet, celâl, cemâl, güzellik, kudret ve saltanatınla tecelli buyurduğun semavât u arzı kuşatan Kürsîn hatırına, Senden, mahlûkatının en şereflisi, kullarının süsü-zineti olan Peygamberimiz Efendimiz, Nebiy-yi Ümmî Hazreti Muhammed’e<span class="_aleyhisselam-_E _idGenCharOverride-1"> (sallallahu aleyhi ve sellem)</span>, âilesine, evlâdına, ashâbına, ümmehât-ı müminîn olan ezvacına, zürriyetine, tayyip ve tâhir olan ehl-i beytine yarattıkların sayısınca, Zâtının hoşnutluğunca, Arşının ağırlığınca, kelimelerinin mürekkepleri miktarınca, zâkirler zikrettikleri, gafiller gafletlerinde kaldıkları müddetçe, yaratmış ve yaratıyor oldukların ve haşir gününe kadar yaratacak oldukların adedince salât ve selâm etmeni diliyorum. Ey Allahım! “<span class="bold_E">Ey Vâris, ey Reşîd!</span> <span class="ayet_kaynaklari_E _idGenCharOverride-1">(3 defa)</span>” “<span class="bold_E">Ey Sabûr! </span><span class="ayet_kaynaklari_E _idGenCharOverride-1">(7 defa)</span>” “<span class="italik_E">Müttakîler için hazırlanmış olan</span>” ve sâkinlerini “<span class="italik_E">onların orada duaları; ‘Sübhansın Allahım! Her türlü noksandan münezzeh ve yücesin!’, birbirlerine iyi dilek ve temennileri ise hep ‘selâm!’ dır. Duaları ‘El-hamdülillahi Rabbi’l-âlemin/hamd Âlemlerin Rabbi Allah’a mahsustur’ diye sona erer</span>” beyan-ı Sübhanîsi ile tavsif buyurduğun Cennet’ine bu kulunu da almana vesile olacak bir salât ile Efendimiz’e salât ve selâm eyle.</p>
			<p class="a_Paragraf">Ey Allahım! Ey Yüce Allahım! Ey Rahman ve ey Rahîm! Esmâ-i izâmın, melâike-i kirâmın, rusül-ü fihâmın <span class="_aleyhisselam-_E _idGenCharOverride-1">(aleyhi efdalüssalavâti vesselâm)</span> hakkı için Senden, Bedir ehline baktığın gibi bir lahza olsun bu kuluna da bakmanı, manevî esinti ve İlahî nefhalarınla bu bendene de ikramlarda bulunmanı diliyorum. Lütfen ve keremen, o şanlı Bedir ehlinin Senin nezdindeki hakları ve kıymetleri hatırına duamı kabul buyur. </p>
			<p class="a_Paragraf">Şimdi müsaade buyurursan Allahım, Senin o her biri bir kahraman olan Ashâb-ı Bedrine de seslenmek istiyorum. </p>
			<p class="a_Paragraf">Ey Bedir’in şanlı kahramanları! Bir nefha, bir soluk, bir esinti ile olsun, Rabbim nezdinde bana el uzatınız. Bir lemha, bir bakış ile bile olsa dünyamı mesut kılınız. Hakkın size bahşettiği kuvvetten bana yardım gönderiniz. Bir nazar ile olsun imdadıma koşunuz. Koşunuz ve Rabbimin beni bütün komplo ve belalardan korumasına vesile olunuz. Ey sâdât, her ne kadar ben buna layık ve ehil olmasam da, siz benim kusurlarımı görmezden gelmeye ve bana müsamaha ile nazar etmeye fazlasıyla ehilsiniz. Benim amellerim her ne kadar bölük pörçük ve inişli çıkışlı olsa da, siz, size teveccüh edenleri her zaman “merhaba/hoş geldin” diyerek ve kolaylık göstererek karşılarsınız. Zira sizin himayeniz başka değil bizzat hakâik-i Kur’ân’dır. Sonra siz Yüce Allah nezdinde tebcîl ve tekrîme mazhar olmuş bahtiyarlarsınız. Sizler en Yüce Sevgili’ye ulaştıran kutlu vesilelersiniz. En doğru yol olan sırat-ı müstakime eriştiren vasıtalarsınız. Siz hidayeti makbul olan yol göstericilersiniz. Aslında siz hidayet yıldızlarısınız. Sizler hidayet düşmanlarının üzerine atılan ve onları bertaraf eden mermiler gibisiniz. Siz zifiri karanlıkta insanlara yol gösteren kandillersiniz. Siz boğulmak üzere olan ve helak ile burun buruna gelenleri içinde bulundukları tehlikeli vaziyetten çekip alan, kurtaranlarsınız. Ne mutlu bana ki, ben de günah ve kusurlarla âlûde olsam da Sizin yüzü yerde ve boynu bükük bendelerinizim.</p>
			<p class="a_Paragraf"><span class="bold_E">Ey Allah, ey Vâhid, ey Ehad, ey Ferd, ey Samed, ey Mevcûd, ey Cevâd, ey Bâsit, ey Vedûd, ey Kerîm, ey Vehhâb, ey Zü’t-tavl (ihsan Sahibi), ey Hannân, ey Mennân, ey Ğaniyy, ey Muğnî, ey Fettâh, ey Rezzâk, ey Alîm, ey Halîm, ey Hayy, ey Kayyûm, ey Rahman, ey Rahîm, ey Bedîu’s-semâvâti ve’l-arz (gökleri ve yeri eşsiz şekilde yaratan), ey Zü’l-celâli ve’l-ikram!</span> İsm-i azîmin hürmetine helal kıldıklarınla beni haram saydıklarından müstağni kıl. Fazl u ihsanda bulun ve beni Senden başkasına<span class="bold_E"> </span>muhtaç etme. Ehl-i Bedir hakkı için Allahım! Beni her zaman onların da sımsıkı tutunduğu Senin kopmayan sapasağlam din tutamağına tutunmaya, neticeye ulaşmaya yegâne vesile olan sağlamlardan sağlam Kur’ân ipine sarılmaya muvaffak kıl. Bedir ehli hürmetine dualarımı kabul buyur Allahım! </p>
			<p class="a_Paragraf">Allahım! İsm-i celîlin hürmetine Senden nimetinin devamını, hıfz u sıyanetinin temamiyetini, rahmetinin şümûlünü, bahşedeceğin afiyetin gerçekleşmesini, hayatın en güzel ve huzurlu olanını, ömrün en saadetlisini, ihsanlarının etemmiyetini, nimetlerinin umumi olanını, fazlının en hoşunu, en tatlısını ve lütfunun en faydalısını diliyorum.</p>
			<p class="a_Paragraf">Allahım! Bizim için ol; bizim yanımızda ol ve ne olur bize karşı başkalarının yanında olma.</p>
			<p class="a_Paragraf">Allahım! Bize lutfettiğin ömür nimetini saadetle neticelendir. Emellerimizi ziyadesiyle gerçekleştir. Sabah-akşam bizi hep afiyette kıl. Dönüşümüzü Senin rahmet iklimine eyle. Günahlarımızın üzerine af kovalarını boşalt. Ayıplarımızı ıslah buyur. Takvayı azığımız kıl. Bize hep Senin rızan istikametinde çalışıp çabalamak nasip eyle. Tevekkül ve itimadımız başka değil yalnız ve yalnız Sanadır. Bizi hep istikamet çizgisi üzerinde tut. Dünyada ve âhirette nedamet hâsıl edecek duygu, düşünce, söz ve davranışlardan bizi koru.</p>
			<p class="a_Paragraf">Allahım! Üzerimizdeki günah yüklerini hafiflet. Ebrâr kulların gibi iyi bir hayat yaşamayı bize de nasip eyle. Burada ve ötelerde gam ve tasa sebebi olacak şeylere karşı bizimle ol. Eşrârın şerrini ve füccârın keydini, tuzağını bizden uzak tut. Bizim, babalarımızın, annelerimizin, üstadlarımızın, meşâyihimizin ve bütün kardeşlerimizin boyunlarını Cehennem ateşinden âzade kıl.</p>
			<p class="a_Paragraf"><span class="bold_E">Ey Âzîz, ey Cebbâr, ey Kerîm, ey Settâr, ey Alîm, ey Ğaffâr, ey geceyi ve gündüzü yaratan Hâliku’l-leyli ve’n-nehâr!</span> Ey Allahım! Dünyanın kederlerinden, kabir ve Cehennem azabından bizi koru. Kalblerimizi marifetinin nuruyla tenvîr buyur. Üzerimize rahmet hazinelerinden gürül gürül ihsanlar yağdır. Bizi hikmet urbalarıyla donat. Dünya tasasından ve kabir azabından bizi muhafaza et. Bizi her zaman emirlerini itaatle yerine getirmeye âmade kullarından eyle. Bizi kabul ve heybet tacıyla taçlandır. Rezil rüsvay olmaktan ve azaba maruz kalmaktan sıyanet buyur. Bizi cennetlerde ru’yet-i cemâline mazhar olan kulların zümresine al.</p>
			<p class="a_Paragraf">Ey Allahım! Katiyen inanıyor ve biliyoruz ki, bizim ibadetlerimizin Sana vereceği hiçbir fayda ve mâsiyetlerimizin dokunduracağı hiçbir zarar yoktur ve olamaz. Zira Sen Müstağnî-i Mutlak’sın. Ne olur, bize bizim gibi gedaların layık olduğu şekilde değil de Sultanlar Sultanı olan Yüce Zâtı’nın layık olduğu surette muamele buyur. Ya İlahenâ! Sen bizden ve bizim amellerimizden müstağni bir Ğaniyy’sin. Lütfen, bizi affet. “<span class="italik_E">Ey bizim Rabbimiz! Kendimize yazık ettik. Şayet Sen kusurumuzu örtüp, bize merhamet buyurmazsan, en büyük kayba uğrayanlardan oluruz!</span>” Ya İlahenâ! Emriyle ezelde kalemi her şeyi yazan <span class="italik_E">Rabb ü Ğafûr</span>, Ğaniyy ü Şekûr, Kerîm ü Sabûr Sensin. Biz günahkar bir ümmet olsak da Sen mağfireti sonsuz Rabbimizsin. “<span class="italik_E">Bizimle şu halkımız arasında Sen âdil hükmünü ver, haklı haksız açığa çıksın. Sen elbette hüküm verenlerin en iyisisin!</span>” “<span class="italik_E">Siz zafer mi istiyordunuz? İşte zafer geldi!</span>” “<span class="italik_E">Allah’tan bir yardım ve yakında gerçekleşecek bir zafer! Müminlere bunları müjdele!</span>”</p>
			<p class="a_Paragraf">Sıdk ve emniyetin zirvedeki temsilcisi sâdık ve emîn Efendimiz Hazreti Muhammed’e, ailesine, bütün ashâbına, müminlerin anneleri olan ezvâcına, zürriyetine, tertemiz, pırıl pırıl ehl-i beytine, kıyamet gününe kadar ihsan şuuruyla onlara tâbî olan bütün müminlere salât ü selâm eyle ve o salât ü selâm hakkı için dualarımızı kabul buyur. </p>
			<p class="a_Paragraf">Selam bütün peygamberlere, hamd ü sena Âlemlerin Rabbi Allah’a.</p>
			<p class="Baslik_2" id="_idParaDest-227">Üstadımız Bedîüzzaman <br/>Saîd Nursî (k.s.) Hazretleri’ne Ait <br/>Tazarrû ve Niyaz</p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">İlahî! İki dünya hayatı elimden kaçıp gitse ya da bütün kâinat bana düşman kesilse, benim yine gam çekmemem gerekir; çünkü Sen benim Rabbim, Hâlıkım ve İlahımsın. Yine benim, nihayetsiz isyanım ve iftihar vesilesi sayılan vasıflara gayet derecede uzaklığımla beraber, Senin mahlûkun ve masnuun olmam hasebiyle, Sana bir alâka ve intisabım var. İşte, ben de Senin mahlûkun lisanıyla Sana tazarru ve niyazda bulunuyorum ey Hâlıkım, ey Rabbim, ey Râzıkım ve ey Musavvirim!</p>
			<p class="a_Paragraf">Ya İlahî! İstediklerimi esmâ-i hüsnân, ism-i a’zamın, Furkan-ı Hakîmin, Habib-i Ekremin, Kelâm-ı Kadîmin, arş-ı a’zamın ve binler ve binler <span class="italik_E">“Kul Hüvallahu Ehad”</span> hürmetine istiyorum. Beni merhametinle kuşat ya Allah, ya Rahman, ya Hannân, ya Mennân, ya Deyyân! Beni bağışla ya Gaffâr, ya Settâr, ya Tevvâb, ya Vehhâb! Beni affet ya Vedûd, ya Raûf, ya Afüvv, ya Gafûr! Bana lütufta bulun ya Latîf, ya Habîr, ya Semi’, ya Basîr! Günahlarımı sil ya Halîm, ya Alîm, ya Kerîm, ya Rahîm! <span class="italik_E">“Bizi yolun doğrusuna ilet”</span>, ya Rab, ya Samed, ya Hâdî! Fazlınla bana sürpriz ihsanlarda bulun ya Bedî’, ya Bâkî, ya Adl, ya Hû! Kalbimi ve kabrimi iman ve Kur’ân nuruyla nurlandır ya Nur, ya Hak, ya Hayy, ya Kayyûm, ya Mâlike’l-Mülk, ya ze’l-Celâli ve’l-İkrâm, ya Evvel, ya Âhir, ya Zâhir, ya Bâtın, ya Kaviyy, ya Kâdir, ya Mevlâ, ya Gâfir!</p>
			<p class="a_Paragraf">Ey merhametlilerin en merhametlisi olan Allahım!</p>
			<p class="a_Paragraf">Kur’ân’daki ism-i a’zamın hatırına ve kitab-ı âlemdeki sırr-ı a’zamın Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span> hürmetine, bu esmâ-i hüsnâdan bedenimdeki kalbim ile kabrimdeki ruhuma ism-i a’zam nurları boşaltan bir pencere açmanı ve böylece bu sayfanın, kabrimin çatısı ve bu isimlerin ruhuma hakikat güneşinin hüzmelerini akıtan pencereler olmasını niyaz ediyorum. </p>
			<p class="a_Paragraf">Allahım! Kıyamete kadar bu güzellerden güzel isimleri tekrar edip duracak ebedî bir lisanımın olmasını ne kadar arzu ederim. Ne olur, ardımda bâkî kalan şu satırları, benim fânî ve zâil lisanımın yerine bir nâib olarak kabul eyle. </p>
			<p class="a_Paragraf">Allahım! Efendiler Efendisi Hazreti Muhammed Mustafa’ya salât ü selâm eyle ve o salât ü selâmla bizi bütün korku ve âfetlerden koru.. bütün ihtiyaçlarımızı gider.. bizi bütün günahlardan temizle ve topyekün kusur ve hatalarımızı bağışla.</p>
			<p class="a_Paragraf">Ey bütün yakarışlarımı işiten ve dualarıma icabet eden Allahım! Yaşadığım müddetçe ve vefatımdan sonra bu dileklerime kat katıyla icabet eyle! Binler ve binler salât ve selâm, bir o kadarla çarpımından çıkan netice ve bunun da kat katı, Efendimiz Hazreti Muhammed’e, O’nun ehl-i beytine, ashâbına, yardımına koşanlara ve O’na itaat ve ittiba edenlere olsun. Bu salât ü selâmların her birini, isyan kokan nefeslerim sayısınca çoğalt (çoğalt ki onlara keffaret olsun!) Bu salâvatın her birisi hürmetine beni affeyle, bana merhamet et. Bunu Senin sonsuz merhametinden niyaz ediyorum, ey merhametlilerin en merhametlisi Rabbim!</p>
			<p class="Baslik_2" id="_idParaDest-228">Üstadımız Bedîüzzaman <br/>Saîd Nursî (k.s.) Hazretleri’nin <br/>Kalbî Bir Tazarru ve Münacaatı<span class="Footnote_E"><a class="_idFootnoteLink" href="#footnote-288-29" id="footnote-288-29-backlink">29</a></span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Ey Rabb-i Rahîmim ve ey Hâlık-ı Kerîmim! Benim sû-i ihtiyarımla ömrüm ve gençliğim zayi olup gitti. Ve o ömür ve gençliğin meyvelerinden elimde kalan, elem verici günahlar, zillet verici elemler, dalâlet verici vesveseler kalmıştır. Ve bu ağır yük ve hastalıklı kalb ve hacâletli yüzümle kabre yakınlaşıyorum. Bilmüşâhede göre göre gayet süratle, sağa ve sola inhiraf etmeyerek, ihtiyarsız bir tarzda, vefat eden ahbap ve akran ve akâribim gibi kabir kapısına yanaşıyorum. O kabir, bu dâr-ı fânî den firâk-ı ebedî ile ebedü’l-âbâd yolunda kurulmuş, açılmış evvelki menzil ve birinci kapıdır. Ve bu bağlandığım ve meftun olduğum şu dâr-ı dünya da, kat’î bir yakîn ile anladım ki; hâliktir gider ve fânîdir ölür. Ve bilmüşâhede, içindeki mevcûdât dahi, birbiri arkasından kâfile kâfile göçüp gider, kaybolur. Hususan benim gibi nefs -i emmâre yi taşıyanlara şu dünya çok gaddardır, mekkârdır. Bir lezzet verse, bin elem takar çektirir. Bir üzüm yedirse, yüz tokat vurur. Ey Rabb-i Rahîmim ve ey Hâlık- ı Kerîmim! “Her gelecek yakındır” sırrıyla ben şimdiden görüyorum ki: Yakın bir zamanda ben kefenimi giydim, tabutuma bindim, dostlarımla veda eyledim. Kabrime teveccüh edip giderken, Senin dergâh-ı rahmetinde, cenazemin lisan-ı hâliyle, rûhumun lisan-ı kâliyle bağırarak derim: El-amân, el-amân! Ya Hannan! Ya Mennan! Beni günahlarımın hacâletinden kurtar!</p>
			<p class="a_Paragraf">İşte, kabrimin başına ulaştım, boynuma kefenimi takıp kabrimin başında uzanan cismimin üzerine durdum. Başımı dergâh-ı rahmetine kaldırıp bütün kuvvetimle feryat edip nida ediyorum: el-amân, el-amân! Ya Hannân! Ya Mennân! Beni günahlarımın ağır yüklerinden halâs eyle! İşte kabrime girdim, kefenime sarıldım. Teşyîciler beni bırakıp gittiler. Senin afv u rahmetini intizar ediyorum. Ve bilmüşâhede gördüm ki, Senden başka melce’ ve mence’ yok. Günahların çirkin yüzünden ve mâsiyetin vahşi şeklinden ve o mekânın darlığından bütün kuvvetimle nida edip diyorum: El-amân, el-amân! Ya Rahmân! Ya Hannân! Ya Mennân! Ya Deyyan! Beni çirkin günahlarımın arkadaşlıklarından kurtar, yerimi genişlettir. İlâhî! Senin rahmetin melceimdir ve Rahmeten li’l-âlemîn olan Habibin Senin rahmetine yetişmek için vesîlemdir. Senden şekvâ değil, belki nefsimi ve hâlimi Sana şekvâ ediyorum. Ey Hâlık-ı Kerîmim ve ey Rabb-i Rahîmim! Senin Said ismindeki mahlûkun ve masnûun ve abdin hem âsî, hem aciz, hem gafil, hem cahil, hem alîl, hem zelîl, hem müsî’, hem müsin, hem şakî, hem Seyyidinden kaçmış bir köle olduğu hâlde, kırk sene sonra nedâmet edip Senin dergâhına avdet etmek istiyor. Senin rahmetine ilticâ ediyor. Hadsiz günah ve hatîatlarını itiraf ediyor. Evhâm ve türlü türlü illetlerle müptelâ olmuş. Sana tazarrû ve niyaz eder. Eğer kemâl-i rahmetinle onu kabul etsen, mağfiret edip rahmet etsen; zâten o Senin şanındır. Çünkü Erhamürrâhimînsin. Eğer kabul etmezsen, Senin kapından başka hangi kapıya gideyim? Hangi kapı var? Senden başka Rab yok ki, dergâhına gidilsin. Senden başka hak Mâbûd yoktur ki, ona iltica edilsin!</p>
			<p class="a_Paragraf">Senden başka bir ilah yok; yegâne İlah Sensin. Senin hiçbir ortağın yoktur. Ben de şehadet ederim ki Allah’tan başka bir ilah yoktur ve Hazreti Muhammed <span class="_aleyhisselam-_E _idGenCharOverride-1">(aleyhisssalâtü vesselâm)</span> O’nun resûlüdür.<span class="Footnote_E"><a class="_idFootnoteLink" href="#footnote-288-30" id="footnote-288-30-backlink">30</a></span></p>
			<p class="Baslik_2" id="_idParaDest-229"><span class="bold_E">Ü</span>stadımız Bedîüzzaman <br/>Saîd Nursî (k.s.) Hazretleri’nin <br/>“Hüve’l-Bâkî” Kasîdesi</p>
			<p class="Besmele">Rahman ve Rahîm Allah’ın adıyla </p>
			<p class="a_Paragraf">O (celle celâluhû), hükümlerinde Hakîm’dir; biz de O’nun hükmü altındayız. Hakem O, Adl de O’dur; arz u sema O’nundur. </p>
			<p class="a_Paragraf">Mülkündeki gizli ve açık her şeyi bilen Alîm O, Arşın ve yerin sahibi Kâdir u Kayyum da O’dur. </p>
			<p class="a_Paragraf">Sanatındaki nakış ve hususiyetlerle Latîf O, her türlü güzellik ve kıymetin asıl sahibi Fâtır u Vedûd da O’dur. </p>
			<p class="a_Paragraf">Varlık aynasında ve yarattıklarının simalarında celâliyle görünen Celîl O, izzet ve kibriyânın yegâne sahibi Melik ve Kuddüs de yine O’dur. </p>
			<p class="a_Paragraf">O’dur varlık âlemine eşsiz güzellikler katan Bedî’, O’dur mülk ve bekânın sahibi Dâim ve Bâkî.</p>
			<p class="a_Paragraf">İhsanlarında cömert Kerîm O’dur; biz ise O’nun misafirleriyiz. Bütün hamd ü senâların kendisine mahsus olduğu Rezzâk ve her ihtiyacımıza yeten Kâfî de yine O’dur. </p>
			<p class="a_Paragraf">Birbirinden güzel armağanlarla bizleri sevindiren Cemîl O’dur; biz de O’nun ilim dokumasının atkılarıyız. Bütün ihsanların sahibi Hâlık ve her şeyimize yeten Vâfî de yine O’dur. </p>
			<p class="a_Paragraf">O’dur mahlûkatının inilti ve dualarını işiten Semi’; O’dur, bütün şükür ve senâların Yüce Zâtına ait olduğu Râhim ü Şâfî.</p>
			<p class="a_Paragraf">O’dur kullarının hata ve günahlarını çokça bağışlayan Gafûr ve yine O’dur affetmek ve razı olmak şanına en çok yaraşan Gaffâr u Rahîm.</p>
			<p class="Baslik_2" id="_idParaDest-230"><span class="bold_E">Hazreti Muhammed ibn Üsâme</span><span class="bold_E">’nin </span>(r.a.)<span class="bold_E"> <br/>Haftalık Virdleri</span></p>
			<p class="Baslik_3" id="_idParaDest-231"><span class="bold_E">Cuma Günü Virdi: Virdü’t-Tahmîd</span></p>
			<p class="Besmele_sola_dayali">Rahman ve Rahîm Allah’ın adıyla. </p>
			<p class="a_Paragraf"><span class="italik_E">“Bütün hamdler, övgüler Âlemlerin Rabbi Allah’adır. O Rahmândır, Rahîmdir. Din gününün, hesap gününün tek hâkimidir. (Haydi, öyleyse deyiniz): ‘Yalnız Sana ibadet eder, yalnız senden medet umarız.’ Bizi doğru yola, Sana doğru varan yola ilet. Nimet ve lütfuna mazhar ettiklerinin yoluna ilet. Gazaba uğrayanların ve sapkınlarınkine değil.” “Rabbin meleklere: “Ben yeryüzünde bir halife yaratacağım” dediği vakit onlar: ‘Â! Oradaki nizamı bozacak ve yeryüzünü kana bulayacak bir mahlûk mu yaratacaksın? Oysa biz sana devamlı hamd, ibadet yapıp, Seni tenzih etmekteyiz’ dediler. Allah: ‘Ben, sizin bilmediğiniz pek çok şey bilirim’ buyurdu.” “Hamd, gökleri ve yeri yaratan, karanlıkları ve aydınlığı var eden Allah’ın hakkıdır. Bir de kâfirler kalkmışlar, birtakım putları Rabbilerine eşit sayıyorlar!” “Âlemlerin Rabbi Allah’a hamd olsun ki böylece, zulmedip duran o gürûhun arkası kesildi.” “Öyle bir halde ki içlerinde kin kabilinden ne varsa hepsini söküp çıkarırız. Önlerinden de ırmaklar akar. ‘Hamd olsun bizi bu Cennet’e eriştiren Allah’a! Eğer Allah bizi muvaffak kılmasaydı, biz kendiliğimizden yol bulamazdık. Rabbimizin elçilerinin gerçeği bildirdikleri bir kere daha kesinlikle anlaşılmıştır’ derler. Kendilerine de: ‘İşte güzel işlerinize karşılık, karşınızda duran şu muhteşem Cennet’e vâris kılındınız, buyurun!’ diye nida edilir.” “Onların orada duaları, ‘Sübhansın Allahım! Her türlü noksandan münezzeh ve yücesin!’ demek, birbirlerine iyi dilek ve temennileri ise hep “selâm!”dır. Duaları ‘hamd Âlemlerin Rabbi Allah’a mahsustur’ diye sona erer.” “Gök gürlemesi hamd ile O’nu takdis ve tenzih eder. Melekler de duydukları saygıdan ötürü O’nu takdis ve tenzih ederler. O yıldırımlar gönderir, onlarla dilediği kimseleri çarpar. Durum bu iken onlar hâlâ Allah hakkında birbirleriyle tartışıp, ileri geri konuşurlar. Hâlbuki O’nun cezası pek çetindir.” “Hamd olsun Allah’a ki, hayli yaşlı olmama rağmen, bu ihtiyarlık hâlimde İsmâil ve İshak’ı </span><span class="_aleyhisselam-_E _idGenCharOverride-1">(aleyhimesselâm)</span><span class="italik_E"> bana ihsan etti. Şüphesiz ki Rabbim duayı kabul buyurur.” “Sen Rabbini hamd ile tenzih et ve secde edenlerden ol. Sana ölüm gelip çatıncaya kadar da Rabbine ibadet et!” “Allah size bir temsil getiriyor: Bir tarafta bir şahsın kölesi olup hiçbir güç ve yetkisi olmayan aciz bir adam, öbür tarafta kendisine tarafımızdan bol bol rızık ve imkân nasip ettiğimiz bir zât ki o maldan gizli-açık dilediği gibi harcayıp kullanıyor. Hiç bu ikisi eşit tutulabilir mi? Bütün hamdler, övgüye vesile olan her şey, Allah’a aittir. Ne var ki onların çoğu bunu bilmezler.” “Yedi kat gök, dünya ve onların içinde olan herkes Allah’ı takdis ve tenzih eder. Hatta hiçbir şey yoktur ki O’na hamd ile tenzih etmesin. Ne var ki siz onların bu tenzih ve takdislerini iyi anlayamazsınız. Bunca azametiyle beraber, kullarının gaflet ve cürümlerine karşı, O, Alîmdir, Ğafûrdur (çok müsamahalıdır, affedicidir).” “Her türlü hamd O Allah’a mahsustur ki, asla evlat edinmemiştir. ‘Hâkimiyetinde hiçbir ortağı yoktur. Acze düşüp de bir desteğe muhtaç olmamıştır’ de ve tekbir getirerek O’nun büyüklüğünü ilan et.” “Hamd O Allah’a mahsustur ki kuluna kitabı indirdi ve onun içine tutarsız hiçbir şey koymadı. Dosdoğru bir kitap olarak gönderdi. Ta ki Kendi nezdinde inkârcılar için hazırladığı şiddetli azabı bildirerek onları uyarsın. Makbul ve güzel işler yapan müminleri de ebediyyen içinde kalacakları güzel bir mükâfatla müjdelesin.” “O halde onların söylediklerine sabret. Güneş’in doğmasından ve batmasından önce Rabbinin yüceliğini ilan et, O’na hamdet. Gecenin bazı vakitlerinde, gündüzün bazı taraflarında da O’na ibadet et ki Allah rızasına eresin.” “Sen ve beraberinde olanlar gemiye yerleşince de ki: Bizi o zalim toplumun elinden kurtaran Allah’a hamd ü senalar olsun!” “Öyleyse sen ölmeyen, o mutlak hayat sahibi Allah’a dayan ve O’nu hamd ile tesbih et. O’nun, kendi kullarının günahlarından haberdar olması yeter.” “Biz Davud’a ve Süleyman’a </span><span class="_aleyhisselam-_E _idGenCharOverride-1">(aleyhimesselâm)</span><span class="italik_E"> ilim verdik. Onlar da: ‘bizi mümin kullarının çoğuna üstün kılan Allah’a hamd olsun’ dediler.” “De ki: Hamd olsun Allah’a, selâm olsun seçtiği kullarına. Allah mı hayırlı, yoksa O’na ortak saydıkları şeyler mi?” “De ki: Hamd O Allah’a olsun ki size er-geç alâmetlerini gösterecek siz de onları tanıyacaksınız. Senin Rabbin, sizin yaptıklarınızdan habersiz değildir.” “O’dur Allah. O’ndan başka yoktur İlah. Başta da sonda da, dünyada da âhirette de bütün hamdler, güzel övgüler O’nadır. Hüküm yetkisi O’nundur. Sonunda varacağınız yer de O’nun huzurudur.” “Eğer onlara: ‘Gökten su indirip ölümünden sonra yeri canlandıran kimdir?’ diye sorsan elbette: ‘Allah’tır!’ diyeceklerdir. De ki: Hamd olsun Allah’a ki, (kâfirler bile O’nun bu vasıflarını inkâr edemiyorlar.) Bütün hamdler, güzel övgüler aslında Allah’a mahsustur, fakat onların ekserisi bunu düşünüp anlamıyorlar.” “Göklerde ve yerde hamd, güzel övgü O’na mahsustur. İkindi vaktinde de, öğleye girerken de, O’nu takdis ve tenzih edin, namaz kılın!” “Şayet onlara: ‘Gökleri ve yeri yaratan kimdir?’ diye soracak olursan, elbette ‘Allah’tır’ diye cevap vereceklerdir. De ki: el-Hamdülillah, müşrikler bile O’nu inkâr edememektedirler! Fakat onların ekserisi bunun anlamını bilmezler.” “Bizim âyetlerimize ancak o kimseler inanır ki kendilerine o âyetler hatırlatıldığında, derslerini hemen alır, secdeye kapanır, Rabbilerine hamd, O’nu takdis ve tenzih ederler, asla kibirlenmezler.” “Bütün hamdler, güzel övgüler gerçek ilah olan Allah’a mahsustur ki göklerde ve yerde olan her şey O’nundur. Ahirette de hamdler O’na mahsustur. O Hakîm’dir, Habîr’dir.”</span> Rahman ve Rahîm Allah’ın adıyla. <span class="italik_E">“Hamd, gökleri ve yeri yaratan ve melaikeyi iki, üç, dört... kanatlı elçiler yapan Allah’a mahsustur. O, yarattıklarından, istediğine, dilediği kadar fazla özellikler verir, Çünkü O her şeye kâdirdir.” “Şöyle derler: Hamd olsun bizden her türlü endişeyi gideren Allah’a. Gerçekten Rabbimiz Ğafûrdur, Şekûrdur (çok affedicidir, kullarının amellerini ve şükürlerini kabul edip mükâfatlarını fazlasıyla verir).” “İzzet ve kudret Rabbi olan senin Rabbin onların bütün bâtıl iddialarından münezzehtir, yücedir. Selam bütün peygamberleredir. Bütün hamdler Âlemlerin Rabbi Allah’adır.” “İşte şimdi Allah bir temsil daha getiriyor: İki adam var, bunlardan birincisi, birbirine rakip, birbiriyle hep çekişen ortakların emrinde, diğeri ise sadece bir kişinin emrinde çalışıyor. Bu ikisinin durumu hiç bir olur mu? Olmaz elhamdülillah! Fakat çokları bu gerçeği bilmezler.” “Onlar şöyle karşılık verirler: “Hamd ü senalar olsun o Allah’a ki sözünde durdu ve dilediğimiz yerinde oturacağımız şekilde bizi Cennet’e yerleştirdi. Çalışanların mükâfatları ne güzelmiş! Sen o gün melekleri de Arş’ın etrafını çevrelemiş Rabbilerine zikir, tenzih ve hamd eder vaziyette görürsün. Derken, aralarında adaletle hükmolunur ve ‘Hamd ü senalar Rabbülâlemin olan Allah’a mahsustur’ diye bitirilir.” “Arşı taşıyan, bir de onun çevresinde bulunan melekler devamlı olarak Rabbilerini zikir ve O’na hamd ederler. O’na gerçekten iman ederler ve müminler için şöyle mağfiret diler ve dua ederler: Ey Ulu Rabbimiz! Senin rahmetin ve ilmin her şeyi kuşatmıştır! O hâlde tevbe edenleri ve Senin yoluna tâbi olanları affet ve onları cehennem azabından koru!” “O halde, sen sabret! Çünkü Allah’ın vaadi gerçektir. Hem günahından istiğfar et, sabah akşam Rabbine hamd ederek zikir ve ibadete devam et.” “Tam mânasıyla diri olan yalnız O’dur. O’ndan başka ilah yoktur. Öyleyse ibadeti gönülden olarak ve yalnız O’na yapın, yalnız O’na yalvarın. Bütün hamd ve övgüler Âlemlerin Rabbi Allah’adır.” “Öyle ki neredeyse gökler üstlerinden yarılacaklar. Melekler Rabbilerini överek tenzih ve takdis eder ve yerde bulunanlar için mağfiret dilerler. İyi bilin ki, Ğafûr ve Rahîm O’dur.” “Demek ki bütün hamdler, övgüler göklerin Rabbi, yerin Rabbi ve Âlemlerin Rabbi Allah’a mahsustur. Dolayısıyla göklerde ve yerde ululuk yalnız O’na aittir. Azîz ve Hakîm O’dur (üstün kudret, tam hüküm ve hikmet sahibidir).” “O halde sen onların söylediklerine karşı sabret! Gerek Güneş’in doğuşundan, gerek batışından önce Rabbine hamd ederek ibadet et. Geceleyin de, secdelerin peşinden de O’na ibadet et.” “Rabbinin hükmü yerine gelinceye kadar sabret. Çünkü sen Bizim himayemiz altındasın. Namaza kalktığında Rabbini hamd ile tenzih et. Geceleyin de, gecenin sonunda yıldızların batışının ardından da O’na ibadet edip tenzih et.” “Göklerde ne var, yerde ne varsa hepsi Allah’ı tesbih ve tenzih eder. Hâkimiyet O’nundur. Bütün hamdler ve övgüler O’na mahsustur. O her şeye kâdirdir.” “Allah’ın yardım ve zaferi geldiği zaman ve insanların kafile kafile Allah’ın dinine girdiklerini gördüğün zaman, Rabbine hamd ile tesbih et ve O’ndan af dile. Çünkü O Tevvâbdır, tevbeleri çok kabul eder.”</span></p>
			<p class="Baslik_3" id="_idParaDest-232">Cumartesi Virdi: Virdü’l-İstiğfar</p>
			<p class="Besmele_sola_dayali">Rahman ve Rahîm Allah’ın adıyla </p>
			<p class="a_Paragraf"><span class="italik_E">“Sonra, insanların sel gibi aktığı yerden siz de akın edin ve Allah’tan af dileyin! Çünkü Allah çok affedicidir, merhamet ve ihsanı boldur.” “Onlar sabırlı, imanlarında sadık ve samimî, Allah’ın huzurunda itaatla divan duran, mallarını hayırda harcayan, seher vakitlerinde Allah’tan af dileyen müminlerdir.” “O müttakiler ki çirkin bir iş yaptıklarında veya kendi nefislerine zulmettiklerinde, peşinden hemen Allah’ı anar, günahlarının affedilmesini dilerler. Zaten günahları Allah’tan başka kim affeder ki? Bir de onlar, işledikleri günahlarda bile bile ısrar etmez, o günahları sürdürmezler.” “İnsanlara yumuşak davranman da Allah’ın merhametinin eseridir. Eğer kaba, katı yürekli biri olsaydın -ki değilsin-, insanlar senin etrafından dağılıverirlerdi. Öyleyse onların kusurlarını affet, onlar için mağfiret dile ve işleri onlarla müşavere et! Bir kere de azmettin mi, yalnız Allah’a tevekkül et! Allah muhakkak ki Kendisine dayanıp güvenenleri sever.” “Biz hiçbir peygamberi, Allah’ın izni ile, kendisine itaat olunmaktan başka bir gaye ile göndermedik. Eğer onlar kendilerine zulmettikleri vakit sana gelip de Allah’tan af dileseler, sen de resûl olarak onların affedilmelerini isteseydin, elbette Allah’ı tevbeleri kabul eden, pek merhametli bulacaklardı.” “Allah’tan af dile. Çünkü Allah Ğafûrdur, Rahîmdir (affı ve merhameti boldur).” “Kim kötülük eder veya günah işleyerek nefsine zulmeder de sonra Allah’tan af dilerse, Allah’ı Ğafûr ve Rahîm (affı ve merhameti bol) bulur.” “Hâlâ Allah’a dönüp O’ndan af dilemeyecekler mi? Allah Ğafûrdur, Rahîmdir (affı ve merhameti boldur).” “Halbuki sen onların aralarında bulunduğun müddetçe Allah onları azaba uğratmaz; eğer onlar istiğfar ederlerse Allah bu takdirde de onlara azab etmez.” “Onlar için sen ister Allah’tan af dile, ister dileme! Yetmiş kere bile istiğfar etsen, Allah onları asla affetmeyecektir. Evet, böyle! Çünkü onlar Allah’ı ve Resûlünü tanımayıp karşı geldiler. Allah da böylesi fâsıkları hidayet etmez, emellerine kavuşturmaz.” “Kâfir olarak ölüp cehennemlik oldukları kendilerine belli olduktan sonra, akraba bile olsalar, müşriklerin affedilmelerini istemek, ne Peygamberin, ne de müminlerin yapacağı bir iş değildir. İbrahim’in </span><span class="_aleyhisselam-_E _idGenCharOverride-1">(aleyhisselâm)</span><span class="italik_E">, babası için af dilemesi ise, sırf ona yaptığı vaadi yerine getirmek için olmuştu. Fakat onun Allah düşmanı olduğu kendisine belli olunca, onunla ilgisini kesti. Gerçekten İbrahim </span><span class="_aleyhisselam-_E _idGenCharOverride-1">(aleyhisselâm)</span><span class="italik_E"> çok yumuşak huylu ve pek sabırlı idi.” “Bir maksat da şudur: Rabbinizden mağfiret dileyin. Sonra O’na tevbe edin! O’na dönün ki belirlenmiş bir ömür süresinin sonuna kadar sizi nimetleriyle yaşatsın ve faziletli bir hayat sürenlere, lütuf ve fazlından mükâfatlarını versin. Fakat imandan yüz çevirirseniz sizin tepenize inecek o müthiş günün azabından korkarım.” “Ey halkım! Haydi, Rabbinizden af dileyin, sonra ona tevbe edin, O’na dönün ki gökten size bol bol yağmur göndersin, gücünüze güç katsın, n’olur, yüz çevirip suçlu duruma düşmeyin!” “Semûd halkına da kardeşleri Salih’i </span><span class="_aleyhisselam-_E _idGenCharOverride-1">(aleyhisselâm)</span><span class="italik_E"> elçi olarak gönderdik. ‘Ey benim halkım!’ dedi, Yalnız Allah’a ibadet edin, çünkü sizin O’ndan başka ilahınız yoktur! Sizi topraktan yetiştirip yaratan, sizi orada yaşatan O’dur. O halde O’ndan mağfiret dileyin, yine O’na dönün, tevbe edin. Çünkü Rabbim kullarına çok yakın ve onların tevbe ve dualarını kabul edendir.” “Rabbinizden af ve mağfiret dileyin, sonra günahlarınızdan tevbe edip O’na sığının! O sizi affeder ve korur. Çünkü Rabbim Rahîm’dir, Vedûd’dur (pek merhametlidir, kullarını çok sever).” “Yusuf! Sakın bunu kimseye söyleme! Kadın! Sen de günahından dolayı af dile, çünkü sen günaha girenlerden oldun.” “Evlatları ise şöyle dediler: “Ey bizim şefkatli babamız! Bizim günahlarımız için Allah’tan mağfiret dile. Doğrusu biz günahkârız.” “O insanları, kendilerine peygamber geldiği hâlde, inanmaktan ve Rabbilerinden af dilemekten alıkoyan şey, sırf Allah’ın kanunu uyarınca, evvelki ümmetlerin başına gelen azabın kendilerinin de başlarına gelmesini yahut âhiret azabının gözlerinin önüne konulmasını beklemeleridir.” “İbrahim </span><span class="_aleyhisselam-_E _idGenCharOverride-1">(aleyhisselâm)</span><span class="italik_E">: ‘Selâmetle, hoşça kal!’ dedi. Rabbimden senin için af dileyeceğim. O gerçekten bana karşı çok lütufkârdır.” “Gerçek müminler ancak öyle kimselerdir ki Allah’a ve Resûlüne bütün kalbleriyle iman etmiş olup, bütün toplumu ilgilendiren meseleleri görüşmek üzere onun yanında bulundukları vakit ondan izin almadıkça ayrılıp gitmezler. Senden izin isteyenler hakikaten Allah’a ve Resûlüne gerçekten iman edenlerdir. Öyle ise bazı işleri için senden izin istedikleri zaman, sen de onlardan dilediğin kimselere izin ver ve onlar için Allah’tan af dile! Muhakkak ki Allah Ğafûr’dur, Rahîm’dir.” “Ey halkım! dedi, İyiliği bırakıp da neden kötülüğün çarçabuk gelmesini istiyorsunuz. Niçin, merhametine nâil olmak ümidiyle Allah’tan af dilemiyorsunuz?” “Şöyle dedi: ‘Doğrusu, senin tek koyununu, kendi koyunlarına katmak istemekle o sana haksızlık etmiştir. Zaten bir arada yaşayan insanların birçoğu birbirlerine haksızlık ederler. Ancak gerçekten iman edip yararlı davranışlarda bulunanlar böyle yapmazlar. Onlar da o kadar azdır ki!’ Davud </span><span class="_aleyhisselam-_E _idGenCharOverride-1">(aleyhisselâm)</span><span class="italik_E"> kendisini imtihan ettiğimizi anladı, derhal Rabbinden mağfiret diledi, eğilip secdeye kapandı ve Allah’a yöneldi.” “Arşı taşıyan, bir de onun çevresinde bulunan melekler devamlı olarak Rabbilerini zikir ve O’na hamd ederler. O’na gerçekten inanır ve müminler için şöylece af dileyip dua ederler: Ey Kerîm Rabbimiz, Senin rahmetin ve ilmin her şeyi kaplamıştır! O halde tevbe edenleri ve Senin yoluna tâbi olanları affet ve onları cehennem azabından koru!” “O hâlde, sen sabret! Çünkü Allah’ın vaadi gerçektir. Hem günahından istiğfar et, sabah akşam Rabbine hamd ederek zikir ve ibadete devam et.” “De ki: Ben de sizin gibi bir insanım. Yalnız, bana şu vahyolunuyor: Sizin İlahınız, sadece bir tek İlahtır. O hâlde O’na yönelerek doğru yolda yürüyün, O’ndan af dileyin! O’na eş, ortak uyduranların vay haline!” “Öyle ki neredeyse gökler üstlerinden yarılacaklar. Melekler Rabbilerini överek tenzih ve takdis eder ve yerde bulunanlar için mağfiret dilerler. İyi bilin ki, Ğafûr ve Rahîm O’dur (affı, merhamet ve ihsanı pek boldur).” “O hâlde şu gerçeği hiç unutma ki: Allah’tan başka ilah yoktur. Sen hem kendi günahın, hem mümin erkeklerin ve mümin kadınların günahı için Allah’tan af dile. Allah, (dünyada) dönüp dolaştığınız yeri de, (âhirette) varıp duracağınız yeri de pek iyi bilir.” “Geceleri az uyurlardı. Seher vakitleri istiğfar ederlerdi.” “İbrahim’de </span><span class="_aleyhisselam-_E _idGenCharOverride-1">(aleyhisselâm)</span><span class="italik_E"> ve onunla beraber olanlarda size güzel bir örnek vardır: Hani onlar hemşehrilerine şöyle demişlerdi: Bizim, ne sizinle, ne de Allah’tan başka ibadet ettiğiniz şeriklerinizle hiçbir ilişiğimiz kalmamıştır. Siz Allah’ın tek İlah olduğuna inanmadıkça, biz sizi reddediyor, bizimle sizin aranızda ebedî olarak düşmanlık ve nefret meydana geldiğini ilan ediyoruz. Ne var ki İbrahim’in </span><span class="_aleyhisselam-_E _idGenCharOverride-1">(aleyhisselâm)</span><span class="italik_E"> babasına: ‘Senin için Rabbimden af dileyeceğim. Bununla beraber, Allah’ın senin hakkında dilediği hiçbir şeyi önlemem mümkün değildir.’ demesi başka. Onun ve beraberinde olanların duası şudur: Ey Yüce Rabbimiz! Yalnız sana güvenip dayandık, Sana yöneldik ve sonunda da Senin huzuruna varacağız.” “Ey Peygamber! Mümin hanımlar, Allah’a hiçbir sûrette ortak tanımamak, hırsızlık yapmamak, zina etmemek, çocuklarını öldürmemek, hiç yoktan yalan uydurup iftira atmamak, bulduğu bir çocuğu, kocasına isnat etmemek veya gayr-ı meşrû bir çocuk dünyaya getirip onu kocasına mal etmemek, senin kendilerine emredeceğin meşrû olan herhangi bir konuda sana karşı gelmemek hususlarında sana biat etmeye geldiklerinde, sen de onların biatlarını kabul et ve onlar için Allah’tan af dile! Çünkü Allah Ğafûrdur, Rahîmdir (affı ve ihsanı boldur).” “Onlara: ‘Gelin, Resûlullah’ın huzuruna varın, sizin için dua etsin, Allah’tan size af dilesin!’ denildiğinde, (açıktan bir şey söyleyemediklerinden), kibirlerinden ötürü başlarını sağa sola büker, içten içe homurdanırlar ve onların kibirli bir şekilde yan çizdiklerini görürsün. Ha mağfiret diledin, ha dilemedin, onlara göre birdir. Allah onları asla affetmeyecektir. Çünkü Allah, fâsıklığı tabiat haline getirenleri hidayet etmez, emellerine ulaştırmaz.” “Dedim ki onlara: ‘Rabbinizden af dileyiniz. Zira o Ğaffârdır.’ (affı geniştir).” “Senin Rabbin, gecenin bazen üçte ikisine yakın bir kısmını, bazen yarısını, bazen üçte birini ibadetle geçirdiğini, senin yanında yer alan müminlerden bir cemaatin da böyle yaptığını elbette biliyor. Gece ve gündüzü yaratıp sürelerini belirleyen Allah’tır. O sizin bu gece ibadetini gözetemeyeceğinizi bildiği için, lütuf ve merhametiyle size yeniden bakıp muaf tuttu. Artık Kur’ân’dan kolayınıza gelen miktarı okuyun. Allah bilmektedir ki aranızda hastalananlar olacaktır. Kimileri Allah’ın lütfundan nasiplerini aramak için yol tepecek, dünyanın çeşitli yerlerinde dolaşacaklardır. Bazıları Allah yolunda muharebe için sefere çıkacaklardır. Haydi, artık Kur’ân’dan, kolayınıza gelen miktarı okuyun! Namazı hakkıyla ifa edin, zekâtı verin ve bir de Allah’a güzel ödünç takdim edin! Unutmayın ki kendi iyiliğiniz için âhirete hazırlık olarak her ne gönderirseniz mutlaka onu Allah’ın nezdinde bulursunuz. Hem daha üstün ve daha hayırlı, mükâfatı kat kat artmış olarak! Allah’tan af dileyin! Muhakkak ki Allah Ğafûr’dur, Rahîm’dir (affı, merhamet ve ihsanı boldur).” “Allah’ın yardım ve zaferi geldiği zaman ve insanların kafile kafile Allah’ın dinine girdiklerini gördüğün zaman, Rabbine hamd ile tesbih et ve O’ndan af dile. Çünkü O Tevvab’dır, tevbeleri çok kabul eder.”</span></p>
			<p class="Baslik_3" id="_idParaDest-233"><span class="bold_E">Pazar Virdi: Virdü’t-Tesbîh</span></p>
			<p class="Besmele_sola_dayali">Rahman ve Rahîm Allah’ın adıyla </p>
			<p class="a_Paragraf"><span class="italik_E">“Rabbin meleklere: “Ben yeryüzünde bir halife yaratacağım” dediği vakit onlar: “Â! Oradaki nizamı bozacak ve yeryüzünü kana bulayacak bir mahlûk mu yaratacaksın? Oysa biz sana devamlı hamd, ibadet yapıp, Seni tenzih etmekteyiz!” dediler. Allah: “Ben, sizin bilmediğiniz pek çok şey bilirim” buyurdu.” “Sübhansın ya Rab! Senin bize bildirdiğinden başka ne bilebiliriz ki? Her şeyi hakkıyla bilen, her şeyi hikmetle yapan Sensin. dediler.” “Bir de: ‘Allah evlat edindi.’ dediler. Hâşâ! O böyle şeylerden münezzehtir. Bilakis göklerde ve yerde ne varsa hepsi O’nun mahlûkudur. Hepsi O’nun emrine boyun eğmektedir.” “O: ‘Ya Rabbî, bana oğlum olacağına dair bir alâmet bildirir misin?’ deyince, Allah: ‘Senin işaretin şudur: “Üç gün müddetle halkla işaretleşme dışında konuşmayacaksın! Rabbini çok zikret, sabah akşam onu tesbih ve tenzih et!’ buyurdu.” “Onlar ki Allah’ı gâh ayakta divan durarak, gâh oturarak, gâh yanları üzere zikreder, göklerin ve yerin yaratılışı hakkında düşünür ve derler ki: Ey Yüce Rabbimiz! Sen bunları gayesiz, boşuna yaratmadın. Seni bu gibi noksanlardan tenzih ederiz.” “Ey Ehl-i kitap! Dininizde haddi aşmayın, taşkınlık yapmayın ve Allah hakkında gerçek olmayan şeyleri iddia etmeyin! Meryem’in oğlu Mesih Îsâ sadece Allah’ın râsulü, Meryeme ulaştırdığı kelimesidir. Allah tarafından gelen bir ruhtur. Gelin Allah’a ve elçilerine iman getirin, ‘Tanrı üçtür!’ demeyin. Kendi iyiliğiniz için bundan vazgeçin! Allah ancak tek bir İlahtır. O, çocuğu olmaktan münezzehtir. Göklerde ne var, yerde ne varsa O’nundur. Koruyan ve yöneten olarak Allah yeter.” “Hem Allah Teâlâ: ‘Ey Meryem oğlu İsa!’ Sen mi insanlara ‘Beni ve annemi Allah’tan başka iki tanrı edinin!” dedin?’ diye sorduğu vakit o şöyle diyecek: ‘Hâşa! Sen şerikten ve her noksandan münezzehsin Ya Rabbî! Hakkım olmayan bir şeyi söylemem doğru olmaz, bana yakışmaz.’ Hem söylediysem malûmundur elbet! Benim varlığımda olan her şeyi Sen bilirsin, ama ben Senin Zâtında olanı bilemem. Bütün gaybleri hakkıyla bilen ancak Sensin.” “Böyle iken tuttular, cinleri Allah’a ortak yaptılar; hâlbuki bunları da O yaratmıştır. Bundan başka O’na birtakım oğullar ve kızlar yakıştırdılar. Ne dediklerini bildikleri yok! O, müşriklerin Kendisine isnat ettikleri bu gibi nitelendirmelerden münezzehtir, yücedir.” “Mûsâ tayin ettiğimiz vakitte gelip de Rabbi ona hitab edince: ‘Ya Rabbî, dedi, göster bana Zâtını, bakayım Sana!’ Allah Teâlâ şöyle cevap verdi: ‘Sen Beni göremezsin. Ama şimdi şu dağa bak, eğer yerinde durursa sen de Beni görürsün!’ Derken Rabbi dağa tecelli eder etmez onu un ufak ediverdi. Mûsâ da düşüp bayıldı. Kendine gelince dedi ki: Sübhansın ya Rabbî! Her noksanlıktan münezzeh olduğun gibi, dünyada Seni görmemizden de münezzehsin! Bu talebimden ötürü tevbe ettim. (Ben ümmetim içinde Seni görmeden) iman edenlerin ilkiyim!” “Yahudiler hahamlarını, Hıristiyanlar rahiplerini ve Meryem’in oğlu Mesih’i Allah’tan başka Rab edindiler. Hâlbuki onlara bir tek İlaha ibadet etmeleri emrolunmuştu. O’ndan başka İlah yoktur. O, onların ortak koştukları şirkten münezzehtir.” “Onların orada duaları; ‘Sübhansın Allahım! Her türlü noksandan münezzeh ve yücesin!’, birbirlerine iyi dilek ve temennileri ise hep ‘selâm!’ dır. Duaları ‘El-hamdülillahi Rabbilâlemin/Hamd Âlemlerin Rabbi Allah’a mahsustur.’ diye sona erer.” “Onlar, Allah’tan başka kendilerine ne zarar ne de fayda veremeyen birtakım nesnelere ibadet ediyor ve ‘onlar Allah katında bizim şefaatçilerimizdir’ diyorlar. De ki: Böyle bir şey olacak da Allah bilmeyecek ha! Ne o, yoksa siz Allah’a göklerde ve yerde olup da bilmediği şeylerin varlığını mı haber vereceğinizi iddia ediyorsunuz? Hâşâ! O, onların iddia ettikleri her türlü ortaktan münezzehtir, yücedir.” “Müşrikler ‘Allah evlat edindi’ dediler. Hâşâ! O bundan münezzehtir. O her şeyden olduğu gibi evladı olmaktan da müstağnidir. Göklerde ne var, yerde ne varsa hepsi O’nundur. Buna dair, ey müşrikler, hiçbir deliliniz yoktur. Ne o! Allah hakkında kesin bilgi sahibi olmadan konuşuyor, rastgele şeyleri mi O’na isnat ediyorsunuz!” “De ki: Ey insanlar! İşte Rabbiniz tarafından, hakikat size gelmiş bulunuyor. Artık kim bu gerçeği kabul eder de doğru yolu tutarsa, bunun faydası sadece kendisinedir. Her kim de bu yoldan saparsa, o da kendi aleyhine olarak sapar. Bilin ki, ben işlerinizi yönetmeyi üstüne almış biri değilim.”</span></p>
			<p class="Besmele_sola_dayali">Rahman ve Rahîm Allah’ın adıyla</p>
			<p class="a_Paragraf"><span class="italik_E">“Allah’ın emri geldi, gelecek! Artık onun gelmesini çabuklaştırmak istemeyin. Allah müşriklerin koştuğu ortaklardan münezzehtir, yücedir.” “Allah’ın kızları olduğunu iddia ediyorlar. O, çocuğu olmaktan münezzehtir. Hoşlandıkları erkek çocuklarını ise kendilerine yakıştırırlar.” “Bir gece, kendisine bazı delillerimizi gösterelim diye kulu Muhammed’i, Mescid-i Haram’dan, çevresini mübarek kıldığımız Mescid-i Aksâ’ya götüren O Zâtın şanı ne yücedir! Bütün eksikliklerden uzaktır O! Gerçekten, her şeyi işiten, her şeyi gören O’dur.” “Allah onların, iddialarından münezzehtir, son derece yücedir, uludur. Yedi kat gök, dünya ve onların içinde olan herkes Allah’ı takdis ve tenzih eder. Hatta hiçbir şey yoktur ki O’na hamd ile tenzih etmesin. Ne var ki siz onların bu tenzih ve takdislerini iyi anlayamazsınız. Bunca azametiyle beraber, kullarının gaflet ve cürümlerine karşı, O, Halîmdir, Ğafûrdur (çok müsamahalıdır, affedicidir).” “Yok, yok! Bu da yetmez, senin altından bir evin olmalı yahut göğe çıkmalısın. (Ama unutma!) Sen bize oradan dönerken okuyacağımız bir kitap indirmedikçe yine de senin oraya çıktığına inanmayız ha! De ki: Fesübhanallah! Ben sadece elçi olan bir insandan başka ne olabilirim ki!” “Ulu Rabbimizin şanı yücedir! Ne vaad ederse mutlaka gerçekleşir, derler.” “Allah’ın evlat edinmesi olacak iş değildir! O bundan münezzehtir! Bir işi yapmak istedi mi, ‘şöyle olsun!’ demesi kâfidir.” “O halde onların söylediklerine sabret! Güneş’in doğmasından ve batmasından önce Rabbinin yüceliğini ilan et, O’na hamdet! Gecenin bazı vakitlerinde, gündüzün bazı taraflarında da O’na ibadet et ki gönlün huzur ve hoşnutlukla dolsun.” “Gece gündüz, usanmadan, ara vermeden tesbih ve ibadet ederler.” “Halbuki gökte ve yerde, Allah’tan başka ilahlar bulunsaydı oraların nizamı bozulurdu. Demek ki o yüce arş ve hükümranlığın sahibi Allah, onların zanlarından, onların Allah’a reva gördükleri vasıflardan münezzehtir, yücedir!” “Gerçek bu iken, bazıları kalkıp: ‘Rahman evlat edindi!’ iddiasında bulundular. O, bundan münezzehtir. Bilakis onların evlat dedikleri melekler O’nun ikram ve takdirine mazhar olmuş kullarıdır.” “Geceyi ve gündüzü, Güneş’i ve Ay’ı yaratan O’dur. Her biri bir yörüngede yüzmektedir.” “Zünnûn’u da an. Hani o halkına gazaplanmış, onlardan ayrılmış, Bizim kendisini sıkıştırmayacağımızı sanmıştı. Sonra karanlıklar içinde şöyle yakarmıştı: Ya Rabbî! Sensin İlah, Senden başka yoktur ilah! Sübhansın, bütün noksanlardan münezzehsin, Yücesin! Doğrusu kendime zulmettim, yazık ettim. Affını bekliyorum Rabbim!” “Allah asla evlat edinmedi. O’nun yanı sıra hiçbir ilah da yoktur. Öyle olsaydı her ilah kendi yarattıklarını yanına alır ve onlardan biri diğerine üstün gelmeye çalışırdı. Allah o müşriklerin isnat ve nitelendirmelerinden münezzehtir.” “Nasıl oldu da onu işitir işitmez: “Böylesi iftiraları ağzımıza alamayız, böyle şeyler bize yakışmaz. Hâşâ! Bu pek büyük, pek çirkin bir bühtandır” demediniz!” “O nura, Allah’ın, yükseltilmesine ve içlerinde kutlu isminin zikredilmesine izin verdiği evlerde kavuşulur. Oralarda, sabah akşam O’nun şanını yücelterek tenzih ederler.” “Baksana göklerde olan, yerde olan herkes, kanatlarını çarparak uçan dizi dizi kuşlar, hep Allah’ı tesbih ederler. Onlardan her biri kendi duasını ve tesbihini pek iyi bellemiştir. Allah onların yaptıklarını hakkıyla bilir.” “Onlar şöyle cevap verirler: Sübhansın! Yüceler Yücesisin! Senden başka dost edinmeyi düşünmek bize yaraşan şey değildir. Ne var ki Sen onları ve babalarını, nimetlerine mazhar edip ömür vererek yaşatınca onlar Seni anmayı unuttular ve helake müstahak bir topluluk haline geldiler.” “Öyleyse sen ölmeyen, o mutlak hayat sahibi Allah’a dayan ve O’na hamd ile tesbih et. O’nun kendi kullarının günahlarından haberdar olması yeter.” “Oraya varır varmaz birden şöyle nida edildi: Ateş mahallinde ve çevresinde bulunan kimselere feyiz ve bereket verildi. Âlemlerin Rabbi olan Allah yüceler yücesidir, bütün noksanlardan münezzehtir.” “Senin Rabbin dilediğini yaratır, dilediğini seçer. Onların ise seçme hakları yoktur. Allah, onların uydurdukları şeriklerden münezzehtir, yücedir.” “Haydi, siz akşama girerken, sabaha çıkarken Allah’ı takdis ve tenzih edin, namaz kılın!” “Allah O yüce Rabdir ki sizi yaratır, sonra rızıklandırır, sonra tayin ettiği vâde geldiğinde sizi öldürür, sonra da diriltir. Düşünün bakalım: Sizin, ibadette Allah’a ortak yaptığınız putlar içinde bunlardan herhangi bir şeyi yapabilen var mı? Allah onların iddia ettikleri ortaklardan münezzehtir, yücedir.” “Bizim âyetlerimize ancak o kimseler inanır ki kendilerine o âyetler hatırlatıldığında, derslerini hemen alır, secdeye kapanır, Rabbilerine hamd, O’nu takdis ve tenzih ederler, asla kibirlenmezler.” “Onlar: ‘Müşriklerin iddialarından Seni tenzih ederiz. Bizim dostumuz, koruyucumuz onlar değil, sadece Sensin! Hayır, onlar bize değil, cinlere tapıyor ve ekserisi onlara inanıyorlardı.’ diye cevap verirler.” “Münezzehtir o Allah, her noksandan münezzeh! Yerin bitirdiği her şeyi, ve kendilerini ve daha nice bilmedikleri şeyleri çift yaratan, münezzehtir, yücedir!” “Sübhan’dır, münezzehtir o Zât ki, her şey üzerinde hâkimiyet elindedir. Ve... hepinizin de dönüşü, O’na olacaktır.” “Şöyle derler: Allah onların iddia ettikleri şeylerden münezzehtir, çok yücedir.” “Allah’ı zikredip O’nu tenzih edenler biziz.” “İzzet ve kudret Rabbi olan senin Rabbin, onların bütün bâtıl iddialarından münezzehtir, yücedir. Selam bütün peygamberlere. Bütün hamdler Âlemlerin Rabbi Allah’adır.” “Eğer Allah evlat edinmek isteseydi yarattıklarından dilediğini seçerdi. Ama o bunu dilememiş, evlat edinmemiştir. O bundan münezzehtir, yücedir. Tek hâkimdir.” “Ama onlar, Allah’ın kudret ve azametini hakkıyla takdir edemediler, O’na layık ta’zîmi göstermediler. Halbuki bütün bir dünya kıyamet günü O’nun avucunda, gökler âlemi de bükülmüş olarak elinin içindedir. Böyle bir azamet ve hâkimiyet sahibi olan Allah, onların uydurdukları ortaklardan yücedir, münezzehtir.” “Sen o gün melekleri de Arş’ın etrafını çevrelemiş Rabbilerini zikir, tenzih ve O’na hamd eder vaziyette görürsün. Derken, aralarında adaletle hükmolunur ve ‘Hamd ü senalar Rabbülâlemin olan Allah’a mahsustur.’ diye bitirilir.” “Arşı taşıyan, bir de onun çevresinde bulunan melekler devamlı olarak Rabbilerini zikir ve O’na hamd ederler. O’na gerçekten inanır ve müminler için şöylece af dileyip dua ederler: Ey Kerîm Rabbimiz! Senin rahmetin ve ilmin her şeyi kaplamıştır! O halde tevbe edenleri ve Senin yoluna tâbi olanları affet ve onları cehennem azabından koru!” “O halde, sen sabret! Çünkü Allah’ın vaadi gerçektir. Hem günahından istiğfar et, sabah akşam Rabbine hamd ederek zikir ve ibadete devam et.” “Eğer kibirlenecek olurlarsa, şunu bilsinler ki Rabbinin nezdinde olan melekler, gece gündüz O’nu tenzih, tesbih ederler ve asla usanmazlar.” “Öyle ki neredeyse gökler üstlerinden yarılacaklar. Melekler Rablerini överek tenzih ve takdis eder ve yerde bulunanlar için mağfiret dilerler. İyi bilin ki, Ğafûr ve Rahîm O’dur (affı, merhamet ve ihsanı pek boldur).” “Ta ki onların üstüne binerken Rabbinizin nimetini hatırlayasınız ve şöyle diyesiniz: Bunları bizim hizmetimize veren Allah yüceler yücesidir, her türlü eksiklikten münezzehtir. O lütfetmeseydi biz buna güç yetiremezdik. Muhakkak ki biz sonunda Rabbimize döneceğiz.” “Göklerin ve yerin Rabbi, o Arşın, o muazzam saltanatın Rabbi, Kendisine eş, ortak uyduranların iddialarından münezzehtir, yüceler yücesidir.” “Allah’a ve Resûlüne iman edesiniz, ona destek olup saygı gösteresiniz ve Allah’ı da sabah akşam tesbih ve tenzih edesiniz.” “O halde sen onların söylediklerine karşı sabret. Gerek Güneş’in doğuşundan, gerek batışından önce Rabbine hamd ederek ibadet et! Geceleyin de, secdelerin peşinden de O’na ibadet et!” “Yoksa onların Allah’tan başka bir ilahları mı var? Allah onların iddia ettikleri ortaklardan münezzeh ve yücedir.” “Rabbinin hükmü yerine gelinceye kadar sabret! Çünkü sen Bizim himayemiz altındasın. Namaza kalktığında Rabbini hamd ile tenzih et. Geceleyin de, gecenin sonunda yıldızların batışının ardından da O’na ibadet edip tenzih et.” “Öyleyse Ulu Rabbinin yüce adını tenzih et.” “O halde Ulu Rabbinin ismini tenzih et!” “Göklerde ne var, yerde ne varsa Allah’ı tenzih ve tesbih eder. O Azîz ve Hakîm’dir (üstün kudret, tam hüküm ve hikmet sahibidir).” “Göklerde ne var yerde ne varsa hepsi Allah’ı tesbih ve tenzih eder. O, Azîz’dir, Hakîm’dir (üstün kudret, tam hüküm ve hikmet sahibidir).” “Cehennemliklerle Cennetlikler elbette bir olmaz. Felah ve başarıya erenler, Cennetliklerdir. Eğer Biz bu Kur’ân’ı bir dağın tepesine indirseydik onun, Allah’a ta’zîmi sebebiyle başını eğip parçalandığını görürdün. İşte bunlar birtakım misallerdir ki düşünüp istifade etmeleri için, Biz onları insanlara anlatıyoruz. Allah’tır gerçek İlah! O’ndan başka yoktur ilah. Görünmeyen ve görünen her şeyi bilir. O Rahmandır, Rahîmdir. Allah’tır gerçek İlah! O’ndan başka yoktur ilah! O Melik’tir, Kuddüs’tür, Selâm’dır, Mü’min’dir, Müheymin’dir, Aziz’dir, Cebbar’dır, Mütekebbir’dir. Allah, müşriklerin iddialarından münezzeh ve yücedir. Allah o gerçek İlahtır ki Hâlık’tır, Bârî’dir, Musavvir’dir. Hâsılı, en güzel isimler ve vasıflar O’nundur. Göklerde ne var, yerde ne varsa hepsi O’nu tesbih ve tenzih eder. O, Azîz’dir, Hakîm’dir.” “Göklerde ne var, yerde ne varsa hepsi Melik (kâinatın gerçek hükümdarı), Kuddûs (çok yüce, her noksandan münezzeh) Azîz ve Hakîm olan Allah’ı tesbih ve tenzih eder.” “Göklerde ne var, yerde ne varsa hepsi Allah’ı tesbih ve tenzih eder. Hâkimiyet O’nundur. Bütün hamdler ve övgüler O’na mahsustur. O her şeye Kâdirdir.” “En makul olanları ise: ‘Ben size Allah’ı zikretmenizi söylememiş miydim!” dedi. Bunun üzerine “Sübhansın Rabbenâ, her türlü noksandan uzaksın! Doğrusu biz kendimize zulmetmişiz!’ dediler.” “Şüphesiz o karşılaşacakları kesin bir gerçektir. O halde, (ey şanlı Elçi)! Haydi, sen de Rabbinin yüce adını zikret!” “Gecenin bir kısmında da O’na secde et, geceleyin uzun bir süre de O’na tesbih ve ibadet et!” “Tenzîh et Rabbinin yüce adını! O seni yaratıp, mükemmel yaratılış vereni!”</span> Rahman ve Rahîm Allah’ın adıyla.<span class="italik_E"> “Allah’ın yardım ve zaferi geldiği zaman ve insanların kafile kafile Allah’ın dinine girdiklerini gördüğün zaman, Rabbine hamd ile tesbih et ve O’ndan af dile. Çünkü O Tevvâb’dır, tevbeleri çok kabul eder.”</span></p>
			<p class="Baslik_3" id="_idParaDest-234">Pazartesi Virdi: Virdü’t-Tevekkül.</p>
			<p class="Besmele_sola_dayali">Rahman ve Rahîm Allah’ın adıyla </p>
			<p class="a_Paragraf"><span class="italik_E">“Hani sizden iki bölük, Allah kendilerinin yardımcıları olduğu halde, korkarak geri çekilmeye yeltenmişlerdi. Hâlbuki müminlere düşen, yalnız Allah’a dayanıp güvenmeleridir.” “İnsanlara yumuşak davranman da Allah’ın merhametinin eseridir. Eğer kaba, katı yürekli biri olsaydın -ki değilsin-, insanlar senin etrafından dağılıverirlerdi. Öyleyse onların kusurlarını affet, onlar için mağfiret dile ve işleri onlarla müşavere et! Bir kere de azmettin mi, yalnız Allah’a tevekkül et! Allah muhakkak ki Kendisine dayanıp güvenenleri sever. Eğer Allah size yardım ederse, size üstün gelecek hiç kimse olamaz. Şayet o sizi yardımsız bırakırsa, artık O’ndan sonra kim size yardım edebilir ki! Öyleyse müminler yalnız Allah’a güvenmelidirler.” “Münafıklar sana ‘baş üstüne!’ derler. Fakat yanından çıkınca, onlardan bir güruh gece karanlığında senin huzurunda söylediklerinin tersine planlar kurarlar. Allah onların o gizli planlarını bir bir kaydediyor. Onun için sen suçlarını yüzlerine vurmaktan vazgeç de işini Allah’a havale et, O’na tevekkül et. Sana vekil olarak Allah yeter.” “Ey iman edenler! Allah’ın size olan şu nimetini hatırlayın: Hani bir topluluk size el uzatmaya, sizi öldürüp yok etmeye teşebbüs etmişti de O, bunların ellerini size zarar vermekten men etmişti. Allah’ın hukukuna haksızlık etmekten sakının! Müminler yalnız Allah’a dayansınlar.” “İmanınızda samimi iseniz yalnız Allah’a dayanın.” “Allah bizi sizin o bâtıl dininizden kurtardıktan sonra kalkıp tekrar dininize dönecek olursak Allah’a büyük bir iftira atmış oluruz. Allah göstermesin, sizin inancınıza dönmemiz kesinlikle mümkün değil! Rabbimizin ilmi her şeyi kapsar. Biz yalnız Allah’a dayanırız. Ey bizim Rabbimiz! Bizimle şu halkımız arasında Sen âdil hükmünü ver, haklı haksız açığa çıksın. Sen elbette hüküm verenlerin en iyisisin!” “Gerçek müminler ancak o kimselerdir ki yanlarında Allah zikredilince kalbleri ürperir, kendilerine O’nun âyetleri okununca bu, onların imanlarını artırır ve yalnız Rabbilerine güvenip dayanırlar.” “O zaman münafıklar ve kalblerinde şüphe bulunanlar diyorlardı ki: “Bu Müslümanları dinleri aldatmış, (çünkü kendilerinden çok üstün bir ordu ile savaşa girişiyorlar.) Hâlbuki kim Allah’a güvenip dayanırsa Allah ona yeter. Şüphe yok ki Allah Azîz’dir, Hakîm’dir (mutlak galiptir, tam hüküm ve hikmet sahibidir).” “Eğer onlar barışa yanaşırlarsa sen de yanaş ve Allah’a güven. Çünkü Allah Semî’dir, Alîmdir (her şeyi hakkıyla işitir ve bilir).” “De ki: Allah bizim hakkımızda ne takdir etmiş, ne yazmışsa başımıza ancak o gelir. Mevlâmız, sahibimiz O’dur. Onun için müminler yalnız Allah’a dayanıp güvensinler.” “Buna rağmen aldırmaz, yüz çevirirlerse, ey Resûlüm de ki: “Allah bana yeter. O’ndan başka ilah yoktur. Ben yalnız O’na dayanırım. Çünkü O, büyük Arş’ın, muazzam hükümranlığın sahibidir.” “Onlara Nuh </span><span class="_aleyhisselam-_E _idGenCharOverride-1">(aleyhisselâm)</span><span class="italik_E"> hakkındaki haberi oku: O halkına: Ey benim halkım, dedi, eğer benim aranızda bulunmam ve Allah’ın âyetlerini hatırlatmam size ağır geliyorsa, şunu bilin ki ben yalnız Allah’a dayanıp güvendim. Siz de şerik koştuklarınızla beraber toplanıp işinizi kararlaştırın ki tasasını çektiğiniz bir dert olup kalmasın. Sonra da bana hiç mühlet vermeden hakkımdaki hükmünüzü uygulayın.” “Musa </span><span class="_aleyhisselam-_E _idGenCharOverride-1">(aleyhisselâm)</span><span class="italik_E">: Ey kavmim, dedi, siz Allah’a iman ettiniz, O’na tam bir teslimiyetle bağlandınızsa, öyleyse yalnız O’na dayanıp güvenin! Onlar da şöyle cevap verdiler: Biz de Allah’a dayanıp güvendik. Ey Yüce Rabbimiz! Bizi o zalim kimselerin işkenceleri ile imtihan etme!” “Hûd </span><span class="_aleyhisselam-_E _idGenCharOverride-1">(aleyhisselâm)</span><span class="italik_E"> dedi ki: Ben Allah’ı şahit tutuyorum, siz de şahit olun ki: ben sizin Allah’a şerik koştuklarınızdan hiçbirini tanımıyorum. Artık hepiniz toplanın, bana istediğiniz tuzağı kurun, hiç göz açtırmayın, hiç süre tanımayın! Ben benim de, sizin de Rabbiniz olan Allah’a dayanıp güvendim. Hiçbir canlı yoktur ki mukadderatı O’nun elinde olmasın. Rabbimin beyan buyurduğu yol doğru yoldur.” “Şuayb </span><span class="_aleyhisselam-_E _idGenCharOverride-1">(aleyhisselâm)</span><span class="italik_E">: Ey halkım, dedi, ya ben Rabbimden gelen açık delile dayanıyorsam ve O, kendi katından bana güzel bir nasip lütfetmişse? O’na nankörlük etmem doğru olur mu? Hem ben sizi birtakım şeylerden men ederken kendim onları işlemek istemiyorum ki! İstediğim tek şey, gücüm yettiğince ortamı düzeltmektir. Muvaffak olmam sadece Allah’ın yardımı ile olur. Onun için ben de yalnız O’na dayanıyorum, O’na yöneliyorum.” “Göklerin ve yerin gaybını bilmek Allah’a mahsustur. Bütün işler, hükmetmesi için O’na götürülür. Öyleyse sen yalnız O’na ibadet et, yalnız O’na dayan, O’na güven! Rabbin yaptıklarınızdan asla habersiz değildir.” “Ve ‘evlatlarım!’ diye ilave etti: Şehre aynı kapıdan değil de, ayrı ayrı kapılardan girin. Gerçi ben ne yapsam, Allah’tan gelecek takdiri önleyemem. Zira hüküm, yalnız Allah’ındır. Onun içindir ki ben ancak O’na dayanır, O’na güvenirim. Tevekkül edenler de yalnız O’na dayanıp güvenmelidirler.” “İşte senden önce peygamberler gönderdiğimiz gibi, sana vahyettiğimiz kitabı onlara okuman için seni de, kendilerinden önce nice milletler geçmiş olan bir millete gönderdik. Onlar ise Rahman’a nankörlük eder, O’nu tanımazlar. De ki: O benim Rabbimdir. O’ndan başka ilah yoktur. O’na dayandım, tevbem ve dönüşüm yalnız O’nadır.” “Resûlleri onlara: “Evet,” dediler. Biz sizin gibi beşerden başka bir şey değiliz. Fakat Allah peygamberlik nimetini kullarından dilediğine ihsan eder. Allah’ın izni olmadıkça size mûcize göstermemiz mümkün değildir. O hâlde müminler yalnız Allah’a dayanıp güvenmelidirler. Biz neden Allah’a tevekkül etmeyelim ki gireceğimiz yolları bize O gösterdi. Bize verdiğiniz her türlü eza ve sıkıntıya sabredeceğiz. Tevekkül edenler yalnız Allah’a dayanıp güvenmelidirler.” “O muhacirler hak yolda sabreder ve yalnız Rabbilerine dayanıp güvenirler.” “Aslında iman edip Rabbilerine güvenen ve dayananlar üzerinde onun bir nüfuzu yoktur.” “Öyleyse sen ölmeyen, o mutlak hayat sahibi Allah’a dayan ve O’nu hamd ile tesbih et. O’nun kendi kullarının günahlarından haberdar olması yeter.” “Sen O Azîz ü Rahîm’e (O mutlak galip ve geniş rahmet sahibine) güvenip dayan.” “O hâlde yalnız Allah’a güven, çünkü tuttuğun yol, gerçekliği meydanda olan hak yoludur.” “Onlar, sabreden ve yalnız Rabbilerine dayanıp güvenen müminlerdir.” “Yalnız Allah’a dayanıp güven! Koruyucu olarak Allah yeter.” “Sakın kâfirlere, münafıklara itaat etme, onların verdikleri sıkıntılara şimdilik aldırma ve yalnız Allah’a dayan! Koruyucu olarak Allah yeter.” “Eğer onlara: Gökleri ve yeri yaratan kimdir? diye sorarsan ‘Allah!’ derler. De ki: Peki öyleyse, şimdi baksanıza Allah’tan başka ibadet ettiğiniz şu nesnelere: Şayet Allah bana bir musîbet verirse bunlar o musîbeti giderebilirler mi? Yahut bana rahmet ve nimet vermek isterse o rahmeti engelleyebilirler mi? Şu halde sen şöyle de: Allah bana kâfidir. Güvenecek yer arayanlar da, yalnız O’na dayanıp güvensinler.” “(De ki): “Hangi hususta ihtilaf ederseniz bilin ki O’nun hükmü, Allah’a aittir. İşte Rabbim olan Allah budur. Ben de yalnız O’na dayanır ve güvenir, O’na yönelip gönül veririm.” “Size verilen ne varsa hep dünya hayatının geçici metâıdır. Allah’ın yanında, âhirette olan nimetler ise iman edenler ve Rabbilerine güvenenler için hem daha değerli, hem de devamlıdır.” “Böyle meşrû olmayan kulisler, müminleri üzüntüye boğmak için şeytan tarafından telkin edilir. Fakat Allah dilemedikçe bu onlara asla zarar veremez. Onun için müminler de yalnız Allah’a güvenip dayansınlar.” “İbrahim’de </span><span class="_aleyhisselam-_E _idGenCharOverride-1">(aleyhisselâm)</span><span class="italik_E"> ve onunla beraber olanlarda size güzel bir örnek vardır: Hani onlar hemşehrilerine şöyle demişlerdi: Bizim, ne sizinle, ne de Allah’tan başka ibadet ettiğiniz şeriklerinizle hiçbir ilişiğimiz kalmamıştır. Siz Allah’ın tek İlah olduğuna inanmadıkça, biz sizi reddediyor, bizimle sizin aranızda ebedî olarak düşmanlık ve nefret meydana geldiğini ilan ediyoruz. Ne var ki İbrahim’in </span><span class="_aleyhisselam-_E _idGenCharOverride-1">(aleyhisselâm)</span><span class="italik_E"> babasına: Senin için Rabbimden af dileyeceğim. Bununla beraber, Allah’ın senin hakkında dilediği hiçbir şeyi önlemem mümkün değildir. demesi başka. Onun ve beraberinde olanların duası şudur: Ey Yüce Rabbimiz! Yalnız sana güvenip dayandık, Sana yöneldik ve sonunda da Senin huzuruna varacağız.” “Allah’tır gerçek ilah! O’ndan başka yoktur ilah! Müminler yalnız Allah’a dayanıp güvenmelidirler.” “Kim Allah’a karşı gelmekten sakınırsa, Allah ona sıkıntıdan çıkış kapıları açar. Onu hiç ummadığı yerlerden rızıklandırır. Allah’a dayanıp güvenene Allah kâfidir. Allah buyruğunu elbette yerine getirir. Gerçekten Allah her şey için bir ölçü, her iş için bir vâde belirlemiştir.” “De ki: Sizi imana davet ettiğimiz İlah, Rahman’dır. Biz O’na iman ettik. O’na dayandık. Kimin kesin bir yanlışlık içinde olduğunu yakında öğrenirsiniz. De ki: Söyleyin bana: şayet suyunuz çekilir, yerin dibine giderse, o akan tatlı suyu, kim getirebilir size?”</span></p>
			<p class="Baslik_3" id="_idParaDest-235">Salı Virdi: Virdü’s-Selam</p>
			<p class="Besmele_sola_dayali">Rahman ve Rahîm Allah’ın adıyla </p>
			<p class="a_Paragraf"><span class="italik_E">“Ey iman edenler! Yeryüzünde Allah yolunda sefere çıktığınız zaman, son derece dikkatli davranın. Size selâm verene, dünya hayatının geçici ve az bir menfaatini elde etmek için, ‘sen mümin değilsin’ demeyin! Unutmayın ki Allah’ın yanında birçok ganimet vardır. Önceden siz de böyle idiniz, Allah size lütfetti de imanla şereflendiniz. Öyleyse iyi anlayın, dinleyin çok dikkatli davranın! Muhakkak ki Allah yaptığınız her şeyden haberdardır.” “Allah onunla, rızasını izleyenleri selâmet yollarına iletir, onları izni ile karanlıklardan aydınlığa çıkarır ve onları dosdoğru yola iletir.” “Âyetlerimize iman edenler sana geldikleri zaman onlara, ‘selâm sizlere!’ de! Rabbiniz merhameti kendi Zâtına temel bir ahlak edinmiştir. Sizden kim bilmeyerek bir günah işler de sonra ardından tevbe eder ve halini düzeltirse O’nun da Ğafûr ve Rahîm (çok affedici ve merhametli) olduğunu bilmelidir.” “İki taraf arasında bir perde, A’râf üzerinde de Cennetlik ve Cehennemliklerin her birini simalarından tanıyacak kimseler vardır ki onlar, henüz Cennet’e girmemiş, fakat girmeyi şiddetle arzular olarak Cennetliklere ‘selâmün aleyküm!’ diye seslenirler.” “Onların orada duaları; Sübhansın Allahım! Her türlü noksandan münezzeh ve yücesin!, birbirlerine iyi dilek ve temennileri ise hep ‘selâm!’dır. Duaları ‘el-hamdülillahi Rabbilâlemin/hamd Âlemlerin Rabbi Allah’a mahsustur.’ diye sona erer.” “Ey Nuh, denildi, sana ve beraberinde bulunan mümin topluluklara Bizim tarafımızdan bir selâmet ve çok bereketlerle gemiden in! Gelecek nesiller içinde niceleri de olacak ki onları dünyada bir müddet yaşatacağız, sonra da Biz’den onlara gayet acı bir azap dokunacaktır.” “Bir zaman da elçilerimiz İbrahim’e </span><span class="_aleyhisselam-_E _idGenCharOverride-1">(aleyhisselâm)</span><span class="italik_E"> varıp onu müjdelemek üzere ‘selâm sana!’ dediler. O da, ‘size de selâm!’ deyip çok kalmadan, elinde nefis, güzelce kızartılmış körpe bir dana getirip ikram etti.” “Sabretmenize karşılık size selâmlar, selâmetler! Dünya diyarının ne güzel âkıbetidir bu! diyecekler.” “İman edip yararlı işler yapanlar, içlerinden ırmaklar akan cennetlere yerleştirilecekler, Rabbilerinin izniyle orada devamlı kalacaklardır. Orada karşılaştıklarında iyi dilek temennileri ‘selâm’ olacaktır.” “Şeytana uymaktan korunan müttakiler ise cennetlerde ve pınar başlarındadırlar. “Selâmetle, emin olarak girin oraya! (denir onlara).” “Onlara İbrahim’in </span><span class="_aleyhisselam-_E _idGenCharOverride-1">(aleyhisselâm)</span><span class="italik_E"> misafirlerinden de bahset. Onlar ki melekler canlarını tatlılıkla alırlar: Selâm size! Yaptığınız işlerden dolayı buyurun Cennet’e! derler.” “Doğduğu gün de, vefat ettiği gün de, diriltilip kabirden kalkacağı gün de selâm olsun ona!” “Doğduğum gün de, öleceğim gün de, kabirden kalkıp dirileceğim gün de selâm üzerime olsun!” “İbrahim </span><span class="_aleyhisselam-_E _idGenCharOverride-1">(aleyhisselâm)</span><span class="italik_E">: ‘Selâmetle, hoşça kal!’ dedi. Rabbimden senin için af dileyeceğim. O gerçekten bana karşı çok lütufkârdır.” “Orada onlar boş ve anlamsız söz işitmezler, sadece selâm ve selâmet sözleri duyarlar. Orada ziyafetleri sabah akşam kendilerine sunulacaktır.” “Haydi, varın da şöyle deyin ona: Rabbin tarafından gönderilen elçileriz biz sana! İsrailoğullarını bizimle gönder ve işkence etme onlara! Rabbinden bir belge ile geldik biz sana. Kurtuluş hastır bu doğru yolu tutanlara!” “Biz ateşe şöyle ferman ettik: Dokunma İbrahim’e! Serin ve selâmet ol ona!” “Rahman’ın has kulları o kimselerdir ki onlar yerde tevazu ile yürürler. Cahiller kendilerine laf atarsa ‘selâmetle!’ derler.” “İşte onlara, hak yolda sabır ve sebat göstermelerine karşılık, kendilerine Cennet’in üstün sarayları verilecek. Oraya selâmla, hürmetle buyur edileceklerdir.” “De ki: Hamd olsun Allah’a, selâm olsun seçtiği kullarına. Allah mı hayırlı, yoksa O’na ortak saydıkları şeyler mi!” “Anlamsız, çirkin sözler işitince yüzlerini çevirip uzak durur ve şöyle derler: Bizim işlerimiz bize, sizinkiler de size aittir. Selâm olsun size, hoşça kalın! Cahillerle arkadaşlık etmeyi arzulamayız biz!” “Allah’a kavuşacakları gün: ‘Selâm!’ iltifatı ile karşılanırlar. O, onlara pek değerli ve cömertçe bir mükâfat hazırlamıştır.” “Rabb-i Rahim’den sözle olan bir selâm yine onlara...” “Bütün milletler içinden selâm var Nûh’a.” “Selam olsun İbrahim’e.” “Selam olsun Mûsâ ile Harun’a.” “Selam olsun İlyas’a.” “Selam bütün peygamberlere. Bütün hamdler Âlemlerin Rabbi Allah’adır.” “Rabbilerini sayıp O’na karşı gelmekten sakınanlar ise bölük bölük Cennet’e sevkolunurlar. Nihayet oraya varıp da kapıları açılınca Cennet bekçileri selâm olsun sizlere, ne mutlu size! Haydi, ebediyyen kalmak üzere, giriniz oraya!” derler.” “Şimdi sen onlardan yüz çevir ve: ‘Selâm size!’ de. Artık yakında mâruz kalacakları âkıbeti öğrenirler.” “Haydi, selâmetle girin oraya, bugün artık ebediyet günüdür!” “Onlar yanına varınca: ‘Selam!’ dediler. O da: ‘Size de Selam!’ diye cevap verdi, ama içinden: Bunlar tanımadığım kimseler, hayırdır inşaallah! dedi.” “Onlar Cennet’te ne boş bir söz, ne de günaha sokan bir laf işitmezler. İşittikleri söz, hep, “selâm! Selâm!” sesleridir.” “Selâm sana ashâb-ı yeminden!” “Cehennemliklerle Cennetlikler elbette bir olmaz. Felah ve başarıya erenler, Cennetliklerdir. Eğer Biz bu Kur’ân’ı bir dağın tepesine indirseydik onun, Allah’a ta’zîmi sebebiyle başını eğip parçalandığını görürdün. İşte bunlar birtakım misallerdir ki düşünüp istifade etmeleri için, Biz onları insanlara anlatıyoruz. Allah’tır gerçek İlah! O’ndan başka yoktur ilah. Görünmeyen ve görünen her şeyi bilir. O Rahmandır, Rahîmdir. Allah’tır gerçek İlah! O’ndan başka yoktur ilah! O Melik’tir, Kuddûs’tür, Selâm’dır, Mü’min’dir, Müheymin’dir, Azîz’dir, Cebbâr’dır, Mütekebbir’dir. Allah, müşriklerin iddialarından münezzeh ve yücedir. Allah o gerçek İlahtır ki Halık’tır, Bârî’dir, Musavvir’dir. Hâsılı, en güzel isimler ve vasıflar O’nundur. Göklerde ne var, yerde ne varsa hepsi O’nu tesbih ve tenzih eder. O, Azîz’dir, Hakîm’dir.” “Biz Kur’ân’ı indirdik Kadir gecesi. Bilir misin nedir kadir gecesi? Bin aydan daha hayırlıdır kadir gecesi. O gece Rabbilerinin izniyle Ruh ve melekler, her türlü iş için iner de iner. Artık o gece bir selâmettir gider, tâ tan ağarana kadar.”</span></p>
			<p class="Baslik_3" id="_idParaDest-236"><span class="bold_E">Çarşamba Virdi: Virdü’t-Tehlîl</span></p>
			<p class="Besmele_sola_dayali">Rahman ve Rahîm Allah’ın adıyla </p>
			<p class="a_Paragraf"><span class="italik_E">“Hepinizin İlahı tek İlahtır. O’ndan başka ilah yoktur. O, Rahmandır, Rahîmdir.” “Allah o İlâhtır ki Kendisinden başka ilah yoktur. Hayydır, Kayyûmdur, kendisini ne bir uyuklama, ne uyku tutamaz. Göklerde ve yerde ne varsa O’nundur. İzni olmadan huzurunda şefaat etmek kimin haddine? Yarattığı mahlûkların önünde ardında ne var, hepsini bilir. Mahlûklar ise O’nun dilediğinden başka, ilminden hiçbir şey kavrayamazlar. O’nun Kürsîsi gökleri ve yeri kaplamıştır.” “Elif, Lâm, Mîm. Allah o İlahtır ki Kendinden başka ilah yoktur. Hayy O’dur, Kayyûm O’dur.” “Ne yerde, ne de gökte hiçbir şey Allah’a gizli kalmaz. O’dur ki annelerinizin rahimlerinde size dilediği şekli verir. O’ndan başka ilah yoktur. Azîz’dir, Hakîm’dir. (mutlak galip, tam hüküm ve hikmet sahibidir).” “Allah’tan başka ilah bulunmadığına şahit bizzat Allah’tır. Bütün melekler, hak ve adaletten ayrılmayan ilim ehli de bu gerçeğe, Azîz ve Hakîm (mutlak galip, tam hüküm ve hikmet sahibi) Allah’tan başka ilah olmadığına şahittirler.” “Allah, o hak mâbuddur ki Kendisinden başka hiçbir ilah yoktur. Kıyamet günü hepinizi bir araya toplayacaktır. Bunda hiç şüphe yoktur. Allah’tan daha doğru sözlü kim olabilir!” “Rabbiniz Allah, işte bu vasıflara sahih olan Yüce Zâttır. O’ndan başka ilah yoktur. Her şeyi yaratan O’dur. O halde yalnız O’na ibadet edin. Her şeyin idaresi O’nun elindedir.” “Rabbinden sana ne vahyolunuyorsa ona tâbî ol. O’ndan başka ilah yoktur. Onun için, sen de müşriklerden uzak dur.” “De ki: Ey insanlar! Ben sizin hepinize Allah tarafından gönderilen Peygamberim. O ki, göklerin ve yerin hâkimiyeti O’na aittir. O’ndan başka ilah yoktur. Hayatı veren de, ölümü yaratan da O’dur. Öyleyse siz de Allah’a ve O’nun bütün kelimelerine iman eden o ümmî Nebîye, o Resûle inanın. Ona tâbî olun ki doğru yolu bulasınız.” “Yahudiler hahamlarını, Hıristiyanlar rahiplerini ve Meryem’in oğlu Mesih’i Allah’tan başka rab edindiler. Halbuki onlara bir tek İlaha ibadet etmeleri emrolunmuştu. O’ndan başka ilah yoktur. O, onların ortak koştukları şirkten münezzehtir.” “Buna rağmen aldırmaz, yüz çevirirlerse, ey Resûlüm de ki: Allah bana yeter. O’ndan başka ilah yoktur. Ben yalnız O’na dayanırım. Çünkü O, büyük Arş’ın, muazzam hükümranlığın sahibidir.” “Eğer bu davetinizi kabul etmezlerse, bilin ki o ancak Allah’ın ilmiyle indirilmiştir ve O’ndan başka ilah yoktur. Nasıl, artık O’na teslim oluyorsunuz değil mi!” “İşte senden önce peygamberler gönderdiğimiz gibi, sana vahyettiğimiz kitabı onlara okuman için seni de, kendilerinden önce nice milletler geçmiş olan bir millete gönderdik. Onlar ise Rahman’a nankörlük eder, O’nu tanımazlar. De ki: O benim Rabbimdir. O’ndan başka ilah yoktur. O’na dayandım, tevbem ve dönüşüm yalnız O’nadır.” “Allah melekleri, kendi tarafından bir vahiy ile kullarından dilediği kimselere, ‘Ben’den başka ilah yoktur. Bana karşı gelmekten sakının!’ diye uyarmak üzere gönderir.” “O’dur Allah, O’ndan başka yoktur ilah. En güzel isimler ve vasıflar O’nundur.” “Peygamberliğe seçtim seni, öyleyse iyi dinle sana vahyedileni! Muhakkak ki Ben’im gerçek İlah. Benden başka yoktur ilah. O halde sen de yalnız Bana ibadet et! Beni anmak için namaz eda et!” “Sizin İlahınız yalnız Allah’tır. O’ndan başka ilah yoktur. O her şeyi ilmi ile ihata etmiştir.” “Nitekim senden önce hiçbir peygamber göndermedik ki ona, ‘Benden başka İlah yok, öyleyse yalnız Bana ibadet edin!’ diye vahyetmiş olmayalım.” “Süleyman’a </span><span class="_aleyhisselam-_E _idGenCharOverride-1">(aleyhisselâm)</span><span class="italik_E"> da şiddetli rüzgarı âmade kıldık. Rüzgar, onun emriyle kutlu beldeye doğru eserdi. Çünkü her şeyin gerçek mahiyetini Biz biliriz.” “Öyleyse artık şu gerçeği bilin ki Allah yüceler yücesidir. Gerçek hükümran O’dur. O’ndan başka ilah yoktur. Pek değerli arşın Rabbidir.” “O’dur Allah! O’ndan başka yoktur İlah. Başta da sonda da, dünyada da âhirette de bütün hamdler, güzel övgüler O’nadır. Hüküm O’nundur. Sonunda varacağınız yer de O’nun huzurudur.” “Allah ile beraber başka hiçbir ilaha yalvarma! O’ndan başka ilah yoktur. O’nun vechi (Zâtı) hariç, her şey yok olacaktır. Hüküm O’nundur ve hepiniz O’nun huzuruna götürüleceksiniz.” “Çünkü onlara ‘Allah’tan başka ilah yok’ denildiğinde, kibirlenip kafa tutarlar.” “O, sizi bir tek candan yarattı. Ayrıca ondan da eşini meydana getirdi. Size etlerini yemeniz için deve, sığır, koyun ve keçiden erkekli ve dişili olmak üzere sekiz çift hayvanın helal olduğunu vahiyle bildirdi. O sizi annelerinizin karnında üç karanlık içinde çeşitli yaratılış safhalarından geçirmektedir. İşte gerçek İlah olan Allah, bunları yapan Rabbinizdir. Bütün mülk ve hâkimiyet O’nundur. O’ndan başka ilah yoktur. Hâlâ nasıl oluyor da hak yoldan vazgeçiriliyorsunuz?” “O, aynı zamanda günahları bağışlar, tevbeleri kabul buyurur, ama cezalandırması da çetin olup, lütuf ve ihsanı pek geniştir. O’ndan başka ilah yoktur. Dönüş yalnız O’na olacaktır.” “İşte Rabbiniz, bütün bunları yapan, her şeyi yaratan Allah’tır. O’ndan başka ilah yoktur. Böyle iken nasıl oluyor da bu gerçeği kabul etmekten vazgeçirilebiliyorsunuz?” “Tam mânasıyla Diri olan yalnız O’dur. O’ndan başka ilah yoktur. Öyleyse ibadeti gönülden olarak ve yalnız O’na yapın, yalnız O’na yalvarın. Bütün hamd ve övgüler Âlemlerin Rabbi Allah’adır.” “O’ndan başka ilah yoktur. Hayatı veren ve hayatı alıp öldüren de O’dur. Sizin ve daha önce gelmiş geçmiş atalarınızın da Rabbidir.” “O halde şu gerçeği hiç unutma ki, Allah’tan başka ilah yoktur. Sen hem kendi günahın, hem mümin erkeklerin ve mümin kadınların günahı için Allah’tan af dile. Allah, (dünyada) dönüp dolaştığınız yeri de, (âhirette) varıp duracağınız yeri de pek iyi bilir.” “Cehennemliklerle Cennetlikler elbette bir olmaz. Felah ve başarıya erenler, Cennetliklerdir. Eğer Biz bu Kur’ân’ı bir dağın tepesine indirseydik onun, Allah’a ta’zîmi sebebiyle başını eğip parçalandığını görürdün. İşte bunlar birtakım misallerdir ki düşünüp istifade etmeleri için, Biz onları insanlara anlatıyoruz. Allah’tır gerçek İlah! O’ndan başka yoktur ilah. Görünmeyen ve görünen her şeyi bilir. O Rahmandır, Rahîmdir. Allah’tır gerçek İlah! O’ndan başka yoktur ilah! O Melik’tir, Kuddûs’tür, Selâm’dır, Mü’min’dir, Müheymin’dir, Aziz’dir, Cebbar’dır, Mütekebbir’dir. Allah, müşriklerin iddialarından münezzeh ve yücedir. Allah o gerçek İlahtır ki Hâlık’tır, Bârî’dir, Musavvir’dir. Hâsılı, en güzel isimler ve vasıflar O’nundur. Göklerde ne var, yerde ne varsa hepsi O’nu tesbih ve tenzih eder. O, Azîz’dir, Hakîm’dir.” “Allah’tır gerçek ilah! O’ndan başka yoktur ilah! Müminler yalnız Allah’a dayanıp güvenmelidirler.” “O doğunun da batının da Rabbidir. O’ndan başka İlah yoktur. O halde sen de yalnız O’nun himayesine sığın, yalnız O’na güven!”</span></p>
			<p class="Baslik_3" id="_idParaDest-237"><span class="bold_E">Perşembe Virdi: Virdü’d-Dua</span></p>
			<p class="Besmele_sola_dayali">Rahman ve Rahîm Allah’ın adıyla </p>
			<p class="a_Paragraf"><span class="italik_E">“İbrahim ile İsmail </span><span class="_aleyhisselam-_E _idGenCharOverride-1">(aleyhimesselâm)</span><span class="italik_E"> Beytullah’ın temellerini yükseltirken şöyle dua ediyorlardı: Ey bizim Kerîm Rabbimiz! Yaptığımız bu işi kabul buyur bizden! Hakkıyla işiten ve bilen ancak Sensin. Ey bizim Kerîm Rabbimiz! Bizi, yalnız Sana boyun eğen Müslüman kıl. Soyumuzdan da yalnız Sana teslimiyet gösteren bir Müslüman ümmet yetiştir. Ve bizlere ibadetimizin yollarını göster, tevbelerimizi kabul buyur. Muhakkak ki tevbeleri en güzel şekilde kabul eden, çok merhametli olan ancak Sensin! Ey bizim Hakîm Rabbimiz! Onların içinden öyle bir resûl gönder ki; Kendilerine Senin âyetlerini okusun, onlara kitabı ve hikmeti öğretsin. Ve onları tertemiz kılsın. Muhakkak ki Azîz Sensin, Hakîm Sensin. (Üstün kudret, tam hüküm ve hikmet sahibisin!)” “Hac ibadetlerinizi tamamlayınca, vaktiyle atalarınızı anıp onlarla öğündüğünüz gibi, hatta daha fazla, daha hürmetle Allah’ı anın! Bazı kimseler: ‘Ey Yüce Rabbimiz, bize vereceğini bu dünyada ver!’ derler. Bunların âhirette nasipleri yoktur. Bazıları da, ‘ey Yüce Rabbimiz! Bize bu dünyada da iyilik ve güzellik ver, âhirette de iyilik ve güzellik ver ve bizi cehennem ateşinden koru!’ derler.” “Talut’un beraberindeki müminler ise Câlut ile ordusuna karşı çıkınca dediler ki: Ya Rabbenâ! Üstümüze (gürül gürül) sabır yağdır, Ayaklarımıza sebat ver ve kâfir topluluğa karşı bizi muzaffer eyle!” “Peygamber, Rabbi tarafından kendisine ne indirildi ise ona iman etti, müminler de! Onlardan her biri Allah’a, meleklerine, kitaplarına ve peygamberlerine iman etti. ‘O’nun resûllerinden hiçbirini diğerinden ayırt etmeyiz.’ dediler ve eklediler: ‘İşittik ve itaat ettik ya Rabbenâ, affını dileriz, dönüşümüz Sanadır.’ Allah hiçbir kimseyi güç yetiremeyeceği bir şekilde yükümlü tutmaz. Herkesin kazandığı iyilik kendi lehine, işlediği fenalık da kendi aleyhinedir. Ya Rabbenâ! Eğer unuttuk veya kasıtsız olarak yanlış yaptıysak bundan dolayı bizi sorumlu tutma! Ya Rabbenâ! Bizden öncekilere yüklediğin gibi ağır yük yükleme! Ya Rabbenâ! Takat getiremeyeceğimiz şeylerle bizi yükümlü tutma! Affet bizi, lütfen bağışla kusurlarımızı, merhamet buyur bize! Sensin Mevlâmız, yardımcımız! Kâfir topluluklara karşı Sen yardım eyle bize!” “Ey bizim kerîm Rabbimiz, bizi doğru yola ilettikten sonra kalblerimizi saptırma ve katından bize bir rahmet bağışla. Şüphesiz bağışı bol olan Vehhâb Sensin Sen. Rabbimiz! Sen, geleceğinde hiç şüphe olmayan bir günde bütün insanları bir araya toplayacaksın. Allah sözünden asla dönmez.” “O müttakiler: Ey bizim kerim Rabbimiz! biz iman ettik, günahlarımızı bağışla ve bizi cehennem azabından koru! diye yalvarırlar.” “Rabbenâ! İndirdiğin kitaba iman edip Elçinin yolunu tuttuk. Sen de bizi, birliğini ve nebîlerini tanıyan şahitlerle birlikte yaz!” “Onların bu durumda dedikleri sadece şu oldu: Ey bizim kerîm Rabbimiz! Günahlarımızı ve işlerimizdeki aşırılıklarımızı affet! Ayaklarımızı hak yolda sabit kıl ve kâfirler gürûhuna karşı bize yardım eyle!” “Onlar ki Allah’ı gâh ayakta divan durarak, gâh oturarak, gâh yanları üzere zikreder, göklerin ve yerin yaratılışı hakkında düşünür ve derler ki: Ey Yüce Rabbimiz! Sen bunları gayesiz, boşuna yaratmadın. Seni bu gibi noksanlardan tenzih ederiz. Sen bizi o ateş azabından koru! Ey Yüce Rabbimiz! Sen kimi ateşe koyarsan, muhakkak onu rezil edersin. Zalimlerin hiçbir yardımcısı yoktur! Rabbenâ! Biz, imana çağıran ve ‘Rabbinize inanın!’ diye tevhide dâvet eden bir zâtı duyduk ve icabet ettik. Artık Sen bizi affet, kusurlarımızı bağışla ve iyilerin ölümünü bize de nasip eyle! Rabbenâ! Resûllerin vasıtasıyla bize vaad ettiğin mükâfatları bize lütfet, bizi kıyamet günü rezil ve perişan eyleme. Sen asla sözünden dönmezsin!” “Size ne oluyor ki Allah yolunda ve çaresizlik içinde bırakılan: “Ey büyük Rabbimiz! Ahalisi zalim olan şu memleketten bizi kurtarıp çıkar. Tarafından bir sahip gönder, katından bir yardımcı yolla! diye yalvarıp yakaran bir kısım erkekler, kadınlar ve çocuklar uğrunda düşmanla çarpışmıyorsunuz?” “Peygambere indirilen Kur’ân’ı dinledikleri vakit, onda âşina oldukları gerçeği bulmaları sebebiyle gözlerinin yaşla dolup taştığını görür ve şöyle dediklerini işitirsin: İman ettik Rabbenâ! Bizi de hakka şahitlik edenlerle beraber yaz!” “Meryem’in oğlu İsa: Ey büyük Rabbimiz! Ey yüce Allah’ım! Bize gökten bir sofra indir ki bizim hem evvelimiz, hem âhirimiz (yani ümmetimizin tamamı) için o gün bir bayram olsun ve Senden bir mûcize olsun. Bizi rızıklandır, zira rızkı yalnız ve yalnız Sen verirsin dedi.” “De ki: Rabbim beni doğru yola, İbrahim’in </span><span class="_aleyhisselam-_E _idGenCharOverride-1">(aleyhisselâm)</span><span class="italik_E"> dimdik ayakta duran, bâtıldan uzak, tamamen Hakka yönelmiş tevhid dinine iletti. O, asla müşriklerden olmamıştı. De ki: Benim namazım da, her türlü ibadetlerim de, hayatım da ölümüm de hep Rabbülalemin olan Allah’a aittir. Eşi ortağı yoktur O’nun. Bana verilen emir budur. O’na ilk teslim olan da benim. De ki: Allah her şeyin Rabbi iken ben O’ndan başka bir rab mi ararım? Herkesin kazandığı, yalnız kendisine aittir. Hiçbir günahkâr, başkasının günahını yüklenmez. Sonunda hep dönüp Rabbinizin huzuruna varacaksınız. O da içinde bulunduğunuz ihtilafın içyüzünü, işin gerçeğini size bildirecektir. O’dur ki sizi dünyada halifeler yapmış ve verdiği nimetlerle sizi denemek için kiminizi kiminize üstün kılmıştır. Muhakkak ki Rabbin, cezalandırmayı dilediğinde işi çarçabuk bitirir ve muhakkak O Ğafûr’dur, Rahîm’dir (affı, merhamet ve ihsanı pek boldur).” “Ey bizim Rabbimiz, kendimize yazık ettik. Şayet Sen kusurumuzu örtüp, bize merhamet buyurmazsan, en büyük kayba uğrayanlardan oluruz diye yalvarıp yakardılar.” “Rabbiniz o Allah’tır ki gökleri ve yeri altı günde yarattı. Sonra da arşa çıktı (hükmünü yürüttü). O Allah ki geceyi, durmadan onu kovalayan gündüze bürür. Güneş, Ay ve bütün yıldızlar hep O’nun buyruğu ile hareket ederler. İyi bilesiniz ki yaratmak da, emretmek de O’na mahsustur. Evet, O Rabbülâlemin olan Allah ne yücedir! Rabbinize için için yalvararak, başka nazarlardan uzak, gizlice dua edin. Gerçekten O, haddi aşanları hiç sevmez. Düzeltilmiş olan ülkeyi ifsat etmeyin! Hem endişe, hem de ümit ile O’na yalvarın. Muhakkak ki Allah’ın rahmeti iyi kimselere yakındır.” “Allah bizi sizin o bâtıl dininizden kurtardıktan sonra kalkıp tekrar dininize dönecek olursak Allah’a büyük bir iftira atmış oluruz. Allah göstermesin, sizin inancınıza dönmemiz kesinlikle mümkün değil! Rabbimizin ilmi her şeyi kapsar. Biz yalnız Allah’a dayanırız. Ey bizim Rabbimiz! Bizimle şu halkımız arasında Sen âdil hükmünü ver, haklı haksız açığa çıksın. Sen elbette hüküm verenlerin en iyisisin!” “Senin bize gazabın da sırf Rabbimizin bize gelen âyetlerine iman etmemizden! Biz de O’na yönelerek deriz ki: Ey bizim büyük Rabbimiz! Sabır kuvvetiyle doldur kalbimizi, yağmur gibi sabır yağdır üzerimize ve sana teslimiyette sebat eden kulların olarak canımızı teslim al!” “Ne vakit ki yaptıklarının saçmalığını anlayıp son derece pişman oldular ve saptıklarını gördüler, yemin olsun ki, dediler, eğer Rabbimiz bize merhamet etmez ve bizi affetmezse, muhakkak her şeyimizi kaybedenlerden oluruz.” “Musa </span><span class="_aleyhisselam-_E _idGenCharOverride-1">(aleyhisselâm)</span><span class="italik_E">: Ya Rabbî, dedi, beni ve kardeşimi affet. Rahmetine bizi de dahil et; çünkü merhamet edenlerin en merhametlisi Sensin Sen!” “Sensin bizim Mevlâmız! Affet bizi, merhamet eyle! Sen affedenlerin en hayırlısısın! Bize bu dünyada da, âhirette de iyilik nasib et. Biz Sana yöneldik, Senin yolunu tuttuk!” “Şöyle cevap verdiler: “Biz de Allah’a dayanıp güvendik. Ey Yüce Rabbimiz! Bizi o zalim kimselerin işkenceleri ile imtihan etme.” “Musa </span><span class="_aleyhisselam-_E _idGenCharOverride-1">(aleyhisselâm)</span><span class="italik_E">: Rabbenâ! dedi. Sen Firavun ile onun ileri gelen yardımcılarına dünya hayatında muazzam zinet, haşmet ve servet verdin. Ey Yüce Rabbimiz! İnsanları neticede Senin yolundan saptırsınlar diye mi onlara bu imkânı verdin? Rabbenâ! Mahvet, sil süpür onların servetlerini ve kalblerini şiddetle sık! Belli ki o acı azabı görmedikçe onlar imana gelmeyecekler.” “Ben benim de, sizin de Rabbiniz olan Allah’a dayanıp güvendim. Hiçbir canlı yoktur ki mukadderatı O’nun elinde olmasın. Rabbimin gösterdiği yol elbette tam istikamet üzeredir.” “İbrahim </span><span class="_aleyhisselam-_E _idGenCharOverride-1">(aleyhisselâm)</span><span class="italik_E">, bir vakitler şöyle demişti: Ya Rabbî! Burayı emin bir belde kıl, beni de evlatlarımı da putlara tapmaktan uzak tut! Ya Rabbî! Doğrusu onlar (putlar) insanların birçoğunu saptırdılar. Artık bundan sonra kim bana tâbi olursa, o bendendir. Kim de bana karşı gelirse o da Senin merhametine kalmıştır, şüphesiz Sen Ğafûrsun, Rahîmsin! Ey Kerîm Rabbimiz! Ben zürriyetimden bir kısmını senin kutsal mâbedinin yanında, ekin bitmez bir vâdide yerleştirdim. Ey Kerîm Rabbimiz! Namazı gereğince kılsınlar diye böyle yaptım. Ya Rabbî! Artık insanların bir kısmının gönüllerini onlara doğru yönelt, onları her türlü ürünlerden rızıklandır ki Sana şükretsinler! Ey Yüce Rabbimiz! Biz ister gizleyelim, ister açığa vuralım, yaptığımız her şeyi bilirsin. Zaten göklerde ve yerde Allah’a gizli kalan hiçbir şey yoktur. Hamd olsun Allah’a ki, hayli yaşlı olmama rağmen, bu ihtiyarlık halimde İsmâil ve İshak’ı </span><span class="_aleyhisselam-_E _idGenCharOverride-1">(aleyhimesselâm)</span><span class="italik_E"> bana ihsan etti. Şüphesiz ki Rabbim duayı kabul buyurur. Ya Rabbî! Beni de, neslimi de namazı devamlı olarak ve gereği gibi kılan kullarından eyle! Duamı, lütfen kabul buyur Ya Rabbî! Ey Kerîm! Beni, annemi, babamı ve bütün müminleri kıyamet günü affeyle.” “Şefkatle, tevazu ile onlara kol kanat ger ve şöyle dua et: Ya Rabbî, onlar küçüklüğümde nasıl beni ihtimamla yetiştirdilerse, ona mükâfat olarak Sen de onlara merhamet buyur!” “De ki: Ya Rabbî, gireceğim yere dürüst olarak girmemi, çıkacağım yerden de dürüst olarak çıkmamı nasib et ve Kendi katından beni destekleyecek kuvvetli bir delil ver bana!” “Vakta ki o genç yiğitler mağaraya çekildiler. Şöyle niyaz ettiler: Yüce Rabbimiz! Katından bir rahmet ver ve şu davamızda doğruluk ve muvaffakiyet ihsan eyle bize!” “Ya Rabbî, dedi, genişlet göğsümü, kolaylaştır işimi, çözüver şu dilimin bağını. Ta ki anlasınlar sözümü!” “Demek ki gerçek Hükümdar olan Allah çok yücedir. Sana vahyedilmesi henüz tamamlanmadan unutma endişesi ile Kur’ân’ı okumada acele etme ve: ‘Ya Rabbî! Benim ilmimi artır” de!’ “Ey Yüce Rabbimiz! dediler, doğrusu, korkarız ki o bize son derece kötü davranır, hatta ileri gidip daha da azar.” “Eyyûb’u da an! Hani o: ‘Ya Rabbî, bu dert bana iyice dokundu. Sen merhametlilerin en merhametli olanısın’ diye niyaz etmişti.” “Zekeriyya’yı da </span><span class="_aleyhisselam-_E _idGenCharOverride-1">(aleyhisselâm)</span><span class="italik_E"> an! Hani o: Ya Rabbî, beni evlatsız, tek başıma bırakma ki (lütf edeceğin evlâdım) bana vâris olsun. Bununla beraber iyi biliyorum ki, herkes fânidir, herkesten sonra bâkî kalan, bütün vârislerin en iyisi olan Sensin Sen!” “Ya Rabbî, beni güvenli ve kutlu bir yere indir. Çünkü en uygun şekilde yerleştiren Sensin!” “Sen de ki: ‘Ya Rabbî! Şeytanların vesveselerinden, onların yanımda bulunmalarından Sana sığınırım!’ Ahireti inkâr edenlerden birine ölüm gelip çatınca, işte o zaman: Ya Rabbî! der, ne olur beni dünyaya geri gönderin, ta ki zayi ettiğim ömrümü telafi edip yararlı işler yapayım.” “Kullarımdan, bir kısmı ‘inandık ya Rabbî! Affet günahlarımızı, merhamet et bize, çünkü Sen merhamet edenlerin en iyisi, en hayırlısısın!’ dediklerinde, onları alaya alan sizler değil miydiniz!” “O gün Peygamber: ‘Ya Rabbî, halkım bu Kur’ân’ı terk edip ondan uzaklaştılar!’ der.” “Ey Kerîm Rabbimiz, derler, cehennem azabını bizden uzaklaştır! Zira onun azabı tahammülü zor, ömür tüketen bir derttir. Ne kötü bir varış yeri, ne fena bir yerleşim yeridir orası!” “Ve şöyle niyaz ederler: Ey keremi bol Rabbimiz! Bize gözümüzün, gönlümüzün süruru olan temiz eşler ve nesiller ihsan eyle, bizi müttakilere önder eyle! İşte onlara, hak yolda sabır ve sebat göstermelerine karşılık, kendilerine Cennet’in üstün sarayları verilecek. Oraya selâmla, hürmetle buyur edileceklerdir. Hem de devamlı kalmak üzere oraya gireceklerdir. Orası ne güzel varış yeri, ne güzel bir yerleşim yeridir! De ki: Duanız olmazsa Rabbim size ne diye değer versin ki? Ama siz, ey inkârcılar! Size bildirdiklerimi yalan saydınız. Artık bu günahtan yakanızı kurtaramayacaksınız.” “Hiç önemi yok! dediler, Biz zaten Rabbimize döneceğiz! İman edenlerin öncüleri olduğumuzdan ötürü umarız ki Rabbimiz günahlarımızı affeder.” “Ya Rabbî! Bana hikmet ver ve beni hayırlı kulların arasına dâhil eyle!” “Onun sesini işiten Süleyman </span><span class="_aleyhisselam-_E _idGenCharOverride-1">(aleyhisselâm)</span><span class="italik_E"> tebessüm ederek: “Ya Rabbî, dedi, beni nefsime öyle hâkim kıl ki gerek bana, gerek ebeveynime ihsan ettiğin nimetlere şükredeyim, Seni razı edecek yararlı işler yapabileyim. Bir de lütfedip beni hayırlı kulların arasına dâhil eyle!” “Hemen oradan ayrılıp, hep etrafını kontrol ederek endişe içinde şehirden çıktı ve: ‘Şu zalimler güruhunun elinden beni halas eyle ya Rabbî!’ diye yalvardı.” “Şöyle derler: Hamd olsun bizden her türlü endişeyi gideren Allah’a! Gerçekten Rabbimiz Ğafûr’dur, Şekûr’dur (çok affedicidir, kullarının amellerini ve şükürlerini kabul edip mükâfatlarını fazlasıyla verir).” “Biz Süleyman’ı </span><span class="_aleyhisselam-_E _idGenCharOverride-1">(aleyhisselâm)</span><span class="italik_E"> imtihana tâbi tuttuk ve tahtının üzerine bir ceset bıraktık. Sonra o, Allah’a sığınıp tekrar tahtına döndü.” “Kulumuz Eyyûb’u da hatırla! Hani o Rabbine: ‘Ya Rabbî, şeytan bana bir yorgunluk ve eziyet dokundurdu.’ diye yalvarmıştı.” “Arşı taşıyan, bir de onun çevresinde bulunan melekler devamlı olarak Rabbilerini zikir ve O’na hamd ederler. O’na gerçekten inanır ve müminler için şöylece af dileyip dua ederler: Ey Kerîm Rabbimiz! Senin rahmetin ve ilmin her şeyi kaplamıştır! O halde tevbe edenleri ve Senin yoluna tâbi olanları, affet ve onları cehennem azabından koru. Ey bizim Kerîm Rabbimiz! Sen, onları ve onlarla birlikte babalarından, eşlerinden ve nesillerinden iyi kimseleri kendilerine vaad ettiğin Adn cennetlerine yerleştir. Muhakkak ki Sen Azîz ve Hakîm’sin (üstün kudret, tam hüküm ve hikmet sahibisin).” “Onlardan sonra gelenler (başta muhacirler olarak, kıyamete kadar gelecek müminler): Ey Kerim Rabbimiz, derler, bizi ve bizden önceki mümin kardeşlerimizi affeyle! İçimizde müminlere karşı hiçbir kin bırakma! Duamızı kabul buyur Rabbenâ, çünkü Sen Raûfsun, Rahîmsin! (şefkat ve ihsanın son derece fazladır).” “İbrahim’de </span><span class="_aleyhisselam-_E _idGenCharOverride-1">(aleyhisselâm)</span><span class="italik_E"> ve onunla beraber olanlarda size güzel bir örnek vardır: Hani onlar hemşehrilerine şöyle demişlerdi: Bizim, ne sizinle, ne de Allah’tan başka ibadet ettiğiniz şeriklerinizle hiçbir ilişiğimiz kalmamıştır. Siz Allah’ın tek İlah olduğuna inanmadıkça, biz sizi reddediyor, bizimle sizin aranızda ebedî olarak düşmanlık ve nefret meydana geldiğini ilan ediyoruz. Ne var ki İbrahim’in babasına: ‘Senin için Rabbimden af dileyeceğim. Bununla beraber, Allah’ın senin hakkında dilediği hiçbir şeyi önlemem mümkün değildir.’ demesi başka. Onun ve beraberinde olanların duası şudur: Ey Yüce Rabbimiz! Yalnız sana güvenip dayandık, Sana yöneldik ve sonunda da Senin huzuruna varacağız. Ey Ulu Rabbimiz! Bizi kâfirlere deneme konusu kılma, affet bizi! Çünkü Sen Azîz ve Hakîm’sin (mutlak galip, tam hüküm ve hikmet sahibisin).” “Ey iman edenler! Samimî ve kesin bir dönüşle Allah’a tevbe ediniz! Böyle yaparsanız Rabbinizin sizin günahlarınızı affedeceğini, sizi içinden ırmaklar akan cennetlere yerleştireceğini umabilirsiniz. O gün Allah, Peygamberini ve onun beraberindeki müminleri utandırmaz. Onların nûru, önlerinden ve sağ taraflarından sür’atle ilerler. Şöyle derler onlar: Ey Kerim Rabbimiz! Nûrumuzu artırdıkça artır ve tamamına erdir, kusurlarımızı affet, çünkü Sen her şeye Kadîr’sin!”</span></p>
			<p class="Baslik_2" id="_idParaDest-238"><span class="bold_E">İsmail ibn Muhammed el-Halvetî </span>(k.s.)<span class="bold_E"> Hazretlerine <br/>Ait Hizb-i Azîm</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">“<span class="italik_E">Rahman ve Rahîm Allah’ın adıyla. Bütün hamdler, övgüler Âlemlerin Rabbi Allah’adır. Rahman ve Rahîm O’dur. Din gününün, hesap gününün tek hâkimidir. (Haydi, öyleyse deyiniz): “Yalnız Sana ibadet eder, yalnız Senden medet umarız.” Bizi doğru yola, nimet ve lütfuna mazhar ettiklerinin yoluna ilet. Gazaba uğrayanların ve sapkınlarınkine değil.</span>” “<span class="italik_E">Elif, Lâm, Mîm. İşte Kitap! Şüphe yoktur O’nda. Rehberdir müttakîlere! O müttakiler ki gayb âlemine inanırlar. Namazlarını tam dikkatle îfâ ederler. Kendilerine ihsan ettiğimiz nimetlerden infakta bulunurlar. Hem Sana indirilen kitabı, hem de Senden önce indirilen kitapları tasdik ederler. Ahirete de kesin olarak inanırlar. İşte bunlardır Rabbileri tarafından doğru yola ulaştırılanlar. Ve işte bunlardır felah bulanlar.</span>” “<span class="italik_E">Hepinizin ilahı tek ilahtır. O’ndan başka ilah yoktur. Rahman ve Rahîm O’dur.</span>” “<span class="italik_E">Allah o ilahtır ki, Kendisinden başka ilah yoktur. Hayy’dır, Kayyûm’dur.</span>” “<span class="italik_E">Allah’tan başka ilah bulunmadığına şahit bizzat Allah’tır. Bütün melekler, hak ve adaletten ayrılmayan ehl-i ilim de bu gerçeğe, Azîz ve Hakîm (mutlak galip, tam hüküm ve hikmet sahibi) Allah’tan başka ilah olmadığına şahittirler. Allah katında hak din İslâm’dır.</span>”</p>
			<p class="a_Paragraf">Aciz ve hakir bir kulu olarak ben de rubûbiyetini ikrar, vahdaniyetini tasdîk ile Cenab-ı Allah’ın şâhit olduğu bu yüce hakikate şehadet eder ve bu şehadetimi kıyamet gününe kadar Yüce Allah’a emanet olarak bırakırım. “<span class="italik_E">Muhakkak ki Rabbim her şeyi görüp gözetlemekte ve en güzel şekilde korumaktadır.</span>” “<span class="italik_E">En güzel muhafaza eden Allah’tır. O Merhametliler Merhametlisi’dir.</span>” “<span class="italik_E">Göklerin ve yerin hazinelerinin anahtarları O’nun nezdindedir. Dilediğinin nasibini bollaştırır, dilediğinin de daraltır. Çünkü O, her şeyi bildiği gibi her duruma en uygun olanı da bilir.</span>” Dinimde, dünyamda, âhiretimde, emanetimde; hayatımda, vefatımda ve öldükten sonra bana gam ve tasa verecek her şeye karşı, Kerîm Zâtıyla Allah bana yeter. İki cihanda kendim, ailem, malım, çocuklarım, bütün arkadaşlarım için hareket ve sükûn halinde, faydayı celb ve zararı def’ hususunda, kadîm saltanatıyla Allah bana yeter. “<span class="italik_E">Allah bana yeter. O’ndan başka ilah yoktur. Ben yalnız O’na dayanırım. Çünkü O, büyük Arş’ın, muazzam hükümranlığın sahibidir.</span>” “<span class="italik_E">Onlara karşı Allah sana yeter. O Semî’ ve Alîm’dir, her şeyi işitir, her şeyi bilir.</span>” “<span class="italik_E">Nusret ve zafer, ancak (mutlak galip, tam hüküm ve hikmet sahibi), Azîz ve Hakîm olan Allah nezdinden gelir.</span>” “<span class="italik_E">Kim Allah’a gönülden sımsıkı bağlanırsa muhakkak ki o doğru yola konulmuştur.</span>” Dünya ve ukbada uzaklığın ateşinden ve elemli azaptan Yüceler Yücesi, azamet tahtının yegâne sultanı olan Allah’a sığındım ve gönülden sımsıkı O’na bağlandım. İşimi Allah’a havale ve tefvîz eyledim. Şüphesiz ki Yüce Allah kullarının her halini görür. Dosdoğru yola ileten de O’dur. Celâl-i izzeti için zevâl, rahmetinin hazineleri için bitiş ve tükeniş asla söz konusu değildir. Allah neyi dilerse o olur, neyin olmamasını dilerse o da olmaz. Allah azîmüşşandır. Gerçek havl ve kuvvet Azîz ü Hakîm Allah’a aittir ve O’nun lütfu iledir. Koruyup gözeten ve her zaman keremini sergileyen Hafîz u Kerîm Allah’ın dilediğinden başka, Kendim için ne bir faydayı celbetmeye ne de bir zararı defetmeye mâlik değilim. Hasetçi düşmanın ve mütemerrit şeytanın şerrinden, Kendisi için acz asla söz konusu olmayan Kâdir u Kâhir u Vâcid, mutlak fazl ve şeref sahibi Mâcid Allah’a sığınıyorum. Muhakkak ki Allah, her şeyi işiten ve bilen Semî’ u Alîmdir. </p>
			<p class="a_Paragraf">“<span class="italik_E">Allah o ilahtır ki Kendisinden başka ilah yoktur. Hayy’dır, Kayyûm’dur. Kendisini ne bir uyuklama, ne de uyku tutar. Göklerde ve yerde ne varsa O’nundur. İzni olmadan huzurunda şefaat etmek kimin haddine? Yarattığı mahlûkların önünde, ardında ne var, hepsini bilir. Mahlûklar ise O’nun dilediğinden başka, ilminden hiçbir şey kavrayamazlar. O’nun kürsüsü gökleri ve yeri kaplamıştır. Gökleri ve yeri koruyup gözetmek O’na ağır gelmez; O öyle ulu, öyle büyüktür. Dinde zorlama yoktur. Doğru yol, sapıklıktan; hak, bâtıldan ayrılıp belli olmuştur. Artık kim tağutu reddedip Allah’a iman ederse, işte o, kopması mümkün olmayan en sağlam kulpa yapışmıştır. Allah her şeyi işitir, bilir.</span>” Ben de Azîm olan Allah’a inandım ve her türlü mezmûm tağut ve putu reddettim. Hayy, Kayyûm, Kâdir ve Alîm olan Allah’a tevekkül ettim. Sevip hoşnut olduğu, Yüce Zâtına yaraşır şekilde çok, güzel ve bereketli hamdlerle Allah’a hamd ediyorum. Verdiği nimetlerine karşılık olacak ve yüce kereminden gelecek daha başka lütufları celbedecek bir hamdle Allah’a hamd ediyorum. Bilebildiğim veya bilemediğim hamde layık bütün icrâatından dolayı, bilebildiğim ve bilemediğim bütün hamdlerle Allah’a hamd ediyorum. Bildiğim yahut bilmediğim bütün nimetlerinden dolayı Allah’a şükrediyorum. Muvaffakiyetim ve korunup kollanmam yalnız en Yüce, en Azîz, en Büyük ve en Kerîm olan Allah (ın inayeti) iledir. </p>
			<p class="a_Paragraf">Lütufta bulunup beni Din-i İslâm’a hidayet buyuran, âlem-i ervah ve ecsamda fazl u ihsanlarıyla tafdîl eden; Rûh-u Seyyidi’l-Enâm, Müslümanların yegâne rehberi, insanlığın ufkundaki dolunay, varlığı vücut sadefinin en saf incisi Hazreti Muhammed ümmetinden eyleyen Allah’a hamd olsun. En çok, en devamlı, en güzel, en faydalı ve en bereketli, iki cihanda O’nun şanına yakışır, ta’zîm ve tekrîm dolu salât ü selâmlar O Seyyidü’l-âlemîn ve Fahru’l-müslimîn Efendimiz üzerine olsun. Aynı zamanda bir fazl u in’am olarak bütün meleklere, enbiya ve mürselîne ve onların hakka ve İslâm’a destek ve zahîr olan bütün ashâb ve etbâına olsun. Başta Efendimiz olmak üzere onların hepsini şahit tutarak, Allah’tan başka bir ilah bulunmadığına, O’nun yegâne ilah olduğuna, şerîki ve ortağı olmadığına, O Yüceler Yücesi’nin, her varlığın Kendisine muhtaç olduğu fakat Kendisinin hiçbir şeye muhtaç olmadığı bir Vâhid, Samed, Ferd ve Vitr olduğuna, eş ve evlat edinmekten münezzeh bulunduğuna, “<span class="italik_E">doğurmamış ve doğmamış; hiçbir şey de Kendisine denk olmamış</span>” yüce hakikatinin yegâne sahibi olduğuna şehadet ediyorum. Yine, Nebiy-yi Ekrem Efendimiz Hazreti Muhammed Mustafa’nın <span class="_aleyhisselam-_E _idGenCharOverride-1">(aleyhissalâtü vesselâm)</span>, Allah’ın, her şeyin özü, usâresi olan seçkin kulu ve elçisi, mutlaka örnek alınması gerekli olan emîn peygamberi, gündüzün güneşi, gecenin dolunayı, veraların nuru, ezelden ebede ins ve cin âlemlerinin tanıyıp itaat ve ittiba etmekle memur bulundukları, iki cihanda yardıma ihtiyacı olanların şefaatçisi yegâne Zât olduğuna şehadet ediyorum. Yine şehadet ediyorum ki, Cenab-ı Allah’ın Kur’ân-ı Azîmüşşan’da inzal buyurduğu ne varsa hepsi haktır ve o kelâm ve vahy-i İlâhî hak ile, Hak Teâlâ’nın insanlar üzerindeki ve insanların fert ve cemiyet olarak diğerleri üzerindeki haklarının künhünü muhtevi, hakkı açıklayan, bâtıldan ve eğrilikten müberrâ ve mahza hakkı, adaleti ve sıdkı gösteren bir hidayet düsturu olarak inmiştir. Yine onları şehadetime şahit tutarak ikrar ediyorum ki, Kur’ân-ı Azîm’e evvel ve âhir inandım. Zâhir-bâtın, içinde ne varsa hepsini ve O Emîn Elçi’nin <span class="_aleyhisselam-_E _idGenCharOverride-1">(aleyhi elfü elfi salâtin ve selâm)</span> bütün getirdiklerini kabul ettim. Şehadet ederim ki, Cennet hak, Cehennem hak, nebîler <span class="_aleyhisselam-_E _idGenCharOverride-1">(alâ nebiyyina ve aleyhimüsselâm)</span> hak, kitap ve sahîfelerindekiler hak, kıyamet hak, Hakk’ın beşîr/müjdeci ve nezîr/inzar edip uyarıcı olarak gönderdiği Muhbir-i Sâdık Efendimiz’in kıyamet hakkındaki bütün beyanları da haktır. Yine şehadet ederim ki, kabirden dirilme hak, dirildikten sonra hesaba çekilme hak, kabir hayatıyla alâkalı diğer haber verilenler hak, şefaat hak, rü’yet-i Cemâlullah hak, Nebiy-yi Ekrem ve Habîb-i Hudâ Efendimiz’in bütün lâl ü güher beyanları haktır. Efendimiz’i, melâike-i kiramı, bütün enbiya ve mürselîni ve onların Din’e zahîr olan ashâb ve etbâını şâhit tutarak beyan ediyorum ki, Efendimiz’in inandığı Rabbine ben de inandım ve O’na dayandım. Vaz’ buyurduğu Din’den razı oldum ve yalnız o Din’e itimat ettim. Sohbet-i Nebeviyye Devlet-i Refîası ile müşerref ashâbının ve ahbâbının razı olup itikat ettiği gibi, Resûl-i Müctebâ Efendimiz’in bütün beyanlarından ben de razı oldum ve hepsine itikat ettim. Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span> inanan bütün müminleri kendime kardeş, Kur’ân-ı Mübîni imam ve âyât ü beyyinâtıyla insanlar arasındaki hükümlerde biricik hakem bildim ve öyle inandım. İşte ikrar ettiğim bu dinimi, imanımı, şehadetimi, kulluğumu, nezdinde hiçbir emanet zayi olmayan, yanındaki hazineler asla tükenmeyen ve in’am ve ihsanları bütün mahlûkatı kuşatan Rabbim’e emanet ediyorum. </p>
			<p class="a_Paragraf">Allahım! Her türlü korku ve endişe için, “<span class="bold_E">lâilâheillallah</span>/Allah’tan başka ilah yoktur”; her nimet için “<span class="bold_E">elhamdülillah</span>/hamd yalnız Allah’adır”; her kolaylık ve bolluk için, “<span class="bold_E">eşşükru lillah</span>/şükür sadece Allah’adır”; hayret ve hayranlık uyandıran her bir şey için, “<span class="bold_E">Sübhanallah</span>/Allah bütün noksanlardan pak ve müberrâ, bütün kusurlardan mukaddes ve muarrâdır”; her bir günah için, “<span class="bold_E">estağfirullah</span>/bağışlanmamı Allah’tan isterim”; her musibet için “<span class="bold_E">innâ lillah</span>/Allah’tan geldik ve O’na aitiz”; her darlık ve zorluk için, “<span class="bold_E">hasbiyallah</span>/Allah bana yeter”; kaza ve kaderin her türlüsü için, “<span class="bold_E">tevekkeltü alallah</span>/Allah’a tevekkül ettim”; ibadetleri yerine getirebilmek ve mâsiyetlerden uzak durabilmek için, “<span class="bold_E">lâ havle velâ kuvvete illâ billah</span>/kulluk yapmak ve mâsiyetlerden uzak durmak için ihtiyacım olan havl ve kuvvet yalnız Allah nezdindedir”; her gam ve tasa için “<span class="bold_E">maşâallah</span>/Allah neyi dilerse o olur” sırlı kelimelerini hazırladım. </p>
			<p class="a_Paragraf">Hiçbir şey Kudreti Sonsuz Allah’a galebe edemez fakat O, her şey üzerinde hükmü geçerli olan, dilediği kullarını yardımıyla destekleyen bir Gâlib-i Mutlak’tır. Hiçbir şey O’ndan müstağni olamaz. O ise her şeyden müstağni bir Ğaniy-yi Mutlaktır. “<span class="italik_E">Bütün mahlûkların rızıklarını veren, kâmil kuvvet ve tam iktidar sahibi olan Allah Teâlâdır.</span>” “<span class="italik_E">İyi bilesiniz ki yaratmak da, emretmek de O’na mahsustur. Evet o Rabbülâlemin olan Allah ne yücedir!</span>” Her şey ve herkesin üzerinde tasarruf sahibi, hakkı açıklayan, varlığı kendinden ve değişmeyen bir zât olan Allah’tan başka bir ilah yoktur. Server-i Enbiya <span class="_aleyhisselam-_E _idGenCharOverride-1">(aleyhi ekmelüttehâyâ)</span> Efendimiz O’nun her vaadi sadık ve emîn Resûlüdür. Allah’tan başka bir ilah yoktur, Ma’bud-u bi’l-hak ve Maksud-u bi’l-istihkak sadece O’dur. Mülk O’nundur; hamd O’nadır. Hayat veren O, emaneten verdiği hayatı geri alan O, ölümden uzak ezelî ve ebedî hayatın sahibi O’dur. Hayır O’nun elindedir. O her şeye gücü yeten bir Kâdir-i Mutlak’tır. “<span class="italik_E">Göklerde, yerde ve ikisi arasında olan her şeyin hâkimiyeti Allah’ındır. Dönüş de O’na olacaktır.</span>” “<span class="italik_E">Sözü haktır. Sûra üfleneceği gün de hâkimiyet O’nundur. Görünmeyeni de, görüneni de, olmuşu da, olacağı da O bilir. O, Hakîm ve Habîr’dir (tam hüküm ve hikmet sahibi ve her şeyden hakkıyla haberdardır).</span>” Allah bana yeter; O tevekkül edilecek ne güzel vekîldir! Ne güzel Mevlâ, ne güzel yardımcıdır O! “<span class="italik_E">O’nun benzeri hiçbir şey yoktur. O, her şeyi hakkıyla işitir ve bilir.</span>” Her şey O’na muhtaç, O ise -mahlûk olmaları itibariyle aslında hepsi küçük olan- küçük büyük her şeyden müstağnidir. Kullarının bütün sırlarından da haberdardır. O Kudreti Sonsuz için her iş kolaydır. Azametli kudretiyle neyi dilerse onu dilediği gibi yapar. Ezelî izzetiyle de dilediği gibi hükmeder. “<span class="italik_E">Gecede ve gündüzde barınan her şey O’nundur. O her şeyi işitir ve bilir.</span>”<span class="italik_E"> </span>“<span class="italik_E">Bütün hamdler, övgüler göklerin Rabbi, yerin Rabbi ve Âlemlerin Rabbi Allah’a mahsustur. Göklerde ve yerde ululuk yalnız O’na aittir. Azîz ve Hakîm O’dur (üstün kudret, tam hüküm ve hikmet sahibidir).</span>” </p>
			<p class="a_Paragraf">Aliyy ü Azîm Allah’tan başka bir ilah yoktur. Halîm ü Kerîm Allah’tan başka bir ilah yoktur. Arş-ı Azîm’in Rabbi Allah’tan başka bir ilah yoktur. Melik ü Cebbâr Allah’tan başka bir ilah yoktur. Vâhid ü Kahhâr Allah’tan başka bir ilah yoktur. Azîz ü Ğaffâr Allah’tan başka bir ilah yoktur. Her şeyden evvel mevcud olan, Ezel Sultanı Allah’tan başka bir ilah yoktur. Her şeyden sonra bâkî kalacak Ebed Sultanı Allah’tan başka bir ilah yoktur. Her şey fenâ bulduktan sonra bâkî kalacak Allah’tan başka bir ilah yoktur. Yolunu şaşırmışların biricik delîli Allah’tan başka bir ilah yoktur. Korku yaşayanların emn ü emanı Allah’tan başka bir ilah yoktur. Yardım bekleyenlerin yardımcısı Allah’tan başka bir ilah yoktur. Yardımı bütün yardımların en güzeli olan Allah’tan başka bir ilah yoktur. En güzel şekilde muhafaza eden Allah’tan başka bir ilah yoktur. Gönülleri ve kapalı kapıları en hayırlı şekilde açan Allah’tan başka bir ilah yoktur. Ezelden ebede, her zaman mevcûd olan Allah’tan başka bir ilah yoktur. Her yerde sadece Kendisine ibadet edilen yegâne Ma’bûd Allah’tan başka bir ilah yoktur. Her dilde zikredilen biricik Mezkûr Allah’tan başka bir ilah yoktur. Her iyiliğine mukabil Yüce Zâtına karşı şükranla gerilime geçilen yegâne Meşkûr Allah’tan başka bir ilah yoktur. Her an ayrı bir işte, ayrı bir şe’nde bulunan Allah’tan başka bir ilah yoktur. Allah’tan başka bir ilah yoktur ve yalnız O’na iman edilir. Allah’tan başka bir ilah yoktur ve emn ü eman O’ndan gelir. “Allah’tan başka bir ilah yoktur” ikrarımız hiçbir emanetin yüce katında zayi olmadığı Allah’a emanettir. Allah’ın sonsuz kelimeleri sayısınca, “lâ ilâheillallah, Muhammedün Resûlullah.” </p>
			<p class="a_Paragraf">Allah’tan başka bir ilah yoktur. Yegâne Ma’bud odur. Vaadinde sadıktır. Kulunu nusretiyle destekler. Dinine sahip çıkanları azîz eder. Karşı gelen hizipleri karşı gelinemeyecek kudretiyle hezimete uğratır. Her şey fenâ bulur; geriye sadece O kalır. “Lâ ilâhe illallahu vallahu ekber/Allah’tan başka bir ilah yoktur. Ve büyük Allah’tır. <span class="ayet_kaynaklari_E _idGenCharOverride-1">(3 defa)</span>” Allah’tan başka bir ilah yoktur, Ma’bud-u bi’l-hak ve Maksud-u bi’l-istihkak sadece O’dur. Mülk O’nundur; hamd O’nadır. O her şeye gücü yeten bir Kudreti Sonsuz’dur. Allah’tan başka bir ilah yoktur ve gerçek güç ve kuvvet Allah’a aittir. Allah Sübhan’dır; bütün eksiklerden müberrâdır. Ne yücedir Allah, Allah! Allah Sübhan’dır. Ne halîmdir Allah, Allah! Allah Sübhan’dır. Ne kerîmdir Allah, Allah!</p>
			<p class="a_Paragraf">Lütfuyla beni himayesine yerleştiren Yüce Allah’a hamd ü senalar olsun. Beni rahmet cennetine misafir eden Yüce Allah’a hamd ü senalar olsun. Beni muhabbetullah makamına oturtan Yüce Allah’a hamd ü senalar olsun. İşte bu Allah’ın bir fazlıdır. “<span class="italik_E">Günahları Allah’tan başka affedecek kim vardır!</span>” “<span class="italik_E">İlim O’nun nezdindedir.</span>” Gaybı Allah’tan başka hiç kimse bilemez. İhtiyacı Allah’tan gayrı hiç kimse gideremez. Allah neyi dilerse o olur. Yegane kuvvet sahibi Allah’tır. Sadece Allah’ın dilediği olur ve her nimet Allah’tandır. Sadece Allah’ın dilediği olur ve her hayır ve güzellik Allah’ın elindedir. Sadece Allah’ın dilediği olur ve kötülükleri sadece Allah uzaklaştırabilir. Sevip hoşnut olmadığı her şeyden, Allah’ın izzetine ve Arşının nuruna sığınıyorum. Gazabından, sû-i âkıbetten, kullarının şerrinden, şeytanların vesveselerinden ve yanıma sokulmalarından Allah’ın tastamam kelimelerine sığınıyorum. “<span class="italik_E">Sabahın Rabbine sığınırım, yarattığı şeylerin şerrinden. Karanlığı çöktüğü zaman gecenin şerrinden. Düğümlere üfleyip büyü yapan büyücü kadınların şerrinden ve haset ettiği zaman hasetçinin şerrinden.</span>” “<span class="italik_E">İnsanların Rabbine, insanların yegâne Hükümdarına, insanların İlahına sığınırım. O sinsi şeytanın şerrinden. O ki, insanların kalblerine vesvese verir. O şeytan, cinlerden de olur, insanlardan da.</span>” </p>
			<p class="a_Paragraf">Rahman ve Rahîm Allah’ın adıyla. Esmâsı bütün isimlerin en güzeli olan Allah’ın adıyla. Arz u semanın Rabbi Allah’ın adıyla. Yüce namı anılınca ne yerde ne de gökte hiçbir şeyin zarar veremeyeceği Allah’ın adıyla ki, O Semî’ ve Alîm’dir. Rahman ve Rahîm Allah’ın adıyla.”<span class="italik_E">Hamd, gökleri ve yeri yaratan, karanlıkları ve aydınlığı var eden Allah’ın hakkıdır. Bir de kâfirler kalkmışlar, birtakım putları Rabbilerine eşit sayıyorlar! O, sizi bir çamurdan yaratan, sonra size bir ecel, bir ömür süresi tayin edendir. Bir de O’nun nezdinde muayyen bir ecel vardır. Sonra, bir de kalkmış şüphe ediyorsunuz! Oysa ki göklerde de, yerde de gerçek İlah ancak O’dur. O sizin gizlinizi de bilir, açığa vurduğunuzu da. O, hayır ve şer olarak elde edeceğiniz şeyleri de bilir.</span>” “<span class="italik_E">Ölü iken kendisini dirilttiğimiz ve insanlar arasında yürümesi için kendisine bir ışık (iman nûru) verdiğimiz kişi, hiç karanlıklarda kalıp çıkamayan kimse gibi olur mu? Olmaz ama kâfirlere, yapmakta oldukları işler böyle güzel gösterilir.</span>” “<span class="italik_E">Size kendi aranızdan öyle bir Peygamber geldi ki zahmete uğramanız ona ağır gelir. Kalbi üstünüze titrer, müminlere karşı pek şefkatli ve merhametlidir. Buna rağmen aldırmaz, yüz çevirirlerse, ey Resûlüm de ki: Allah bana yeter. O’ndan başka ilah yoktur. Ben yalnız O’na dayanırım. Çünkü O, büyük Arş’ın, muazzam hükümranlığın sahibidir.”</span> “<span class="italik_E">Ben benim de, sizin de Rabbiniz olan Allah’a dayanıp güvendim. Hiçbir canlı yoktur ki mukadderatı O’nun elinde olmasın. Rabbimin beyan buyurduğu yol doğrudur.</span>” “<span class="italik_E">Allah’ın insanlara göndereceği herhangi bir nimeti engelleyip tutacak güç bulunmaz. O’nun vermediğini ise gönderecek kuvvet yoktur. O, öyle Azîz ve Hakîm’dir (mutlak galiptir, tam hüküm ve hikmet sahibidir).</span>” </p>
			<p class="a_Paragraf">“<span class="italik_E">Allah, Resûlünün rüyasını elbette doğru çıkaracaktır. İnşaallah siz kiminiz başını tıraş ettirmiş, kiminiz saçlarını kısaltmış olarak, Mescid-i Haram’a korkmaksızın tam bir güvenlik içinde gireceksiniz. Ama Allah sizin bilemediğiniz şeyleri bildiğinden, ondan önce, yakın bir zafer nasib etti. Bütün dinlere üstün kılmak için Rüsûlünü hidayet ve hak dinle gönderen O’dur. Buna şahit olarak Allah yeter. Muhammed </span><span class="_aleyhisselam-_E _idGenCharOverride-1">(aleyhissalâtü vesselâm)</span><span class="italik_E"> Allah’ın resûlüdür. Onun beraberindeki müminler de kâfirlere karşı şiddetli olup kendi aralarında şefkatlidirler. Sen onları rükû ederken, secde ederken, Allah’tan lütuf ve rıza ararken görürsün. Onların alâmeti, yüzlerindeki secde izi, secde aydınlığıdır. Bunlar, Tevrat’taki sıfatları olup İncîl’deki meselleri ise şöyledir: Öyle bir ekin ki filizini çıkarmış, sonra da onu kuvvetlendirmiş, derken kalınlaşmış da artık gövdesi üzerinde doğrulmuş. Öyle ki ekicilerin hoşuna gider, kâfirleri de öfkelendirir. İşte böylece Allah, onlar gibi iman edip yararlı işler yapanlara mağfiret ve büyük bir mükâfat hazırlamıştır.</span>” “<span class="italik_E">Bu, Allah’ın lütfu olup onu dilediğine verir. Allah büyük lütuf ve ihsan sahibidir.</span>” “<span class="italik_E">Görünmeyen ve görünen her şeyi bilir. O Azîz’dir, Hakîm’dir (üstün kudret, tam hüküm ve hikmet sahibidir).</span>” Yüceler Yücesi Allah mutlak surette en doğruyu buyurmuş, Resûl-ü Kerîmi de bize en güzel şekilde teblîğde bulunmuştur. Biz de işte bütün bu buyrulanlara şahitleriz. </p>
			<p class="a_Paragraf">Yüce Allah, âlemlerin yegâne Rabbidir. Biz de yardımı sadece O’ndan dileniriz. Her şey ve herkesin üzerinde tasarruf sahibi, hakkı açıklayan, varlığı kendinden ve değişmeyen bir zât olan Allah’tan başka bir ilah yoktur. Biz de din ü diyaneti sadece O’na has kılar ve ihlasla yalnız O’na kulluk yaparız. “<span class="italik_E">Ben bâtıl dinlerden uzaklaşarak, yüzümü, gökleri ve yeri yaratan Rabbülâlemin’e yönelttim, ben asla sizin gibi müşrik değilim!</span>” “<span class="italik_E">Benim namazım da, her türlü ibadetlerim de, hayatım da ölümüm de hep Rabbülâlemîn olan Allah’a aittir. Eşi ortağı yoktur O’nun. Bana verilen emir budur. O’na ilk teslim olan da benim.</span>” “<span class="italik_E">Hamd olsun Allah’a, selâm olsun seçtiği kullarına. Allah mı hayırlı, yoksa O’na ortak saydıkları şeyler mi?</span> Allah, onların şirk koştuklarından münezzeh ve muallâdır. Hayr-ı Mutlak, yegâne Bâkî, Ahkemülhâkimîn, Ekramülekramîn, Ecell ü A’zam yalnız Allah’tır. “<span class="italik_E">O’dur Allah! O’ndan başka yoktur İlah. Başta da sonda da, dünyada da âhirette de bütün hamdler, güzel övgüler O’nadır. Hüküm O’nundur. Sonunda varacağınız yer de O’nun huzurudur.</span>” “<span class="italik_E">Siz akşama girerken, sabaha çıkarken Allah’ı takdis ve tenzih edin, namaz kılın! Göklerde ve yerde hamd, güzel övgü O’na mahsustur. İkindi vaktinde de, öğleye girerken de, O’nu takdis ve tenzih edin, namaz kılın! O, ölüden diriyi çıkarır, diriden ölüyü çıkarır ve ölmüş toprağa hayat verir. İşte siz de öldükten sonra böylece diriltileceksiniz.</span>” “<span class="italik_E">Bir şeyi dilediğinde O’nun buyruğu, sadece “ol!” demektir, hemen oluverir. Sübhan’dır, münezzehdir O Zât ki, her şey üzerinde hâkimiyet elindedir. Ve... hepinizin de dönüşü, O’na olacaktır.</span>”</p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">“<span class="italik_E">Göklerde ne var, yerde ne varsa Allah’ı tenzih ve tesbih eder. O Azîz ve Hakîm’dir (üstün kudret, tam hüküm ve hikmet sahibidir). Göklerin ve yerin hâkimiyeti O’nundur. Hayatı veren ve hayatı alıp öldüren O’dur. O her şeye Kâdir’dir. Evvel O’dur, Âhir O. Zâhir O’dur, Bâtın O! O her şeyi hakkıyla bilir. O’dur ki gökleri ve yeri altı günde yaratarak arşa çıkıp (hükmünü yürüttü). Yere gireni, yerden çıkanı, gökten ineni ve göğe yükseleni bilir. Hâsılı siz nerede olursanız olun O, (ilmi ve kudreti ile) sizinle beraberdir. Allah bütün yaptıklarınızı görür. Göklerin ve yerin hâkimiyeti O’nundur. Bütün işler O’na götürülür, (bütün kararlar O’nun kapısından çıkar). Geceyi gündüze katar, böylece gündüz uzar. Gündüzü geceye katar, böylece gece uzar. Kalplerin tâ kökünü bilir.</span>” “<span class="italik_E">Allah’tır gerçek İlah! O’ndan başka yoktur ilah. Görünmeyen ve görünen her şeyi bilir. O Rahmandır, Rahîmdir. Allah’tır gerçek İlah! O’ndan başka yoktur ilah! O Melik’tir, Kuddûs’tür, Selâm’dır, Mü’min’dir, Müheymin’dir, Aziz’dir, Cebbar’dır, Mütekebbir’dir. Allah, müşriklerin iddialarından münezzeh ve yücedir. Allah o gerçek İlahtır ki Halık’tır, Bârî’dir, Musavvir’dir. Hâsılı, en güzel isimler ve vasıflar O’nundur. Göklerde ne var, yerde ne varsa hepsi O’nu tesbih ve tenzih eder. O, Azîz’dir, Hakîm’dir.</span>”</p>
			<p class="a_Paragraf">Engin mülkünde Yüce Zâtını tesbih edenler ve etmekte olanlar sayısınca, Rabbimizin hoşnut olduğu ve Ulu Zâtına yaraşır şekilde Allah’ı hamd ile tesbih ederim. Azamet ve kibriya sahibi, Arş-ı Kerîm’in Rabbi Yüce Allah’ı tesbih ederim. Kudret ve bekâ sahibi, Arş-ı Kerîm’in Rabbi Yüce Allah’ı tesbih ederim. Bütün eşyanın Kendisini tesbih ettiği Aliyy ü Azîm Allah Sübhan’dır; ben de O’nu hamd ile tesbih ederim. Ezelî, ebedî, kadîm ve mukîm ilmiyle her şeyi tek tek sayıp ortaya döken Allah Sübhan’dır; O’nu hamd ile tesbih ederim. Tesbîh ü tenzih yalnız Yüce Zâtının celâline yaraşan Allah Sübhan’dır; O’nu tesbih ederim. Künh-ü Zâtını Azîz ve Hakîm olan Yüce Zâtından başkasının bilemeyeceği Allah Sübhan’dır; O’nu tesbih ederim. Akılların kadîm ve ezelî azametinin künhüne ulaşamayacağı Allah Sübhan’dır; O’nu tesbih ederim. İnsanı “ahsen-i takvîm” diye beyan buyurduğu en güzel sûrette yaratan Allah Sübhan’dır; O’nu tesbih ederim. Kitab-ı Kerîminin hakikatlerinden insana bilmediklerini ta’lim buyuran Allah Sübhan’dır; O’nu tesbih ederim. Allah Sübhan’dır; bütün noksanlardan pak ve müberrâ, ehl-i dalâletin bâtıl fikirlerinden münezzeh ve muallâ, kâinatın bütün eksiklerinden mukaddes ve muarrâdır. Sübhan olan O, azamet tahtının biricik Sultanını hamd ile tesbih ederim.</p>
			<p class="a_Paragraf">Allah ü Azîmüşşân’ın mekruh sayıp hoşnut olmadığı ne varsa hepsinden, Kitab-ı Kerîminde saydığı şeyler adedince Hayy u Kayyûm olan Allah’a istiğfar ediyor ve beni bağışlayıp affetmesini diliyorum. Hilm ü keremi sonsuz Halîm ü Kerîm Rabbim Allah’tan mağfiret diliyorum. Dünyada ve ukbada beni sırat-ı müstakimden uzaklaştırıp azab-ı elîme yaklaştıran söz ve amellerin hepsinden, Azîz ü Hakîm Allah’ın ilmindekiler adedince, tevbeleri kabul buyuran rahmeti sonsuz Tevvâb ü Rahîm Allah’a istiğfar ediyor ve beni affetmesini diliyorum. Sonsuz ihsan ve in’am sahibi Allah’tan beni yarlığamasını diliyorum. Bütün kusur ve günahlardan, bela ve elemleri celbeden her söz ve fiilden celâl ve ikram sahibi Allah’a sığınıyor, beni bağışlamasını dileniyorum. Kullarını selâmet yurdu olan Cennet’e davet eden azamet sahibi Allah’a iltica ediyor ve affını diliyorum. Her hâl ve makamda bana tasa veren ve bir perde gibi Allah ile arama giren şeylerin hepsinden ve her iş ve fiilde Rabbimin sevip hoşnut olmadığı şeylerden, ölüm ve uyku gibi avârızdan münezzeh, azamet sahibi Allah’a sığınıyor ve affını diliyorum. </p>
			<p class="a_Paragraf">Kendisinden başka ilah bulunmayan ve Hayy u Kayyûm olan şanı yüce Allah’a teveccüh ediyor, afv u mağfiret dilekçemi dergâhına sunuyor ve tevbelerimi kabul buyurmasını diliyorum. Kendim, anne-babam ve Allah’a, Resûlüne ve O’na indirdiği Kitab-ı Münzel’e iman eden herkes için Allah’tan bağışlanma diliyorum. Beni ve bütün kullarını da, Kendisine teveccühte bulunduğumuz ibadet ve salih amellerimizle beraber Allah’a emanet ediyorum. Bana ve onlara ihsan ettiği nimetleri her türlü kötülük ve noksanlıktan muhafaza etmesi için rağbet/ümit ve rehbet/haşyet içinde, yalnız O’nu dileyerek ve yalnız O’ndan korkarak Allah’a yalvarıyorum. Allah’tan başka sığınak, Allah’tan başka necat verip kurtaracak yoktur. Halâs ve himaye ancak O’na aittir. Yardım yalnız O’ndan gelir. İnayetine itimat ile tevekkül edilecek yegâne Zât O’dur. Semavât u arzdaki hazinelerin biricik sahibi lütfu bol, rızkı geniş Latîf ü Rezzâk Allah O’dur. “<span class="italik_E">Yeryüzünde kımıldayan hiçbir canlı yoktur ki rızkı Allah’a ait olmasın. Allah her canlının hayatını geçirdiği yeri de, öleceği yeri de bilir.</span>” Rabbimiz Allah ne yücedir! Allah bize yeter ve kâfidir. Allah <span class="_aleyhisselam-_E _idGenCharOverride-1">(celle celâluhû)</span> her dua edeni mutlaka işitir. Allah verâların, verâların, verâların… verâsındadır. Kim Allah’a sımsıkı sarılırsa necat bulur. “<span class="italik_E">Kim Allah’a karşı gelmekten sakınırsa, Allah ona sıkıntıdan çıkış kapıları açar. Onu hiç ummadığı yerlerden rızıklandırır. Allah’a dayanıp güvenene Allah kâfidir. Allah buyruğunu elbette yerine getirir. Gerçekten Allah her şey için bir ölçü, her iş için bir vâde belirlemiştir.</span>” “<span class="italik_E">Doğrusu O kullarının bütün hallerini bilip görmektedir.</span>”</p>
			<p class="a_Paragraf">Ezelden ebede Rabb-i Rahîm ve Hayy u Kerîm olan Allah Sübhan’dır; bütün kusurlardan münezzehtir. Mevt Kendisi için asla söz konusu olmayan, hayatı Kendinden, ebedî hayy olan Allah’a tevekkül ettim. “<span class="italik_E">Her türlü hamd O Allah’a mahsustur ki, asla evlat edinmemiştir. ‘Hâkimiyetinde hiçbir ortağı yoktur. Acze düşüp de bir desteğe muhtaç olmamıştır.’ de ve tekbir getirerek O’nun büyüklüğünü ilan et!</span>” Büyük Allah’tır, büyük Allah’tır. Allah’tan başka bir ilah yoktur. Büyük Allah’tır. Büyük Allah’tır. Hamd yalnız Allah’adır. “<span class="italik_E">Biz gerçekten, doğru yolu gösteren harikulade bir Kur’ân dinledik ve ona iman ettik. Bundan böyle Rabbimize asla bir şerik tanımayacağız. Rabbimizin şanı çok yücedir, O ne eş, ne de çocuk edinmiştir.</span>” “<span class="italik_E">De ki, O, Allah’tır, gerçek ilahtır ve birdir. Allah Samed’dir. Ne doğurmuş, ne de doğurulmuştur. Ne de herhangi bir şey O’na denktir.</span>” Şanına yaraşır büyüklüğüyle büyük Allah’tır. Bütün hamd ü senalar yalnız Allah’adır. Sabah-akşam tesbih edilen de yine bütün noksanlardan münezzeh olan Allah’tır. </p>
			<p class="a_Paragraf">Ebed Sultanı Allah Sübhan’dır. Vâhid ü Ehad Allah, Ferd ü Samed Allah Sübhan’dır. Semayı direksiz ayakta tutan Allah Sübhan’dır. Yerküreyi bir döşek gibi yayıp boşlukta yüzdüren Allah Sübhan’dır. Eş ve evlat edinmekten münezzeh, müberrâ Allah Sübhan’dır. “<span class="italik_E">Doğurmamış ve doğmamış olan. Hiçbir şey Kendisine denk olmayan</span>” Allah Sübhan’dır. Melik ve Kuddûs Allah Sübhan’dır. Melik ve Ma’bûd Allah Sübhan’dır. Melik ve Maksûd Allah Sübhan’dır. Melik ve Mevcûd-u Hakîkî Allah Sübhan’dır. Mülk ve mülk ötesi melekût âlemlerinin biricik sahibi Allah Sübhan’dır. İzzet ve ceberût sahibi Allah Sübhan’dır. Ölümden berî, hayatı Kendinden ebedî hayy olan Allah Sübhan’dır. Bizim Rabbimiz, bütün meleklerin ve Cebrâîl’in Rabbi, Sübbûh ve Kuddûs’tür; her türlü kemâl evsâfıyla mevsûf, bütün noksanlardan berî ve Zâtında mukaddes ve münezzeh, fiillerinde mutahhir ve munazziftir. “<span class="italik_E">Hiçbir şey yoktur ki, O’nu hamd ile tenzih ü tesbih etmesin.</span>” </p>
			<p class="a_Paragraf">Mahlûkatı adedince, Kendi hoşnutluğunca, Arşının ağırlığınca ve kelimelerinin mürekkepleri kadar, “Sübhanallahi ve bihamdih/her noksandan nihayet derecede münezzeh olan Allah’ı tesbih ve ona hamdederiz.” Yarattıkları ve yaratmakta oldukları sayısınca, yarattıkları ve yaratmakta bulundukları ağırlığınca, yarattıkları ve yaratıyor oldukları dolusunca, semavatı, arzı ve açık-gizli ikisi arasında bulunanlar dolusunca, bir bu kadar daha, bunun katları kadar daha.. yarattıkları adedince, Arşının ağırlığı, ilminin sonsuzluğu, rahmetinin enginliği, kullarının salavâtı, kelimelerinin mürekkepleri, rızasının büyüklüğü kadar.. bütün mazi boyunca kullarının zikrettikleri kadar.. geride kalan her sene, her ay, her hafta, her gün, her gece, her saat, kullarının zikirleri sayısınca.. bütün zamanlarda alınıp verilmiş nefesler miktarınca.. dünyanın sonu, âhiretin sonsuzluğu kadar.. başlangıcı kesilmeyecek ve sonu tükenmeyecek şekilde ve bütün bunlardan daha fazla.. Yüce Allah’ın, Kur’ân-ı Kerîminde okumuş olduğum harfler kadar.. söylediğim Esmâ-i Hüsnası, tekbirler, tesbihler, tahmîdler ve zikirler sayısınca.. ecri katiyen kesintiye uğramayacak, hayır ve bereketi de ebediyyen sınırlanmayacak şekilde ve bütün bunların bir misli daha, “Sübhanallahi velhamdülillahi velâ ilâhe illallahu vallahu ekber velâ havle velâ kuvvete illâ billahilaliyyilazîm/Yüceler Yücesi Allah Sübhan’dır. Hamd ü sena Yüce Allah’adır. Allah’tan başka ilah yoktur. Büyük Allah’tır. Zararları defedecek, eksikleri giderecek, faydaları celbedecek gerçek güç ve kuvvet Aliyy ü Azîm Allah’ındır.” </p>
			<p class="a_Paragraf">Sübhansın Allahım! Her eksik ve kusurdan münezzehsin. Sana sonsuz hamd ü senalar olsun. Senin Kendini sena ettiğin gibi ben Seni sena edemem. Sen Yüce Zâtını nasıl sena etmişsen öylesin, öyle büyüksün. Yakınlığına erenler sadece izzet bulurlar. Medh ü senan başları döndürecek kadar uludur. İsimlerin mukaddes, şanın yücedir; Senden başka bir ilah da yoktur. </p>
			<p class="a_Paragraf">Ey Yüce Zâtı Kendinden başka bir şeye benzemekten mukaddes, ulvî sıfatları, mahlûkatının sıfatlarına müşabehetten münezzeh olan! Ey sayısız delilleri vahdaniyetine apaçık delalet, masnûatı da rubûbiyetine âşikâre şehadet eden! Ey vâhidiyeti azlık ifade eden bir vâhidiyet olmayan! Ey mevcûdiyeti katiyen hiçbir illete dayanmayan! Ey iyilik ile gayet derecede maruf ve ihsan ile nihayetsiz şekilde mevsuf olan! Ey hayır ve iyilikleri dâimî olan! Ey ihsanları ebede kadar durmadan akan! Ey sayılamayacak kadar çok nimetlerin sahibi olan! Senden âlemlere hidayet rehberi ve rahmet vesilesi olarak gönderdiğin Peygamber Efendimiz Hazreti Muhammed’e <span class="_aleyhisselam-_E _idGenCharOverride-1">(aleyhi efdalüssalavât ve ekmelüttahiyyât)</span> -aslen-, evvel-âhir O’na tâbî olanlara, açık-gizli O’na, O’nun dinine yardım edenlere -tebean/Efendimiz’e aslen yaptığın salâta tâbî olarak- salât ü selâm ve bereket ihsan etmeni ve beni, kendim ve başkaları hakkındaki her hareket ve sükûn halimde saîd, bahtiyar ve faziletli kılmanı diliyorum.</p>
			<p class="a_Paragraf">Allahım! Yalnız Sana teslim oldum, yalnız Sana inandım, yalnız Sana tevekkül ettim, yalnız Sana yöneldim, yalnız Senin inayetinle düşmanlarla mücadele ettim, yalnız Senin hakemliğine başvurdum. Sen bizim yegâne Rabbimizsin. Dönüşümüz Sanadır. </p>
			<p class="a_Paragraf">Allahım! Beni dünyada hicap ve perdeleri kaldırıp basar ve basîretleri açan keşfe mazhar kıl. Ahirette de Cehennem ateşinden koru ve Cennet’inle, Cennet’te cemâlini rü’yet ve müşahede ile mükafaatlandır. Böylece her iki cihanda beni maiyetinle serfiraz kıl.</p>
			<p class="a_Paragraf">Allahım! Kaderin cereyan ettiği her şeyde Senin lütuflarını gözlüyor ve bütün günah ve kusurlarımdan dolayı Sana istiğfar ederek affını diliyorum. Her fazl u ihsan Senin yüce şanına çok yaraşır. Sen dilediğin her şeyi gerçekleştirmeye de muktedirsin.</p>
			<p class="a_Paragraf">Allahım! Senden yine Seni diliyorum, “ey Allahım! <span class="ayet_kaynaklari_E _idGenCharOverride-1">(3 defa)</span>” Evet, Sana kasem olsun ki yegâne Ma’bûd Sensin. “Allah!<span class="ayet_kaynaklari_E _idGenCharOverride-1"> (3 defa)</span>” Yemin olsun ki, tek ilah Sensin. Senden başka bir ilah yoktur, ey Hayy u Kayyûm! Ey Yüce Allahım! Senden başka bir ilah olmadığına, Senin hiç kimseye muhtaç olmayan ve her şeyin Kendisine muhtaç bulunduğu bir Vâhid ü Ehad ve Ferd ü Samed olduğuna ve “<span class="italik_E">ne doğurmuş, ne de doğurulmuştur. Ne de herhangi bir şey O’na denktir</span>” mukaddes hakikatinin yegâne mâliki bulunduğuna şehadet ederek Sana yalvarıyor ve Senden dileniyorum. </p>
			<p class="a_Paragraf">Ey Yüce Allahım! Senden başka ilah yoktur. <span class="bold_E">Allah</span> ismi Sana has bir ism-i zât ve alemdir. Küllî ve umumî rahmet sahibi <span class="bold_E">Rahmân</span>.. donanım, konum ve liyakate göre bol bol merhamet eden <span class="bold_E">Rahîm</span>.. her şey ve herkesin üzerinde tasarruf sahibi <span class="bold_E">Melik</span>.. Zâtında mukaddes ve münezzeh, fiillerinde mutahhir ve munazzif <span class="bold_E">Kuddûs</span>.. ayıplardan sâlim ve herkes için selâmet kaynağı <span class="bold_E">Selâm</span>.. Kendi rubûbiyetinin şahidi ve herkese güven vaadeden <span class="bold_E">Mü’min</span>.. herkesi ve her şeyi her an görüp gözeten <span class="bold_E">Müheymin</span>.. eşi, benzeri olmayan yegâne gâlip ve <span class="bold_E">Azîz</span>.. elin ulaşmadığı, gücün yetmediği hâkim-i mutlak bir <span class="bold_E">Cebbâr</span>.. ululuk, Zâtının lazımı bir ulu <span class="bold_E">Mütekebbir</span>.. zâhir-bâtın her şeyi yaratan <span class="bold_E">Hâlık</span>.. örneği kendine ait, her şeyi kusursuz var ve inşâ eden <span class="bold_E">Bâri’</span>.. şekil ve sûret veren <span class="bold_E">Musavvir</span>.. her türlü günah ve hataları yarlığayan <span class="bold_E">Ğaffâr</span>.. her şeyi Kendi iradesine râm eden <span class="bold_E">Kahhâr</span>.. karşılıksız bol bol hibede bulunan <span class="bold_E">Vehhâb</span>.. her ihtiyaç sahibini ihtiyacına göre rızıklandıran <span class="bold_E">Rezzâk</span>.. hayır kapılarını açan ve gâileleri savan <span class="bold_E">Fettâh</span>.. olmuş-olacak, cüz’î-küllî her şeyi bilen <span class="bold_E">Alîm</span>.. can alan, ruhları sıkan ve erzâkı kısan <span class="bold_E">Kâbıd(z)</span>.. genişletilecekleri genişleten, ruhlara inşirah veren, her şeyi bereketlendiren <span class="bold_E">Bâsıt</span>.. dünyada, ukbada istediğini alçaltan <span class="bold_E">Hâfıd(z)</span>.. burada ve ötede dilediğini yükselten <span class="bold_E">Râfi’</span>.. dilediğini azîz kılan ve şereflendiren <span class="bold_E">Muizz</span>.. istediğini zelîl ve rüsvay hale getiren <span class="bold_E">Müzill</span>.. gizli-açık her şeyi duyan ve itibara alan <span class="bold_E">Semî’</span>.. her şeyi Zâtına mahsus basarla gören <span class="bold_E">Basîr</span>.. dilediği gibi hüküm veren biricik hüküm sahibi <span class="bold_E">Hakem</span>.. her icraatında adl ü istikameti takip eden <span class="bold_E">Adl</span>.. en ince noktalara kadar ihtiyaçları gören, gözeten <span class="bold_E">Latîf</span>.. herkesten ve her şeyden haberdar <span class="bold_E">Habîr</span>.. suçluyu hemen cezalandırmayıp düşünme mühleti veren <span class="bold_E">Halîm</span>.. en büyük ve ulu olan <span class="bold_E">Azîm</span>.. dilediği günahları bağışlayan <span class="bold_E">Ğafûr</span>.. şükredeni mukabelesiz bırakmayan ihsan sahibi <span class="bold_E">Şekûr</span>.. kadri yüce, şanı yüksek, müteâl <span class="bold_E">Aliyy</span>.. idrakin ihata edemeyeceği, ululardan ulu <span class="bold_E">Kebîr</span>.. arz u sema ve içindekileri koruyup muhafaza eden <span class="bold_E">Hafîz</span>.. gıda veren, bakıp koruyan <span class="bold_E">Mukît</span>.. her şeye yeten ve herkesin hesabını görecek olan <span class="bold_E">Hasîb</span>.. nefislerde ürperti ve haşyet hâsıl eden <span class="bold_E">Celîl</span>.. iyilik ve ihsanı bol keremkânî <span class="bold_E">Kerîm</span>.. zâhir-bâtın her şeyi görüp kontrol eden <span class="bold_E">Rakîb</span>.. dualara icabet eden ve isteklere mukabelede bulunan <span class="bold_E">Mücîb</span>.. ilm ü rahmetiyle her şeyi kuşatan ve her şeyiyle nâmütenâhî olan <span class="bold_E">Vâsi’</span>.. her şeyi yerli yerinde vaz’eden <span class="bold_E">Hakîm</span>.. bazı kullarını muhabbete mazhar kılan <span class="bold_E">Vedûd</span>.. zâtî şan ve şeref sahibi <span class="bold_E">Mecîd</span>.. ölümden sonra dirilten ve diriliş erleri gönderen <span class="bold_E">Bâis</span>.. her şeyi ra’ye’l-ayn bilen <span class="bold_E">Şehîd</span>.. varlığı kendinden ve değişmeyen bir zât olan <span class="bold_E">Hakk</span>.. güvenilip dayanılan ve Kendisine itimat edilen <span class="bold_E">Vekîl</span>.. dilediğini dilediği gibi icrâ eden kuvvet sahibi <span class="bold_E">Kaviyy</span>.. kudret-i kâhire sahibi <span class="bold_E">Metîn</span>.. dost ve yardımcı <span class="bold_E">Veliyy</span>.. herkesin hamd ü senâsının biricik mercii <span class="bold_E">Hamîd</span>.. her işi ve davranışı sayıp dökecek olan <span class="bold_E">Muhsî</span>.. her şeyi ilk yaratan <span class="bold_E">Mübdi’</span>.. hayattan sonra ölümü, ölümden sonra da hayatı geri veren <span class="bold_E">Muîd</span>.. maddî-manevî hayat veren <span class="bold_E">Muhyî</span>.. verdiği hayatı alıp öldüren <span class="bold_E">Mümît</span>.. hayatı Kendinden, ebedî hayy olan <span class="bold_E">Hayy</span>.. Kendi Kendine kâim olan <span class="bold_E">Kayyûm</span>.. aczi söz konusu olmayan kâdir u kâhir <span class="bold_E">Vâcid</span>.. mutlak fazl ve şeref sahibi <span class="bold_E">Mâcid</span>.. nazîri, veziri, dengi, benzeri olmayan bir yektâ olan <span class="bold_E">Vâhid</span>.. ikincisi olmayan tek, <span class="bold_E">Ehad</span>.. herkesin muhtaç olduğu müstağnî <span class="bold_E">Samed</span>.. her şeye gücü yeten <span class="bold_E">Kâdir</span>.. mutlak iktidar sahibi <span class="bold_E">Muktedir</span>.. öne alan, öne çıkaran <span class="bold_E">Mukaddim</span>.. geriye bırakan <span class="bold_E">Muahhir</span>.. varlığının başlangıcı olmayan ezelî, <span class="bold_E">Evvel</span>.. varlığının sonu olmayan ebedî, <span class="bold_E">Âhir</span>.. âyât ve âsârıyla apaçık <span class="bold_E">Zâhir</span>.. zâtıyla mevcud bir kadîm <span class="bold_E">Bâtın</span>.. kâinatları idare eden, her şeyi gözeten <span class="bold_E">Vâlî</span>.. her türlü noksanlıktan müberrâ bir ulu, <span class="bold_E">Müteâl</span>.. durumuna göre herkese iyilikte bulunan <span class="bold_E">Berr</span>.. tevbeye sevk eden ve tevbeleri kabul buyuran <span class="bold_E">Tevvâb</span>.. suçluları tecziye eden <span class="bold_E">Müntakim</span>.. sürekli in’am ve ihsanda bulunan <span class="bold_E">Mün’im</span>.. günahları silip süpüren, seyyiâtı hasenâta çeviren <span class="bold_E">Afüvv</span>.. fenalıklara karşı kullarına müşfik olan <span class="bold_E">Raûf</span>.. mülkün tek sahibi olan <span class="bold_E">Mâlikü’l-mülk</span>.. sonsuz celâlle ikram ve cemâli cem’ eden <span class="bold_E">Zü’l-celâli ve’l-ikram</span>.. terbiyenin bütün her hükmünde âdil olan <span class="bold_E">Muksit</span>.. zâtında her türlü kemâlâtı câmi’ ve herkesi toplayıp biraraya getiren <span class="bold_E">Câmi’</span>.. kimseye muhtaç olmayan <span class="bold_E">Ğaniyy</span>.. zenginlik bahşeden ve gönülleri zengin kılan <span class="bold_E">Muğnî</span>.. istemediği şeyleri vermeyen <span class="bold_E">Mâni’</span>.. sebebiyet verenlere göre zararları yaratan <span class="bold_E">D(z)ârr</span>.. faydalı şeyler veren <span class="bold_E">Nâfi’</span>.. her şeyin biricik ışık kaynağı <span class="bold_E">Nur</span>.. hidayete erdiren ve gönülleri hidayete açan <span class="bold_E">Hâdî</span>.. eşi-benzeri olmayan şeyler yaratan <span class="bold_E">Bedî’</span>.. Kendisi için fenâ söz konusu olmayan <span class="bold_E">Bâkî</span>.. dilediğine dilediğini temlik eden gerçek sahip, <span class="bold_E">Vâris</span>.. doğru noktaya ulaştıran <span class="bold_E">Reşîd</span>.. yakışıksız şeylere hüsn-ü muamelede bulunan <span class="bold_E">Sabûr</span> sadece Sensin. “Ne <span class="italik_E">doğurmuş, ne de doğurulmuştur. Ne de herhangi bir şey O’na denktir</span>” mübeccel gerçeğinin biricik sahibi de yine Sensin. </p>
			<p class="a_Paragraf">Yüce Allahım! Birbirinden güzel isimlerinin sırları, yüce sıfatlarının mazharları, Ulu Zâtının kıdem-i vücudu hakkı için, muhabbet ve sevgin devam ettikçe, izzetin bâkî kaldıkça, dâima kalbimi marifetinin nurlarıyla aydınlatıp tenvîr buyurmanı; zikrine devam ve şükrünü tastamam yerine getirme hususunda ihtiyacım olan her şeyi bahşetmeni; beni kulluğun bütün yollarında kudsî tecellîlerinin parıltılarını müşâhede ile desteklemeni ve ibadetlerimi güzel yerine getirebilmem için nefahât-ı ünsüne ait hakikatlerin zuhuruyla şereflendirmeni diliyorum. Ey yolunu şaşıranlara en güzel yolları gösteren “<span class="italik_E">Rabbim! Bana hikmet ver ve beni hayırlı kulların arasına dâhil eyle!</span>” </p>
			<p class="a_Paragraf">Ey Âlemlerin Rabbi olan Allahım! Arş-ı Azîm’in hakkı için, her işimin esası olan dinimi, içinde geçimim olan dünyamı ve döneceğim yer olan âhiretimi ıslah buyur. Hayatımı her türlü hayırları artırmaya, ölümümü de bütün şerlerden kurtulup huzura ermeye vesile eyle.</p>
			<p class="a_Paragraf">Allahım! Senden şimdi ve daha sonrası için bilebildiğim ve bilemediğim bütün hayırları diliyor, bildiğim ve bilmediğim bütün şerlerden de her zaman Sana sığınıyorum. Senden Cennet’i ve ona yaklaştıran söz ve amelleri istiyor, Cehennem’den ve ona yaklaştıracak söz ve fiillerden de yine Sana sığınıyorum. Ey gökleri ve yeri yoktan var eden, görünen ve görünmeyen bütün âlemleri görüp bilen Allahım! Senden başka bir ilah olmadığına, her türlü şerîk ve ortaktan münezzeh bulunduğuna ve Hazreti Muhammed’in <span class="_aleyhisselam-_E _idGenCharOverride-1">(aleyhissalâtü vesselâm)</span> Senin kulun ve Resûlün olduğuna her zaman şehâdet edeceğime Sana söz veriyorum. Ne olur, göz açıp kapayıncaya kadar, ondan da az bir süre beni kendime terketme. Şayet Sen beni nefsimle başbaşa bırakacak olursan ben şerlere yaklaşmış ve hayırlardan uzaklaşmış olurum. Ben sadece Senin rahmetine itimat ediyorum. </p>
			<p class="a_Paragraf">Allahım! Lütfen Sen de rahmetinle muamele et ve yüce nezdinde kıyamet günü bana ihsan edeceğin bir müjde bulundur. Beni Cennet’ine al. Şu muhakkak ki Sen, vaadinden asla dönmezsin. Yüce Allahım! Bütün bunları Senin fazl u rahmetinden istiyorum. Zaten Senden başkası da onlara mâlik değildir. Rabbim! Senin şanın pek yücedir ve Sen mutlaka lütfunla kullarını görür ve gözetirsin.</p>
			<p class="a_Paragraf">Allahım! Havl ve kuvvetinle beni mâsiyetlerin zilletinden kulluğun izzetine yükselt. Hiç şüphe yok ki, ey Erhamürrâhimîn, gerçek havl ve kuvvet yalnız Sana aittir ve yalnız Senin lütfun iledir. Ey yardım dileyenlerin imdadına yetişen Allahım! Senden beni hayırlı amelleri işleme, çirkin fiillerden uzak durma konusunda muvaffak kılmanı, miskin ve düşkünleri bana sevdirmeni, mağfiret ve merhametinle beni sarıp sarmalamanı ve kulların hakkında fitne/imtihan murad buyurduğun zaman beni o fitnelere maruz kalmadan yanına almanı diliyorum. “<span class="italik_E">Ya Rabbî! Sensin İlah, Senden başka yoktur ilah! Sübhansın, bütün noksanlardan münezzehsin, Yücesin! Doğrusu kendime zulmettim, yazık ettim. Affını bekliyorum Rabbim!</span>” Sen Merhametliler Merhametlisisin. Ben de yeryüzünde Sana iman etmiş mümin kullarından bir kulum. </p>
			<p class="a_Paragraf">Ey Merhametliler Merhametlisi Allahım! Dönüp günahlarıma baktığımda onların evvel-âhir bütün insanların günahlarına ağır bastığını görüyorum. Fakat yüzümü enginlerden engin affına döndüğümde, onun yanında günahlarımın bir hiç hükmünde olduğunu anlıyorum. Ey her şeyin Rabbi! Her şeye yeten kudretin hatırına, benden sâdır olan bütün hata, kusur ve günahları bağışla. Ey “<span class="italik_E">Kâf Hâ Yâ Ayn Sâd!</span>” Ey günahkar kullarını çokça bağışlayan! Ne olur, işlediklerimden dolayı beni hesaba çekme.</p>
			<p class="a_Paragraf">Allahım! Benim bilmediğim fakat Senin bildiğin günahlarım da dahil olmak üzere geçmiş ve gelecek, gizli ve açık, haddimi aşarak işlediğim bütün günahlarımı bağışla. Öne alan, öne çıkaran Mukaddim, geriye bırakan Muahhir Sensin. Sen Vâhid, Ehad, Ferd ve Samedsin. Rabbim! Yüceler Yücesi Rabbim! Gizlimi de açığımı da bilen Sensin! Lütfen özrümü ve tevbemi kabul buyur! Neye ne kadar ihtiyacım olduğunu en iyi Sen biliyorusun. Ne olur dileğimi yerine getir. Sen benim içimi de biliyorsun. Lütfen beni bağışla.</p>
			<p class="a_Paragraf">Allahım! Senden kalbime işleyecek bir iman ve sâdık bir yakîn diliyorum. Tâ ki, başıma ancak Senin takdir ettiklerinin geleceğine gönülden inanayım. Dünya ve âhirette benim için taksim buyurduklarından da gönlümü razı et, ey mağfireti geniş olan, rahmet ellerini kullarının maslahatları için açmış bulunan Allahım!</p>
			<p class="a_Paragraf">Allahım! Sen, benim Rabbimsin. Beni Sen yarattın. Ben, Senin kulunum ve gücüm yettiğince Sana olan ahdime ve vaadime bağlıyım. İşlediklerimin şerrinden Sana sığınırım. Üzerimdeki nimetlerini itiraf, günahlarımı da ikrar ederim. Beni bağışla ey Ğaffâr; zira günahları sadece Sen bağışlarsın. </p>
			<p class="a_Paragraf">Ya İlahî ve ya Rabbî! Senin mağfiretin benim günahlarımdan mukayese kabul etmeyecek kadar büyüktür. Ben de reca ve ümitlerimi amellerime değil, Senin rahmetine bağladım. Lütuf buyur da fazlınla bütün günahlarımı yarlığa. Sana yakınlaştıracak ve gazabından uzaklaştıracak bir rahmetle bana merhamet eyle. Sen bağışlaması ve rahmeti bol olan Ğafûr u Rahîm’sin. Cömertlik ve keremi sonsuz Cevâd ü Kerîmsin. Re’fet ve merhameti çok Raûf u Rahîm’sin. Ey ilmiyle her şeyi kuşatan, hilmiyle kullarını cezalandırmayıp onlara günahlarından rücû fırsatları veren Alîm ü Halîm! Ey yücelerden yüce, azamet tahtının yegâne Sultanı Aliyy ü Azîm! </p>
			<p class="a_Paragraf">Allahım! Her türlü medh ü senaya layık olan Sensin. Senden başka ilah yoktur. Şefkat ve lütfu bol Hannân ü Mennân Sen, gökleri ve yeri hiç yoktan eşsiz bir surette yaratan da yine Sensin. Celâl ve ikram Sahibisin. Hayy ve Kayyûm’sun. İşte bu en yüce hakikatlere şehadet ederek Senin kapında dileniyorum. Ey mümtaz ve mücteba kulu Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span>, “<span class="italik_E">O, Rahman’dır (sonsuz merhamet ve şefkat sahibidir), Arşa istiva etmiş, (hükmünü yürütmüştür). Göklerde ne var, yerde ne varsa O’nundur. Bu, ikisi arasında olan, yerin altında olan da O’nun’dur. İster yavaş konuş, ister açıktan, O’na göre birdir. Zira O gizliyi de, gizlinin gizlisini de bilir. O’dur Allah, O’ndan başka yoktur ilah. En güzel isimler ve vasıflar O’nundur.</span>” “<span class="italik_E">Allah’a o güzel isimleriyle dua edin</span>” âyât-ı kerîmelerini indiren Allahım! Senden hidayet, takva, iffet, göz tokluğu, gönül zenginliği, yakîn ve hoşnutluk dileniyorum. </p>
			<p class="a_Paragraf">Yüce Rabbimiz mutlaka en doğruyu buyurmuştur. Mevlâ-yı Müteâl’in bütün yarattıkları içerisinde Zâtına en evlâ ve yakın olan Resûl-i Ekrem Efendimiz de bize O’nun buyurduklarını tebliğ etmiştir. Ben de Allah Teâlâ’yı, Yüce Arşı’nı taşıyan meleklerini ve kurbuyla şereflendirdiği bütün kullarını şahit tutarak derim ki: Allah’a, meleklerine, kitaplarına, elçilerine, âhiret gününe, kıyamet saatine ve içinde olacaklara inandım. Âyât ü beyyinâtında da ifade buyurduğu gibi hayrı ve şerriyle kaderin Allah’tan olduğuna iman ettim. Yine sadece Allah’a tevekkül ettim. Yüce Kaleminin cârî olduğu her meselede işlerimi Allah’a havale ve tefvîz eyledim. Ehl-i hak ve takva nasıl razı olmuşlarsa ben de öyle, Cenab-ı Allah’ın her iki cihanda benim için yazdığı ve taksim ettiği şeylerin bütününden razı oldum. Emrettiği şekilde bütün esmâ-i hüsna ve sıfât-ı ulyâsıyla Allah’a (tebâreke ve teâlâ) dua ettim. Dualarımda âhirette ve dünyada fazlını ve rahmetini istedim. Sonsuz fazl ve rahmetinden benim üzerime de yağdırmasını ve işlerimi kolaylaştırıp beni zorluklardan uzak tutmasını diledim. En yüce gayeye ulaşana kadar her hâl ve makamda Rabbim benim yegâne dayanağım ve biricik ümit merciimdir. </p>
			<p class="a_Paragraf">Allahım! Senden, imanda sıhhat, güzel ahlakla bezenmiş iman, arkasından felah gelecek bir muvaffakiyet, katından rahmet ve afiyet ve nezdinden mağfiret ve rıza diliyorum.</p>
			<p class="a_Paragraf">Allahım! Senden, Senin sevgini, Seni sevenlerin sevgisini istiyor ve Sana yakınlığa vesile olabilecek bütün amelleri bize sevdirmeni diliyoruz. Ayrıca öncekilere ve sonrakilere şahit, itaat ve ibadet ehline müjdeleyici, gafil müşriklere uyarıcı, izni ve inayetinle bütün insanlığı Allah’a çağıran davetçi, ehl-i İslâm ve Din için parlak bir kandil, müttakilere imam, ehl-i tevhide nur, müminlere hidayet rehberi, Müslümanlara yardımcı, ısrarla düşmanlık yapan kefere-i fecere ve müşrikleri bertaraf edici, günahkar müminlere şefaatçi ve âlemlere rahmet olarak irsâl buyurduğun; bütün enbiya ve mürselîne, kıyamet gününe kadar sürecek en mükemmel âyet ve mucizelerle tafdîl edip üstün kıldığın, Habîb-i Azîmin, Halîl-i Kadîmin, Peygamber Efendimiz, Nebiy-yi Ümmî ve Resûl-i Arabî Hazreti Muhammed’in <span class="_aleyhisselam-_E _idGenCharOverride-1">(aleyhissalâtü vesselâm)</span> sevgisini istiyoruz. Allah’ın, meleklerinin, nebîlerinin, resûllerinin, Arş’ı taşıyan mükerrem meleklerin ve bütün müminlerin salât ve selâmı Peygamber Efendimiz Hazreti Muhammed’e ve O’nun pak ehl-i beyti üzerine olsun. Yüce Kitabında olanlar sayısınca, kıyamet gününe kadar Allah’ın selâm, rahmet, bereket, mağfiret ve rıdvanı da yine O Server-i Enbiya Efendimiz üzerine olsun. </p>
			<p class="a_Paragraf">Bütün yaratılmışların en faziletlisi, en mükemmeli, doğruluğun zirvesi, hakkı gözetme hususunda da Seyyidü’l-beşer, kıyamete kadar ayakta kalacak ve devam edecek olan şer’-i şerîfin ve mucizelerin sahibi Peygamber Efendimiz Hazreti Muhammed’e, bütün ehl-i beytine, ashâbına, etbâına, evlâdına, ezvâcına, zürriyyetine ve hulefâ-i kirâma, hususiyle de onlardan Hakk’a teslim olup selâmete erme yolunda hidayet yıldızları, gece kandilleri, Efendimiz’e ait esrârın madenleri, envârının doğuş yerleri, hakâikının hazineleri, din ü diyanete ihtimamla sahip çıkma hususunda insanlığın rehberleri olan imamlarımız Hazreti Ebû Bekir, Hazreti Ömer, Hazreti Osman ve Hazreti Alî’ye <span class="_aleyhisselam-_E _idGenCharOverride-1">(radıyallahu anhum ecmaîn)</span>; Efendimiz’in getirdiği şeriatı ibkâ ve sünnet-i seniyyesini ihya hususunda ta’zim ve ihtiramla cehd edip içtihatta bulunan âlimlere ve onlara devamlı bir minnet duygusu ile sımsıkı sarılarak tâbi olanlara (Allah’ın rıdvanı her hâl ve makamda üzerlerine olsun), gecenin ve gündüzün bütün zaman dilimlerinde, layık oldukları şekilde, her göz açıp kapamada ve her nefes alıp vermede, dünyada ve Cennet’te, en fazîletli salavât, en müzekkâ tahiyyât, hem fazilet hem de adet bakımından en yüksek berekât ve sürekli yenilenerek devam eden en yüce selâmlarla salât ü selâm eyle.</p>
			<p class="a_Paragraf">Ey Yüce Allahım! İçindeki insanlar, cinler ve melekler de dahil olmak üzere bütün âlemleri Kendisi için yarattığın Peygamberimiz Efendimiz Hazreti Muhammed’e salât ü selâm ve bereket ihsan eyle.</p>
			<p class="a_Paragraf">Allahım! O’na bahşettiğin ihsanları, O’nun Sana olan saygı ve ihtiramı hakkına, kıyamet gününde, sevip hoşnut olacağı şekilde ziyadeleştirdikçe ziyadeleştir. Arz ve semada, O Nebiy-yi Muhterem’e iktidâ eden kandiller olan nebîlere, sıddıklara, şehitlere ve salihlere ve kıyamete kadar onlara ihsan şuuru içinde tâbî olan mümin ve Müslümanlara da, malûmâtın adedince, kelimelerinin mürekkepleri miktarınca, zâkirler zikrettikçe, gafiller gafletleri içinde çırpınıp durdukça salât ve selâm eyle, ey bütün mevcudâtın Rabbi olan Allahım!</p>
			<p class="a_Paragraf">Ey Yüceler Yücesi Allahım! Senin sevgini ve Resûlünün sevgisini, istikamet üzere ve devamlı olarak, bana kendimden, ailemden ve soğuk su (gibi her zaman aranan kıymetli nimetler)den daha sevimli eyle. Beni selâmet yollarında, O Resûl-i Kibriya’ya itaat ve sünnet-i seniyyesini ihyada Senin sevip hoşnut olacağın şekilde istihdam buyur. Bütün hayatım boyunca, vefatım esnasında ve öldükten sonra dirildiğimde Senin razı ve hoşnut olmayacağın mülahazalara kapılmaktan, sözleri söylemekten ve amelleri işlemekten beni koru. Ey izzet ve ilmi sonsuz Azîz ü Allâm! Beni de, yine O’nun hatırı için Efendim’e ve arz u semada Seni ve O’nu seven herkese sevdir.</p>
			<p class="a_Paragraf">Allahım! Biz üzerimizdeki hakkına mukâbil gelecek şekilde O’na şükranda bulunmaktan aciziz. Senden, layık olduğu şekilde en yüksek derece ve en faziletli makam ile onu serfiraz kılmanı diliyoruz. Ey her şey ve herkesin üzerinde tasarruf sahibi Melik! Ey Zâtında mukaddes ve münezzeh, fiillerinde mutahhir ve munazzif Kuddûs! Ey ayıplardan sâlim ve herkes için selâmet kaynağı Selâm! Ey şanı yüce Zülcelâli velikrâm! İkram ve selâm yurdu olan Cennet’te, O Habîb-i Huda’ya, (benim için Allah’tan vesileyi dileyin, çünkü o Cennet’te bir makamdır ki, ona Allah’ın kullarından sadece birisi nâil olabilir. Umarım ki, o kul ben olayım. Öyle ise benim için vesileyi her kim Allah’tan dilerse şefaati hak eder) niyazındaki vesîleyi, yine en üstün mertebelerden biri olan fazileti ve en yüksek dereceleri ver. O’nu haşir gününde, güzel bir vaad olarak Kendisine vaad ettiğin Makam-ı Mahmud’a eriştir. </p>
			<p class="a_Paragraf">Ey mukaddes belde Mekke-i Mükerreme’nin, saygı duyulmasını emrettiği haram ayların, Kabe-i Muazzama’daki Hacerü’l-Esved, Rükn-ü Yemânî ve Makam-ı İbrahim’in Rabbi! Peygamberimiz Hazreti Muhammed’in <span class="_aleyhisselam-_E _idGenCharOverride-1">(aleyhi efdalüssalavât ve ekmelüttahiyyât)</span> ruhuna bizden, yaratılmışlar sayısınca, her emir ve işteki kelimeler adedince selâm ulaştır. Kıyamete kadar bizleri O’nun dini üzerinde muvaffakiyetle ve sımsıkı sarılmak suretiyle sabit eyle. O’nun âleme yaydığı yakîn nurlarını kalbimizde intizam ile müşâhede etmeye bizi muvaffak kıl. İkram ve selâmet yurdu olan Cennet’te O’nun şefaatiyle derecelerimizi yükselt. Her hâl ve makamda nimetine mazhar kıldığın kullarınla beraber O Nebîler Serveri’nin Livâü’l-hamd ile müsemma sancağı altında bizi de haşreyle. Bizi buhbuha-i Cennet’te O’nun, gönülleri saygı ve hürmet dolu komşuları eyle. Ey ihsan, lütuf ve nimetleri sonsuz Allahım! Bizi ikramlarının en güzeli olan likaullaha eriştir. Fatiha, Bakara ve En’âm sûre-i celîleleri hürmetine dualarımızı kabul buyur Rabbimiz! Âmîn! </p>
			<p class="a_Paragraf">Yüce Allahım! Mübarek Kitabın, içindeki bütün latîf sırlar ve şâşâlı güzellikler, mümtaz Resûlün ve muhacir ve ensar olmak üzere bütün ashâbı aşkına bizleri Yüce Kitabından hakkıyla istifadeye muvaffak kıl ve o mukaddes beyanın bereketine mazhar eyle. O beyanın ki Allahım, Sen onu ebrârın Efendisi, ahyârın senet ve dayanağı Efendimiz’e hak ile, hakkı en güzel şekilde ortaya koyacak şekilde indirdin. O da öylece hak ile ve hakkı açıklayıcı olarak indi. Ne olur, bizim ona olan rağbetimizi büyüt. O’ndan aldığımız mukaddes lezzeti yağmurların damlaları, ağaçların yaprakları sayısınca katlayarak artır. Cehd ü gayretlerimizi ve içtihatlarımızı O’nunla ıslah buyur. O’nun ümmetinin seçkinlerine verdiği işaretlere ve bişaretli haberlerine itimadımızı artır. O Kur’ân-ı Azîmüşşan’ın nurlu hakikatlerinden ve ince sırlarından unutturulduklarımızı bize hatırlat, bilmediklerimizi de ta’lim buyur. O, güneşlere taç giydiren ezeli nuru, dünyada ve âhirette bizim için de rehber, nur, hidayet ve rahmet eyle. Senin bizden razı ve hoşnut olmana vesile olacak ve bizleri Senin, Kendisinden başka ilah olmayan Vâhid ü Kahhâr biricik Zât olduğun hakkındaki ikrar ve tasdikimizin hakikatine ulaştıracak bir tilavetle, o mukaddes Beyan-ı Sübhanî’yi, masmavi gecelerin efsunlu zaman dilimlerinde ve gündüzlerin aydınlık iklimlerinde tilavet etmek suretiyle bizi rızıklandır. Sen bütün göklerin, yerin ve arasındakilerin yegâne sahibi, her şeyin biricik mâliki Azîz ü Ğaffâr’sın. Sana ne ahyârın ibadetleri fayda, ne de eşrârın günahları zarar verecek değildir. Ebrârın takvaları da Senin mülkünde bir şey ziyadeleştirmez. Din-i Mübîn-i İslâm’a omuz veren kullarına ihsan ettiğin ecir ve sevaplar Senin sonsuz hazinelerinden bir şey eksiltecek değildir. Ey sonsuz feyizlerinden her kuluna sağanak sağanak ifaza buyuran Yüceler Yücesi! Sen içinde bulundukları şartlara göre kullarının arzu ve ihtiyaçlarını karşılamak ve onlara daha başka nice ihsanlarda bulunmaktan dolayı asla fakir düşmeyecek bir Ğaniy-yi Mutlak’sın. Biz ise her her hâl ve fiilimizde Sana eşedd-i ihtiyaç ile muhtaç fakir kullarız. </p>
			<p class="a_Paragraf">“<span class="italik_E">Rabbimiz bize dünyada da hasene ver, âhirette de hasene ver ve bizi Cehennem azabından koru.</span>” “<span class="italik_E">Göklerde ve yerde olan her şey Allah’ındır. Ey insanlar! Siz içinizdeki şeyleri açığa vursanız da, gizleseniz de, Allah sizi onlardan dolayı hesaba çeker. Sonra dilediğini affeder, dilediğini azaba uğratır. Doğrusu Allah her şeye kâdirdir. Peygamber, Rabbi tarafından kendisine ne indirildi ise ona iman etti, müminler de! Onlardan her biri Allah’a, meleklerine, kitaplarına ve peygamberlerine iman etti. ‘O’nun resûllerinden hiçbirini diğerinden ayırt etmeyiz’ dediler ve eklediler: ‘İşittik ve itaat ettik ya Rabbenâ, affını dileriz, dönüşümüz Sanadır.’ Allah hiçbir kimseyi güç yetiremeyeceği bir şekilde yükümlü tutmaz. Herkesin kazandığı iyilik kendi lehine, işlediği fenalık da kendi aleyhinedir. Ya Rabbenâ! Eğer unuttuk veya kasıtsız olarak yanlış yaptıysak bundan dolayı bizi sorumlu tutma! Ya Rabbenâ! Bizden öncekilere yüklediğin gibi ağır yük yükleme! Ya Rabbenâ! Takat getiremeyeceğimiz şeylerle bizi yükümlü tutma! Affet bizi, lütfen bağışla kusurlarımızı, merhamet buyur bize! Sensin Mevlâmız, yardımcımız! Kâfir topluluklara karşı Sen yardım eyle bize!</span>” “’<span class="italik_E">Allah fakirdir biz ise zenginiz’ diyenlerin sözlerini Allah elbette işitmiştir. Ama Biz onların dedikleri bu sözü ve peygamberleri haksız yere öldürmelerini yazacağız.</span>” </p>
			<p class="a_Paragraf">“<span class="italik_E">Göklerin ve yerin hâkimiyeti Allah’ındır ve Allah her şeye Kadîr’dir. Muhakkak göklerin ve yerin yaratılışında, gece ile gündüzün birbiri ardınca gelip sürelerinin uzayıp kısalmasında düşünen insanlar için elbette birçok delil vardır. Onlar ki Allah’ı gâh ayakta divan durarak, gâh oturarak, gâh yanları üzere zikreder, göklerin ve yerin yaratılışı hakkında düşünür ve derler ki: Ey Yüce Rabbimiz! Sen bunları gayesiz, boşuna yaratmadın. Seni bu gibi noksanlardan tenzih ederiz. Sen bizi o ateş azabından koru! Ey Yüce Rabbimiz! Sen kimi ateşe koyarsan, muhakkak onu rezil edersin. Zalimlerin hiçbir yardımcısı yoktur! Rabbenâ! Biz, imana çağıran ve ‘Rabbinize inanın!’ diye tevhide davet eden bir zâtı duyduk ve icabet ettik. Artık Sen bizi affet, kusurlarımızı bağışla ve iyilerin ölümünü bize nasip eyle! Rabbenâ! Resûllerin vasıtasıyla bize vaad ettiğin mükâfatları bize lütfet, bizi kıyamet günü rezil ve perişan eyleme. Sen asla sözünden dönmezsin!</span>” “<span class="italik_E">Ey bizim Rabbimiz, kendimize yazık ettik. Şayet Sen kusurumuzu örtüp, bize merhamet buyurmazsan, en büyük kayba uğrayanlardan oluruz!</span>” “<span class="italik_E">Ey bizim Rabbimiz! Bizimle şu halkımız arasında Sen âdil hükmünü ver, haklı haksız açığa çıksın. Sen elbette hüküm verenlerin en iyisisin!</span>”</p>
			<p class="a_Paragraf">Ey Yüceler Yücesi Allahım! Azametinle beraber en latîf ve gizli varlıklardan daha latîf ve Zât’ı, hakikatiyle ihata edilemeyecek kadar Bâtın Sen olduğun gibi, bütün azamet sahiplerinin üstünde en büyük ve ulu olan Azîm de Sensin. Arşının üzerindekileri bildiğin gibi arzının altındakileri de en iyi şekilde bilirsin. Kalblerin derinliklerindeki vesvese ve mülahazalar en açık sözler gibi Sana göre ayanlardan ayandır. İçte gizlenen sırlar ve dışa vurulan sözler arasında Senin ilmin açısından hiçbir fark yoktur. Mevcudâttaki her şey Sana boyun eğmiş, otorite sahipleri Senin saltanatın karşısında hudû ile iki büklüm olmuştur. Dünyada ve âhirette olan ve olacak her şey Senin yed-i kudretindedir. Ne olur, ey Kudreti Sonsuz Allahım, bana içinde bulunduğum bütün gam ve tasalardan fereç ve mahreçler/çıkış yolları ihsan et.</p>
			<p class="a_Paragraf">Allahım! Günahlarım karşısında affının, hatalarım karşısında mağfiretinin ve çirkin amellerim karşısında setredip örtmenin büyüklüğü ve enginliği, onca kusurumdan dolayı asla layık olmadığım şeyleri bile Senden isteme hususunda bana cesaret verdi. Senin her zaman benim maslahatımı gözettiğine ve benim Ma’bûd ve kul arasındaki muamele ve münasebetlerde kendi nefsime kötülük yaptığıma inanarak ve vicdanımda bunu duyarak Sana dua ediyor ve yalvarıyorum. İnanıyorum ki, kulun olarak Sen beni seviyorsun; bense kendime buğz ve zulüm ediyorum. Senin rahmetine o kadar güvendim ki Allahım, o güven kapına gelme konusunda beni cür’etlendirdi. Ne olur, hüsn-ü zannımı karşılıksız bırakma ve ihsanlarını cömertçe üzerime saç, saç ki Sen tevbeleri kabul eden, rahmeti sonsuz Tevvâb ü Rahîm’sin.</p>
			<p class="a_Paragraf">Allahım! Kalbime bir nur, kulaklarıma bir nur ver; gözlerime bir nur, sağıma bir nur, soluma bir nur, önüme bir nur, üstüme bir nur, altıma bir nur ver. Beni baştan aşağıya nur eyle, ey semavat u arzın ve arasındakilerin Nuru, ey Arş-ı Azîm’in Rabbi! </p>
			<p class="a_Paragraf">Ey Yüce Allahım! Ey Kerîm Rabbim! Zehirleyen ve ısıran bütün canlıların, topyekün yaratıkların, perçemini kudret elinde tuttuğun her canlının şerrinden Senin Kerîm Zâtına, yüce ve azametli ismine ve tastamam kelimelerine sığınıyorum. “<span class="italik_E">Gerçekten Rabbim dilediği kimse hakkında Latîf’tir (dilediği hususları çok güzel, pek ince bir tarzda gerçekleştirir). Şüphesiz O Alîm’dir, Hakîm’dir (her şeyi hakkıyla bilen, tam hikmet sahibidir)</span>” “<span class="italik_E">Rabb-i Rahim’den sözle olan bir selâm yine onlara...</span>”</p>
			<p class="a_Paragraf">Ey Yüceler Yücesi Allahım! Senden, Resûl-i Kerîm Efendimiz’e <span class="_aleyhisselam-_E _idGenCharOverride-1">(aleyhissalâtü vesselâm)</span> vahyetmiş olduğun her bir vahiy ve “<span class="italik_E">Bismillahirrahmanirrahîm</span>” âyet-i celîlesine koymuş olduğun her bir sır hakkı için istiyorum. Yine Kur’ân-ı Azîm’de inzal buyurduğun her bir sûre, âyet, kelime ve harf hakkı için istiyorum: Ne olur, beni Kur’ân ile ve onun bilgisiyle rızıklandır. Kur’ân hakikatlerini demime damarıma, gözüme kulağıma karıştır. Bedenimi de, gecemde gündüzümde, uykumda uyanıklığımda sırat-ı müstakîm üzere hep Kur’ân yolunda istihdam buyur. “<span class="italik_E">Allah’tan bir lütuf ve nimet olarak. Allah her şeyi hakkıyla bilir, tam hüküm ve hikmet sahibidir.</span>”</p>
			<p class="a_Paragraf">Ey dua edenin duasına icabet eden Allahım! Sen her şeyin mâliki, keremi sonsuz kerîm bir Melik iken, kapına gelen dilenciyi eli boş geri çevirmekten Seni tenzih ederiz. “<span class="italik_E">Allahım! Sen mülkü dilediğine verir, dilediğinden de çeker alırsın. Dilediğini azîz, dilediğini zelîl kılarsın. Her türlü hayır yalnız Senin elindedir. Sen elbette her şeye kâdirsin. Geceyi gündüze katar günü uzatır, gündüzü de geceye katar geceyi uzatırsın. Ölüden diri, diriden de ölü çıkarırsın. Ve dilediğin kimseye sayısız rızıklar ihsan edersin.</span>”</p>
			<p class="a_Paragraf">Ey rahmeti sonsuz Allahım! Dünya ve âhiretin Rahman ve Rahîm’i Sensin. Onları dilediğine verir, dilediğinden de uzak tutarsın. Ümmü’l-Kitab olan Fatiha Sûre-i Celîlesi hatırına, bu kuluna, başkalarının merhametine muhtaç bırakmayacak bir merhametle muamelede bulun.</p>
			<p class="a_Paragraf">Allahım! Verdiğini engelleyecek, men ettiğini verecek, kazanı geri çevirecek, hükmünü değiştirecek hiçbir güç yoktur. Mal ve makam sahiplerinin sahip olduğu şeyler de, Senin lütuf ve ihsanının yerine geçip kendilerine fayda vermez.</p>
			<p class="a_Paragraf">Allahım! İyiliğe kilitlenmiş ebrâr kullarının yürüdüğü yolda benim kalbimi de Senin dinin üzerine sâbit eyle. Senin rızanı kazanma istikametinde zâhirimi Allah Resûlü’nün, hususî, umumî, kavlî, fiilî, hâlî ve takrîrî bütün sünnetlerini hayata geçirip yaşamak olan sünnet-i seniyye, bâtınımı da edep ve saygı tacıyla güzelleştir.</p>
			<p class="a_Paragraf">Allahım! Ben zayıfım; zayıflığımla beraber rızanı elde etmek istiyorum. Lütfen o yolda bana güç ver. Nâsiyemden tutup beni güzelliklerin içerisine al ve insanlığın ufkunda İslâm’ın bir kere daha şehbâl açmasını bütün isteklerimin zirvesi eyle. </p>
			<p class="a_Paragraf">Allahım! Ben çok zayıfım; Sen bana güç ver. Pek zelîlim; izzetinle zilletimi izzete çevir. Fakr u ihtiyacım sınırsızdır; benim Senden istediklerimin de ötesinde dinimde, dünya ve âhiretimde ihtiyacım olan her hayır ve güzelliği bana bahşet. </p>
			<p class="a_Paragraf">Ey mahlûkatına lütf u keremi devamlı olan, atıyyelerini bahşetmek üzere inayet elleri hep açık bulunan, başları döndürüp akılları hayrette bırakacak kadar güzel lütuf ve mevhibeler bahşeden, isyankâr kullarının günah ve hatalarını bağışlayan Yüceler Yücesi Allahım! Kur’ân buudlu, ulûhiyet eksenli ahlâkıyla bütün yaratılmışların en üstünü olan Efendimiz Hazreti Muhammed’e, O’nun eşsiz ve parlak kurbetinin değerler üstü koku ve boyasına mazhar olmuş ve felah bulmuş âl ü ashâbına, haşir gününe kadar onlara ihsan şuuru içerisinde ittiba eden bütün müminlere salât ü selâm ve bereket ihsan eyle. Ey gizli ve sürpriz lütufların sahibi Yüceler Yücesi Allahım! Onları da, bizi de mağfiret deryalarında arındır. “<span class="italik_E">Ey bizim kerîm Rabbimiz! Bizi doğru yola ilettikten sonra kalblerimizi saptırma ve katından bize bir rahmet bağışla. Şüphesiz aşkın atıyyeleri bol olan Müteâl Vehhâb Sensin Sen!</span>” “Ya Vehhâb! <span class="ayet_kaynaklari_E _idGenCharOverride-1">(14 defa)</span>”</p>
			<p class="Baslik_3" id="_idParaDest-239"><span class="bold_E">Hizbin Hitâmı</span></p>
			<p class="a_Paragraf">Ey Yüceler Yücesi Allahım! Ey aşkın atıyyeleri bol olan Müteâl Rabbim! Sen Sübhansın; her türlü eksiklikten berîsin. Kerem ve rahmetin sonsuzdur. Tevvâb isminle kullarına hem tevbe yollarını gösterir, hem de tevbelerini kabul buyurursun. Evvel-âhir bütün hamd ü senalar, şanına yaraşır şekilde yalnız Senin hakkındır. Ey Ezel ve Ebed Sultanı Allahım! Evvel Sensin; Senden önce hiçbir şey yoktu. Âhir Sensin; fenâ ve ademden münezzehsin; nihayette bütün varlık fenâ bulacak ve yine bir tek Sen kalacaksın. Zâhir Sensin; Senden daha vâzıh, ayan-beyan bir hakikat yoktur. Her şeyin ötesinde, ötelerin de ötesinde kâinat ve hâdiselerin biricik mercii Bâtın da yine Sensin. Bizi huzurundan kovma ne olur! Bize Senin yüce şanına yaraşan şekilde muamele et, ey cömertçe ihsanda bulunan ve Arş-ı Azîm’in Rabbi olan Allahım!</p>
			<p class="a_Paragraf">Allahım! Kalblerimizin zimamını Kendine ve hoşnut olduğun güzelliklere doğru çek. Bizi bütün işlerimizde tevekkül eden kullarından eyle. Nezdindeki rahmetle bizi de sarıp sarmala. Ey Erhamürrâhimîn! Bizleri hidayete eren, hakka hakikate uyanan ve başkalarının uyanmasına vesile olan kullarından eyle; dalâlete düşmüş ve başkalarının dalâletine sebep olan kullarından değil. </p>
			<p class="a_Paragraf">Ey Yüce Allahım! Her şey ve herkes üzerinde tasarruf sahibi Melik ve varlığı kendinden ve değişmeyen bir zât olan Hakk Sensin. Senden başka ilah yoktur. Kullarına sayısız ihsanlarda bulunan, her icraatını en güzel, en mükemmel şekilde gerçekleştiren, kullarına nimetlerini bol bol ihsan eden, lütuflarıyla dilediği kullarını dilediği kadar sevindiren de yine Sensin. Gece karanlığı, gündüz nuru ve aydınlığı, Ay ziyası, Güneş şuaları, arılar vızıltıları, sular şırıltıları, ağaçlar da hışırtılarıyla sadece Sana secde ederler. Yerlerde ve göklerde ne kadar canlı varsa hepsi, başta melekler, cinler ve insanlar olmak üzere yalnız Senin yüce huzurunda secdeye varırlar. Ey Allahım! Ey Rabbim! Senin katiyen bir ortağın yoktur. Senin kudret ve azametinin ilk tecellî ufku olan Arşının izzeti hürmetine, Yüce Kitabında yer alan sonsuz rahmetin, ism-i a’zamın, yüce şanın, ne iyi ne de kötü hiç kimsenin aşamayacağı tastamam kelimelerin hürmetine, her şeyin en doğrusunu bilen Resûlün, Habîb-i Ekremin ve Halîl-i A’zam’ın, Efendimiz, Peygamberimiz Hazreti Muhammed’e <span class="_aleyhisselam-_E _idGenCharOverride-1">(aleyhi efdalüssalavât ve ekmelüttahiyyât) </span>ve bütün ümmetine salât, selâm ve bereket ihsan etmeni diliyoruz. O Fahr-i Kâinatın şefaati hürmetine Allahım, benim günahlarımı da bağışla. O’nun muhabbetinin halavetiyle sineme inşirah sal. Marifetinin nuruyla kalbimi ihya buyur. Kalb ve fuâdımı himmetinin ziyasıyla tenvîr et. O’nun sünnet-i seniyyesini ihya için beni faydalı ilimle donat. Beni O’nun sulehâ-i ümmetinden eyle. Ey Âlemlerin Rabbi Allahım! Onun, Senin yüce nezdindeki konum ve hakkı, Sana olan tarifler üstü itimadı, Yüce Zâtına karşı içinde duyduğu iştiyakı aşkına O’nu, benim, anne-babamın ve Sana inanan bütün müminlerin şefaatçisi eyle ve hakkımızdaki şefaatini kabul buyur.</p>
			<p class="a_Paragraf">Allahım! Efendimiz Hazreti Muhammed’e dilediklerini ver, O’nu umduklarına nâil kıl, her zaman onu ilk şefaat eden ve şefaati kabul edilen kulun eyle. En büyük delili olan Kur’ân’ı yücelt, terazisini ağırlaştır, hüccetini âşikar hale getir ve zirveleri tutan mukarreb kulların arasındaki yüksek derecesini yükselttikçe yükselt. </p>
			<p class="a_Paragraf">Ey kimseye muhtaç olmayan Ğaniyy! Ey herkesin hamd ü senâsının biricik mercii Hamîd! Ey Arş-ı Mecîd’in sahibi! Ey her şeyi ilk yaratan Mübdi’! Ey hayattan sonra ölümü, ölümden sonra da hayatı geri veren Muîd! Ey dilediğini dilediği gibi işlemeye muktedir olan Kudreti Sonsuz! Arşının rukünlerini dolduran nur-u vechin, bütün mahlûkatına güç yetirdiğin kudretin, her şeyi kuşatan sonsuz rahmetin hakkı için Senden, beni Efendimiz Hazreti Muhammed’e <span class="_aleyhisselam-_E _idGenCharOverride-1">(sallallahu aleyhi ve sellem)</span> ve tertemiz ehline sevdirmeni, dinimde, dünyamda ve âhiretimde, zâhirimde ve bâtınımda aff-ı tâmmını ve âfiyet-i tâmme-i dâimeni ihsan etmeni, İslâm’a hidayet payesiyle sevindirdikten sonra daha onu geri almamanı, ölene kadar hep istikamet üzere bir Müslüman olarak yaşatmanı, affınla dünyada rüsvay olmaktan, âhirette de azaba uğramaktan korumanı diliyorum. Efendiler Efendisi Hazreti Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span>, tertemiz ehl-i beyti, göklerde ve yerlerdeki her bir nebî, her bir velî ve her bir melek <span class="_aleyhisselam-_E _idGenCharOverride-1">(Allah’ın salât ve selâmı Efendimizin ve onların hepsinin üzerine olsun)</span> hürmetine diliyorum. Safiyyullah Hazreti Âdem’in Rabbine yalvardığı kelimeleri, Neciyyullah Hazreti Nuh’un duaları, Halîlullah Hazreti İbrahim’in sahîfeleri, Kelîmullah Hazreti Musa’nın Tevrat’ı, Halifetullah Hazreti Davud’un Zebur’u, Kelimetullah ve Ruhullah Hazreti İsa’nın İncil’i ve sonradan gelen öncü, gaybın son habercisi Habîbullah Hazreti Muhammed’in <span class="_aleyhisselam-_E _idGenCharOverride-1">(alâ nebiyyina ve aleyhimüsselâm)</span> Kur’ân-ı Kerîm’i hatırına Senden diliyorum. Yine, Yüce Zâtını isimlendirdiğin, Kitabında indirdiğin, kullarından birisine bildirdiğin ya da nezd-i Ulûhiyette, ilm-i gaybda mazhar-ı isti’sâr buyurup kimseye bildirmediğin bütün isimlerin hürmetine Allahım, Senden, Kur’ân-ı Mübîn’i kalbimin baharı, gözümün nuru, gönlümün şifası kılmanı, O’nunla hüzün ve tasalarımı gidermeni; her hâl ve makamda Seni devamlı zikredebilmek ve hem lisanım, hem kalbim hem de âzâlarımla şükredebilmek için yardımını ve dünyada ve âhirette korkup çekindiğim şeylerden muhafaza etmeni diliyorum. Sen Hayy ve Kayyûmsun. Semavat u arzı yoktan eşsiz şekilde yaratan biricik Hâlık’sın. Celâl ve ikram Sahibisin. Ne olur, dergâh-ı izzetinden haybet ve hüsranla ayırma ve yakarışlarımızı kabul buyur. </p>
			<p class="a_Paragraf">Ey Yüce Allahım! Bana, anne-babama ve topyekün mümin kullarına lütuf ve rahmetinin kapılarını bütün hakikatiyle aç. Benim ve onların affedilip silinmemiş bir tek günahımızı bile bırakma. Bütün sıkıntılarımızı gider.. bizi borçlarımızdan kurtar.. hastalarımızın hepsine şifa ihsan buyur.. bize düşmanlık besleyenlerin şerlerine mâni ol.. haset nazarıyla bakanları perdele.. yanımızda bulunmayanları muhafaza et.. fısk ve fücûr içindekileri ıslah buyur.. günaha düşmüş olanlarımızı affet.. ötelere göçmüş olanlara rahmetinle muamelede bulun.. içimizden ayıp ve kusur işleyenlerin ayıplarını ört.. dünya ve âhiret hesabına, içinde Senin hoşnutluğun, benim ve onların salâh ve felahı olan bütün ihtiyaçlarımızı da, parlak kudretin ve geniş rahmetinle karşıla ey Merhametliler Merhametlisi Allahım!</p>
			<p class="a_Paragraf">Allahım! Tecellî dalga boylarıyla yedi iklim dört bucağı dolduran Vâhid, Ehad, Ferd, Samed, Azîz, Tâhir, Mutahher, Mübarek, Mukaddes, Hayy, Kayyum, Hakk ve Mübîn isimlerinin hürmetine Senden diliyor ve dileniyorum. Nebî ve velî kulların din ü diyanetlerinde onlarla dua ettiğinde dualarına icabet buyurduğun gizli isimlerin, Senin ihsan ve lütuflarının enginliğini ifade eden Muğnî ve Mu’tî isimlerinin, kendileriyle dua edildiğinde her zaman cevap verdiğin, bir şey istenildiğinde onu ihsan ettiğin Eazz, Ecell, Ekrem ve A’lâ isimlerinin hakkı için Senden, âlemlere rahmet olarak gönderdiğin şanı yüce Nebînin dilediği bütün hayırları istiyor ve beni, Din-i Mübin-i İslâm’ı ihya gayretinde, bütün yakarışlarına icabet edilmiş ve ihtiyaçları karşılanmış kullarından eylemeni diliyorum. </p>
			<p class="a_Paragraf">Allahım! Hakikate ulaştıran ilmimi ziyadeleştir. Gönlümü hilm ü silm ile güzelleştir. Rızkımı genişlet. Her hal ve hareketimde vakar ile doğruluğu cem’ etmeye beni muvaffak kıl. Beni sadece Senin hoşnutluğuna matuf işlerle meşgul eyle. Dergah-ı izzetinde kabul görecek şekilde kalbimi ve dilimi daima zikrinle donat. Beni Sana kavuşmayı iştiyak içinde gözleyen bir kul eyle. Kalbimi yalnız Senin huzuruna tevcîh buyur. Seninle, Senin Kitabınla necata eren, her hükmünden razı olan, imtihan vesilesi olarak gönderdiğin belalar karşısında sabırla duran, nimetlerin karşısında hep şükürle gerilen kullarından eyle. Beni kendi gözümde küçük, dînî hayatı itibariyle büyük, kullarının kalblerinde mahbub, gözlerinde azîz eyle, ey her şeyi rahmeti ve ilmiyle kuşatmış bulunan Yüceler Yücesi! Senin kerem ve hilmine dehâlet ediyorum, ne olur, “<span class="italik_E">Biz sana aşikâr bir fetih ve zafer ihsan ettik.</span>” “<span class="italik_E">Bu da sana şanlı bir zafer vermesi içindir</span>” âyât-i celîleleri hürmetine, şu istediklerimde bana mahrumiyet yaşatma.</p>
			<p class="a_Paragraf">Allahım! Beni dinde fakîh/derin anlayışlı kıl ve Müslüman kullarının gönüllerinde benim için vüdd/sevgi vaz’et. Bütün cihanda, Senin rızana vesile olacak bir yâd-ı cemîl ile anılmak nasip eyle. Ey öncekilerin ve sonrakilerin yegâne İlahı! Muvahhid kulların hakkında, “<span class="italik_E">Allah’tan bir yardım ve yakında gerçekleşecek bir zafer! Müminlere bunları müjdele!</span>” buyuran Sensin. Lütfen ve keremen, bizleri de o müjdelere nâil eyle. </p>
			<p class="a_Paragraf">Ey yokluğu, varlığıyla süsleyen, damlaya deryâların vüs’atini bahşeden, zerreye güneş olma istidâdını veren Ulu Sultan! İslâm’ı ve Müslümanları te’yîd buyur. Yegane hak din olan İslâm’ı nur-u yakîn ve feth-i mübîn ile zafere ulaştır. Ey isteyenlerin isteklerine cevap veren Rahmeti Sonsuz! Bizim, anne-babamızın, üstadımızın ve rehberimizin, meşayihimizin, içimizden çıkan idareci ve yöneticilerimizin, hayatlarını Dinin daha iyi anlaşılmasına vakfetmiş âlim ve müçtehidlerimizin, İslâm’ın ibkâ ve ihyasında onların yolunda gidenlerin, evvel-âhir bizden önce yaşamış olan selef-i salihînin, gök ve yer ehlinden bütün salih ve mukarreb kullarının, hayatta olanı ve olmayanlarıyla topyekün müminlerin ve Müslümanların, hac vazifesini yerine getirme lütfuna mazhar olmuş bütün ibâdının, Allah ile insanlar arasındaki perdeleri kaldırmak için dünyanın dört bir bucağına dağılmış olan adanmış ruhların, yollara dökülenlerin ve sınırlarda hüşyar gözlerle nöbet tutanların, hâsılı karada-denizde bütün ümmet-i Muhammed’in üzerine hayır, nimet, rıdvan, mağfiret, rızık ve bereketini bol bol lutfet.</p>
			<p class="a_Paragraf">Ey merhameti sonsuz Allahım! Ümmet-i Muhammed’in her halini ıslah buyur.</p>
			<p class="a_Paragraf">Allahım! Ümmet-i Muhammed’e merhamet et.</p>
			<p class="a_Paragraf">Allahım! Ümmet-i Muhammed’i bağışla. Ey Merhametliler Merhametlisi Sana inanan bütün kullarını bağışla. Beni her halimle inananlara faydalı kıl. Ey Âlemlerin Rabbi Allahım! Cömertlik ve kereminle müminlerin kalblerinde bana karşı muhabbet ve şefkat hâsıl et. “<span class="italik_E">Ya Rabbî! Sensin İlah, Senden başka yoktur ilah! Sübhansın, bütün noksanlardan münezzehsin, Yücesin! Doğrusu kendime zulmettim, yazık ettim. Affını bekliyorum Rabbim!</span>” Sen hiç şüphesiz Merhametliler Merhametlisisin. </p>
			<p class="a_Paragraf">Ey Hazreti Cebrail, Mikail, İsrafil, Azrail ve bütün enbiya ve mürselinin seyyidi Efendimiz Hazreti Muhammed’in <span class="_aleyhisselam-_E _idGenCharOverride-1">(ala nebiyyina ve aleyhimüsselâm)</span> Rabbi olan Allahım! “<span class="italik_E">Tâ Hâ</span>” ve “<span class="italik_E">Yâ Sîn</span>” hakkı için duama icabet buyur, ihtiyacımı gider, hüccetimi sağlamlaştır ve nezdindeki derecemi yükselt.</p>
			<p class="a_Paragraf">Allahım! Efendimiz’e ve onlara, kıyamete kadar ihsan şuuru içinde onlara tâbi olanlara, Kitab-ı Mübîninde saydıkların adedince salât, selâm ve bereket ihsan buyur ve ihsanını arttırdıkça artır. Âmîn Allahım Âmîn! </p>
			<p class="a_Paragraf">Ey Yüce Allahım! Ey Kerîm Rabbim! Fâtiha sure-i celîlesi hürmetine okuyup söylediklerimizi, söylemeye çalıştıklarımızı kabul buyur! Bize saadet bahşet. Hamd ü senalarımız yalnız Sanadır Allahım! Efendimiz Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span> de bütün mahlûkatın adedince salât ve selâm buyur. </p>
			<p class="a_Paragraf">Allah’ın rahmetinden uzaklaştırılmış olan şeytandan Allah’a sığınırım. “<span class="italik_E">Rahman ve Rahîm Allah’ın adıyla. Bütün hamdler, övgüler Âlemlerin Rabbi Allah’adır. Rahman ve Rahîm O’dur. Din gününün, hesap gününün tek hâkimidir. (Haydi, öyleyse deyiniz): Yalnız Sana ibadet eder, yalnız Senden medet umarız. Bizi doğru yola, nimet ve lütfuna mazhar ettiklerinin yoluna ilet. Gazaba uğrayanların ve sapkınlarınkine değil.</span>” Âmîn Allahım Âmîn!</p>
			<p class="a_Paragraf">Allahım! Resûlullah <span class="_aleyhisselam-_E _idGenCharOverride-1">(sallallahu aleyhi ve sellem)</span> Efendimiz’in ruhuna salât eyle.</p>
			<p class="a_Paragraf">Allahım! Efendimiz’e <span class="_aleyhisselam-_E _idGenCharOverride-1">(aleyhissalâtü vesselâm)</span> ve hane-i saadetinin bahtiyar efradına salât ve selâm eyle.</p>
			<p class="a_Paragraf">Allahım! Hulefâ-i Râşidîn efendilerimizin ruhlarına salât ve selâm eyle.</p>
			<p class="a_Paragraf">Allahım! Efendimiz’e <span class="_aleyhisselam-_E _idGenCharOverride-1">(aleyhissalâtü vesselâm)</span> ve hane-i saadetinin bahtiyar fertlerine salât ve selâm eyle.</p>
			<p class="a_Paragraf">Allahım! Bütün enbiyanın <span class="_aleyhisselam-_E _idGenCharOverride-1">(alâ nebiyyina ve aleyhimüsselâm)</span> ruhlarına salât ve selâm eyle.</p>
			<p class="a_Paragraf">Allahım! Efendimiz’e <span class="_aleyhisselam-_E _idGenCharOverride-1">(aleyhissalâtü vesselâm)</span> ve hane-i saadetinin mes’ûd efradına salât ve selâm eyle.</p>
			<p class="a_Paragraf">Allahım! Bütün işlerimizi hayırla başlat, hayırla tamamla ve bütün işlerimizin âkıbetini hayırlı eyle. “<span class="italik_E">İzzet ve kudret Rabbi olan senin Rabbin onların bütün bâtıl iddialarından münezzehtir, yücedir. Selam bütün peygamberleredir. Bütün hamdler Âlemlerin Rabbi Allah’adır.</span>”</p>
			<p class="Baslik_2" id="_idParaDest-240"><span class="bold_E">Muhammed es-Sâdât </span>(k.s.)<span class="bold_E"> Hazretlerinin <br/>Hizbü’l-Ferdâniyyesi</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Ey Yüce Allahım! Bütün sırların Kendisinde toplandığı, bütün nurların Kendisinden yayıldığı, nefisleri ayıp ve kusurlarından temizleyen, kâinatı şereflendirenlerin en güzeli, memleket-i Rabbaniyenin müzeyyen yıldızı, mukaddes huzurun rehber ve yaver-i ekremi, hayır ve güzelliğin muallimi, Allah’ın yarattıklarının en iyi bileni, ümmetin hakka çağıran mürşid ve davetçisi, enbiya ve mürselînin en kerîmi, Âlemlerin Rabbi’nin müstesna elçisi, Efendimiz, Efendiler Efendisi, saadet dairelerinin kutbu ve merkezi Hazreti Muhammed’e <span class="_aleyhisselam-_E _idGenCharOverride-1">(sallallahu aleyhi ve sellem)</span>, onun, Senin nezdindeki makamının büyüklük ve azameti ölçüsünce salât ve selâm eyle. </p>
			<p class="a_Paragraf">Hamd ü sena her ihtiyacımıza kâfî gelen Rabbimiz Allah’a; selâm başta Hazreti Mustafa olmak üzere, Hakk’ın bütün seçkin kullarına.</p>
			<p class="Baslik_2" id="_idParaDest-241"><span class="bold_E">Ebussuûd Efendi’nin </span>(k.s.)<span class="bold_E"> Bir Hizbi</span></p>
			<p class="Besmele">Rahman ve Rahîm Allah’ın adıyla </p>
			<p class="a_Paragraf">Ey keremi sonsuz Allahım! Şu dağınık ve perişan halime, lütfen ve keremen, bir nizam ve intizam ver. Yakışıksız ve çirkin fiillerimi güzelleştir. Beni fakirlik ve zillet eleminden, her türlü beladan, musibetten ve vebadan halâs eyle. Düşmanların, dalâlete sürükleyen şeytanların ve daima kötülüğü emreden nefs-i emmarenin şerlerinden de sıyanet buyur.</p>
			<p class="a_Paragraf">Allahım! Bizi salih ve âbid, varlıklı ve şükreden kullarından eyle. Dünyevî ve uhrevî bütün işlerimizde intizamla hareket edebilmeyi bizim için kolay hale getir. Hayırlı isteklerimizi gerçekleştir. Şerden, isyandan, büyüğü-küçüğüyle bütün günahlardan bizi uzak tut. Bizi salih amellere, doğruluğa ve masumca yaşamaya yakın eyle ve bizi her zaman salih kullarının arasında tut. </p>
			<p class="a_Paragraf">Yüce Allahım! Ömürlerimizi salih amellerle, marifet-i İlahiye hüzmeleriyle, ilimle, faziletle, hakâik ve dekâik-i imaniye ile donat. </p>
			<p class="a_Paragraf">Allahım! Kalbimi marifetle ve Senin arif ve ehl-i tahkîk olan âlim kulların arasında meşhur ilimlerle nurlandır. Âhir ömrümde, Sana kavuşacağım esnada kalbimi iman nurlarıyla doldur. Son nefesimde, “şehadet ederim ki, Allah’tan başka bir ilah yoktur ve Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span> O’nun kulu ve Resûlüdür” kelime-i kudsiye-i mübeccelesiyle şehâdet getirebilmem için tevfîk-i Sübhanîni bana refîk eyle. </p>
			<p class="a_Paragraf">Efendimiz’e, âline ve ashâbına salât ve selâm eyle Allahım! Sana sonsuz defa hamd ediyoruz. Azamet ve kibriyan hakkı için, ey semavât ve arzı eşsiz şekilde yaratan, ey celâl ve ikram Sahibi Rabbim; ey rahmeti sonsuz Erhamürrâhimîn, ne olur, lütuf buyur ve dualarımıza kabul mührü vur. </p>
			<p class="a_Paragraf">Efendiler Efendisi Hazreti Muhammed’e <span class="_aleyhisselam-_E _idGenCharOverride-1">(sallallahu aleyhi ve sellem)</span>, tertemiz, pırıl pırıl ehline ve kerem ve iyilik temsilcileri olan bütün ashâbına salât ve selâm eyle Allahım ve o salavât hürmetine bizi kapından boş geri çevirme.</p>
			<p class="Baslik_2" id="_idParaDest-242"><span class="bold_E">Şeyh Abdüllatîf eş-Şâmî’nin </span>(r.h.)<span class="bold_E"> Derlemiş Olduğu <br/>Ashâb-ı Bedrin İsimleri</span></p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Ey Âlemlerin Rabbi Allahım! Sana sonsuz hamd ü sena, Efendimiz Hazreti Muhammed’e <span class="_aleyhisselam-_E _idGenCharOverride-1">(sallallahu aleyhi ve sellem)</span> ve âl ü ashâbına nihayetsiz salât ve selâm olsun.</p>
			<p class="a_Paragraf">Evvela Efendimiz ve Efendiler Efendisi, Allah Resûlü, insanlık ufkunun biricik muhaciri Hazreti Muhammed el-Muhacirî <span class="_aleyhisselam-_E _idGenCharOverride-1">(sallallahu aleyhi ve sellem)</span>, sonra Seyyidina Ebû Bekr es-Sıddîk el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ömer ibnü’l-Hattâb el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Osman ibn Affân el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Alî ibn Ebî Talib el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Talha ibn Ubeydullah el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Zübeyr ibn Avvâm el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Abdurrahman ibn Avf el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Sa’d ibn Ebî Vakkâs el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Saîd ibn Zeyd el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ebû Ubeyde ibn Cerrâh el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Übeyy ibn Ka’b el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina el-Erkam ibn Erkam el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Es’ad ibn Yezîd el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Enes ibn Muaz el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Enese Mevlâ-Resûlillah <span class="_aleyhisselam-_E _idGenCharOverride-1">(sallallahu aleyhi ve sellem)</span> el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Üneys ibn Katâde el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Evs ibn Sâbit el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Evs ibn Havlî el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidine Evs ibn es-Sâmit el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina İyâs ibn el-Bükeyr el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Büceyr ibn Ebî Büceyr el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Behhâs ibn Sa’lebe el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Besbese ibn Amr el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Bişr ibn el-Berâ el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Beşîr ibn Sa’d el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Bilal ibn Rebâh el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Temîm Mevlâ-Hırâş el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Temîm Mevlâ benî Ğanm el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Temîm ibn Yeâr el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Sâbit ibn Akram el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Sâbit ibn Sa’lebe el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Sâbit ibn Hâlid el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidine Sâbit ibn Hansâ el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Sâbit ibn Amr el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Sâbit ibn Hezzâl el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Sa’lebe ibn Amr el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Sa’lebe ibn Aneme el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Sakf ibn Amr el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Câbir ibn Hâlid el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Câbir ibn Abdillah el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Câbir ibn Atik el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Cebbar ibn Sahr el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Cübeyr ibn İyâs el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina el-Hâris ibn Enes el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina el-Hâris ibn Evs el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina el-Hâris ibn Hâtib el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina el-Hâris ibn Ebî Hazeme el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina el-Hâris ibn es-Sımme el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina el-Hâris ibn Arfece el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina el-Hâris ibn en-Nu’man el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Hârise ibn Sürâka eş-Şehîd el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Hârise ibn Nu’man el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Hâtıb ibn Ebî Beltea el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Hâtıb ibn Amr el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Hâtıb ibn Amr el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina el-Hubâb ibn Münzir el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Habîb ibn Esved el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Harâm ibn Milhan el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Hureys ibn Zeyd el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina el-Husayn ibn Hâris el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Hamza ibn el-Abdülmuttalib el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Hârice ibn el-Humeyyir el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidine Hârice ez-Zeyd el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Hâlid ibn el-Bükeyr el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Hâlid ibn Kays el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Habbâb ibn el-Eret el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Habbâb Mevlâ Utbe ibn el-Ğazvân el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Hubeyb ibn İsâf el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Hırâş ibn es-Sımme el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Hallâd ibn Râfi’ el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Hallâd ibn Süveyd el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Hallâd ibn Amr el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Huleyde ibn Kays el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Huleyfe ibn Adiyy el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Huneys ibn Huzâfe el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Havvât ibn Cübeyr el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Havlî ibn Ebî Havlî el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Zekvan ibn Abdikays el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Zü’ş-Şimâleyn Umeyr ibn Abd-i Amr eş-Şehîd el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Râfi’ ibn Hâris el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Râfi’ ibn Uncede el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Râfi’ ibn el-Muallâ eş-Şehîd el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Râfi’ ibn Yezîd el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Rib’ıy ibn Râfi’ el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina er-Rabî’ ibn İyâs el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Rabîa ibn Eksem el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ruhayle ibn Sa’lebe el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Rifâa ibn Râfi’ el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Rifâa ibn Abdi’l-Münzir el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Rifâa ibn Amr el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ziyâd ibn Bişr el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ziyâd ibn Lebîd el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Zeyd ibn Eslem el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Zeyd ibn Hârise el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Zeyd ibn el-Hattâb el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Zeyd ibn el-Müzeyyen el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Zeyd ibn Vedîa el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina es-Sâib ibn Osman el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidine Sâlim Mevlâ ebî Huzeyfe el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidine Sâlim ibn Umeyr el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidine Sübey’ ibn Kays el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Sürâka ibn Amr el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Sürâka ibn Ka’b el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Sa’d ibn Havle el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Sa’d ibn Hayseme el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Sa’d ibn er-Rabî’ el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Sa’d ibn Zeyd el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Sa’d ibn Süheyl el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Sa’d ibn Ubeyd el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Sa’d el-Kelbî Mevlâ-Hâtıb el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Sa’d ibn Muâz el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Süfyan ibn Bişr el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Seleme ibn Eslem el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Seleme ibn Sâbit el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Seleme ibn Selâme el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Selît ibn Kays el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Süleym ibn el-Haris el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Süleym ibn Amr el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Süleym ibn Amr el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Süleym ibn Milhân el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Simâk ibn Sa’d el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Sinan ibn Ebî Sinan el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Sehl ibn Huneyf el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Sehl ibn Atîk el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Sehl ibn Kays el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Süheyl ibn Râfi’ el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Süheyl ibn Vehb el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Sevad ibn Züreyk el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Sevâd ibn Ğaziyye el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Süveybıt ibn Sa’d el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Şücâ’ ibn Ebî Vehb el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Şemmâs ibn Osman el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Subeyh Mevlâ ebî’l-Âs el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Safvân ibn Vehb eş-Şehîd el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Suheyb ibn Sinan el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina ed-Dahhâk ibn Hârise el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina ed-Dahhâk ibn Abdiamr el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Damre ibn Amr el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina et-Tufeyl ibn el-Hâris el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina et-Tufeyl ibn Mâlik el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina et-Tufeyl ibn Nu’man el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Âiz ibn Mâıs el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Âsım ibn Sâbit el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Âsım ibn Adiyy el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Âsım ibn Kays el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Âkıl ibn el-Bükeyr eş-şehîd el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Âmir ibn Ümeyye el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Âmir ibn el-Bükeyr el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Âmir ibn Rebîa el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Âmir ibn Seleme el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Âmir ibn el-Ukeyr el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Âmir ibn Füheyre el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Âmir ibn Muhalled el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Abd-i Rabbihi ibn Hakk el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Abdullah ibn Sa’lebe el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Abdullah ibn Cübeyr el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Abdullah ibn Cahş el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Abdullah ibn el-Cedd el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Abdullah ibn el-Humeyyir el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Abdullah ibn er-Rebî’ el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Abdullah ibn Revâha el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Abdullah ibn Zeyd el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Abdullah ibn Sürâka el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Abdullah ibn Seleme el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Abdullah ibn Sehl el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Abdullah ibn Süheyl el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Abdullah ibn Târık el-Evsî<span class="_aleyhisselam-_E _idGenCharOverride-1"> (radıyallahu anh)</span>, Seyyidina Abdullah ibn Âmir el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Abdullah ibn Abdillah Übeyy el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Abdullah Abd-i Menâf el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Abdullah ibn Abs el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Abdullah ibn Urfuta el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Abdullah ibn Amr el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Abdullah ibn Umeyr el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Abdullah ibn Kays ibn Hâlid el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Abdullah ibn Kays ibn Sahr el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Abdullah ibn Ka’b ibn Zeyd el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Abdullah ibn Ka’b ibn Amr el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Abdullah ibn Mahreme el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Abdullah ibn Mes’ûd el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Abdullah ibn Maz’ûn el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Abdullah ibn Nu’man el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Abbâd ibn Bişr el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Âbbâd ibn Kays ibn Âmir el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Âbbâd ibn Kays ibn Ayşe el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ubâde el-Haşhâş el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ubâde ibn es-Sâmit el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Abs ibn Âmir el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ubeyd ibn Ebî Ubeyd el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ubeyd ibn Evs el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ubeyd ibn et-Teyyihân el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ubeyd ibn Zeyd el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ubeyde ibn Hâris eş-Şehîd el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Utbe ibn Rebîa Halîf el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Utbe ibn Abdullah el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Utbe ibn Ğazvân el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Osman ibn Maz’ûn el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Adiyy ibn Ebî Zeğbâ el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Usayme el-Esedî el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Usayme el-Eşca’ el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Atıyye ibn Nüveyre el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ukbe ibn Âmir el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ukbe ibn Osman el Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ukbe ibn Vehb ibn Rabîa el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ukbe ibn Vehb ibn Kelede el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ukkâşe ibn Mihsan el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Umare ibn Hazm el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Umâre ibn Hazm el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Amr ibn Ebî Serh el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Amr ibn İyâs el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Amr ibn Sa’lebe el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Amr ibn el-Haris el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Amr ibn Sürâka el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Amr ibn Talk el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Amr ibn Muâz el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Amr ibn Ma’bed el-Ez’ar el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ammâr ibn Yâsir el-Ansî el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Umeyr ibn Ebî Vakkâs eş-Şehîd el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Umeyr ibn el-Hâris el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Umeyr ibn el Humâm eş-Şehîd el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Umeyr ibn Avf Mevlâ-Süheyl el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Antera Mevlâ Süleym ibn Amr el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Avf ibn el-Hâris el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Uveym ibn Sâide el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina İyâz ibn Züheyr el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina el-Fâkih ibn Bişr el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ferve ibn Amr el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Katâde ibn Nu’man el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Kudâme ibn Maz’ûn el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Kutbe ibn Âmir el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Kays ibn Ebî Sa’saa el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Kays ibn Mihsan el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Kays ibn Muhalled el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ka’b ibn Cemmâz el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ka’b ibn Zeyd el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Mâlik ibn Ebî Havlî el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Mâlik ibn Duhşum el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Mâlik ibn Amr el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Mâlik ibn Kudâme el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Mâlik ibn Mes’ûd el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Mâlik ibn Nümeyle el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Mâlik Mübeşşir ibn Abd’il-Münzir eş-Şehîd el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Mücezzer ibn Ziyâd el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Muhriz ibn Âmir el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Muhriz ibn Nadle el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Muhammed ibn Mesleme el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Müdlic ibn Amr el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Mersed ibn Ebî Mersed el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Mistah Avf ibn Üsâse el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Mes’ûd ibn Evs el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Mes’ûd ibn Halde el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Mes’ûd ibn Rabîa el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Mes’ûd ibn Sa’d el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Mes’ûd ibn Sa’d el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Mus’ab ibn Umeyr el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Muâz ibn Cebel el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Muâz ibn el-Hâris el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Muâz ibn Amr el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Muâz ibn Mâıs el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ma’bed ibn Kays el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Muattib ibn Ubeyd el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Muattib ibn Avf el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Muattib ibn Kuşeyr el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ma’kıl ibn el-Münzir el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ma’mer ibn el-Hâris el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ma’n ibn Adiyy el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Muavviz ibn el-Hâris eş-Şehîd el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Muavviz ibn Amr el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Mikdâd ibn Amr el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina el-Münzir ibn Amr el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina el-Münzir ibn Kudâme el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina el-Münzir ibn Muhammed el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Mihca’ Mevlâ-Ömer ibn el-Hattâb eş-Sehîd el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Nasr ibn el-Hâris el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Nu’man ibn Sinan el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Nu’man ibn Abd-i Amr el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Nu’man ibn Asar el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Nu’man ibn Mâlik el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Nevfel ibn Abdillah el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Hâni’ Ebî Bürde ibn Niyâr el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Vâkıd ibn Abdillah el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Vedîa ibn Amr el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Veraka ibn İyâs el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Vehb ibn Sa’d el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Yezîd ibn el-Hâris eş-Şehîd el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Yezîd ibn Rukayş el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Yezîd ibn el-Münzir el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ebû Üseyd Mâlik ibn Rabîa el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ebu’l-A’ver ibn el-Hâris el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ebû Eyyûb Hâlid ibn Zeyd el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ebû Huzeyfe ibn Utbe el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ebu’l-Hamrâ Mevlâ el-Hâris ibn Rifâa el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ebû Humayda Ma’bed ibn Abbâd el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ebû Hanne Mâlik ibn Amr el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ebû Hârice Amr ibn Kays el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ebû Hâlid el-Hâris ibn Kays el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ebû Huzeyme ibn Evs el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ebû Davûd Umeyr ibn Âmir el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ebû Dücâne Simâk ibn Hareşe el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ebû Zeyd Kays ibn es-Seken el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ebû Sebra ibn Ebî Ruhm el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ebû Seleme ibn Abdi’l-Esed el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ebû Selît Usayra ibn Amr el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ebû Sinan ibn Sayfî el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ebû Sinan Vehb ibn Mihsan el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ebû Şeyh ibn Ubeyy ibn Sâbit el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ebû Dayyâh en-Nu’man ibn Sâbit el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ebû Talha Zeyd ibn Sehl el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ebû Ubâde Sa’d ibn Osman el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ebû Abs Abdurrahman ibn Cebr el-Evsî, Seyyidina Ebû Akîl Abdirrahman ibn Abdillah el-Evsî, Seyyidina Ebû Kebşe Mevlâ Resûlillah <span class="_aleyhisselam-_E _idGenCharOverride-1">(sallallahu aleyhi ve sellem)</span> el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ebû Lübâbe Beşîr ibn Abdi’l-Münzir el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ebû Mahşî Süveyd et-Tâî el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ebû Mersed Kennâz ibn Husayn el-Muhacirî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ebû Müleyl ibn el-Ez’ar ibn Zeyd el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ebu’l-Münzir Yezîd ibn Âmir el-Hazrecî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ebu’l-Heysem Mâlik ibn et-Teyyihânî el-Evsî <span class="_aleyhisselam-_E _idGenCharOverride-1">(radıyallahu anh)</span>, Seyyidina Ebu’l-Yeser Ka’b ibn Amr el-Hazrecî <span class="_aleyhisselam-_E _idGenCharOverride-1">(radıyallahu anh)</span> hürmetine, beni daimî himayen altında tutmanı.. değişmeyen ve herhangi bir zarar dokundurulamayan yakınlığına almanı.. hiç kimsenin dokunamayacağı fakat içine girenlerin her ihtiyacına kâfi gelen korumana dâhil etmeni.. her şeyi ihata etmiş bulunan ve asla parçalanamayan sıyanetinle saklamanı.. yüksek ve aşılamayan kalene, asla zayi olmayan emanetlerin arasına katmanı.. hıfz u inayet çadırında muhafaza buyurmanı.. koruman, gözetmen ve setretmen ile sarıp sarmalamanı.. kötülerin şerrini benden uzak tutmanı.. azametinin nuruyla beni zalim ve fâcirlerden gizlemeni.. şer konuşan bütün dilleri bana karşı bağlamanı.. zarar vermek kastıyla atılan bütün okları geri çevirmeni.. hasetle bakan kem gözleri, düşmanlıkla atan bütün kalbleri göremez ve atamaz hale getirmeni.. kahrımı isteyenleri, rahat ve istikrar bulamayacakları şekilde kahretmeni.. arzı bütün genişliğine rağmen onlara dar hale getirmeni.. eziyet etmeyi meslek haline getiren her zalimi hilm, lütf ve mühlet dairenden çıkarmanı.. ısrarla düşmanlık yapanların ellerini kollarını kelepçeleyip kalblerini bağlamanı.. emellerine ulaşmalarına müsaade etmemeni.. haddini aşan ve zarar vermek için fırsat kollayanlara karşı beni sıyanet etmeni.. kaybolan ve elden giden şeylere karşılık lütuflarınla beni sevindirmeni.. her türlü fitne, hayırsızlık ve sıkıntıların şerrinden beni korumanı.. kalbimi bütün haset, garaz ve kinlerden arındırmanı.. arkadan ve önden gelebilecek şerlerden beni muhafaza etmeni.. her iki cihanda gaye-i hayallerime ulaştırmanı.. kazanın karşı konulamaz hükümleri ve kaderde olan ağır belalara karşı sürpriz ve gizli lütuflarınla beni bürümeni ve gece-gündüz, ikamette-seferde, uyurken-uyanıkken, açık-gizli her halimde güzellerden güzel maiyyetinle benimle beraber olmanı Senden dileniyorum. </p>
			<p class="a_Paragraf">Allahım! Yine O, Kâinatın İftihar Tablosu hatırına ve huzurunda isimlerini zikrettiğim Ashâb-ı Bedir hürmetine Senden, cânî ve serkeşleri bile içine alan geniş ve kuşatıcı affınla, hiçbir kulun Senin üzerinde hiçbir hakkı olmamasına rağmen iyi ve kötü herkese ulaşan ihsanınla, bana da bol bol lütufta bulunmanı.. Senden başka herkes ve her şeyden beni müstağni kılmanı.. ömrümü hayırlı ve uzun kılmanı.. mümin kullarının kalblerine benim ve üzerinde yürüdüğüm yolun sevgisini yerleştirmeni.. üzerimde bulunan hak ve borçları ödemeye muvaffak kılmanı.. göz açıp kapayıncaya kadar beni kendimle ve nefsimle başbaşa bırakmamanı.. günahlarımı bağışlamanı.. helal ve hoş kazanç ihsan etmeni.. sürçmelerimi affetmeni.. amellerimi ve yine Senin havlinle işleyebildiğim iyiliklerimi kabul etmeni.. beni, zürriyetimi ve erkek-kadın bütün inananları karanlıklardan nura çıkarmanı.. günahlarla arama en büyük kalkan ve en sağlam bir sur ile girmeni.. İslâm’ı en büyük talebim haline getirmeni.. lütuf ve rahmetinden ümit kesmeden, af ve müsamahan hakkında ye’se düşmeden dinî ve dünyevî işlerimde bana tertemiz ve afiyet içinde bir hayat yaşatmanı.. demime damarıma karışacak her çeşit zulümden ve ağyar mülahazalarından beni uzak tutmanı.. inkisar içindeki kalbimi zafer ve nusretinle sarıp sarmalamanı.. inabe ve hüsn-ü yakîn ile rızıklandırmanı.. salih kullarına dünyayı nasıl göstermişsen bana da öyle göstermeni.. kopan bağlarımı fazlınla birleştirmeni.. zayıf ve cılız halimi kudretinle güçlendirmeni.. eğri büğrü huylarımı izale etmeni.. gevşeyen himmetimi gafletinden uyandırmanı.. Senin haşyetinden gözyaşlarımı kesintisiz yağan yağmurlar gibi akıtmanı ve en çok talepte bulunduğum isteklerimi bahşetmeni ve beni âkıbetin en güzeliyle serfiraz kılmanı diliyorum. Âmîn! Ve’l-hamdü lillahi Rabbi’l-Âlemîn. Salât ü selâm Efendimiz Hazreti Muhammed’e, âline ve bütün ashâbına…</p>
			<div class="_idFootnotes">
				<div class="_idFootnote" id="footnote-288-3">
					<p class="b_Paragraf"><a class="_idFootnoteAnchor" href="#footnote-288-3-backlink">3</a>  Zeynülâbidîn Alî ibn Hüseyin Hazretlerinden (radıyallahu anh) rivayet edilmiştir. (Mecmûatü’l-Ahzâb)</p>
				</div>
				<div class="_idFootnote" id="footnote-288-4">
					<p class="b_Paragraf"><a class="_idFootnoteAnchor" href="#footnote-288-4-backlink">4</a>	Cuma günleri sabah ve akşam okunması daha faziletlidir fakat diğer zamanlarda da okunabilir..</p>
				</div>
				<div class="_idFootnote" id="footnote-288-5">
					<p class="b_Paragraf"><a class="_idFootnoteAnchor" href="#footnote-288-5-backlink">5</a>	Bu dua İmam-ı A’zam Ebû Hanîfe hazretlerine de nispet edilir. </p>
				</div>
				<div class="_idFootnote" id="footnote-288-6">
					<p class="b_Paragraf"><a class="_idFootnoteAnchor" href="#footnote-288-6-backlink">6</a>	Sabah namazının sünneti ile farzı arasında okunur.</p>
				</div>
				<div class="_idFootnote" id="footnote-288-7">
					<p class="b_Paragraf"><a class="_idFootnoteAnchor" href="#footnote-288-7-backlink">7</a>	Fakir, Kur’ân-ı Kerîm’i tetebbu ettim ve bazı âyetlerin bir kısım ihtiyaç ve isteklere münasip olduğunu gördüm. Allah’ın izniyle o maksatlara ulaşmaya vesile olacakları mülahazasıyla işte bu âyetleri bir araya getirdim. (İmam Gazzâlî, rahmetullahi aleyh)</p>
				</div>
				<div class="_idFootnote" id="footnote-288-8">
					<p class="b_Paragraf"><a class="_idFootnoteAnchor" href="#footnote-288-8-backlink">8</a>	Karar kararabildiğin kadar, çünkü kararmanın son noktası aydınlığa açılmanın başlangıcıdır.</p>
				</div>
				<div class="_idFootnote" id="footnote-288-9">
					<p class="b_Paragraf"><a class="_idFootnoteAnchor" href="#footnote-288-9-backlink">9</a>	Hiçbir tasa ve hiçbir sıkıntı mutlak değildir. Aksine her tasa ve sıkıntı ilahî lütuf aralıklarını beraberinde getirir. En sonunda da rahmet-i İlahîye yetişip bir fereç ve mahreçle o gam ve kederi alıp götürür. </p>
				</div>
				<div class="_idFootnote" id="footnote-288-10">
					<p class="b_Paragraf"><a class="_idFootnoteAnchor" href="#footnote-288-10-backlink">10</a>	Nimetleri arayıp araştır. Esbâbını kolla. Sebeplerini yerine getirdiğin aynı anda takva dairesinde bulunmaya da özen göster. Şayet sen müttaki olursan, sıkıntı gider, yerine sürûr ve huzur gelir. </p>
				</div>
				<div class="_idFootnote" id="footnote-288-11">
					<p class="b_Paragraf"><a class="_idFootnoteAnchor" href="#footnote-288-11-backlink">11</a>	Cennet’e girenlerin ilklerinden olasın. </p>
				</div>
				<div class="_idFootnote" id="footnote-288-12">
					<p class="b_Paragraf"><a class="_idFootnoteAnchor" href="#footnote-288-12-backlink">12</a>	Cennet’tedir. </p>
				</div>
				<div class="_idFootnote" id="footnote-288-13">
					<p class="b_Paragraf"><a class="_idFootnoteAnchor" href="#footnote-288-13-backlink">13</a>	“Onlara (her türlü zarara karşı İlâhî teminat) mührü taşıyan saf şarap ikram edilir. İçildiği zaman misk kokusu bırakır. O halde, yarışacaklarsa insanlar, bu Cennet devleti için yarışsınlar. Bu şarabın çeşnisi, Cennet’in en yüce kaynağından alınan en hoş içeceğindendir. Ki o kaynaktan kana kana Allah’a en yakın has kullar içer.” (Mutaffifîn Sûresi, 83/25–28)</p>
				</div>
				<div class="_idFootnote" id="footnote-288-14">
					<p class="b_Paragraf"><a class="_idFootnoteAnchor" href="#footnote-288-14-backlink">14</a>	Şeytan ve nefisle mücadeleden korkmazsın. </p>
				</div>
				<div class="_idFootnote" id="footnote-288-15">
					<p class="b_Paragraf"><a class="_idFootnoteAnchor" href="#footnote-288-15-backlink">15</a>	Mürşid-i kâmili bulduğun zaman vakit fevt etme ve bir an önce yanına varmaya bak. </p>
				</div>
				<div class="_idFootnote" id="footnote-288-16">
					<p class="b_Paragraf"><a class="_idFootnoteAnchor" href="#footnote-288-16-backlink">16</a>	Hakikate ulaştıran ilim ve salih amel ve bunların yolları zâtında güzeldir. Bunlar bir de sağlam temellere dayanırsa o zaman daha da güzel olurlar. Ya da, Cennet güzeldir fakat Allah’ın hoşnutluğu o güzelliğe bambaşka bir güzellik katar. </p>
				</div>
				<div class="_idFootnote" id="footnote-288-17">
					<p class="b_Paragraf"><a class="_idFootnoteAnchor" href="#footnote-288-17-backlink">17</a>	İlahî sırlar, muhafaza altındadır. Bir torbanın ağzındaki kulpu elinde tutan kimse gibi, ancak mezun olanlara o sırlar açılabilir. </p>
				</div>
				<div class="_idFootnote" id="footnote-288-18">
					<p class="b_Paragraf"><a class="_idFootnoteAnchor" href="#footnote-288-18-backlink">18</a>	الله lafz-ı celâlesindeki Elif, iki Lâm ve Hâ murad ediliyor. </p>
				</div>
				<div class="_idFootnote" id="footnote-288-19">
					<p class="b_Paragraf"><a class="_idFootnoteAnchor" href="#footnote-288-19-backlink">19</a>	كُنْ bilindiği üzere “ol” demektir. </p>
				</div>
				<div class="_idFootnote" id="footnote-288-20">
					<p class="b_Paragraf"><a class="_idFootnoteAnchor" href="#footnote-288-20-backlink">20</a><span class="Footnote_E _idGenCharOverride-2">	</span>Büyük bir hâdisenin ya da önemli bir şahsın ebcedi olabilir. </p>
				</div>
				<div class="_idFootnote" id="footnote-288-21">
					<p class="b_Paragraf"><a class="_idFootnoteAnchor" href="#footnote-288-21-backlink">21</a>	Başka bir nüshada, “Beni berzahî olan tevhid mertebesinden tefrîd derecesine yükselt.” şeklindedir. </p>
				</div>
				<div class="_idFootnote" id="footnote-288-22">
					<p class="b_Paragraf"><a class="_idFootnoteAnchor" href="#footnote-288-22-backlink">22</a>	Fereç ve kurtuluşa erdiren.</p>
				</div>
				<div class="_idFootnote" id="footnote-288-23">
					<p class="b_Paragraf"><a class="_idFootnoteAnchor" href="#footnote-288-23-backlink">23</a>	Duanın bundan sonraki kısmına hazîn/hüzünlü bir sesle ve kelimeler uzatılarak devam edilmesi tavsiye edilmiştir. </p>
				</div>
				<div class="_idFootnote" id="footnote-288-24">
					<p class="b_Paragraf"><a class="_idFootnoteAnchor" href="#footnote-288-24-backlink">24</a><span class="Footnote_E _idGenCharOverride-2">	</span>Yedişer defa okunan on dua.</p>
				</div>
				<div class="_idFootnote" id="footnote-288-25">
					<p class="b_Paragraf"><a class="_idFootnoteAnchor" href="#footnote-288-25-backlink">25</a>	Cuma geceleri okumanın faziletiyle beraber diğer vakitlerde de okunabilir.</p>
				</div>
				<div class="_idFootnote" id="footnote-288-26">
					<p class="b_Paragraf"><a class="_idFootnoteAnchor" href="#footnote-288-26-backlink">26</a>	Başka bir nüshada, “Beni berzahî olan tevhid mertebesinden tefrîd derecesine yükselt.” şeklindedir.</p>
				</div>
				<div class="_idFootnote" id="footnote-288-27">
					<p class="b_Paragraf"><a class="_idFootnoteAnchor" href="#footnote-288-27-backlink">27</a>	Bu salavâtın Arapça aslında cümlelerin son kelimesi hep hemze ile bitmektedir. Takip eden salât ü selâmlardaki cümleler de aynı şekilde diğer harflerle sona ermektedir.</p>
				</div>
				<div class="_idFootnote" id="footnote-288-28">
					<p class="b_Paragraf"><a class="_idFootnoteAnchor" href="#footnote-288-28-backlink">28</a>	Bu kasîde Ravza-i Mutahhara’da Hücre-i Saadetin duvarına yazıldığı için “Hücre Kasîdesi” diye isimlendirilmiştir. </p>
				</div>
				<div class="_idFootnote" id="footnote-288-29">
					<p class="b_Paragraf"><a class="_idFootnoteAnchor" href="#footnote-288-29-backlink">29</a><span class="Footnote_E _idGenCharOverride-2">	</span>Ey (bu notaları dinleyen) dostlarım! Biliniz ki; ben hilâf-ı âdet olarak, gizlenmesi lazım gelen, Rabbime karşı kalbimin tazarrû, niyaz ve münacatını bazen yazdığımın sebebi; ölüm, dilimi susturduğu zamanlarda, dilime bedel kitabımın söylemesinin kabulünü rahmet-i İlâhiyeden rica etmektir. İşte bu da öyle bir münacattır. (Üstad Bedîüzzaman)</p>
				</div>
				<div class="_idFootnote" id="footnote-288-30">
					<p class="b_Paragraf"><a class="_idFootnoteAnchor" href="#footnote-288-30-backlink">30</a>	Üstad hazretlerinin bu niyazı 12. Nota olarak Lem’alar adlı eserinde geçmektedir. (Şahdamar Yayınları, sh. 160)</p>
				</div>
			</div>
		</div>
	</body>
</html>