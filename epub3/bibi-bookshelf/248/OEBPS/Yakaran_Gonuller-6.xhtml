<html xmlns="http://www.w3.org/1999/xhtml">
	<head>
		<title>Yakaran_Gonuller-6</title>
		<link href="css/idGeneratedStyles.css" rel="stylesheet" type="text/css"/>
	</head>
	<body id="Yakaran_Gonuller" xml:lang="tr-TR">
		<div class="Basic-Text-Frame">
			<p class="Baslik_1" id="_idParaDest-12">Hulefâ-i Râşidîn Efendilerimizin (r.a.) Duaları</p>
			<p class="Baslik_2" id="_idParaDest-13">Hazreti Ebû Bekr es-Sıddîk’ın (r.a.) Münacaatı</p>
			<p class="Besmele">Rahman ve Rahîm Allah’ın adıyla </p>
			<p class="Siirler_E"><span class="italik_E">Lütfunu esirgeme ey Rab bu kuluna ki, azığı pek kalîl,</span></p>
			<p class="Siirler_E">İflas etmiş olsa da sadakatle yine kapına geldi ey Celîl!</p>
			<p class="Siirler_E">Günahı pek büyük; Sen o günahları yarlığa ne olur,</p>
			<p class="Siirler_E">Hâli de pek acip, hem günahkâr bir abd-i zelîl. </p>
			<p class="Siirler_E">Onunki isyan üstüne isyan, hata üstüne hata,</p>
			<p class="Siirler_E">Senden ihsan üstüne ihsan, hem de atâ-yı cezîl.</p>
			<p class="Siirler_E">Kum taneleri sayısınca günahlarından Sana sığınıyor,</p>
			<p class="Siirler_E">N’olur müsamahanı göster de sil onları ey Cemîl!</p>
			<p class="Siirler_E">Nice olur hâlim, yok defterde işe yarar bir fiil,</p>
			<p class="Siirler_E">Günahlarım çok, kulluğa gelince pek kalîl.</p>
			<p class="Siirler_E">Ruhumun yaralarını sar da, hâcâtıma kıl bir çare,</p>
			<p class="Siirler_E">Sen Şâfî-i Hakikî, ben de kalbi sakîm bir alîl.</p>
			<p class="Siirler_E">Beni yakan ateşe de “berd ü selâm ol” de ey Allahım,</p>
			<p class="Siirler_E">Bir zaman dediğin gibi fî hakk-ı Halîl.</p>
			<p class="Siirler_E">Sensin Şâfî, Sensin Kâfî, evvel-âhir her işte,</p>
			<p class="Siirler_E">Ente Rabbî, Ente hasbî, Ente lî ni’me’l-Vekîl. </p>
			<p class="Siirler_E">Cömertliğine yoktur sınır, fazlınla bu kulunu sevindir, </p>
			<p class="Siirler_E">Gönlümü şâd eyle, göster de en güzel bir delil.</p>
			<p class="Siirler_E">Saç rahmetini üzerimize, hem emin kıl korktuğumuzdan,</p>
			<p class="Siirler_E">Ya İlahî! Sensin yegâne hüküm sahibi, münadin de Cebraîl. </p>
			<p class="Siirler_E">Nerde Mûsa, nerde İsa, nerde Yahya, nerde Nuh, </p>
			<p class="Siirler_E">Sen ey Sıddîk-ı Sâdık<span class="Footnote_E"><a class="_idFootnoteLink" href="#footnote-288-2" id="footnote-288-2-backlink">2</a></span>, dön de ara bul bir Mevlâ-yı Celîl!</p>
			<p class="Baslik_2" id="_idParaDest-14">Hazreti Ebû Bekr es-Sıddîk’a (r.a.) <br/>Peygamber Efendimiz’in Ta’lim Buyurduğu Bir Dua</p>
			<p class="Besmele">Rahman ve Rahîm Allah’ın adıyla </p>
			<p class="a_Paragraf">Ey Merhametliler Merhametlisi Allahım! Senin Nebiy-yi Ekrem’in, bizim Efendimiz Hazreti Muhammed <span class="_aleyhisselam-_E _idGenCharOverride-1">(aleyhi milyon milyon essalâtü vesselâm)</span> hürmetine.. Halîlin, Seyyidina İbrahim <span class="_aleyhisselam-_E _idGenCharOverride-1">(aleyhisselâm)</span> hürmetine.. Neciyyullah, Seyyidina Hazreti Mûsa <span class="_aleyhisselam-_E _idGenCharOverride-1">(aleyhisselâm)</span> hürmetine.. Kelimetullah ve Ruhullah, Seyyidina Hazreti İsa <span class="_aleyhisselam-_E _idGenCharOverride-1">(aleyhisselâm)</span> hürmetine.. Hazreti Mûsa’nın Tevrat’ı, Hazreti İsa’nın İncil’i, Hazreti Dâvud’un Zebûr’u ve Hazreti Muhammed’in <span class="_aleyhisselam-_E _idGenCharOverride-1">(ala nebiyyina ve aleyhimüsselâm)</span> Furkan’ı hürmetine.. kullarına gönderdiğin bütün vahiyler hürmetine.. icra buyurduğun her hükmün hürmetine.. Senden isteyip de dileğine erişen kulların hürmetine.. zenginken fakir, fakirken zengin hâle getirdiğin insanlar hürmetine.. yolunu yitirmişken hidayet ettiğin kimseler hürmetine.. Mûsa Peygamber’e indirdiğin ismin hürmetine.. kullarının rızıklarını dağıttığın ismin hürmetine.. üzerine koyduğunda arzın istikrar bulduğu ismin hürmetine.. semavatı yükseklerde tutan ismin hürmetine.. dağların kendisiyle yerlerine oturduğu ismin hürmetine.. Arş’ın kendisiyle yücelerde durduğu ismin hürmetine.. Yüce Kitabında, Senin ulu nezdindeki apaçık bir nurdan inzal buyurulmuş olan Tâhir, Mutahher, Ehad, Samed, Vitr ismin hürmetine.. kendisiyle gündüzü aydın, geceyi de karanlık kıldığın ismin hürmetine.. azamet, kibriya ve nur-u vechin hürmetine… bu kulunu Kur’ân-ı Azîm ve O’nun bilgisiyle rızıklandır. Demimi, damarımı, kulağımı ve gözümü O’nunla doyur ve ulaşılması mümkün olmayan havl ü kuvvetinle bedenimi hep Kur’ân yolunda istihdam buyur.</p>
			<p class="Baslik_2" id="_idParaDest-15">Hazreti Ebû Bekr es-Sıddîk’a (r.a.) <br/>Ait Başka Bir Dua</p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Allahım! Sen onlara hiç ihtiyacın olmadığı hâlde insanları yarattın; sonra onların bir kısmı salih ameller işleyip Cennetlik oldular, diğer kısmı da ısrarla işleyip durdukları günahlar yüzünden Cehennem’i boyladılar. Rabbim, ne olur, bu aciz kulunu Cehennem azabından muhafaza buyur ve Cennet’e layık kullarından eyle!</p>
			<p class="a_Paragraf">Allahım! İnsanoğlunu varlık sahasına çıkaran Sen, daha yaratmadan evvel kimin hayatını iyi işlerde kullanıp saîd olacağını, kimin de kötü yollara düşüp bir şakî hâline geleceğini bilen de yalnız Sensin. Rabbim, bahtına düştüm, bu affına pek muhtaç kulunu bilerek ya da bilmeyerek işlediği günahlardan dolayı şakîlerden eyleme!</p>
			<p class="a_Paragraf">Allahım! Herkesin dünyadayken ne tür fiiller yapacağını, daha onları yaratmadan evvel Sen ezelî ilminle biliyor ve görüyordun. Onların da Senin ilmin dışına çıkmaları katiyen söz konusu değildir. Rabbim, inayetini esirgeme ve bu bendeni hep Sana kullukta istihdam eyle!</p>
			<p class="a_Paragraf">Allahım! Sen bir şeyi dilemeden hiç kimse o şeyi dileyemez. Ne olur, meşîet-i İlahîyeni, irademi beni hep Sana yakınlaştıracak ameller için kullanmam istikametinde gerçekleştir!</p>
			<p class="a_Paragraf">Ey Kudreti Nihayetsiz Allahım! Bütün varlığın harekâtını tanzim eden sadece Sensin. Sen dilemeden hiçbir nesne, hiçbir şekilde hareket edemez; Senden benim bütün hareketlerimi rızan istikametinde ve takva dairesinde tutmanı diliyorum.</p>
			<p class="a_Paragraf">Allahım! Hayrı yaratan da Sen, şerri yaratan da Sensin. Senin kullarından bir kısmı hayır yolunu, bir kısmı da şer yolunu tutmuşlardır.</p>
			<p class="a_Paragraf">Rabbim! Sen beni hep hayır yolunda yürüyenlerden eyle!</p>
			<p class="a_Paragraf">Allahım! Cennet’i de, Cehennem’i de yaratan Sensin. Kullarından bir kısmını Cennet’e ehil hâle getirdin; diğer kısmı da kendi cürümleri yüzünden Cehennem’e müstahak oldular.</p>
			<p class="a_Paragraf">Rabbim! Sen bu nâçar kulunu Cennet’in sakinlerinden biri eyle!</p>
			<p class="a_Paragraf">Allahım! Sen dilersen, müstahak olanları dalâlet vadilerinde dolaştırır ve sinelerine darlık üstüne darlık atarsın.</p>
			<p class="a_Paragraf">Ne olur Rabbim! Benim sadrımı imana aç ve imanın güzelliklerini kalbime duyur ve o güzelliklerle ruhumu doyur!</p>
			<p class="a_Paragraf">Allahım! Olup biten bütün işleri evirip çeviren yalnız Sensin; neticede her şeyin dönüşü de sadece Sanadır.</p>
			<p class="a_Paragraf">Allahım! Ölümden sonraki hayatımı güzel bir hayat eyle ve beni Sana yakın olan mukarreb kullarının arasına kat. </p>
			<p class="a_Paragraf">Yüceler Yücesi Allahım! Dileyenler başka başka kapılara iltica edip oralarda kendilerine bir sığınak arayıp dursunlar; benim biricik dayanağım Sen, güven kaynağım da yalnızca Sensin. Çünkü azamet tahtının yegâne sultanı Sen, gerçek güç ve kuvvetin tek sahibi de yine Sensin!</p>
			<p class="Baslik_2" id="_idParaDest-16">Hazreti Ömer ibn el-Hattâb’ın (r.a.) Bir Duası</p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Bizi İslâm ile azîz, iman ile kerîm ve Nebîsi ile muhterem kılan; bizleri O’nunla dalâletten hidayete çıkaran, dağınıklıktan kurtaran, kalblerimizi te’lif buyuran, düşmanlık besleyenlere karşı bize yardım eden, beldelere hâkim eyleyen ve bizi birbirimizi seven kardeşler hâline getiren Allah’a hamd olsun. Hamd ediyoruz bütün bu nimetlerinden dolayı Allah’a ve O’ndan, nimetlerini artırarak devam ettirmesini diliyoruz. Nimetlerine karşı içimizi şükür hisleriyle doldurmasını istiyoruz. Muhakkak ki Allah, düşmanlıkla oturup kalkanlara karşı bizi nusretiyle te’yîd etmiş ve böylece vaadini gerçekleştirmiştir.</p>
			<p class="a_Paragraf">Allahım! Ayaktayken, otururken, uyurken her hâlimi İslâm’a muvafık eylemek suretiyle beni koru. Düşmanların ve hasetçilerin benimle alay etmesine de müsaade etme.</p>
			<p class="a_Paragraf">Allahım! Beni nezdindeki hayırlara eriştir ve bütün şerlerden muhafaza buyur.</p>
			<p class="a_Paragraf">Allahım! Yüce Kitabının âyetlerini tefekkür ve tedebbür ile okumaya beni de muvaffak kıl. Kitabın hakkında anlayışımı artır ve manasını anlama payesine eriştir. İnsanı büyüleyen ve hayrete sevk eden sayısız güzelliklerine gözlerimi aç. Ömrüm oldukça o şanı yüce Kitap’la amel etmeye beni muvaffak eyle. Şüphe yok ki, Sen her şeye Kâdir’sin. </p>
			<p class="a_Paragraf">Allahım! Günahlarımı yarlığa ve tevbemi kabul buyur.</p>
			<p class="a_Paragraf">Allahım! Perçemini yed-i kudretinde tuttuğun her şeyin şerrinden Sana sığınıyor ve nezdindeki güzelliklere beni de nâil kılmanı diliyorum.</p>
			<p class="a_Paragraf">Allahım! Beni müminlere kol kanat germeye ve her zaman onlara karşı mülâyemetle davranmaya muvaffak kıl.</p>
			<p class="a_Paragraf">Allahım! Kalbim katıdır; itaatkâr kullarına karşı, Senin hoşnutluğun ve âhiret istikametinde, hakka muvafık olacak şekilde kalbimi yumuşat. Beni, Sana düşmanlık besleyenlere, fısk u fücûra dalmış müfsitlere ve münafıklara karşı da, onlara zulmetmeyecek ve haddi aşmayacak şekilde, sert ve şiddetli eyle.</p>
			<p class="a_Paragraf">Allahım! Ben Senin cimri kullarından biriyim; ne olur, israf ve tebzîre girmeden, riya ve süm’aya düşmeden istikamet içerisinde hep cömertçe davranan ve bu talebinde sadece Senin rızanı ve âhiret yurdunu gözeten kullarından eyle.</p>
			<p class="a_Paragraf">Allahım! Gaflet ve nisyanım çoktur; her hâlimde Seni ve ölümü hatırlamayı gönlüme ilham buyur.</p>
			<p class="a_Paragraf">Allahım! Kulluk çizgisindeki amellerimde pek zayıfım; itaat ve kullukta güzel niyet ile beraber dinçlik nasip eyle; eyle ki, o ancak Senin izzet ve tevfîkinle vücuda gelir.</p>
			<p class="a_Paragraf">Allahım! Yakîn ve birr ü takvada beni sabit kıl. Huzuruna çıkacağım mülahazasını zihnimde hep taze tut. Sana karşı hep hayâlı eyle. Senin hoşnutluğuna vesile olacak hususlarda kalbime huşû sal. Nefis muhasebesine, zamanımı salih amellerle değerlendirmeye ve şüpheli şeylerden uzak durmaya beni muvaffak kıl.</p>
			<p class="a_Paragraf">Allahım! Huzuruna Senin Nebiy-yi Ekrem’inin amcası Hazreti Abbas’ı, diğer yakınlarını ve O’nunla maiyyet şerefine ermiş büyük insanları vesile ederek geldik. Sen, <span class="italik_E">“O duvar, şehirdeki iki yetim çocuğa aitti. Duvarın altında onlara ait bir define gömülü idi. Babaları da salih, iyi bir insandı.”</span> buyuruyorsun ki, sözün haktır. Babalarının salâhatinden dolayı o iki yetimi koruduğun gibi, Nebiy-yi Muhteremin hürmetine amcasının hatırını gözet, böylece bir kez daha Nebî’nin şeref ve izzetini yücelt ve bizim dualarımızı kabul buyur.</p>
			<p class="a_Paragraf">Allahım! Bizi bağışla; şüphesiz Sen çok bağışlayansın. </p>
			<p class="a_Paragraf">Allahım! Sen görüp gözetensin; yolunu kaybedenleri asla ihmal etmez, kolu kanadı kırıkları yalnızlıklarına terk etmezsin.</p>
			<p class="a_Paragraf">Allahım! Küçükler yana yakıla çağrışıp durmakta, büyükler de kalbleri buruk iki büklüm olmaktadır. Hepsi de hâllerini Sana arz ediyorlar. Zaten Sen, gizliyi de açığı da bilirsin. Ümitsizliğe düşmeden ve yıkılıp gitmeden onlara yardım et Allahım! <span class="italik_E">“Kâfirler güruhu dışında hiç kimse Allah’ın rahmetinden ümidini kesmez.”</span></p>
			<p class="a_Paragraf">Allahım! Bizi emrin üzere sabit kıl. Dosdoğru yolundan ayırma ve fazl u ihsanlarınla rızıklandır. </p>
			<p class="a_Paragraf">Allahım! Senden, vaktimi bereketli eylemeni ve her anımı en salih bir amelle, salih bir kul olarak geçirmeye beni muvaffak kılmanı diliyorum.</p>
			<p class="a_Paragraf">Allahım! Bütün amellerimi salih ve arızasız eyle. Hepsini sadece Senin için işlenmiş ameller eyle ve onlardan Senden başkasına hiçbir hisse bırakma.</p>
			<p class="a_Paragraf">Allahım! Yarattıklarının zulmüne uğramaktan ve onların herhangi birisine haksızlık yapmaktan Sana sığınıyorum. </p>
			<p class="a_Paragraf">Allahım! Görüyorum ki, dünyada hiçbir şey dâimî değil ve hiçbir vaziyet tekdüze devam etmiyor.</p>
			<p class="a_Paragraf">Allahım! Konuştuğum zaman bilerek konuşmayı, sustuğumda da bir hikmete mebni susmayı bana nasip eyle.</p>
			<p class="a_Paragraf">Allahım! Dünyadaki nasibimi beni azdıracak kadar çok, kendimi unutacak kadar da az eyleme. Şüphesiz, az ve kâfi olan, çok ve oyalayıp Hak’tan uzaklaştırandan hayırlıdır. </p>
			<p class="a_Paragraf">Allahım! Beni acılarımla baş başa bırakma. Gaflete düştüğüm bir anda ansızın derdest etme.</p>
			<p class="a_Paragraf">Allahım! Gaflete düşmeme bile müsaade etme. </p>
			<p class="a_Paragraf">Allahım! Yolunda cihat ve Nebî’nin beldesinde vefat (lutfet.)</p>
			<p class="a_Paragraf">Allahım! Birisi canıma kastedecek olursa o, Senin huzurunda bir kez rükûa varmış ya da bir defa bile secde etmiş birisi olmasın; olmasın ki, kıyamet gününde, Senin yanında onunla hüccet yarışına girme gibi bir talihsizliğe düşmeyelim.</p>
			<p class="a_Paragraf">Hamd olsun O Allah’a ki, canıma kasteden kişi bir kez bile alnı secdeye varmış birisi olmadı. </p>
			<p class="a_Paragraf">Allahım! Hâlimi görüyor, ihtiyacımı biliyorsun. Ne olur, beni huzurundan felah ve necaha ermiş, dilekleri kabul edilmiş, mağfiret ve merhamet mazhariyetiyle payelendirilmiş bir kulun olarak çevir.</p>
			<p class="Baslik_2" id="_idParaDest-17">Hazreti Osman ibn Affân’ın (r.a.) Münacatü’l-Kur’ân Duası</p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf"><span class="bold_E">Fâtiha Sûresi:</span> Ey Allahım! Ey Âlemlerin Rabbi! Ey Rahman! Ey Rahîm! Ey din gününün, hesap gününün tek hâkimi! </p>
			<p class="a_Paragraf"><span class="bold_E">Bakara Sûresi:</span> Ey arzı bir döşek, semayı da bir kubbe yapan ve semadan yağmur indirip, onunla rızık olarak çeşitli mahsuller çıkaran! Ey yeryüzünde bulunan her şeyi bizim için yaratıp, sonra semaya istiva buyuran ve orayı yedi gök hâlinde sağlamca nizama koyan! Ey her şeyi hakkıyla bilen! Ey Hazreti Âdem’e bütün isimleri öğreten ve sonra onları meleklere arz eden! Ey göklerde ve yerde ne varsa hepsi Kendisine ait olan! Bir şeyi yaratmak isteyince sadece “Ol!” diyen ve dedikleri hemen oluveren! Ey çokça tevbe edenleri ve tevbe edip tertemiz olanları seven! Ey hayatı Kendinden, ebedî hayy olan Hayy ve Kendi Kendine kâim olan Kayyûm! Ey Kendisini ne bir uyuklama ne de uyku tutan! Ey Kürsîsi gökleri ve yeri kaplayan! Ey semaları ve arzı koruyup gözetmek Kendisine ağır gelmeyen ululuk ve azamet tahtının sultanı Aliyy ü Azîm!</p>
			<p class="a_Paragraf"><span class="bold_E">Âl-i İmran Sûresi:</span> Ey Furkan’ı gerçeğin ta kendisi ve daha önce indirilen kitapları tasdik edici olarak indiren! Ey gerek yerde, gerekse gökte hiçbir şey Kendisine gizli kalmayan!</p>
			<p class="a_Paragraf">O’dur ki, annelerinizin rahimlerinde size dilediği şekli verir. O’ndan başka ilah yoktur. Eşi, benzeri olmayan yegâne galip ve her şeyi yerli yerinde vaz’eden Azîz ü Hakîm O’dur. Mülk ve hâkimiyetin sahibi Mâlikü’l-Mülk de yalnız O’dur. </p>
			<p class="a_Paragraf">Allahım! Sen mülkü dilediğine verir, dilediğinden de çeker alırsın. Dilediğini azîz, dilediğini zelîl kılarsın. Her türlü hayır yalnız Senin elindedir. Sen elbette her şeye kâdirsin. Geceyi gündüze katar günü uzatır, gündüzü de geceye katar geceyi uzatırsın. Ölüden diri, diriden de ölü çıkarırsın. Ve dilediğin kimseye sayısız rızıklar ihsan edersin. </p>
			<p class="a_Paragraf">Ey Âdem ve Nuh nebîleri ve Hazreti İbrahim’in ailesi ile İmran ailesini insanlar içinden seçip onlara üstün kılan! Ey dilediğini affeden ve dilediğine azap eden! Ey çokça bağışlayan ve bol bol merhamet eden! Ey ihsan sahiplerini seven! Ey en güzel mükâfatlar nezdinde olan!</p>
			<p class="a_Paragraf"><span class="bold_E">Nisâ Sûresi:</span> Ey kullarına zerre kadar bile zulmetmeyen, dahası zerre kadar bile olsa kullarının iyiliklerini kat kat artıran ve onları yüce nezdinden büyük bir sürprizle mükâfatlandıran! Ey semavat u arzda ne varsa hepsinin mâliki! Ey hiçbir şeye muhtaç olmayan ve herkesin hamd ü senasının biricik mercii olan Ğaniyy ü Hamîd!</p>
			<p class="a_Paragraf"><span class="bold_E">Mâide Sûresi:</span> Ey hikmetine uygun olarak dilediği şekilde hükmeden! Ey kendilerini Hakk’a teslim eden nebîlerin (Yahudilerle ilgili meselelerde) kendisiyle hükmettiği, içinde hidayet ve nur olan Tevrat’ı indiren! Ey iki eli de açık olan ve dilediği şekilde infak eden! Ey göklerin, yerin ve ikisi içinde bulunan her şeyin hâkimi! Ey her şeye gücü yeten!</p>
			<p class="a_Paragraf"><span class="bold_E">En’âm Sûresi:</span> Ey gökleri ve yeri yaratan, karanlıkları ve aydınlığı var eden! Ey gizlimizi de, açığımızı da, iyi ya da kötü ne işleyeceğimizi de bilen! Ey gecede ve gündüzde barınan her şey Kendisinin olan! Ey her şeyi işiten Semî ve her şeyi bilen Alîm! Ey bilinmeyen nice hazinelerin ve görünmeyen gayb âleminin anahtarları nezdinde bulunan; onları Kendisinden başka kimse bilmeyen; Kendisi karada ve denizde ne varsa hepsini bilen! Ey Kendisinin haberi olmadan bir tek yaprak bile düşmeyen! Ey yerin karanlıkları içindeki bir tek taneyi bile bilen! Ey hesaba çekenlerin en süratlisi! Ey sözü hak olan! Sura üfleneceği gün de hâkimiyet Kendisine ait olan! Görünmeyeni de, görüneni de, olmuşu da, olacağı da bilen! Her şeyi yerli yerinde vaz’eden ve herkesten ve her şeyden haberdar olan Hakîm ü Habîr! Ey karanlığı yarıp sabahı ortaya çıkaran! Dinlenmemiz için geceyi, vakitlerimizi hesaplamak için de Güneş ve Ay’ı yaratan! Ey bunları takdir eden Azîz ü Alîm! Ey gözlerin Kendisine erişemediği, ilmi ise bütün gözleri ihata eden Latîf ü Habîr! Ey merhameti geniş fakat azabı mücrim toplumdan geri çevrilemeyen!</p>
			<p class="a_Paragraf"><span class="bold_E">A’raf Sûresi:</span> Ey açığı ve gizlisiyle bütün fuhşiyatı, her türlü günahı ve haksız yere tecavüzde bulunmayı haram kılan! Ey gökleri ve yeri altı zamanda yaratan ve sonra Arş’a istiva buyuran! Ey yaratmak ve emretmek Kendisine mahsus olan! Ey şanı pek yüce olan! Ey Âlemlerin Rabbi! Ey dağa tecelli eder etmez onu un ufak ediveren!</p>
			<p class="a_Paragraf"><span class="bold_E">Enfal Sûresi:</span> Ey emirleriyle hakkı üstün kılan ve şirkin kuvvetini yok ederek kâfirlerin ardını kesen! Ey kâfirlerin tuzaklarını zayıflatan!</p>
			<p class="a_Paragraf"><span class="bold_E">Tevbe Sûresi:</span> Ey müşriklerin ortak koştukları şirkten münezzeh olan! Ey, Resûlünü kâfirler Mekke’den çıkardıklarında O’na yardım eden! Ey kullarına tevbe yollarını açan, onların tevbelerini ve sadakalarını kabul eden Tevvâb ü Rahîm! Ey mümin kullarından canlarını ve mallarını Cennet karşılığında satın alan! Ey Resûlünü savaşa katılmayanlara izin verdiğinden ötürü affettiği gibi, Muhacirlerle Ensârı da tevbeye muvaffak buyuran ve sonra onların bu tevbelerini kabul eden! Ey Arş-ı Azîm’in, Kendisinden başka ilah olmayan yegâne Rabbi!</p>
			<p class="a_Paragraf"><span class="bold_E">Yunus Sûresi:</span> Ey gökleri ve yeri altı vakitte yaratan, sonra Arş’a istiva buyuran ve bütün kâinatı yerli yerince idare ve tedbîr eden! Ey izni olmadan hiç kimse yüce nezdinde şefaat edemeyen! Ey Güneş’i bir ışık, Ay’ı da bir nur yapan! Yılların sayısını ve vakitlerin hesabını bilebilmemiz için Ay’a değişik menziller takdir eden! Ey izzet ve azametin biricik sahibi, ey her şeyi işitip bilen Semî u Alîm! Ey hükmeden ve hüküm verenlerin en hayırlısı olan! </p>
			<p class="a_Paragraf"><span class="bold_E">Hûd Sûresi:</span> Ey kullarının içlerinde gizlediklerini de, açığa vurduklarını da pek iyi bilen! Bütün sinelerin kökünü, künhünü dahî bilen! Ey gökleri ve yeri altı vakitte yaratan ve daha önce Arş’ı su üstünde olan! Ey her şeyi koruyup gözeten, görüp kaydeden! Ey her şeye her şeyden daha yakın olan Karîb! Dua ve isteklere cevap veren Mücîb! Ey halkı ısrarla zulmeden ülkeleri derdest edip cezaya çarptıran ve yakalaması pek şiddetli olan! Ey göklerin ve yerin gaybını bilmek Kendisine mahsus olan ve hükmetmesi için bütün işler sonunda sadece Kendisine döndürülen!</p>
			<p class="a_Paragraf"><span class="bold_E">Yusuf Sûresi:</span> Ey lütfunu dilediği kimselere eriştiren ve iyiliğe kilitlenmiş ehl-i ihsanın mükâfatını asla zayi etmeyen! Ey, <span class="italik_E">“Kâfirler güruhu dışında hiç kimse Allah’ın rahmetinden ümidini kesmez.”</span> buyuran! Ey azabı, mücrim topluluklardan hiçbir surette geri çevrilemeyen!</p>
			<p class="a_Paragraf"><span class="bold_E">Ra’d Sûresi:</span> Ey gökleri, bizim de görüp durduğumuz gibi, direksiz yükselten ve sonra da Arş’a istiva eden! İşlerini hep bir tedbir çerçevesinde düzenleyen ve âyetlerini açıklayan! Ey yeri yayıp döşeyen, onda sağlam dağlar yükseltip ırmaklar akıtan ve çeşit çeşit meyveler yaratan! Ey her bir dişinin neye gebe olduğunu, karnında ne taşıdığını ve rahimlerin neyi eksiltip neyi artırdığını bilen! Ey katında her şey bir ölçü ile olan! Ey hem gayb hem de şehadet âlemini bilen ululardan ulu, Kebîr ü Müteâl! Ey kullarına şimşeği göstererek hem korku hem ümit veren ve yağmur yüklü bulutlar oluşturan! Ey gök gürültüsünün hamd ederek, meleklerin de içlerindeki saygıdan dolayı Kendisini tesbih ettikleri Yüce Zât! </p>
			<p class="a_Paragraf">Yıldırımlar gönderir, onlarla dilediğini çarparsın. Hal böyle iken kâfirler yine de Allah hakkında birbirleriyle tartışıp dururlar. Hâlbuki O’nun cezası pek çetindir. </p>
			<p class="a_Paragraf">Ey kalbler ancak zikriyle itmi’nana erip oturaklaşan! Ey dilediği hükmü iptal edip, dilediğini mahv u ispat eden ve Ümmü’l-Kitab’ı nezdinde tutan! Ey hükmeden ve hükmünü denetleyecek hiçbir merci bulunmayan! Ey hesabı çabuk gören!</p>
			<p class="a_Paragraf"><span class="bold_E">İbrahim Sûresi:</span> Ey gökleri ve yeri hikmet ile yaratan ve <span class="italik_E">“Eğer dilerse sizi ortadan kaldırıp yepyeni bir nesil getirir. Bu, Allah için hiç zor değildir. Allah’ın size verdiği nimetleri birer birer saymaya kalkarsanız, mümkün değil, onları toptan olarak bile sayamazsınız. Gerçekten insan zalim ve nankördür.”</span> buyuran! </p>
			<p class="a_Paragraf">Ya Rabbi! Beni de, neslimi de namazı hakkıyla ikâme eden kullarından eyle. Rabbim, ne olur, duamı kabul buyur! Ey Rabbimiz! Beni, anne-babamı ve bütün müminleri hesap gününde affeyle. </p>
			<p class="a_Paragraf"><span class="bold_E">Hicr Sûresi:</span> Ey semada burç da denilen türlü şekiller arz eden yıldız kümeleri yaratıp seyredenler için onları yıldızlarla süsleyen! Ey Hazreti Muhammed’e <span class="_aleyhisselam-_E _idGenCharOverride-1">(sallallahu aleyhi ve sellem)</span> bir ismi de Seb-i Mesânî olan Fatiha Sûresi’ni ve Yüce Kur’ân’ı indiren! </p>
			<p class="a_Paragraf"><span class="bold_E">Nahl Sûresi:</span> Ey melekleri, yüce nezdinden bir vahiy ile kullarından dilediği kimselere gönderen! Ey göklerde ve yerdeki bütün canlılar ve melekler asla kibirlenmeden huzurunda secdeye varan Yüceler Yücesi! Ey adaletli olmayı, ihsanla hareket etmeyi ve muhtaç oldukları şeyleri yakınlarına vermeyi kullarına emreden; onları hayâsızlıktan, çirkin işlerden ve haddi aşıp tecavüz etmekten nehyeden! Düşünüp tutalım diye bize öğüt veren!</p>
			<p class="a_Paragraf">Şüphesiz ki Allah, takvaya sarılanlar ve ihsan şuuruyla iyiliği ve güzelliği takip edenlerle beraberdir.</p>
			<p class="a_Paragraf"><span class="bold_E">İsra Sûresi:</span> Ey bir gece bazı delillerini göstermek için kulu Muhammed’i <span class="_aleyhisselam-_E _idGenCharOverride-1">(aleyhissalâtü vesselâm)</span> Mescid-i Haram’dan, çevresini mübarek kıldığı Mescid-i Aksa’ya götüren! Ey yedi kat sema, arz ve bunların içinde olan herkes Kendisini tenzih eden Ulular Ulusu! Ey nebîlerinden bazısını bazısına üstün kılan ve Dâvud’a <span class="_aleyhisselam-_E _idGenCharOverride-1">(aleyhisselâm)</span> Zebûr’u veren! Ey Benî Âdem’i şerefli kılan; insanlara karada ve denizde değişik nakil vasıtaları veren; onlara helal ve hoş rızıklar bahşeden ve yine onları yarattıklarının birçoğuna üstün kılan! Ey Muhammed’i <span class="_aleyhisselam-_E _idGenCharOverride-1">(aleyhissalâtü vesselâm)</span> kıyamet gününde Makam-ı Mahmud’a eriştirecek olan! Ey Kur’ân-ı Kerîm’i mümin kullarına şifa ve rahmet olarak indiren! Ey çocuk edinmekten münezzeh olan, hâkimiyetinde ortağı bulunmayan, asla acze düşmeyen, hiçbir zaman hiçbir ihtiyacı bulunmayan ve kullarına tekbir getirerek Yüce Zâtı’nın büyüklüğünü ilan etmelerini emreden!</p>
			<p class="a_Paragraf"><span class="bold_E">Kehf Sûresi:</span> Ey kulu Muhammed’e <span class="_aleyhisselam-_E _idGenCharOverride-1">(aleyhisselâm)</span> Kitab’ı indiren ve o Kitap’ta hiçbir çelişkiye yol vermeyen! Ey Kendi hükmüne hiç kimseyi ortak etmeyen! Ey Zülkarneyn’e geniş imkânlar bahşeden ve ihtiyaç duyduğu her konuda onun için sebep ve vasıtalar ihsan buyuran! </p>
			<p class="a_Paragraf"><span class="bold_E">Meryem Sûresi:</span> Ey Ruhunu Hazreti Meryem’e gönderen ve Ruhu ona kusursuz, mükemmel bir insan şeklinde görünüveren! Ey Hazreti Mûsa’ya Tûr’un sağ tarafından seslenen ve vasıtasız, hususî konuşmak için onu huzuruna yaklaştıran! Ey İdris’i <span class="_aleyhisselam-_E _idGenCharOverride-1">(aleyhisselâm)</span> üstün bir makama yükselten!</p>
			<p class="a_Paragraf"><span class="bold_E">Tâhâ Sûresi:</span> Ey arzı ve yüksek gökleri yaratan! Ey Arş’a istiva buyuran Rahman! Ey göklerde, yerde, ikisi arasında ve yerin altında ne varsa hepsi sadece Kendisine ait olan! Ey gizliyi de, gizlinin gizlisini de bilen! Ey <span class="italik_E">“Kıyamet gününde Rahman’ın azametinden dolayı bütün sesler kısılmıştır; artık fısıltıdan başka bir şey işitilmez.”</span> buyuran! </p>
			<p class="a_Paragraf"><span class="bold_E">Enbiya Sûresi:</span> Ey gökte ve yerde söylenen her sözü bilen Semî u Alîm! Ey semavat u arzda kim varsa hepsi Kendisinin mülkü olan! Ey yüce nezdindeki melekler kibirlenmeden ve yorulmadan Kendisine ibadet eden, gece gündüz ara vermeden Yüce Zâtını tesbihte bulunan Ulular Ulusu! Ey geceyi, gündüzü ve her biri bir yörüngede yüzüp duran Güneş ve Ay’ı yaratan! Ey kıyamet gününde hiçbir kimsenin zerre kadar haksızlığa uğramayacağı dosdoğru ve hassas teraziler vaz’eden!</p>
			<p class="a_Paragraf"><span class="bold_E">Hac Sûresi:</span> Ey İbrahim Nebî’ye Beytullah’ın yerini hazırlayan ve <span class="italik_E">“Sakın Bana hiçbir şeyi ortak koşma ve Beytimi de, tavaf edenler, kıyamda duranlar, rükû ve secdeye varanlar için tertemiz tut! İnsanları da hacca davet et; yürüyerek sana gelsinler.”</span> diye buyuran! Ey gökten indirdiği yağmur ile yeryüzünü yemyeşil hâle getiriveren!</p>
			<p class="a_Paragraf">Allah Latîf ü Habîr’dir; en ince noktalara kadar ihtiyaçları görüp gözetir ve her şeyden, herkesten haberdardır. O, ne güzel Mevlâ ve ne güzel yardımcıdır! </p>
			<p class="a_Paragraf"><span class="bold_E">Mü’minûn Sûresi:</span> Ey hayatı veren ve geri alan, gece ile gündüzü peş peşe getiren! <span class="italik_E">“Hâlâ aklınızı kullanıp bunları bir düşünmez misiniz?”</span> buyurarak kullarını ikaz eden! </p>
			<p class="a_Paragraf">Allah Yüceler Yücesi’dir. Gerçek hükümran O’dur. O’ndan başka ilah yoktur. Pek yüce ve değerli olan Arş’ın Rabbidir. </p>
			<p class="a_Paragraf">Yarlığa Rabbim bizi ve merhamet buyur; buyur ki, Sen merhameti en hayırlı olansın.</p>
			<p class="a_Paragraf"><span class="bold_E">Nûr Sûresi:</span> Ey kimi karnı üstünde sürünen, kimi de iki yahut dört ayağı üzerinde yürüyen bütün canlıları sudan yaratan! Ey her şeyi en iyi bilen!</p>
			<p class="a_Paragraf"><span class="bold_E">Furkan Sûresi:</span> Ey bütün ins ü cinni uyarsın diye kulu Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span> Kur’ân’ı indiren! Ey rüzgârları rahmetinin önünden müjdeci olarak gönderen ve gökten tertemiz bir su indiren! Ey insanı sudan yaratıp ona bir nesep bahşeden ve sıhriyet bağı ile başka insanlarla akraba yapan! Ey ibret almak veya şükretmek isteyenler için gece ile gündüzü ardı ardına getiren!</p>
			<p class="a_Paragraf"><span class="bold_E">Şuarâ Sûresi:</span> Ey yeryüzünde çiftler hâlinde nice güzel ve faydalı bitkiler yetiştiren! Ey sihirbazları secdeye kapandırıp, onlara <span class="italik_E">“Âlemlerin Rabbi’ne, Mûsa ile Harun’un </span><span class="_aleyhisselam-_E _idGenCharOverride-1">(aleyhimesselâm)</span><span class="italik_E"> Rabbi’ne biz de iman ettik.”</span> dedirten! Ey diriliş gününde Cennet’i takva sahiplerine yaklaştıran ve Cehennem’i azgınlık yapanlara gösteren! Ey Azîz ü Rahîm! Ey Rabb-i Rûhi’l-Emîn!</p>
			<p class="a_Paragraf"><span class="bold_E">Neml Sûresi:</span> Ey göklerde ve yerde gizli olan her şeyi açığa çıkaran; kullarının gizlediklerini de, açıkladıklarını da bilen! Ey arzı yaşanmaya elverişli kılan, içinden yer yer ırmaklar akıtan, üstünde sağlam dağlar yerleştiren ve iki denizin arasına bir engel koyan! Ey çaresiz kalıp da Kendisine yalvaranın duasını kabul ederek sıkıntılarını gideren; ona karanın ve denizin karanlıklarında yol gösteren! Ey her şeyi muhkem ve mükemmel yapan! Yaptıklarımızın hepsinden haberdar olan!</p>
			<p class="a_Paragraf"><span class="bold_E">Kasas Sûresi:</span> Ey zayıflara ihsanda bulunan, onları dünyada örnek şahsiyetler yapan ve ülkelerine vâris kılan! Ey inananlardan olması için Hazreti Mûsa’nın annesinin kalbine sabır kuvveti veren! Ey başta da sonda da, dünyada da âhirette de bütün hamd ü senalar sadece Yüce Zâtına ait olan! Ey hükümranlığı bütünüyle elinde bulunduran! Ey sonunda Kendisine döndürüleceğimiz Yüce Zât! </p>
			<p class="a_Paragraf"><span class="bold_E">Ankebût Sûresi:</span> Ey insanların kalblerinin neleri sakladığını pek iyi bilen! Ey Hazreti Nuh’u ve gemisinde bulunanları kurtarıp o gemiyi ve o hâdiseyi bütün insanlara ibret vesilesi yapan! Ey her zaman ehl-i ihsanın yanında olan!</p>
			<p class="a_Paragraf"><span class="bold_E">Rûm Sûresi:</span> Ey her işin başında da sonunda da hüküm hep Kendisine ait olan! <span class="italik_E">“O gün müminler, Allah’ın nusretiyle sevinecekler. Allah dilediğini muzaffer kılar. Zira O, Azîz’dir, Rahîm’dir.”</span> buyuran! Ey mahlûkatı ilkin yoktan var eden ve ölümden sonra tekrar dirilten! Bu diriltme Kendisi için pek kolay olan! Ey göklerde ve yerde en yüce sıfatlar Ulu Zâtına ait bulunan! Ey eşi benzeri olmayan yegâne galip ve Azîz! Ey her şeyi yerli yerinde vaz’eden Hakîm!</p>
			<p class="a_Paragraf"><span class="bold_E">Lokman Sûresi:</span> Ey gizli-açık nimetlerini bize bol bol ihsan buyuran! Ey dini inkâr edenlere kısa bir süre ömür sürme imkânı veren, sonra da onları şiddetli bir azaba mahkûm eden! Ey kıyametin kopacağı saati yalnız Kendisi bilen, yağmuru sadece Kendisi indiren ve rahimlerde olanı da bir tek Kendisi bilen! </p>
			<p class="a_Paragraf"><span class="bold_E">Secde Sûresi:</span> Ey gayb ve şehadeti, görünmeyen ve görünen âlemleri bilen Azîz ü Rahîm! Ey yarattığı her şeyi güzel ve muhkem yapan! Ey insanı başta çamurdan sonra da onun neslini basit ve hakir bir suyun özünden yaratan! </p>
			<p class="a_Paragraf"><span class="bold_E">Ahzab Sûresi:</span> Ey hep hakkı söyleyen ve kullarını dosdoğru yola hidayet eden! Ey kâfirleri, elleri boş olarak, kin ve öfkeleriyle geri çeviren! Ey Hazreti Muhammed’i <span class="_aleyhisselam-_E _idGenCharOverride-1">(aleyhissalâtü vesselâm)</span> insanlar için bir şahit, müjdeci ve uyarıcı olarak gönderen! Ey kâfirleri rahmetinden mahrum bırakan ve onlara şiddetli Cehennem ateşini hazırlayan!</p>
			<p class="a_Paragraf"><span class="bold_E">Sebe’ Sûresi:</span> Ey âhirette hamdler yalnız Yüce Zâtına mahsus olan! Ey dilediği kimsenin rızkını bollaştıran, dilediğinin rızkını da daraltan! Ey rızkı yalnız ve yalnız Kendisi veren! </p>
			<p class="a_Paragraf"><span class="bold_E">Fâtır Sûresi:</span> Ey yarattıklarından istediğine, istediği kadar ekstra lütuflar ve özellikler bahşeden! Ey ne göklerde ne de yerde Kendisini engelleyip aciz bırakabilecek bir güç bulunan! Ey olmuş-olacak, cüz’î-küllî her şeyi bilen Alîm ve her şeye gücü yeten Kadîr!</p>
			<p class="a_Paragraf"><span class="bold_E">Yâsîn Sûresi:</span> Ey yerin bitirdiklerini, insanları ve onların bilmediği daha nice şeyleri çiftler hâlinde yaratan! Ey Kamer için birtakım safhalar, duraklar tayin eden ve sonunda onu eski hurma salkımının çöpü gibi ince ve kavisli hâle getiren! Ey çürümüş vaziyetteki kemikleri diriltecek olan!</p>
			<p class="a_Paragraf"><span class="bold_E">Sâffât Sûresi:</span> Ey dünyaya en yakın semayı yıldızlarla süsleyen ve orayı her türlü mütemerrit/inatçı şeytandan koruyan! Ey Mûsa ve Harun peygamberlere ihsanda bulunan; onları da, milletlerini de müthiş bir gâileden kurtaran! Ey elçi olarak gönderdiği kullarına yardım hususunda vaadde bulunan!</p>
			<p class="a_Paragraf"><span class="bold_E">Sâd Sûresi:</span> Ey sabah-akşam kendisiyle zikir ve ibadet etmeleri için dağları, Hazreti Dâvud’un <span class="_aleyhisselam-_E _idGenCharOverride-1">(aleyhisselâm)</span> emrine veren! Ey Dâvud Nebî’ye hikmet, nübüvvet, kararda isabet ve maksadını güzelce ifade gibi ekstra lütuflar bahşeden! Ey Süleyman Peygamber’e, emriyle istediği yere kolayca ulaşan rüzgârı musahhar kılan!</p>
			<p class="a_Paragraf"><span class="bold_E">Zümer Sûresi:</span> Ey bütün günahları yarlığayan Ğafûr u Rahîm! Ey bütün bir dünya kıyamet gününde kabza-ı tasarrufunda olan, gökler kudreti karşısında dürülen! Ey müşriklerin uydurdukları ortaklardan münezzeh ve muallâ olan!</p>
			<p class="a_Paragraf"><span class="bold_E">Mü’min Sûresi:</span> Ey günahları bağışlayan, tevbeleri kabul buyuran, suçluları cezalandırması pek çetin, lütuf ve ihsanları da çok geniş olan! Ey Kendisinden başka asla bir ilah bulunmayan ve dönüş sadece Kendisine olan! Ey gözlerin harama nazar gibi haince bakışlarını ve kalblerin sakladıklarını bilen! </p>
			<p class="a_Paragraf"><span class="bold_E">Fussilet Sûresi:</span> Ey iki gün/vakit içinde gökleri yedi kat olarak şekillendiren ve her bir göğe kendisine ait işi vahyeden! Ey hem mağfiret hem de acı bir azap sahibi olan! Ey her şeyi ilmi ve kudreti ile kuşatan! </p>
			<p class="a_Paragraf"><span class="bold_E">Şûrâ Sûresi:</span> Ey insanlar ümitlerini kestiklerinde yağmur indiren ve rahmetini her tarafa yayan! Ey Yüce Dost ve Yardımcı, Veliyy! Ey herkesin hamd ü senasının biricik mercii Hamîd! Ey dilediğini yaratan, dilediğine kız, dilediğine de erkek evlat veren!</p>
			<p class="a_Paragraf"><span class="bold_E">Zuhruf Sûresi:</span> Ey bir kısmı diğer kısmına iş gördürebilsin diye kullarından bazılarını bazılarına üstün kılan ve rahmeti onların toplayıp yığdıklarından daha hayırlı olan! Ey kullarının sırlarını bilen, gizli konuşmalarını işiten ve elçileri vasıtasıyla onların yaptıkları her şeyi kaydeden! Ey semanın ve arzın yegâne İlahı! Ey Hakîm ü Alîm! </p>
			<p class="a_Paragraf"><span class="bold_E">Duhân Sûresi:</span> Ey hayatı veren ve geri alan; bizim ve bizden önce gelip geçen atalarımızın Rabbi olan! Ey Benî İsrail’i, zelîl eden o işkenceden, haddini aşan ve büyüklük taslayıp zorbalık yapan Firavun’un işkencesinden kurtaran!</p>
			<p class="a_Paragraf"><span class="bold_E">Câsiye Sûresi:</span> Ey göklerde ve yerde ne varsa hepsini kullarının hizmetine veren! Ey İsrailoğulları’na, kitap, hükümranlık, hikmet ve nübüvvet veren ve onları temiz nimetlerle rızıklandırarak insanlara üstün kılan! Ey göklerde ve yerde ululuk yalnız Yüce Zâtına ait olan Azîz ü Hakîm! </p>
			<p class="a_Paragraf"><span class="bold_E">Ahkâf Sûresi:</span> Ey insana, hem kendisini nice zahmetlerle karnında taşımış ve nice güçlüklerle dünyaya getirmiş olan annesine, hem de babasına güzel muamelede bulunmasını emreden! Ey Mekkelilerin etrafında bulunan birçok şehri yerle bir eden ve yanlış yollarından dönsünler diye âyetlerini onlara farklı üsluplarla tekrar tekrar açıklayan! Ey gökleri ve yeri yaratan ve onları yaratmakta hiçbir güçlük çekmeyen! </p>
			<p class="a_Paragraf"><span class="bold_E">Muhammed Sûresi:</span> Ey dünyada dönüp dolaştığımız yeri de, âhirette varıp kalacağımız yeri de bilen! Ey kullarını, içlerinden mücahede edenleri ve sabır gösterenleri ayırt etmek, onların iyi ve kötü hallerini ortaya çıkarmak için imtihan eden!</p>
			<p class="a_Paragraf"><span class="bold_E">Fetih Sûresi:</span> Ey Hazreti Muhammed’e <span class="_aleyhisselam-_E _idGenCharOverride-1">(sallallahu aleyhi ve sellem)</span> apaçık bir fetih ihsan eden! Üzerindeki nimetini, ihsanını tamamlayan ve O’na şanlı şerefli bir zafer veren! Ey göklerin ve yerin bütün orduları Kendisinin olan! Ey olmuş-olacak her şeyi bilen Alîm ve her şeyi yerli yerinde vaz’eden Hakîm! Ey, <span class="italik_E">“Allah o ağacın altında Sana biat ettikleri zaman müminlerden gerçekten razı oldu. Onların kalblerindeki ihlası bildiği için üzerlerine sekine, huzur ve güven indirdi. Onları hemen yakında gerçekleşen bir zaferle ve alacakları birçok ganimetlerle mükâfatlandırdı.”</span> diye buyuran! Ey bütün dinlere üstün kılmak için Resûlü’nü hidayet ve hak din ile gönderen! Ey şahit olarak sadece Yüce Zâtı yeterli olan!</p>
			<p class="a_Paragraf"><span class="bold_E">Hucurât Sûresi:</span> Ey bize imanı sevdiren ve onu kalblerimizde güzelleştiren; bize inkâr, fısk ve isyanı kerih gösteren ve böylece bizi dosdoğru yolda yürüyenlerden eyleyen! Ey hep adaletle davrananları seven! Ey semavât u arzdaki gizlilikleri bildiği gibi kullarının bütün yaptıklarını da bilen!</p>
			<p class="a_Paragraf"><span class="bold_E">Kâf Sûresi:</span> Ey gökten bereketli bir su indiren ve onunla bahçeler, biçilen ekinler bitiren! Ey insanı yaratan ve nefsinin ona neler fısıldadığını pek iyi bilen! Ey insana şah damarından daha yakın olan! Ey hükümleri asla değiştirilemeyen ve ahkâmında kullarına katiyen zulmetmeyen! </p>
			<p class="a_Paragraf"><span class="bold_E">Zâriyât Sûresi:</span> Ey Firavun’u ve ordularını yakalayıp (yaptığı zulümlerin cezası olarak) denizin dibine geçiriveren! </p>
			<p class="a_Paragraf">Zavallı Firavun, boğulurken kendini levmedip duruyordu.</p>
			<p class="a_Paragraf">Ey Âd kavmi üzerine, önüne gelen her şeyi kökünden kazıyan ve kül gibi savuran bir kasırga gönderen! Ey Allahım! Ey bütün yaratılmışların rızkını veren Rezzâk! Ey mutlak gücün yegâne Sahibi!</p>
			<p class="a_Paragraf"><span class="bold_E">Tûr Sûresi:</span> Ey Tûr Dağı’nın, ince deri üzerine yazılmış o kitabın, Beyt-i Ma’mûr’un, yüksek bir tavana benzeyen gök kubbenin ve ağzına kadar dolu olan denizin Rabbi! Ey <span class="italik_E">“Rabbinin cezası mutlaka gerçekleşir.”</span> ferman buyuran! Ey durumuna göre herkese iyilikte bulunan ve donanım, konum ve liyakate göre bol bol merhamet eden Berr u Rahîm! </p>
			<p class="a_Paragraf"><span class="bold_E">Necm Sûresi:</span> Ey vahiy esnasında aslî suretine girip haşmetle doğruluveren pek güçlü, kuvvetli, kemâl ve üstün melekeler sahibi Cebrail’in Rabbi! Ey kötülük işleyenleri yaptıklarının karşılığı ile cezalandıran ve ihsan sahiplerine en güzel mükâfatı veren! Ey ana rahmine atılan nutfeden erkek ve dişi çiftini yaratan! Ey Eski Âd kavmini ve Semûd halkını yok edip onlardan geriye hiçbir kâfir ve zalim bırakmayan!</p>
			<p class="a_Paragraf"><span class="bold_E">Kamer Sûresi:</span> Ey boşalan bir su ile semanın kapılarını açan, yeri pınar pınar fışkırtan ve takdir buyurduğu tufan için her iki su kütlesini birleştiren! Ey üzerinde düşünülüp ders alınsın diye Kur’ân’ın anlaşılmasını kolaylaştıran ve <span class="italik_E">“Var mı düşünüp ibret alan?”</span> diye soran! Ey Lût’un  <span class="_aleyhisselam-_E _idGenCharOverride-1">(aleyhisselâm)</span> ailesini seher vakti kurtaran! Ey Firavun’un ailesini mutlak galip ve tam muktedir olanın şanına yaraşır tarzda derdest edip cezalandıran!</p>
			<p class="a_Paragraf"><span class="bold_E">Rahman Sûresi:</span> Ey Kur’ân’ı öğreten, insanı yaratan ve ona konuşup düşüncelerini açıklamayı ta’lim buyuran! Ey semayı yükselten, kâinata bir ölçü ve denge koyan ve yeryüzünü canlılar için alçaltıp döşeyen! Ey sonsuz celâlle ikram ve cemâli cem’ eden Zü’l-celâli ve’l-ikram!</p>
			<p class="a_Paragraf"><span class="bold_E">Vâkıa Sûresi:</span> Ey meniyi ve ondan insanı yaratan! İnsanların ektiklerini bitiren! Yakmakta oldukları ateşin ağacını çölde ve yolda bulunanlar için hem bir ders, hem de istifade vesilesi kılan! Ey o pek şerefli ve değerli Kur’ân’ı yüce nezdinden indiren Rabbülâlemîn! </p>
			<p class="a_Paragraf"><span class="bold_E">Hadîd Sûresi:</span> Ey <span class="italik_E">“Göklerde ve yerde ne varsa hepsi Allah’ı tesbih ve tenzih eder. O, Azîz ü Hakîm’dir.”</span> diye buyuran! Ey Hazreti Nuh ve Hazreti İbrahim’i peygamber olarak gönderen, zürriyetlerine de kitap ve nübüvvet veren! Ey bütün lütuf ve inayet elinde olup, onu dilediğine veren büyük lütuf Sahibi!</p>
			<p class="a_Paragraf"><span class="bold_E">Mücâdile Sûresi:</span> Ey semavat u arzda ne varsa hepsini bilen!</p>
			<p class="a_Paragraf">Üç kişinin gizlice konuştuğu yerde onların dördüncüsü, beş kişinin gizlice konuştuğu yerde de onların altıncısı mutlaka O’dur. Bundan ister daha az, ister daha çok olsunlar, nerede bulunurlarsa bulunsunlar, mutlaka O, kendileriyle beraberdir. <span class="italik_E">“Ben ve elçilerim elbette galip geliriz.”</span> diye ferman buyuran Kaviyy ü Azîz de yalnız O’dur.</p>
			<p class="a_Paragraf"><span class="bold_E">Haşr Sûresi:</span> Ey çıkacaklarının Müslümanlarca asla düşünülmediği bir zamanda, ehl-i kitaptan olan kâfirleri yurtlarından bir çırpıda çıkaran! Ey Allah! Ey Rahman! Ey Melik! Ey Kuddûs! Ey Selam! Ey Müheymin! Ey Azîz! Ey Cebbâr! Ey Mütekebbir! Ey Hâlık! Ey Bari’! Ey Musavvir! Ey Azîz! Ey Hakîm!</p>
			<p class="a_Paragraf"><span class="bold_E">Mümtehıne Sûresi:</span> Ey kıyamet gününde kulları arasında hükmedecek olan! Ey kullarının her yaptığını gören! Ey Kadîr, ey Ğafûr ve ey Rahîm!</p>
			<p class="a_Paragraf"><span class="bold_E">Saff Sûresi:</span> Ey taşları birbirine kenetlenmiş bir bina gibi saflar hâlinde Kendi yolunda mücadele edenleri seven! Ey iman edenleri düşmanlarına karşı destekleyen ve böylece mümin kulları diğerlerine galip gelen! </p>
			<p class="a_Paragraf"><span class="bold_E">Cuma Sûresi:</span> Ey daha önce apaçık bir dalâlet içinde olan ümmî kullarına, yine kendi içlerinden, Allah’ın âyetlerini okuyan, onları kalblerine bulaşmış kirlerden arındıran, onlara Kitap ve hikmeti öğreten bir elçi gönderen! Ey bütün lütuf ve inayet elinde olup, onu dilediğine bahşeden çok büyük lütf u ihsan Sahibi! Ey rızık vermede nihaî mertebede hayır sahibi olan! </p>
			<p class="a_Paragraf"><span class="bold_E">Münâfikûn Sûresi:</span> Ey göklerin ve yerin bütün hazinelerinin yegâne Sahibi! Ey kullarının yaptığı bütün her şeyden haberdar olan!</p>
			<p class="a_Paragraf"><span class="bold_E">Teğâbün Sûresi:</span> Ey mülk ve bütün hamd ü senalar Kendisine ait olan ve gücü her şeye yeten! Ey semavat u arzda olup biten her şeyi; kullarının gizlediklerini ve açıkladıklarını, dahası kalblerin derinliklerinde olanları bilen! Ey Halîm ve ey Şekûr! Ey hem gayb hem de şehadet âlemlerini bilen Azîz ü Hakîm!</p>
			<p class="a_Paragraf"><span class="bold_E">Talâk Sûresi:</span> Ey her şeye bir ölçü takdir eden! Ey yedi kat semayı ve arzdan onların benzerini yaratan! Ey her şeye Kâdir olan, ilmi ve kudreti ile her şeyi kuşatan! </p>
			<p class="a_Paragraf"><span class="bold_E">Tahrim Sûresi:</span> Ey isyan eden kullar için yakıtı insanlarla taşlar olan o müthiş ateşi hazırlayan! Ey iman edenler için ders ve ibret alınacak darb-ı meseller ortaya koyan!</p>
			<p class="a_Paragraf"><span class="bold_E">Mülk Sûresi:</span> Ey mülkün tamamını yed-i kudretinde tutan ve her şeye Kadîr olan! Ey ölümü de hayatı da yaratan! Ey Azîz ü Ğafûr! Ey yere en yakın olan göğü lambalarla donatan ve o lambaları şeytanlara atılan mermiler yapan! Onlar için bir de alevli ateş azabını hazırlayan!</p>
			<p class="a_Paragraf"><span class="bold_E">Kalem Sûresi:</span> Ey yolundan sapanları ve doğru yolda yürüyenleri en iyi bilen! Ey Kur’ân’ı yalan sayanları, bilmedikleri, farkına varmadıkları bir yerden yavaş yavaş azaba yaklaştıran! </p>
			<p class="a_Paragraf"><span class="bold_E">Hâkka Sûresi:</span> Ey Semûd halkını korkunç bir felaketle ve Âd kavmini dehşetli bir kasırgayla imha eden! Ey o inkârcıları derdest edip cezalandıran! Ey kıyametin koptuğu gün Yüce Arş’ı sekiz melek tarafından taşınan! </p>
			<p class="a_Paragraf"><span class="bold_E">Meâric Sûresi:</span> Ey meleklerin ve Ruh’un Kendisine yükseldikleri yükselme basamaklarının Sahibi! Ey (değişik hikmetlerle) insanı cimri ve başı derde düştüğünde sızlanıp duran bir varlık olarak yaratan!</p>
			<p class="a_Paragraf"><span class="bold_E">Nûh Sûresi:</span> Ey yedi kat semayı birbiriyle tam bir uyum içinde yaratan! Gökte Ay’ı bir nur, Güneş’i de lamba yapan!</p>
			<p class="a_Paragraf"><span class="bold_E">Cin Sûresi:</span> Ey şanı çok yüce! Ey eş ve çocuk edinmekten münezzeh ve muallâ! </p>
			<p class="a_Paragraf"><span class="bold_E">Müzzemmil Sûresi:</span> Ey doğunun da, batının da Rabbi olan ve Kendisinden başka bir ilah bulunmayan! Resûl-i Ekremine, <span class="italik_E">“O hâlde Sen de yalnız O’nun himayesine sığın, O’na güven.”</span> buyuran! Ey nezdinde Cehennemlikler için bukağılar, alevli ateşler, dikenli, boğazı tırmalayan yiyecekler ve acı bir azap olan!</p>
			<p class="a_Paragraf"><span class="bold_E">Müddessir Sûresi:</span> Ey Kamer’in, dönüp gitmekte olan gecenin ve ağaran sabahın Rabbi! Ey Yüce Zâtına saygı duyulmaya, azabından sakınılmaya layık olan ve kullarını bağışlamak ulu şanına çok yaraşan!</p>
			<p class="a_Paragraf"><span class="bold_E">Kıyâmet Sûresi:</span> Ey kıyamet gününün ve sürekli kendini kınayıp duran nefsin Rabbi! Ey o gün her şey Kendisine sevk edilecek olan! Ey insanı erkek ve dişi olarak iki cins yaratan!</p>
			<p class="a_Paragraf">Bütün bunları yapan Allah, elbette ölüleri diriltmeye kâdirdir.</p>
			<p class="a_Paragraf"><span class="bold_E">İnsan Sûresi:</span> Ey insanı karışık bir nutfeden yaratan ve imtihan etmek için onu işiten ve gören bir varlık yapan! Ey kâfirlere zincirler, kelepçeler ve alevli ateşler hazırlayan! Ey dilediği kullarını rahmetine gark eden; zalimlere de gayet acı bir azap hazırlayan!</p>
			<p class="a_Paragraf"><span class="bold_E">Mürselât Sûresi:</span> Ey iyilik için birbirinin peşinden gönderilenlerin, esip savuranların, tohumlarını yaydıkça yayanların, hak ile bâtılı, doğru ile eğriyi ayırt edenlerin ve tevbe edenler için bir özür, isyan edenler için de bir tehdit olmak üzere peygamberlere vahiy getiren meleklerin Rabbi!</p>
			<p class="a_Paragraf"><span class="bold_E">Nebe’ Sûresi:</span> Ey kullarını çift çift yaratan! Ey geceyi bir örtü, gündüzü geçim için çalışma zamanı kılan! </p>
			<p class="a_Paragraf"><span class="bold_E">Nâziât Sûresi:</span> Ey münkirlerin ruhunu söküp çıkaran, müminlerin ruhunu ise kolaylıkla alan, fezada yüzüp giden, ilahî emirleri yerine getirmek için yarışan ve vazifelerini bihakkın yerine getiren meleklerin Rabbi! Ey göğü direksiz yükselten ve kusursuz işleyen bir sisteme bağlayan; derece derece karanlığını giderip ışığını ortaya çıkaran!</p>
			<p class="a_Paragraf"><span class="bold_E">Abese Sûresi:</span> Ey insanı bir damla sıvıdan yaratan, yaratıp ona güzel bir şekil veren! Doğru yolu onun için kolaylaştıran ve en sonunda da verdiği can emanetini geri alıp kabre koyan! Sonra dilediği zaman onu yeniden dirilten! <span class="italik_E">“Ne var ki o inkârcı, Allah’ın kendisine olan buyruğunu yerine getirmemiştir.“</span> buyuran! Ey yağmuru gökten şarıl şarıl boşaltan ve toprağı yarıp ekime hazır hâle getiren! Sonuçta orada taneli bitkiler, üzümler, sebzeler, zeytinler ve hurmalar bitiren!</p>
			<p class="a_Paragraf"><span class="bold_E">Tekvîr Sûresi:</span> Ey kıyamet gününde Güneş’i dürüp ışığını söndüren, yıldızları yerlerinden düşürüp dağıtan, hamile develer gibi en kıymetli malları bile ortada başıboş bıraktıran! </p>
			<p class="a_Paragraf">Ey gündüz gizlenip sinen, sonra tekrar ortaya çıkan, sonra yine gizlenen ve nihayet büsbütün gözden uzaklaşan yıldızların, geçip gitmeye yönelen gecenin ve nefes alıp ağarmaya başlayan sabahın Rabbi! </p>
			<p class="a_Paragraf"><span class="bold_E">İnfitar Sûresi:</span> Ey kıyamet vaktinde göğü yaran, yıldızları parçalayıp etrafa saçan, denizleri birbirine katıp tek deniz hâline getiren ve kabirlerin içini dışına çıkaran! </p>
			<p class="a_Paragraf"><span class="bold_E">Mutaffifîn Sûresi:</span> Ey öldükten sonra dirilmeye inanmayan günahkâr fâcirlerin hesap defterlerini Siccîn’e; iyiliğe adanmış ebrârın hesap defterlerini ise İlliyyîn’e kaydeden! Ey hayra kilitlenmiş birr u takva erlerini hitamı misk olan, içildiği zaman misk kokusu bırakan, ağzı mühürlü saf Cennet şarabı ile lütuflandıran!</p>
			<p class="a_Paragraf"><span class="bold_E">İnşikak Sûresi:</span> Ey kıyamet günü göğü yaran ve yeri dümdüz eden! Ey şafağın, gece ve içinde barındırdıklarının ve dolunay hâlini alan Kamer’in Rabbi!</p>
			<p class="a_Paragraf"><span class="bold_E">Burûc Sûresi:</span> Ey yıldız kümeleri olan burçlarla süslü göğün, geleceği bildirilen kıyamet gününün, şahit olan ve olunan her şeyin Rabbi! Ey zalimleri derdest edip yakalaması pek çetin olan! Ey yoktan var eden ve ölümden sonra tekrar dirilten! Ey dilediği günahları bağışlayan Ğafûr ve bazı kullarını muhabbete mazhar kılan Vedûd! Ey Arş’ın sahibi! Ey şanı pek yüce olan Mecîd! Ey dilediğini dilediği şekilde gerçekleştiren! </p>
			<p class="a_Paragraf"><span class="bold_E">Târık Sûresi:</span> Ey insanı erkeğin sulbü ile kadının kaburga kemikleri arasından fışkırıp çıkan basit bir sıvıdan yaratan!</p>
			<p class="a_Paragraf"><span class="bold_E">A’lâ Sûresi:</span> Ey yaratıp en mükemmel şekli veren! Her şeye en uygun bir ölçü takdir edip, onu asıl gayesine yönlendiren! Ey otlakları, yeşillikleri çıkaran! Ey gizliyi de, gizlinin gizlisini de bilen!</p>
			<p class="a_Paragraf"><span class="bold_E">Ğâşiye Sûresi:</span> Ey semayı yükselten, dağları diken ve yeryüzünü yayıp hayata elverişli kılan! Ey her şeyin dönüşü Kendisine ait olan ve <span class="italik_E">“Hesabı görmek Bize aittir.”</span> buyuran!</p>
			<p class="a_Paragraf"><span class="bold_E">Fecr Sûresi:</span> Ey şafak vaktine, on geceye, çift ve tek olanlara ve akıp giden geceye kasem eden ve <span class="italik_E">“Bu yeminlerde akıl sahipleri için elbette çok sağlam bir te’yit ve tasdik yatmakta değil midir?”</span> diye soran! Ey zalimlere yapacağı azabı kimsenin yapamayacağı ve vuracağı bağı kimsenin vuramayacağı Yüceler Yücesi! </p>
			<p class="a_Paragraf"><span class="bold_E">Beled Sûresi:</span> Ey insanı meşakkat, imtihan ve çile ile içli dışlı yaratan ve <span class="italik_E">“İnsan kendi üzerinde kimsenin güç sahibi olmadığını mı zannediyor.”</span> diye soran! Ey insana görmesi için gözler, gönlüne tercüman olması için de bir dil ve iki dudak veren ve ona hayır ve şer yollarını gösteren! </p>
			<p class="a_Paragraf"><span class="bold_E">Şems Sûresi:</span> Ey Güneş’in ve aydınlığının, onu takip eden Ay’ın, Güneş’i ortaya çıkaran gündüzün ve onu bürüyüp saran gecenin Rabbi! Ey <span class="italik_E">“Rabbileri, onların üzerine azap indirdi ve onları yerle bir etti. O, yaptığının neticesi konusunda elbette endişe duyacak değildir.”</span> buyuran! </p>
			<p class="a_Paragraf"><span class="bold_E">Leyl Sûresi:</span> Ey karanlığı ile ortalığı bürüdüğü zaman gecenin ve açılıp parladığı zaman gündüzün Rabbi! Ey doğru yolu göstermek elbette Kendi şânından olan ve âhiret de dünya da yed-i kudretinde bulunan!</p>
			<p class="a_Paragraf"><span class="bold_E">Duhâ Sûresi:</span> Ey Güneş’in yükselip en parlak hâlini aldığı kuşluk vaktinin ve tamamen kararıp sükûnete erdiği zaman gecenin Rabbi! Ey Nebîsine hoşnut oluncaya kadar ihsanda bulunacak olan!</p>
			<p class="a_Paragraf"><span class="bold_E">İnşirah Sûresi:</span> Ey Resûl-ü Ekrem’inin göğsünü açıp genişleten ve O’nun ağır yükünü üzerinden alan! Ey her güçlükle beraber bir kolaylık veren!</p>
			<p class="a_Paragraf"><span class="bold_E">Tîn Sûresi:</span> Ey Sina Dağı’na ve güvenli belde olan Mekke’ye yemin eden! Ey insanı en mükemmel surette yaratan!</p>
			<p class="a_Paragraf"><span class="bold_E">Alâk Sûresi:</span> Ey insana kalemle yazmayı öğreten! İnsana bilmediklerini öğreten! Ey dönüş elbette Kendisine olan!</p>
			<p class="a_Paragraf"><span class="bold_E">Kadir Sûresi:</span> Ey Rabbilerinin izniyle meleklerin ve Cebrail’in <span class="_aleyhisselam-_E _idGenCharOverride-1">(aleyhisselâm)</span> inip durduğu Kadir Gecesi’ni bin aydan daha hayırlı kılan! </p>
			<p class="a_Paragraf"><span class="bold_E">Beyyine Sûresi!</span> Ey içinde hak, hikmet ve adaletin ifadesi olan yazıların bulunduğu tertemiz sayfaları indiren!</p>
			<p class="a_Paragraf"><span class="bold_E">Zilzâl Sûresi:</span> Ey kıyamet günü yeri müthiş bir zelzele ile sarsacak ve yerin bağrındaki ağırlıkları çıkaracak olan!</p>
			<p class="a_Paragraf"><span class="bold_E">Âdiyât Sûresi: </span>Ey (Allah yolunda) nefes nefese koşanların, tırnaklarıyla yerden kıvılcım çıkaranların ve sabah erkenden baskın yapanların Rabbi!</p>
			<p class="a_Paragraf"><span class="bold_E">Kâria Sûresi:</span> Ey iradesiyle, kıyamet günü insanların uçuşan kelebekler gibi şuraya buraya fırlatıldığı ve dağların atılmış rengârenk yünlere dönüştüğü!</p>
			<p class="a_Paragraf"><span class="bold_E">Tekâsür Sûresi:</span> Ey o gün kullarını verdiği nimetlerden hesaba çekecek olan!</p>
			<p class="a_Paragraf"><span class="bold_E">Asr Sûresi:</span> Ey kâfirlere hüsran yaşatan; bize de hakkı ve sabrı emreden!</p>
			<p class="a_Paragraf"><span class="bold_E">Hümeze Sûresi:</span> Ey tâ kalblere kadar işleyen tutuşturulmuş Cehennem ateşini yaratan! Ey düşmanlarının üzerine bu ateş mahzeninin kapılarını kapatıp, onları upuzun direkler arasında her taraflarından bağlı olarak bırakacak olan!</p>
			<p class="a_Paragraf"><span class="bold_E">Fîl Sûresi:</span> Ey fillerle gelen o malum orduyu helak eden! Onların hile ve düzenlerini boşa çıkaran! Üzerlerine pişmiş tuğladan yapılmış taşlar atan sürü sürü ebabil kuşları gönderen!</p>
			<p class="a_Paragraf"><span class="bold_E">Kureyş Sûresi:</span> Ey kullarını açlıktan kurtarıp doyuran ve onları korkudan emin kılan!</p>
			<p class="a_Paragraf"><span class="bold_E">Mâûn Sûresi:</span> Ey <span class="italik_E">“Vay hâline! Kıldıkları namazdan gafil olanların; ibadetleri gösteriş için yapanların ve insanlardan her türlü yardımı esirgeyenlerin.” </span>buyuran!</p>
			<p class="a_Paragraf"><span class="bold_E">Kevser Sûresi:</span> Ey Hazreti Muhammed’e <span class="_aleyhisselam-_E _idGenCharOverride-1">(sallallahu aleyhi ve sellem)</span> Kevser’i, bol ve kesintisiz hayrı veren ve O’na namaz kılmayı, kurban kesmeyi emreden!</p>
			<p class="a_Paragraf"><span class="bold_E">Kâfirûn Sûresi:</span> Ey kâfirleri ve taptıkları putları helak eden! </p>
			<p class="a_Paragraf"><span class="bold_E">Nasr Sûresi:</span> Ey Nebiy-yi Ekrem’i Hazreti Muhammed’e <span class="_aleyhisselam-_E _idGenCharOverride-1">(sallallahu aleyhi ve sellem)</span>  nusret ve düşmanlarına karşı fetih ihsan eden! Ey tevbeye sevk eden ve tevbeleri kabul buyuran Tevvâb!</p>
			<p class="a_Paragraf"><span class="bold_E">Tebbet Sûresi:</span> Ey Ebû Leheb’i helak eden ve onu alev alev yükselen ateşe atan! </p>
			<p class="a_Paragraf"><span class="bold_E">İhlâs Sûresi:</span> Ey ikincisi olmayan tek, Ehad! Ey herkesin Kendisine muhtaç olduğu ama Kendisi hiçbir şeye muhtaç olmayan müstağni, Samed! Ey doğurma ve doğurulma gibi çirkin isnatlardan münezzeh olan ve hiçbir şey Kendisine denk olmayan!</p>
			<p class="a_Paragraf"><span class="bold_E">Felak Sûresi:</span> Ey sabahın Rabbi! Yarattığın şeylerin şerrinden, çöküp ortalığı kapladığı zaman gece karanlığının şerrinden, düğümlere üfleyip büyü yapan büyücü kadınların şerrinden ve haset ettiği zaman hasetçinin şerrinden beni muhafaza buyur!</p>
			<p class="a_Paragraf"><span class="bold_E">Nâs Sûresi:</span> Ey insanların Rabbi! İnsanların yegâne Hükümdarı! İnsanların İlahı! Beni, insanların kalblerine vesvese salan, insanlardan da, cinlerden de olabilen o sinsi şeytanın üflemelerinin şerrinden koru!</p>
			<p class="a_Paragraf">”<span class="italik_E">Mutlak izzet sahibi Rabbin, o inkârcıların yakışıksız nitelendirmelerinden münezzehtir. Selam, Allah’ın dinini tebliğ için gönderilen resûllere ve bütün hamd, Âlemlerin Rabbi Allah’a.</span>”</p>
			<p class="Baslik_2" id="_idParaDest-18">Hazreti Ali’nin (k.v.) Hizbü’s-Seyf Duası</p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Allahım! Kendisinden başka ilah olmayan gerçek Melik Sensin. Sen benim Rabbimsin, ben de Senin kulunum. Çok kötülük işledim, nefsime pek zulmettim ve işte huzurunda günahlarımı itiraf ediyorum. Ey Ğafûr, ey Şekûr, ey Halîm ve ey Rahîm, ne olur, günahlarımı mağfiret buyur çünkü onları Senden başka affedecek kimse yoktur.</p>
			<p class="a_Paragraf">Allahım! Sana hamd ü senalar ediyorum zira hamd edilmeye layık yalnız Sensin. Bu aciz kulunu hususî mevhibelerinle donattın. Fazl u ihsanlarınla sevindirdin. Reca ve ümitlerini gerçekleştirdin. Türlü nimetlerle serfiraz eyledin. Her ne zaman tazarru ve gönül duruluğu içinde Sana ellerini kaldırmışsa başındaki belaları def ü ref’ eyledin. Tevfikinle muvaffak kıldın. Dualarına icabet buyurdun. Rabbim! Her ne zaman Seni ihsanlarınla yanımda görmeyi umduysam, açık ya da gizli inayet ve iyiliklerinle hep yakınımda buldum. İşlerimi görüp gözettin ve hep yardım ettin. Hata ve günahlarımı mağfiret buyurdun. Ayıplarımı setrettin. Ahiret yurdu için nasıl hazırlanacağımı görmeyi murad buyurduğun şu mihnet ve imtihan yurduna çıkardığın günden beri bir an bile olsa üzerimdeki ihsanların, yardımların, iyilik ve hayırların hiç eksik olmadı. Başıma gelebilecek bütün zararlardan, kayıplardan, musibetlerden, hicap sebebi olacak hallere düşmekten, darlık ve kıtlık yaşamaktan, baskılara maruz kalmaktan, gam ve tasa yudumlamaktan, dehrin hâdiseleri altında ezilmekten ve daha başka belalara dûçâr bulunmaktan beni koruyan ve koruyacak olan yalnız Sensin Allahım!</p>
			<p class="a_Paragraf">Rahmeti ve merhameti sonsuz Rabbim! Senden sadece güzellik ve lütuf gördüm. İyiliklerinle beni her zaman sarıp sarmaladın. Daha başta eksiksiz bir donanımla yarattın. Lütuflarınla bütün ihtiyaçlarımı karşıladın. Fazlın nihayetsiz, nimetlerin de kesintisiz oldu. Koruyup kolladın. Vaad ettiklerini ve benim Senden recalarımı hep gerçekleştirdin. Yolculuklarımda ve mukîm bulunduğum zamanlarda inayet ve sıyanetinle hep yanımda oldun. Hastalıklarıma şifa ihsan eyledin. Ağrılarımı ve acılarımı dindirdin. Bir yere giderken de, o yerden dönerken de hep koruyup kolladın. Düşmanlık besleyenlerin hakkımda şamata yapmalarına fırsat vermedin. Kötülük yapmak isteyenlere, düşmanca tavırlar takınanlara mâni oldun. Senin mütemadî nimetlerine ben de mütemadî hamd ü senalarla, çok farklı tesbîh, takdîs, temcîd ve tahmîdlerle mukabelede bulunmak istiyorum Allahım! Niyazım o ki, kalbim sadece Senin zikrinle dolsun ve her muamelenden hoşnut olsun. Hoşnutluğunu da en parlak tevhîdler, en hâlis tefrîdler, en duru tahmîdler, en uzun soluklu ibadet ve virdlerle dillendirsin. Yapmaya çalışacağım ibadetlerle de hâlis tevhide ulaşayım. </p>
			<p class="a_Paragraf">Allahım! Senin nihayetsiz kudretin her şeye yeter. Sen hiçbir şekilde hiçbir yardımcıya muhtaç değilsin. Ulûhiyetinde asla bir şerîkin yoktur. Zâtında ve sıfatlarında yarattıklarına asla benzemezsin. Dengin ve mislin yoktur ki ihata edilebilesin. Vehimler gayb perdelerinin ötesine geçemez ki azametine hudut çizilebilsin. Seni tanıma yolundaki himmetler ne kadar âlî olursa olsun Sen Zâtınla bir Mevcûd-u Meçhulsün. Akıllar Sana ulaşamaz. Basarlar ceberûtunun yüceliğine erişemez. Ulvî sıfatların mahlûkatın sıfatlarından çok yücedir. Zâkirler zikirleriyle Senin kibriya ve azametinin hakkını veremezler. Senin artmasını dilediğin artar, noksan kalmasını murad buyurduğun da hep noksan kalır. Senin âlemleri yaratmana ve nefislere can üflemene tanıklık yapan bir başkası yoktur. Diller Senin yüce sıfatlarını ifadeden, akıllar da marifetinin künhüne ulaşmaktan aciz düşmüşlerdir ve düşerler.</p>
			<p class="a_Paragraf">Allahım! Melik Sen, Cebbar Sen, Kuddûs Sen, Ezelî, Ebedî ve Sermedî yegâne Zât Sen iken kim, nasıl Seni vasfedebilir! Gayblar Gaybı da yalnız Sensin. Teksin, şerîkin yoktur. Yalnız Sen varsın; Senden başka ilah olamaz. Melekût deryalarına dalmak isteyen derin fikirler hep hayret yaşamış, hükümdarlar mehabetini müşahede edince iki büklüm olmuş, yüzler izzetin karşısında secdeye kapanmış, her şey Senin azametine râm olmuş, bütün varlık kudretine varlığını teslim etmiş, boyunlar huzurunda hudû ile eğilmiş, Senin ululuğunu anlatmaya çalışan lügatların mürekkebi tükenmiş ve sıfat-ı sübhaniyenin enginlik ve zenginliği karşısında düşünceler kendilerini kaybetmiştir. Her kim de (Senin Yüce Zâtın) hususunda tefekküre kalkışmışsa nazarı acizlik ve bitkinlik içinde, aklı donakalmış bir vaziyette ve fikri hayretler içinde geri dönmüştür, döner ve dönecektir. </p>
			<p class="a_Paragraf">Ya İlahî ve ya Rabbî! Huzurunda hamd ve şükür hislerimi bir kez daha ifade etmek istiyorum. Çok, daimî, sürekli, peşi peşine, bitme tükenme bilmeyen, nezdine ulaşana kadar da tükenmesini ve eksilmesini istemediğim bütün hamd ü senalarım yalnız Sanadır. <span class="italik_E">”Dönüp giden geceler ve ağaran sabahlarda”</span>, karada ve denizde, sabah ve akşam, öğlende ve ikindide, seher vakitlerinde, gecenin ve gündüzün her parçasında lutfetmiş olduğun ikramlarından dolayı Sana şükürler olsun.</p>
			<p class="a_Paragraf">Allahım! Tevfîkinle beni muvaffak eyledin. Diğer mümin kullarınla beraber velayetine alıp korudun. Bol lütufların ve akıp duran ihsanlarınla hep inayet eyledin. Her zaman muhafaza buyurdun ve hiçbir zaman takatimin üstünde yük yüklemedin. Ve bana hep ibadet ü taat yollarını gösterdin. Kendisinden başka bir ilah olmayan yegâne zât Sensin Allahım. Sen her zaman her yerde hâzır ve nâzırsın. Her şeyi görürsün ve hiçbir şey Sana gizli kalmaz. En gizli ve en karanlık noktalarda olup bitenler de Sana ayandır. Bir şeyin olmasını murad buyurduğunda, “Ol” dersin ve o şey hemencecik oluverir.</p>
			<p class="a_Paragraf">Allahım! Hamd ü senalarımı; Senin, Zâtına olan ve gerçekten hamdeden kullarının hamd ve senâları, ululuğunu gönülden dile getirenlerin temcîdleri, büyüklüğünü yürekten haykıranların tekbirleri, bütün latîfeleriyle “Allah” diyenlerin tehlilleri, Senin sonsuzluğun karşısında kendini hiç sayanların ta’zimleri ve bilerek, inanarak Seni tenzih edenlerin tesbihleri arasında say. Say ki Allahım, göz açıp kapayıncaya kadar hatta ondan daha az sürede tek başıma söylemeye çalıştıklarım, bütün hâlisâne hamd edenlerin hamdi, bütün âriflerin takdisi, bütün tehlîl ve tesbihte bulunanların senâsı gibi nezdinde kıymetli olsun. Ve benim mahmud, mahbub ve veraların ötesindeki Rabbimin şanına yaraşır bulunsun.</p>
			<p class="a_Paragraf">Ne olur Allahım, ne olur! Dilimden dökülen azıcık hamd ü sena ifadelerine nezdinden bereket ihsan buyur. </p>
			<p class="a_Paragraf">Senin hakkın fazlasıyken üzerime ne kadar hafif yükler yükledin ve o kadarına bile ne kadar büyük mükâfatlar vaad ettin Allahım! Fazl u ihsanların çok, karşılığında beklediğin şükür ise benim yapabileceğim kadar oldu. Ona da kat kat vaadlerde bulundun. Verdiğin rızıkları geniş ve bol tuttun, karşılığında ise kolay ve az bir şükür istedin. Afv u afiyet verdin Allahım! Belaların kucağına bırakmadın bu aciz kulunu. Genişlik ve huzur ihsan ettin. Kulluk yükümü hafif tuttun fakat karşılığında öyle bir şeref ve paye ile ödüllendirdin ki, makamı ve vazifesi itibariyle nebîlerin en büyüğü, derecesi en yükseği, şefaat yetkisi en çok, yolu-yöntemi açısından en vâzıh olan Hazreti Muhammed’in ümmetinden eyledin. Senin salât ve selâmın O Nebîler Serveri’ne, tertemiz, dupduru ehline, kerîm ve ebrâr ashâbına ve bütün enbiya ve mürselîne olsun. Âmin!</p>
			<p class="a_Paragraf">Allahım! Bu çaresiz kulunu mağfiret buyur; zira onun günahlarını sadece Sen bağışlayabilirsin. O hata, ayıp, kusur ve günahları Senin affından başka silip süpürecek yoktur. Onları görmezden gelebilecek iyilik de yalnız Sana aittir. Ya Rab! Günlerimi, gecelerimi, aylarımı ve senelerimi sadık yakînlerle doldur, doldur ki, iki dünyanın musibet ve hüzünleri o yakîn sayesinde hafiflesin. Yakînimi öyle artır ki Rabbim, Sana olan şevk u iştiyakım ve nezdindekilere rağbetim artsın. Bu bendeni mağfiret buyurduğun ve yüce payelerle şereflendirdiğin kullarına dâhil et. İhsan ettiğin nimetlere şükürle gerilmeyi gönlüme duyur. Duyur ki Allahım, bunları yapacak biricik zât Sensin. Çünkü Vâhid, Ehad, Samed, Mübdi’, Refî’, Bedî’, Semî’ ve Alîm yalnız Sensin. Senin dilediğinin olmasını engelleyecek hiçbir şey yoktur. Benim Rabbim de, bütün mevcudâtın Rabbi de Sensin. Gökleri ve yeri yaratan, hem gayb hem de şehadet âlemlerine muttali olan Yüceler Yücesi de yalnız ve sadece Sensin!</p>
			<p class="a_Paragraf">Allahım! Senden hayırlı işlerde sebat, doğru yol üzerinde yürümede azm ü ikdam ve nimetlerine karşı şükür hissi diliyorum. Zalimlerin zulmünden, bâğîlerin taşkınlığından, hasetçilerin hasedinden, komplocuların komplosundan, tuzak kuranların tuzağından, gadredenlerin gadrinden ve düşman şamatasından Sana sığınıyorum.</p>
			<p class="a_Paragraf">Allahım! Düşmanlık besleyenlere sadece Senin inayetinle karşı koyabilirim.</p>
			<p class="a_Paragraf">Rabbim! Senden, Seni sevenlerin ve dostluğuna layık gördüğün kullarının dostluğunu diliyorum. Saymaya güç yetiremediğim çeşit çeşit ve nihayetsiz ihsanlarından dolayı bir kez daha Sana hamd ediyorum Allahım! Kendisinden başka ilah olmayan yegâne zât Sensin. Cömertliğinle kuşattığın varlık bütünüyle Sana hamd ve şükrederler. Hükmüne karşı koyacak hiçbir nesne ve hiçbir kimse yoktur. Saltanatında ve mülkünde kimse Sana karşı gelemez. Bütün mevcûdatın mâliki Sensin. Kullarınsa sadece Senin dilediğin kadarına mâlik olabilirler. </p>
			<p class="a_Paragraf">Allahım! Nimet veren, fazl u ihsanda bulunan, Kâdir, Kâhir, Muktedir ve Kuddûs olan, izzet ve ululuk ridasını, azamet ve kibriya izarını kuşanan, nur ve ziyayı Zâtına perde yapan ve mehabetinden dolayı karşısında huşû duyulan sadece Sensin. Minnet, saltanat, mülk ve cömertlik Senin şanındır. Kudret-i kâmile ve hikmet-i bâliğaya sahip olan da yalnız Sensin. İnsanlığın en faziletlisi, Senin değişik güzelliklerle üstün kıldığın insanların hepsinin efendisi Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span> beni de ümmet eylediğin için Sana hamd ü senalar olsun.</p>
			<p class="a_Paragraf">Allahım! Göz verip gördürdün; kulak verip duyurdun; sıhhat ve afiyet ihsan ettin; bütün uzuvlarımı da mükemmel bir şekilde yarattın. Bedenimde, ibadetlerime mâni olacak bir noksanlık meydana getirmedin. Mükerrem bir sanat harikası olarak varlık sahasına çıkardın. Lütuf ve nimetlerinle donattın. Dahası birçok insana nasip olmayan ihsanlarla payelendirdin. Âyetlerini dinleyecek kulak, imanın kadr u kıymetini anlayacak akıl, Senin kudretini görecek göz, azametinin marifetine erecek fuâd, tevhid ufkuna ulaşacak kalb verdin. Bu lütuflarından dolayı da Sana hamd ediyorum Allahım! Gönlüm, Sana şükür hisleriyle dolu ve üzerimdeki haklarına şahittir. Ya Rab! Hiçbir canlı yok iken Sen Hayy olarak vardın. Bütün canlılar fenâ bulup gidince Senin varlığın yine Hayy olarak devam edecektir. Zira Senin hayatın Kendindendir. Rabbim, ihsanlarının kesildiğine hiçbir vakit şahit olmadım. Çünkü bu kuluna hep lütufkâr davrandın. Hep korudun, kolladın. Nimetlerin de her zaman akıp durdu. </p>
			<p class="a_Paragraf">Allahım! Sadece affına; tevhîd, temcîd ve tahmîdlerle ellerimi kaldırdığım zaman dualarımı kabul edişine; yarattığın zaman güzel yaratmana ve verdiğin rızıklara bile şükredecek olsam yine de şükür vazifemin hakkını veremem. Ya içinde yüzdüğüm büyük nimetlerin hakkını nasıl öder, onlara şükür borcumu nasıl yerine getiririm? Yine de elimden geldiğince, dilim döndüğünce Sana hamd ü senalar ediyorum. İlminin ihata ettiği, rahmetinin kuşattığı, kudretinin çepeçevre sardığı şeyler adedince, kullarının üzerine düşen şükür borcunun kat kat ötesinde Sana şükürler olsun Rabbim.  </p>
			<p class="a_Paragraf"> Allahım! Senden, ömrümün geçen kısmında beni değişik ihsanlarınla sevindirdiğin gibi, kalan kısmında o ihsanlarını tamamlamak suretiyle daha da sevindirmeni diliyorum. Tekliğin, yüceliğin, büyüklüğün, kemâlin, azametin, nurun, re’fet ve rahmetin, ululuğun, eşsiz güzelliğin, cemâlin, celâlin, saltanatın, kudretin, ihsanların, lütufların, nebîn ve habîbin Hazreti Muhammed ve tertemiz yakınları yüzü suyu hürmetine beni nimetlerinden, fazlından, cemâl ve kerem tecellîlerinden mahrum bırakma! Sen kullarına hep cömertçe muamele eder ve hep engin lütuflarda bulunursun. Onun için de Senin şanına başka değil sadece cömertlik yaraşır. Bahşettiğin nimetlere karşı yapılan şükür tembelliğinden, hamd ü sena eksikliğinden dolayı da ihsan musluklarını asla kısmazsın. Zaten ne kadar çok lütufta bulunursan bulun, Senin hazinelerinden hiçbir şey eksilecek değildir. Sen Mâlikü’l-mülksün. Mülkün için hiçbir surette herhangi bir azalma ya da bitip tükenme söz konusu olmaz ki, Sen de kullarına verdiğin nimetleri azaltasın.</p>
			<p class="a_Paragraf">Allahım! Senden mehâbet ve mehâfetin karşısında hep huşû ve hudû ile çarpan, her zaman tazarru ve yakarış hâlinde olan bir kalb; her uzvuyla sabrı yaşayan bir beden; yakîn-i tamm; devamlı zikir ve hamd ile gürleyen bir lisan; güzel, helal ve bol rızık, faydalı ilim, amel-i salihle dolu, hayırlı, uzun bir ömür, kabul gören bir tevbe, yaş döken bir göz ve salih amel diliyorum. </p>
			<p class="a_Paragraf">Ya Rabbî! Berat fermanını almış biri gibi kendimi bütün bütün emniyet duygusuna salmama hiçbir zaman müsaade etme. Gönlüme ve dilime zikrini unutturma. Sıyanet örtünü üzerimden kaldırma. Rahmetinin gelip beni de sarıp sarmalayacağı hususunda ümitsizliğe düşürme. Görüp gözetmenden ve yakınlığından beni mahrum etme. Ansızın bastıran azabından, gelip çatan gazabından Sana sığınıyorum; beni onlara maruz bırakma. Hayatımın hiçbir zaman diliminde, rahmetin ve şefkatin hususunda ye’s gibi bir çıkmaza düşmemem için hep elimden tut! Tut elimden Allahım, tut ki edemem Sensiz!</p>
			<p class="a_Paragraf">Yüce Allahım! Enîsim Sen ol ve beni, yalnızlık hissi de dâhil her türlü korkudan emin kıl! Belalardan, afetlerden, helake götürebilecek yollardan, dünyada ve ukbada gam, keder, hüzün ve tasa sebebi olabilecek bütün gâilelerden muhafaza buyur! Rabbim! Sen asla sözünden dönmez, vaad ettiklerine muhalif bir iş işlemezsin; ne olur, bize olan vaadlerini de lutfet!</p>
			<p class="a_Paragraf">Rahmeti, merhameti, re’feti ve şefkati sonsuz Allahım! Nezdindeki yerimi yücelt, derecelerimi artır ve beni seviyesiz insanlar gibi olmaktan koru! Mahrum bırakmayıp lütufta bulunduğun, alçalmasına izin vermeyip yüksek mertebelere ulaştırdığın, güzelliklerini artırdığın, azabınla değil de merhametinle muamele ettiğin, hep nusretinle te’yîd buyurduğun, işlerinde fiyaskoya uğratmadığın, koruyup kolladığın ve yalnızlığa terk etmediğin, hata, kusur ve günahlarını örttüğün, utanç sebebi olabilecek hallere düşürmediğin, hıfz u inayetinle desteklediğin ve kayıplar yaşamasına müsaade etmediğin bahtiyar kullarından eyle! Yüce Mevlâm! Bütün bunları Senden ve sadece Senden diliyor ve dileniyorum; zira Sen gücü her şeye yeten yegâne Kâdir-i Mutlaksın! Ey celâl ve ikram sahibi Allahım! Efendimiz Hazreti Muhammed’e, tertemiz ehl-i beytine, ashâb-ı kirâmına da salât ve selâm eyle. </p>
			<p class="a_Paragraf">Ey gökleri ve arzı kabza-ı tasarrufunda bulunduran ve Yüce Kitab’ında, <span class="italik_E">“Yerin üstüne düşmemesi için göğü O tutuyor. Gök ancak O’nun izniyle düşebilir.” ve “Bir şeyi dilediğinde O’nun buyruğu sadece “Ol!” demektir. O da hemen oluverir. Sübhan’dır, münezzehtir. Her şey üzerinde hâkimiyet O’na aittir. Hepinizin dönüşü de O’na olacaktır.”</span> ferman buyuran Rabbim! Hakkımda takdir buyurduğun ve inayetinle başlama imkânı bulduğum hayırlı işleri en güzel, en uygun ve en doğru şekilde tamamlamam için bana yardım et! Sen buna kâdirsin ve recam odur ki, dualarıma icabet edersin.</p>
			<p class="a_Paragraf">Hamd ü senalar Âlemlerin Rabbi Allah’a, salât ü selâm da Fahr-i Kâinat Efendimiz Hazreti Muhammed’e, pırıl pırıl ehl-i beytine, tertemiz evlatlarına ve bütün ashâbına olsun. ”Allahuekber. Allahuekber. Allahuekber. Lâilâhe illallahu vallahu ekber ve Allahuekber ve lillahi’l-hamd. <span class="ayet_kaynaklari_E _idGenCharOverride-1">(3 defa)</span>”</p>
			<p class="Baslik_2" id="_idParaDest-19">Hazreti Ali’ye (k.v.) Ait Bir Hizb</p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Her şey ve herkes üzerinde tasarruf sahibi Melik, varlığı kendinden ve değişmeyen bir Zât olan Hakk ve hakikati en açık şekilde beyan eden yüce Allah’ın adıyla. Muhammed <span class="_aleyhisselam-_E _idGenCharOverride-1">(aleyhissalâtü vesselâm)</span> O’nun her sözü doğru, her davranışı emniyet vaadeden sadık ve emin elçisidir. <span class="italik_E">“Allah’tan başka ilah bulunmadığına şahit bizzat Allah’tır. Bütün melekler, hak ve adaletten ayrılmayan ehl-i ilim de bu gerçeğe, Azîz ve Hakîm (mutlak galip, tam hüküm ve hikmet sahibi) Allah’tan başka ilah olmadığına şahittirler. Allah katında hak din, İslâm’dır.”</span> Allah nur, hikmet, havl, kuvvet, burhan, kudret ve hüccet sahibidir. Onun için ne uyuklama ne de uyku söz konusudur. Göklerde ve yerde ne varsa hepsi O’nundur. Allah’tan başka ilah yoktur. Nebîleri olan Âdem Safiyyullah, Nuh Neciyyullah, İbrahim Halilullah, İsmail Zebîhullah, Muhammed de Resûlullah’tır <span class="_aleyhisselam-_E _idGenCharOverride-1">(alâ nebiyyina ve aleyhimüsselâm).</span></p>
			<p class="a_Paragraf">Bismillah ve billah ve minallah ve ilallah. <span class="italik_E">“Hesaba çeken olarak Allah yeter.”</span> <span class="italik_E">“Yaptığınız şey, sihirdir. Allah onu boşa çıkaracaktır. Çünkü Allah bozguncuların işini düzeltmez.”</span> <span class="italik_E">“Güneş dürülüp ışığı söndüğü zaman.”</span> sihir boşa çıkar. <span class="italik_E">“Doğurmak üzere olan develer, kıyılmaz mallar terk edildiği zaman.”</span> sihir boşa çıkar. “<span class="italik_E">Vahşi hayvanlar diriltilip toplandığı zaman.”</span> sihir boşa çıkar. <span class="italik_E">“Denizler ateşlenip kaynatıldığı zaman.”</span> sihir boşa çıkar. <span class="italik_E">“Diri diri gömülen kız çocuğuna hangi suçtan ötürü öldürüldüğü sorulduğu zaman.”</span> sihir boşa çıkar. <span class="italik_E">“Hesap defterleri açıldığı zaman.”</span> sihir boşa çıkar. <span class="italik_E">“Cehennem alev alev kızıştırıldığı zaman.”</span> sihir boşa çıkar. <span class="italik_E">“Cennet yaklaştırıldığı zaman.”</span> sihir boşa çıkar. <span class="italik_E">“Her insan ortaya ne koyduğunu görünce.”</span> sihir boşa çıkar. Çıkar çünkü Allah <span class="_aleyhisselam-_E _idGenCharOverride-1">(celle celâluhû)</span> kelimeleriyle hakkı mutlaka gerçekleştirir ve bâtılı iptal eder. Hak gelir, bâtıl yıkılıp gider. Çünkü bâtıl yıkılıp gitmeye mahkûmdur. Ey Kerim Allahım! Hakkın hürmetine, sihri iptal et; onun çirkin yüzünü herkese göster ve bu dua ile huzuruna gelenlerden onu uzak tut. Bu dua ile Sana yalvaranları her türlü afet ve belalardan, illet ve hastalıklardan da muhafaza buyur. Havl ve kuvvet sadece Sana aittir, sadece Senin lütfun iledir. Ululuk ve azamet yalnız Senin şanındır. </p>
			<p class="Baslik_2" id="_idParaDest-20">Hazreti Ali’nin (r.a.) Haftalık Duaları</p>
			<p class="Baslik_3" id="_idParaDest-21">Cuma Günü Duası</p>
			<p class="Besmele_sola_dayali">Rahman ve Rahîm Allah’ın adıyla </p>
			<p class="a_Paragraf">Büyük Allah’tır. Kibriya ve azamet sahibi O’dur. Nihayetsiz ceberût ve izzet de O’na aittir. Rahmet ve inayet sahibidir O. Dünya ve âhiretin Melik’i O’dur. Rab O, Müsebbibü’l-Esbâb O, yegâne ilah O, Cebbar O, gizli şeyleri açığa çıkarıp sırları ilan eden O, melekût ve ceberût âlemlerinin sultanı O ve dilediğini dilediği şekilde gerçekleştiren sadece O’dur. Büyük Allah’tır. Evvel ve Ahir O’dur. Ondan başka ilah yoktur. Kalbler huşû ile sadece O’na ta’zîmde bulunur. Her işte hükmü O verir. Ölçüyü takdir eden O’dur. Her şey sadece O’nun dilemesiyle tamam olur. Kâdir, Halîm, Latîf ve Kerîm’dir. Her türlü noksandan berî, şanı ululardan ulu, yücelerden yüce Sübhan O’dur. Varlık bütünüyle bir tek O’nu tesbih eder, O’nun takva dairesine girmeye çalışır, tazarru ile yana yakıla yalnız O’na yalvarır. İlmiyle her şeyi kuşatan ve her şeyi bir bir kaydeden de sadece O’dur.</p>
			<p class="Baslik_3" id="_idParaDest-22">Cumartesi Günü Duası</p>
			<p class="Besmele_sola_dayali">Rahman ve Rahîm Allah’ın adıyla </p>
			<p class="a_Paragraf">Allahım! Senden başka ilah yoktur. Göklerin ve arşın sahibi Evvel ü Âhir Sensin. Mevcûdatı hayat sahnesine çıkaran, onları rızıklandıran, gökleri ve arzı yaratan, melâikeyi iki, üç, dört… kanatlı elçiler yapan sadece Sensin. Her şeye kâdirsin. Efendimiz Hazreti Muhammed’e ve âline salât ü selâm eyle. Sana yalvarıyor ve fakirlikten, zihin dağınıklığından, gece ve gündüz olanların şerrinden Sana sığınıyorum. Ne olur, beni de Cehennem ateşinden âzâd ettiğin kullarından eyle Allahım. </p>
			<p class="Baslik_3" id="_idParaDest-23">Pazar Günü Duası</p>
			<p class="Besmele_sola_dayali">Rahman ve Rahîm Allah’ın adıyla</p>
			<p class="a_Paragraf">Rabbim! Sen her türlü eksiklikten münezzeh ve her türlü hamd ü senaya layıksın. Azametinin büyüklüğü, ilminin genişliği, kudretinin nihayetsizliği ve Senin hoşnutluğun kadar Sana hamd olsun Allahım! Hamdedilmeye layık olan, en layık olan Sensin. Bütün kusurlardan münezzehsin. Her şeyin dönüşü de yalnız Sanadır. Verdiğin nimetlerin hepsi için Sana hamd olsun Allahım. Semada arşı olan, arzda dilediği gibi hükmeden ve denizlerde çeşit çeşit yollar yaratan Sübhan Sensin. Rabbim, bu aciz kulunu, düşmanlık besleyenlerin şamata malzemesi olmaktan koru. Onlara üzerimde hâkimiyet kurma fırsatı verme. Ellerini bağla. Haksız ve bâtıl yollarında daha fazla ilerlemelerine müsaade etme.</p>
			<p class="a_Paragraf">Allahım! Ben de Senin pek çok kuluna haksızlıkta bulunmuşumdur. Onların haklarını ödemeye beni muvaffak kıl ve ne olur, o haklardan dolayı bana azap etme. Hata ve kusurlarımı mağfiret buyur Allahım; şüphesiz Sen çok bağışlayan ve çok merhamet edensin. </p>
			<p class="Baslik_3" id="_idParaDest-24">Pazartesi Günü Duası</p>
			<p class="Besmele_sola_dayali">Rahman ve Rahîm Allah’ın adıyla </p>
			<p class="a_Paragraf">Ululuğuyla Zâtını senâ eden, senâsıyla ululuk tahtına sultan, kuvvetiyle de azîz olan ve açık-gizli her şeyi bilen Allah’a hamd olsun.</p>
			<p class="a_Paragraf">Allahım! Bekâ, azamet ve kibriya Senin hakkın olduğu için hamd de yalnız Sanadır. Semavat ve arzı baştan en güzel şekilde yaratan Sensin. Sarsılmaz kuvvetinle dilediğini şiddetle derdest edersin. Biricik Rab Sensin. Her şeyin zimamı Senin elindedir. Senden başka ilah yoktur. Hâlık, Bari’, Musavvir gibi birbirinden güzel isimler hep Senindir. Göklerde ve yerde her şey sadece Seni tesbih eder. Azîz ve Hakîm de Sensin.</p>
			<p class="a_Paragraf">Allahım! Bana karşı hainlik yapmak, komplo kurmak ve zulmetmek isteyenlere fırsat verme. Ben emellerimi gerçekleştirecek ve musibetleri başımdan defedecek güce mâlik değilim. Onun için Sana sığınıyorum Allahım! Ey tasaları gideren, gamları izale eden, zulme uğrayan mazlumların dualarına icabet eden Rabbim! Günahlarımın çokluğundan dolayı bana azap etme. Kusurlarımı mağfiret buyur; bana da merhamet et. Şayet azap edersen bilirim ki, bu benim günahlarım sebebiyledir. Mağfiret buyurursan da bilirim ki, Sen hiç şüphesiz Azîz ve Hakîm’sin; tam hüküm ve hikmet sahibisin.</p>
			<p class="Baslik_3" id="_idParaDest-25">Salı Günü Duası</p>
			<p class="Besmele_sola_dayali">Rahman ve Rahîm Allah’ın adıyla </p>
			<p class="a_Paragraf">Âlemlerin Rabbi Allah’a, kerem ve celâline yaraşır şekilde hamd olsun. O ki, kudretiyle bütün varlığı yaratmıştır. O’nun izzeti başka rab ve şerikler kabul etmez. Diller hudû, sesler de huşû içinde hamdederek hep O’nu zikreder. Mehabetin karşısında yüzler hep yerdedir.</p>
			<p class="a_Paragraf">Allahım! Gönüllerden geçen sırları, kalblerdeki zelîl duyguları, gözlerdeki hain bakışları, sadırlardaki gizlilikleri yalnız Sen bilirsin. Beni de her türlü tasadan Sen koruyabilirsin. Çünkü mahzun gönüllerin imdadına bir tek Sen yetişirsin. Bana dokunacak zararları bertaraf edecek de Sensin. Zira hem ilmin hem de rahmetinle her şeyi kuşatan sadece Sensin. Rahmetine dehâlet ediyorum, ey Nebîsi, Efendimiz Hazreti Muhammed’i salât ü selâmlarla zikreden Erhamürrâhimîn. </p>
			<p class="Baslik_3" id="_idParaDest-26">Çarşamba Günü Duası</p>
			<p class="Besmele_sola_dayali">Rahman ve Rahîm Allah’ın adıyla </p>
			<p class="a_Paragraf">Zâtına hamd, şükür ve ibadet etmeyi üzerimize vâcip kılan Âlemlerin Rabbi Allah’a, O’nun yüce şanına yaraşır, hep artan ve hiç kesilmeyen bir şekilde hamd olsun. Ey Merhametlilerin En Merhametlisi Allahım! Ayıp ve kusurlarımı ört. Çirkin şeyleri benden uzaklaştır. Sıkıntılarımı bertaraf eyle. Mahlûkatın en hayırlısı olan Hazreti Muhammed’e <span class="_aleyhisselam-_E _idGenCharOverride-1">(aleyhissalâtü vesselâm)</span> ve ehline de salât ü selâm eyle!</p>
			<p class="Baslik_3" id="_idParaDest-27">Perşembe Günü Duası</p>
			<p class="Besmele_sola_dayali">Rahman ve Rahîm Allah’ın adıyla </p>
			<p class="a_Paragraf">Allahım! Mülk bütünüyle Senindir. Bütün iyilik ve güzelliklerin, bütün hayırların yegâne kaynağı Sensin! Gizlisiyle, açığıyla her iş neticede dönüp Sana gelir; her şeyin müntehasında yalnız Sen varsın. Onun için evvel-âhir bütün hamd ü senalar Sanadır. Sübhansın ya Rab; bütün noksanlıklardan Seni tenzih ü takdis ve topyekün güzel sıfatlarla mevsûf bulunduğunu bir kere daha ikrar ederim. Mülk ve melekût âlemlerinin, görünür ve görünmez dünyaların yegâne sahibi Sensin. Azîz’sin; gücün her şeye yeter. Hayat ezelî sıfatındır; Senin için fânilik asla söz konusu olamaz. Melikler Melîkisin; hep hilimle davranır, günahlarla kirlenmiş kimseleri hemen cezalandırmaz, haddini bilmezlerin ayıplarını görmezlikten gelerek onlara manevî kirlerinden arınma fırsatları verirsin. Ne ulûhiyetinde ne de rubûbiyetinde şerîkin vardır ve Sen, yarattıklarını en güzel şekilde yaratırsın. </p>
			<p class="a_Paragraf">Allahım! İmanın tadına erdikten sonra yeniden küfre saplanmaktan, Senin inayetinle hidayeti bulduktan sonra dalâlet çukurlarına yuvarlanmaktan, İslâm’a intisapla şeref kazandıktan sonra onun dışında başka yollara düşüp alçalmaktan, izzetten sonra zillete dûçâr kalmaktan ve hakk u hakikati kabul ettikten sonra Senin muradına muhalif tavır ve davranışlara girmekten Sana sığınıyorum. </p>
			<p class="a_Paragraf">Ey Ezel ve Ebed Sultanı Allahım! Evvel Sensin; Senden önce hiçbir şey yoktu. Âhir Sensin; fenâ ve ademden münezzehsin; nihayette bütün varlık fenâ bulacak ve yine bir tek Sen kalacaksın. Zâhir Sensin; Senden daha vâzıh bir hakikat yoktur. Her şeyin ötesinde, ötelerin de ötesinde kâinat ve hâdiselerin biricik mercii Bâtın da yine Sensin. Mahlûkatın üzerinde hüküm süren güç, Senin karşı konulamaz gücündür. Bütün yaratılmışlar zevale kaydıktan sonra varlığını devam ettirecek Bakî-i Hakikî de yalnız Sensin!</p>
			<p class="a_Paragraf">Ulu Allahım! Azîz’sin; güç ve kuvvet Senindir ve Sendendir. Hakîm’sin; işlerini hep hikmet edalı icra edersin. Mukaddessin, münezzehsin; haddini bilmeyen bir kısım densizlerin yakışıksız isnatlarından nihayetsiz derecede uzaksın.</p>
			<p class="a_Paragraf">Allahım! Sana yeryüzündeki kum taneleri adedince şükrediyor ve salih kullarına olduğu gibi bu nâçar kuluna da rahmetinle muamelede bulunmanı diliyorum. Peygamber Efendimiz hürmetine, ehl-i beyti ve ashâbı hürmetine, ne olur, bizden evvel binlercesinin bu kabil dileklerine icabet ettiğin gibi bize de lütfundan kapılar arala ve başımıza sağanak sağanak ihsanlar yağdır.</p>
			<p class="Baslik_2" id="_idParaDest-28">Hazreti Ali’nin (k.v.) Fereç Duası</p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Ey Rab! Senin icabet etmediğin bütün arzu ve hayaller boştur; Senin neticeye ulaştırmadığın gayretler de hep boşa çıkar. Yolcusunu Sana ulaştırmayan yollar dalâletten başka bir şey değildir ve o yollardan birine bir kere düşen -şayet Senin inayetin olmazsa- bir çıkmaza girmiş olur. Melce-i Hakîkî Sensin ve iltica da yalnız Sanadır. Yalnız Senin yüce dergâhına sığınılır. </p>
			<p class="a_Paragraf">Ey maksut ittihaz edilenlerin en kerîmi ve kapısında el açılanların en cömerdi olan Allahım! Yüce dergâhına iltica ediyorum. Omuzlarımı çökertecek, sırtımı bükecek kadar günah yüküyle huzuruna geldim. “el-eman, el-emân” diyor, bu yığın yığın günahların hacâletinden beni kurtarmanı diliyorum. </p>
			<p class="a_Paragraf">Rahmet ve şefkati, doğru yolda yürüyenlerin sığınağı olan Yüce Rabbim! Sen, çaresizlik ve ızdırar içerisinde kapısına varılanların en kerîmisin; Senin kereminden öte kerem yoktur. Senin sadık kulların başkalarının kapılarını aşındırmaya asla tevessül etmez, sadece Senin yüce nezdindeki kıymetler üstü armağanları arzularlar. İşte bu mülahazaları şefaatçi yaparak ben de huzuruna geldim ve huzurunda dileniyorum: </p>
			<p class="a_Paragraf">Ey kullarının gözlerini marifet meşcereliklerine açan ve lisanlarını hamd ile coşturan Merhametliler Merhametlisi Allahım! Keder ve tasaların gelip kalbimi yıpratmasına müsaade etme. Arzularımın gerçekleşmesi için gayret gösterirken bâtıl yollara düşmekten beni koru ve işlerimi de, ömrümü de hep güzelliklerle neticelendir! Âmîn!</p>
			<p class="Baslik_2" id="_idParaDest-29">Hazreti Ali’nin (k.v.) Bir Duası</p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Ey desteği olmayanların desteği.. azığı olmayanların azık kaynağı.. dayanağı olmayanların dayanağı.. zayıfların sığınağı.. fakirlerin hazinesi.. duaları işiten ve ızdırar hâlindeki kullarının dualarına icabet eden.. kötülükleri engelleyen.. boğulmak üzere olanları kurtaran.. helake sürüklenenlere necat yolları gösteren.. her işi mükemmel olan.. kullarına hep iyilik yapan.. kâinatta daima güzellikler sergileyen.. nimetleriyle fazl u ihsanda bulunan Rabbim! Gece karanlığı, gündüz aydınlığı, Güneş şuaları, ağaçlar sallanışları ve hışırtıları ve sular da çağıltılarıyla sadece Sana secde ederler.</p>
			<p class="a_Paragraf">Ey Kendisinden önce ve sonra hiçbir şeyin olmadığı ve olamayacağı, Zâtı için bir nihayet ve sınırın, bir benzer ve zıddın bulunmadığı ve bulunamayacağı yüce Allahım! Manası Âdemoğullarında olan, kibriya, nur ve azameti ile muttasıf, hakkı ortaya koyup, şirk ve şerri iptal eden ismin; kendisiyle, fânilik ve fasıla söz konusu olmadan ezelî ve daimî hayatın devam ettiği ismin; mukaddes ve kerim ruh; her şeyi duyan sem’-i hâzır; her nesneyi gören basar-ı nâfiz; tâc-ı vakar; hâtem-i nübüvvet; ahde muvaffakiyet; ebedî hayat yurdu; güzeller güzeli köşkler hürmetine bunları Senden diliyorum. Dualarımı kabul buyur, ey şerîki olmayan Allahım!</p>
			<p class="Baslik_2" id="_idParaDest-30">Hazreti Ali’nin (r.a.) Sıkıntı ve Tasaların Bertaraf Olması İçin Okuduğu Münacaatı</p>
			<p class="Besmele">Rahman ve Rahîm Allah’ın adıyla</p>
			<p class="a_Paragraf">Rabbim! Açık-gizli bütün işleri gören ve bilen Yüce Allahım! İşte bir kez daha huzurundayım ve Senden dileniyorum.</p>
			<p class="a_Paragraf">Allahım! Sema Senin kudretinle bina edilmiş, yerküre Senin izzetinle yayılıp dürülmüştür; Şems ü Kamer de, arz u semavatı aydınlattıkları ışıklarını Senin nurundan almışlardır. </p>
			<p class="a_Paragraf">Ey her zaman temiz ruhları lütuflarıyla sevindiren, hayatını takva yamaçlarında sürdüren gönül erlerinin korkularını izale eden ve kullarının ihtiyaçlarını en münasip şekilde is’af buyuran Sultanlar Sultanı! Ey Yusuf Peygamberi kölelikten kurtaran Ulular Ulusu! Sen öyle yüce bir sultansın ki, dergâhında kapıcı bulunmaz; zaten Senin bir kapıcıya ihtiyacın da yoktur. Sen bir vezire, bir yardımcıya da asla muhtaç değilsin. Senden başka bir rab olmadığını ve Senin el açıp yalvarılacak yegâne mabûd olduğunu bütün kâinat türlü türlü lisanlarla fasılasız haykırıp durmaktadır. </p>
			<p class="a_Paragraf">Ya Rab! Hiç ayrılmadan Senin dergâhının önünde bekleyenler ve ısrarla el açıp yalvaranlar, Senden başka değil sadece lütuf ve ihsan görürler.</p>
			<p class="a_Paragraf">Allahım! Senin gücün her şeye yeter. Ne olur, Habîbin Hazreti Muhammed hürmetine, ehl-i beyti ve ashâbı hürmetine bizi de umduklarımıza nâil eyle! Âmîn!</p>
			<p class="Baslik_2" id="_idParaDest-31">Hazreti Ali’nin (r.a.) Kaside-i Mecdiyyesi</p>
			<p class="Besmele">Rahman ve Rahîm Allah’ın adıyla</p>
			<p class="Siirler_E">Allahım! Hamd Sanadır; ululuk tahtının Sultanı Sensin,<br/>Bereketi dilediğine verir, dilediğine de vermezsin.</p>
			<p class="Siirler_E">Allahım! Beni Sen yarattın; sığınağımdır rahmetin, <br/>Bollukta da, darlıkta da en büyük ümidimdir şefkatin. </p>
			<p class="Siirler_E">Allahım! Hatalarım pek büyük ve çok da olsa,<br/>Hiç şüphesiz Senin affın onlardan daha büyüktür.</p>
			<p class="Siirler_E">Allahım! Dileğimi yerine getireceğin ümidindeyim,<br/>Şu perişan hâlime bak; yaptıklarımdan bin pişmanım.</p>
			<p class="Siirler_E">Allahım! Hâl-i pürmelâlimi, aczimi görür ve bilirsin,<br/>Gizli gizli yakarışlarımı da sadece Sen işitirsin. </p>
			<p class="Siirler_E">Allahım! Ümitsizlik vadilerine düşmeme izin verme,<br/>Lütfuna ihtiyacım sonsuzdur, kalbimi de kaydırma!</p>
			<p class="Siirler_E">Allahım! Şayet kovarsan beni ya da haybete uğrarsam,<br/>O zaman ne yaparım, hangi kapıya gidebilirim!?</p>
			<p class="Siirler_E">Allahım! Azabından, gazabından, ikabından Sen koru,<br/>Huzurunda kulluk tasmasıyla duran bu boynu bükük kulu!</p>
			<p class="Siirler_E">Allahım! Orada ne diyeceğimi lisanıma Sen yerleştir,<br/>Hüsran mıdır kabirdeki hâlim, bilemem nedir?</p>
			<p class="Siirler_E">Allahım! Azabınla cezalandırsan da beni bin sene,<br/>Rahmetinden ümidim kesilmeyecek bir an bile.</p>
			<p class="Siirler_E">Allahım! Bağışlayıcılığının lezzetini duyur gönlüme,<br/>Evlâd ü iyalin, malın-mülkün fayda vermediği o günde. </p>
			<p class="Siirler_E">Allahım! Tutmazsan elimden, zayi olur giderim ben,<br/>Fakat koruyup kollarsan, kaymaz ayaklarım yerinden.</p>
			<p class="Siirler_E">Allahım! Sadece muhsinleri affedersen eğer Sen,<br/>Hevasına yenik düşmüş mücrimleri bulunur mu affeden!? </p>
			<p class="Siirler_E">Allahım! Takva talebinde kusur etmişsem şayet,<br/>İşte huzurundayım, tevbe ediyorum, günahımı affet!</p>
			<p class="Siirler_E">Allahım! Dağlar cesametinde olsa da günahlarım,<br/>Affın ondan da büyüktür, bağışlanma umarım.</p>
			<p class="Siirler_E">Allahım! Cahillik edip günahlara dalmış olsam da,<br/>“Kulum ümidini kesmesin.” nidası hep kulağımda.</p>
			<p class="Siirler_E">Allahım! Lütfunu hatırlayınca bütün korkularım eriyor,<br/>Günahlarım zihnime hücum edince gözlerimden yaşlar geliyor.</p>
			<p class="Siirler_E">Allahım! Sürçmelerimi görmezden gel, günahlarımı sil,<br/>Bin pişmanım yaptıklarımdan, kalbimdeki yangındır delil.</p>
			<p class="Siirler_E">Allahım! Bir bîçareyim, rahmetini ve fazlını gözlüyorum,<br/>Senin ihsan kapından başka bir kapıyı çalacak da değilim.</p>
			<p class="Siirler_E">Allahım! Dergâhından uzaklaştırılır ya da iltifat görmezsem,<br/>Kimin affını umabilir ve kimden şefaat bekleyebilirim!?</p>
			<p class="Siirler_E">Allahım! Seven gönül gecelerde uyumaz, dua eder, yalvarır,<br/>Gafillerin yaptığı tek şeyse, kulağı üzerine yatıp uyumaktır. </p>
			<p class="Siirler_E">Allahım! Kulların hep Senin bol rahmetini ümit ederler,<br/>Ve Cennet bahçelerinde ebediyyen kalmayı dilerler.</p>
			<p class="Siirler_E">Allahım! Reca hislerim coşunca kurtulacağımı zannediyorum,<br/>Günahlarımı düşündüğümde de kendimi çok levmediyorum. </p>
			<p class="Siirler_E">Allahım! Kulunu affedersen eğer, affınla kurtuluşu bulur,<br/>Yok, eğer affetmezsen, sayısız günahlarıyla helak olur.</p>
			<p class="Siirler_E">Allahım! Habibin Hazreti Muhammed Mustafa hürmetine,<br/>Ve O Nebîler Serveri’ne ittiba eden salih kulların hürmetine…</p>
			<p class="Siirler_E">Allahım! Hazreti Ahmed ü Mahmûd’un dini üzere sabit eyle,<br/>Gönlümü de, inabe, takva, taat ve hudû hisleri ile süsle.</p>
			<p class="Siirler_E">Allahım, Rahmeti Sonsuz Allahım! Kulunu mahrum etme,<br/>Etme de, mahlûkatın O en hayırlısının şefaatine nâil eyle.</p>
			<p class="Siirler_E">Allahım! Kulların ellerini açıp Sana dua ettiği müddetçe,<br/>Sen de Kâinatın İftihar Tablosu Efendimiz’e salât eyle!</p>
			<div class="_idFootnotes">
				<div class="_idFootnote" id="footnote-288-2">
					<p class="b_Paragraf"><a class="_idFootnoteAnchor" href="#footnote-288-2-backlink">2</a>	Kasîdenin aslında, “âsî” yazılıdır fakat edeben “sâdık” olarak okunur. </p>
				</div>
			</div>
		</div>
	</body>
</html>