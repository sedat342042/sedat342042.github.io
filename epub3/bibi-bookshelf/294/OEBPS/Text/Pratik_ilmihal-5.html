<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Pratik_ilmihal-5.html</title>
  <link href="../Styles/template.css" rel="stylesheet" type="text/css"/>
</head>

<body>
  <div id="Pratik_ilmihal-5.html" xml:lang="tr-TR">
    <div class="Basic-Text-Frame">
      <p class="x0-PERDE-E"/>

      <p class="x1-baslik-E" id="toc_marker-4"><span class="bolumler-E" style="font-size:0.72em;">1. BÖLÜM<br/></span> İMAN ESASLARI</p>

      <p class="Epigrafi-E"><span class="italik-E" xml:lang="tr-TR">İman insanı insan eder, belki insanı sultan eder,<br/>
      öyleyse insanın asıl vazifesi iman ve duâdır...<br/></span> Said Nursî</p>

      <p class="ilk-harf"><span class="char-style-override-1">İ</span>man, Peygamber Efendimiz’in <span class="x-aleyhisselam--E" style="font-size:0.76em;" xml:lang="tr-TR">(sallallâhu aleyhi ve sellem)</span> Allah Teâlâ tarafından getirip tebliğ buyurduğu hususların tamamını kabul ve tasdik etmektir (doğrulamaktır). İman, bu tasdikten ibarettir. Fakat kişinin, hayatında ve ölümünde kendisine Müslüman muâmelesi yapılabilmesi için kelime-i şehâdeti yani “Eşhedü en lâ ilâhe illallâh ve eşhedü enne Muhammeden abdühü ve Resûlüh” kelimesini dili ile söyleyip kalbi ile tasdik etmesi şarttır.</p>

      <p class="a--Paragraf-E">İman, “İcmali İman ve Tafsili İman” olmak üzere ikiye ayrılır:</p>

      <p class="a--Paragraf-E">1- İcmali İman: Allah’a ve Hz. Muhammed’in <span class="x-aleyhisselam--E" style="font-size:0.76em;" xml:lang="tr-TR">(sallallâhu aleyhi ve sellem)</span> Allah’ın kulu ve peygamberi olduğuna inanmaktır.</p>

      <p class="a--Paragraf-E">Dinimizde inanılması gereken şeylerin bir özeti olduğu için buna “İcmali İman” yani “Topluca İman” denir.</p>

      <p class="a--Paragraf-E">İman esasları, topluca ve özet olarak hem Kelime-i Tevhid, hem de Kelime-i Şehadette ifade edilmiştir. Bir insan bunlardan birini dili ile söyler, kalbi ile inanırsa İslam Dinine girmiş olur. Ancak, Müslümanın bu kadarıyla yetinmeyip, iman esaslarını ayrıntılarıyla öğrenmesi ve hepsine ayrı ayrı inanması gerekir.</p>

      <p class="a--Paragraf-E">2- Tafsili İman: İman esaslarına ayrı ayrı inanmaya denir.</p>

      <p class="a--Paragraf-E">İman edilmesi gereken hususlar: Allah’a, meleklerine, kitaplarına, peygamberlerine, âhiret gününe ve kadere iman olmak üzere altı esastır.</p>

      <p class="a--Paragraf-E">İman kavramıyla alâkalı bu kısa girişten sonra şimdi de bu esasları tek tek ele alalım.</p>

      <p class="x2-baslik-E" id="toc_marker-4-1">1. Allah’a İman</p>

      <p class="a--Paragraf-E">Ağaçlar; çiçek açıyor, meyve veriyor. Deniz; üstünde gemileri taşıyor, inek süt veriyor, Güneş dünyamızı ısıtıyor… Çevremizde işe yaramayan hiçbir şey yok. En küçük canlıdan, Ay’a, Güneş’e kadar her yaratılanın bildiğimiz ve bilemediğimiz pek çok görevi var. İnsan ise yaratılanların en mükemmeli. Düşünüyor, konuşuyor, üretiyor, üzülüyor seviniyor… Acaba mükemmel varlık olan bu insan niçin yaratıldı? Vazifeleri neler?</p>

      <p class="x-----yildiz--E">***</p>

      <p class="a--Paragraf-E">İnsanın yaratılış sebebini ve gayesini, en iyi onu yaratan bilir. Yaratan, yani yüce Yaratıcımız Allah <span class="x-aleyhisselam--E" style="font-size:0.76em;" xml:lang="tr-TR">(celle celâluhû)</span>. Öyleyse bizim dünyada bulunma sebebimizi, Kur’ân-ı Kerîm’den öğrenebiliriz.</p>

      <p class="a--Paragraf-E">Kur’ân-ı Kerîm’de Rabbimiz: “<span class="italik-E" xml:lang="tr-TR">… Ben insanları sırf Beni tanıyıp Bana ibadet etsinler diye yarattım.</span>” <span class="ayet-kaynaklari-E" style="font-size:0.76em;" xml:lang="tr-TR">(Zâriyât, 51/56)</span> buyurmaktadır.</p>

      <p class="a--Paragraf-E">Peki O’nu nasıl tanıyacağız? O’nun hakkında nasıl bilgi sahibi olacağız?</p>

      <p class="a--Paragraf-E">Rabbimiz kendisini bize değişik yollardan tanıma fırsatı vermiştir. Bunlar Kur’ân-ı Kerîm, Hz. Muhammed <span class="x-aleyhisselam--E" style="font-size:0.76em;" xml:lang="tr-TR">(sallallâhu aleyhi ve sellem)</span> ve Kâinattır. Kur’ân-ı Kerîm’de Rabbimiz kendi vasıfları hakkında bize bilgi vermiştir. Meselâ İhlâs Sûresinden, O’nun bir olduğunu, her şey kendisine muhtaç olduğu hâlde, O’nun hiçbir şeye muhtaç olmadığını, hiçbir şeyin O’na denk olmadığını öğreniyoruz.</p>

      <p class="a--Paragraf-E">Bu şekilde Rabbimizi tanımak için Kur’ân-ı Kerîm’i okumak ve anlamak da ayrıca bir ibadettir. Rabbimizin hem kulu hem de elçisi olan Kâinatın Efendisi Hz. Muhammed <span class="x-aleyhisselam--E" style="font-size:0.76em;" xml:lang="tr-TR">(sallallâhu aleyhi ve sellem)</span> de sözleriyle, hâl ve davranışlarıyla bize Rabbimizi tanıtmıştır.</p>

      <p class="a--Paragraf-E">O’nu tanıma yollarından biri de kâinattır. Kâinat âdeta bir kitap gibi bize Rabbimizi anlatır. İçinde yaşadığımız dünya, canlı ve cansız bütün varlıklar, yerde ve gökte olan her şey o kadar mükemmeldir ki, bunları yaratan kusursuz bir varlığın olması gerektiğini düşünürüz. Bu kusursuz varlık da Rabbimizdir.</p>

      <p class="a--Paragraf-E">Burada aklımıza şöyle bir soru gelebilir: Bütün bu gördüklerimiz kendi kendine meydana gelmiş olamaz mı? Çünkü biz çiçekleri açtıranı, Güneş’i doğduranı, yağmuru yağdıranı göremiyoruz?</p>

      <p class="x3-baslik-E" id="toc_marker-4-1-1">Kâinat Tesadüfen mi Meydana Geldi?</p>

      <p class="a--Paragraf-E">Evet, acaba gördüğümüz her şey tesadüfen meydana gelmiş olamaz mı? Bir düşünelim… Beyaz bir sayfa üstünde bir harf görsek, onu bir yazanın olduğunu kabul ederiz. Haydi elimizden yere bir kalem düştü ve deftere bir harf çizildi. Peki ondan sonra gelen harfler de mi böyle yazıldı. Sonra bu harfler nasıl art arda gelip anlamlı bir kelime, bu kelimeler bir cümle, bu cümleler bir kitap meydana getirdiler? Kelimeler cümleleri, cümleler kitabı. Yoksa harflerin aklı mı var da kitabın konusunu, ne anlatılacağını önceden biliyorlar ve ona göre sıralanıyorlar? Bu mümkün mü?</p>

      <p class="a--Paragraf-E">Başka örnekler de verilebilir. Selimiye Camii taşlardan oluşuyor. Bu taşların aklı mı var ki en güzel şekilde dizilmişler de dünyanın en güzel camilerinden birini meydana getirmişler? Bunların hiçbiri mümkün olmadığına göre; kitap varsa, onu yazan bir yazar olmalı... Güzel bir cami varsa mutlaka onu bu şekilde yapan bir mimar olmalı. Bir kitap yazarını işaret ediyorsa, bir cami mimarını anlatıyorsa, bir resim ressamını gösteriyorsa, kâinat ve onun üzerindeki sanat harikaları da onu yaratan, ortaya koyan usta bir gücü, kudreti gösterir. İşte bu güç ve kudretin sahibi Allah’tır.</p>

      <p class="a--Paragraf-E">Bu yaratıcı, aynı zamanda tek olmalı. Niçin mi? Çünkü görüyoruz ki, yaratılanlar arasında mükemmel bir yardımlaşma var. Güneş ışığındaki D vitamini insanın kemiklerine iyi geliyor. Bütün meyvelerin lezzetleri tam bizim hoşumuza gidecek tatta. Güneş, bizim kemiklerimizin ihtiyacını nereden biliyor? Elma ağacı, bizim ağzımızın tadını nereden öğrenmiş ki ağzımıza lâyık meyveler ikram ediyor? Demek ki, ağacı da, Güneş’i de, insanı da yaratan aynı varlık. Her varlık başka bir yaratıcı tarafından yaratılsaydı, bu şekilde bir uygunluk olabilir miydi?</p>

      <p class="a--Paragraf-E">Kur’ân-ı Kerîm’i okuduğumuz zaman aynı zamanda ibadet ettiğimizi belirtmiştik; kâinat da bir kitapsa, kâinat kitabını okuduğumuz zaman da ibadet etmiş olur muyuz?</p>

      <p class="a--Paragraf-E">Tabi ki! Varlıklar ve olaylar üzerinde düşünerek, onlarda Allah’ın değişik isimlerini ve sıfatlarını görmek, okumak da ibadettir. Buna tefekkür denir. Allah Teâlâ, Kur’ân-ı Kerîm’in birçok âyetinde “düşünmemizi” ister. Peygamber Efendimiz de, “Bir saat tefekkür, bir senelik nafile ibadetten daha hayırlıdır.” buyurarak aynı hususa işaret eder.</p>

      <p class="a--Paragraf-E">İnsanın ilk vazifesi, kendisini yaratan, yaşatan ve bütün nimetleriyle kendisini tanıtan rabbini tanımak, O’na inanmak ve O’na gönülden bağlanmak olmalıdır. Allah’a doğru olarak inanmak ve yüce varlığını tanıyabilmek için O’nun sıfatlarını öğrenmemiz gerekir.</p>

      <p class="x3-baslik-E" id="toc_marker-4-1-2">Rabbimizin Sıfatları</p>

      <p class="a--Paragraf-E">Rabbimizin sıfatları zâtî ve subûtî sıfatlar olmak üzere ikiye ayrılır:</p>

      <p class="Harici-Baslik-E">a. Zâtî Sıfatları</p>

      <p class="a--Paragraf-E">Sadece O’nun zatına mahsus olup, yarattıklarından herhangi birisine verilmesi caiz ve mümkün olmayan şu altı sıfattır.</p>

      <p class="a--Paragraf-E">1. Vücut: Allah’ın var olmasıdır. O’nun yokluğu düşünülemez.</p>

      <p class="a--Paragraf-E">2. Kıdem: O, sonradan var olmuş değildir. Her şeyden önce O vardı. Ezelidir.</p>

      <p class="a--Paragraf-E">3. Bekâ: Sonu yoktur, O hiçbir zaman yok olmaz. Ebedîdir. Her şey yok olduktan sonra yine Allah’ın varlığı devam edecektir.</p>

      <p class="a--Paragraf-E">4. Muhâlefetün li’l-havâdis: Yarattığı varlıklardan hiçbirine benzemez.</p>

      <p class="a--Paragraf-E">5. Kıyam bi-nefsihi: Varlığı kendindendir. Varlığı başka şartlara bağlı değildir.</p>

      <p class="a--Paragraf-E">6. Vahdâniyet: Birdir, eşi ve benzeri yoktur. Allah’tan başka her şey, Allah’ın yarattığı varlıklardır.</p>

      <p class="Harici-Baslik-E">b. Subûtî Sıfatları</p>

      <p class="a--Paragraf-E">Benzerleri sınırlı ve vasıtalı olarak insanlara verilmiş olsa da Allah’ın kendisine has olan bu sıfatları sınırsızdır ve herhangi bir vasıtaya muhtaç değildir. Bunlar sekiz tanedir.</p>

      <p class="a--Paragraf-E">1. Hayat: Allah diridir.</p>

      <p class="a--Paragraf-E">2. İlim: O, her şeyi bilir.</p>

      <p class="a--Paragraf-E">3. İrâde: O, Ne dilerse onu yapar.</p>

      <p class="a--Paragraf-E">4. Kudret: O’nun gücü her şeye yeter.</p>

      <p class="a--Paragraf-E">5. Semi’: O, her şeyi işitir.</p>

      <p class="a--Paragraf-E">6. Basar: Her şeyi görür.</p>

      <p class="a--Paragraf-E">7. Kelâm: O, konuşur, konuşmasında ses ve kelimelere ihtiyacı yoktur.</p>

      <p class="a--Paragraf-E">8. Tekvin: O, yaratır, icat eder.</p>

      <p class="x3-baslik-E" id="toc_marker-4-1-3">Allah’a İman Eden İnsan...</p>

      <p class="a--Paragraf-E">• Allah’ı sever, Allah’ın da kendisini sevdiğini bilir.</p>

      <p class="a--Paragraf-E">• Allah’ın her şeyi gördüğünü ve her sözü işittiğini bildiği için yalnızken de, başkalarının yanındayken de dürüst ve erdemli davranır, içi dışı bir olur.</p>

      <p class="a--Paragraf-E">• Allah’ın adil olduğunu, adil olanları sevdiğini bilir; kimseye haksızlık etmez ve haksızlığa da boyun eğmez.</p>

      <p class="a--Paragraf-E">• Dünyadaki her şeyin Allah tarafından yaratıldığını bildiğinden dolayı bütün varlıklara sevgi ve merhametle davranır.</p>

      <p class="a--Paragraf-E">• Allah’ın bütün duaları işittiğini bilir; her zaman Allah’a sığınır ve güvenir. Böylece her türlü zorluğun üstesinden gelme gücü kazanır.</p>

      <p class="a--Paragraf-E">• Yaratılış amacını, nereden geldiğini ve nereye gideceğini bilir ve kendisini güvende hisseder.</p>

      <p class="x2-baslik-E" id="toc_marker-4-2">2. Meleklere İman</p>

      <p class="a--Paragraf-E">Melekler de Rabbimizin yarattığı varlıklardandır. Kur’ân-ı Kerîm’den ve Peygamber Efendimizden öğrendiğimiz kadarıyla melekler, yemezler içmezler, erkek ve dişi türleri yoktur, Allah’ın emir ve yasaklarına itaat ederler, vazifelerini eksiksiz yerine getirirler.</p>

      <p class="a--Paragraf-E">Meleklerin sayılarını ancak Allah bilir. Dört tane büyük melek vardır. Bunlar:</p>

      <p class="a--Paragraf-E">1. Cebrail <span class="x-aleyhisselam--E" style="font-size:0.76em;" xml:lang="tr-TR">(aleyhisselâm)</span>: Allah’ın emirlerini Peygamberlere bildirir.</p>

      <p class="a--Paragraf-E">2. Mikâil <span class="x-aleyhisselam--E" style="font-size:0.76em;" xml:lang="tr-TR">(aleyhisselâm)</span>: Rızıkları ve tabiat olaylarını idare eder.</p>

      <p class="a--Paragraf-E">3. İsrafil <span class="x-aleyhisselam--E" style="font-size:0.76em;" xml:lang="tr-TR">(aleyhisselâm)</span>: Kıyametin kopması ve insanların tekrar diriltilmeleri hususunda vazifelidir.</p>

      <p class="a--Paragraf-E">4. Azrail <span class="x-aleyhisselam--E" style="font-size:0.76em;" xml:lang="tr-TR">(aleyhisselâm)</span>: İnsanların; ölecekleri zaman, ruhlarını almakla görevlidir.</p>

      <p class="a--Paragraf-E">Bunlardan başka, insanların sağ ve solunda bulunan, sevap ve günahları yazan yazıcı melekler (Kirâmen Kâtibîn) ve kabirde ölenlere ilk sualleri soran sual melekleri, (Münker ve Nekir) de vardır.</p>

      <p class="a--Paragraf-E">Ayrıca meleklerin dışında gözle göremediğimiz maddî olmayan bazı varlıklar daha vardır.</p>

      <p class="x3-baslik-E" id="toc_marker-4-2-1">Maddî Olmayan Diğer Varlıklar</p>

      <p class="a--Paragraf-E">Melekler gibi beşere ait zahirî duyu organlarıyla algılanamayan, varlığı gerek Kur’ân’da gerekse hadislerde açık bir biçimde haber verilen iki varlık daha vardır: Cinler ve şeytanlar. Bu itibarla onların varlığını inkâr etmek, anlamları gayet açık olan âyet ve hadisleri inkâr anlamına gelir.</p>

      <p class="x3-baslik-E" id="toc_marker-4-2-2">Cin</p>

      <p class="a--Paragraf-E">Madde ve fizik ötesi varlıklardan biri de ‘cin’lerdir. Cin: Muhtelif şekillere girebilen, kendilerinden acip (insanlar açısından olağanüstü bulunan) fiillerin ortaya çıktığı, dumansız akkor ateşten yaratılmış latif varlıklardır. Onların insanlar gibi, hem mümin olanı hem de kâfir olanı vardır.</p>

      <p class="a--Paragraf-E">Cinler, sorumlulukları açısından insanlara benzerler. Ve onlar gibi kulluk için yaratılmışlardır. İnsanlar gibi Allah’a muhatap olan irade sahibi varlıklardır. Onlara da emir ve yasakları ihtiva eden ilâhî mesajlar gelmiştir, dolayısıyla onlar da, bu mesajlarla sorumludurlar.</p>

      <p class="Harici-Baslik-E">Cinler gaybı bilemezler</p>

      <p class="a--Paragraf-E">Cinlerle alâkalı vurgulanması gereken önemli bir husus da şudur: Cinler bizim görüş alanımızda bulunan varlıklar değillerdir. Şu hâlde bizim onları asıl mahiyetleriyle görmemiz mümkün değildir. Bizler tarafından görülen, onların temessül etmiş (yani bizim algılayabileceğimiz bir boyuta girmiş) şekilleridir. Cinler, insan suretinde görünebildikleri gibi diğer canlılar şeklinde de temessül etme kabiliyetine sahiptirler. Nitekim Peygamber Efendimizin <span class="x-aleyhisselam--E" style="font-size:0.76em;" xml:lang="tr-TR">(sallallâhu aleyhi ve sellem)</span>, muhtelif hadislerinde -evlerde görülen yılanlara işaretle- ilk önce “Cin isen dışarı çık!” denilmesini tavsiye etmesi, eğer çıkmazsa, bunun üzerine öldürülmelerini emretmesi bu gerçeğe ışık tutan bir delildir. Sonuç olarak diyebiliri ki, cinlere beden giydirilseydi bizim gibi olurlardı.</p>

      <p class="x3-baslik-E" id="toc_marker-4-2-3">Şeytan</p>

      <p class="a--Paragraf-E">Şeytan: Verdiği vesveselerle sürekli olarak insanları saptırmaya çalışan, ateşten yaratılmış, azgın ve kibirli varlıklardır.</p>

      <p class="a--Paragraf-E">Kur’ân’da ilk şeytandan ‘İblis’ diye söz edilir. Bir zamanlar kendisine melekler arasında yer verilen ilk ve en büyük şeytan olan İblis, sonradan kibrine yenilerek Allah’a muhalefet eden bir isyancı konumuna düşmüştür.</p>

      <p class="a--Paragraf-E">Şeytan, ‘mantıksızlık mantığı’ diyebileceğimiz bir diyalektik ile Cenab-ı Hakk’ın ‘Sana emrettiğim hâlde seni secdeden alıkoyan neydi?’ sualini ‘Ben ondan daha üstünüm, beni ateşten onu çamurdan yarattın.’ <span class="ayet-kaynaklari-E" style="font-size:0.76em;" xml:lang="tr-TR">(A’raf, 7/12)</span> şeklinde cevaplandırmıştır. Şu hâlde, İblis’in yaratılışı iradesi dışında olmasına karşılık, onun şeytanlaşması kendi irade ve hatasıyla olmuştur.</p>

      <p class="a--Paragraf-E">Şahsına ait yanları itibarıyla hiçbir zatî değer ve kıymeti olmayan bu lânetlenmiş varlığın, birçok hikmete binaen yaratılmış olduğunda şüphe yoktur. Hiç kuşkusuz bu hikmetlerden biri, belki de en birincisi, onun cin ve insin yükselmeleri ve alçalmaları adına oynadığı roldür.</p>

      <p class="a--Paragraf-E">Yüce Yaratıcı, şeytanı insanın manen yükselip terakki etmesine ve olgun bir kimse olmasına sebepler dünyasında bir vesile kılmıştır. İnsan fıtratındaki birçok duygunun inkişafını, şeytan ile mücadele etmeye bağlamıştır. Şurası bir gerçek ki, mücadelenin olmadığı bir yerde ilerleme de olmaz. Nitekim kendilerine şeytanın musallat kılınmadığı melekler için manevî bir terakki/yükseliş söz konusu değildir.</p>

      <p class="a--Paragraf-E">Serçeye musallat olan atmaca kuşu nasıl serçenin uçma kabiliyetini geliştirmesine ister istemez sebep oluyorsa; şeytanlar da, istemeksizin, insanların manevî yükselişine sebep olmaktadırlar.</p>

      <p class="a--Paragraf-E">İmtihan dünyasında insanın bir kısım istidat ve kabiliyetleri, şeytana karşı verdikleri mücadelelerindeki başarılarıneticesinde ortaya çıkıp Cennet’e layık hâle gelirler, Allah’ın kendilerine verdiği istidadı onun telkin ve istekleri doğrultusunda işletenler ise Cehennem’e müstahak hâle gelirler.</p>

      <p class="a--Paragraf-E">İblis gibi, insanları saptırmaya çalışan diğer inkârcı cinlere de şeytan adı verilir. Hatta Kur’ân-ı Kerim, insanlara inkârı ve inkârın ihtiva ettiği her bir bâtıl düşünceyi telkin etme ortak paydası altında, şeytanları insî ve cinnî olmak üzere iki kısımda mütalâa eder. Şu kadar ki, insanları Allah’tan ve O’nun koymuş olduğu esas ve değerlerden uzaklaştırmaya çalışan insî şeytanlar bunu yüz yüze yaparlarken cinnî şeytanlar bu vesvese ve telkinlerini bizim onları göremeyeceğimiz bir konumdan yaparlar.</p>

      <p class="a--Paragraf-E">İnsan şeytana muhalefet edebildiği oranda Allah katındamakbul ve başarılı sayılır. Ancak bu başarının gerçekleşmesi, onun iradesinin hakkını vermesine ve her şeyi görüp gözeten Allah’a sığınmasına bağlıdır.</p>

      <p class="x3-baslik-E" id="toc_marker-4-2-4">Meleklere İman Eden İnsan...</p>

      <p class="a--Paragraf-E">• Hiçbir zaman yalnız olmadığını, koruyucu (Hafaza) melekleri aracılığıyla Allah’ın, kendisini koruyup kolladığını bilir.</p>

      <p class="a--Paragraf-E">• Yazıcı meleklerin (Kirâmen Katibîn), kendisinin yaptığı iyi ve kötü her şeyi kaydettiklerini bilir; davranışlarında daha dikkatli olur.</p>

      <p class="a--Paragraf-E">• Meleklerin kendisi için dua ettiklerini bilir; o da hem kendisi hem de diğer Müslümanlar için dua eder.</p>

      <p class="x2-baslik-E" id="toc_marker-4-3">3. Kitaplara İman</p>

      <p class="a--Paragraf-E">Allah Teâlâ, peygamberlerden bir kısmı vasıtasıyla insanlara kendi emirlerini, yasaklarını, hikmetlerini bildirmek için Cebrail <span class="x-aleyhisselam--E" style="font-size:0.76em;" xml:lang="tr-TR">(aleyhisselâm)</span> vasıtasıyla sahifeler ve kitaplar indirmiştir.</p>

      <p class="x3-baslik-E" id="toc_marker-4-3-1">Vahiy</p>

      <p class="a--Paragraf-E">Allah tarafından doğrudan doğruya veya elçi vasıtasıyla peygamberlere bildirilen ve kesinlik ifade eden bilgilere “vahiy” denmektedir.</p>

      <p class="a--Paragraf-E">Allah’ın, kullarından seçtiği özel donanımlı kimselere dilediği şeyleri bildirmesi özel yollardan biriyle olur. Allah, çeşitli vahiy yollarıyla dileğini peygamberlerine ulaştırmıştır.</p>

      <p class="x3-baslik-E" id="toc_marker-4-3-2">Vahyin Çeşitleri</p>

      <p class="a--Paragraf-E">1- Sâdık Rüya: Allah’ın dilediği bilgileri doğru bir rüya ile peygamberlerine bildirmesidir. Peygamberimiz Hz. Muhammed’e de ilk vahiy böyle gelmeye başlamıştır. Rüyada gördükleri gün gibi çıkmış ve aynen gerçekleşmiştir.</p>

      <p class="a--Paragraf-E">2- İlhâm Yoluyla Vahiy: Allah’ın, dilediği şeyleri vasıtasız olarak peygamberlerin kalbine koymasıdır.</p>

      <p class="a--Paragraf-E">3- Perde Arkasından Kelâm: Arada bir vasıta olmadan ve söyleyeni görmeden Allah kelâmının işitilmesidir.</p>

      <p class="a--Paragraf-E">4- Bir Elçi (Melek) Vasıtasıyla Olan Vahiy: Yüce Allah’ın sözünü bir melek aracılığı ile peygamberlerine bildirmesidir.</p>

      <p class="a--Paragraf-E">Allah’ın sözlerini peygamberlere bildiren melek; bazen kendi suretinde bazen de bir insan suretinde gönderilmiştir. Orada bulunan insanlar kendisini görüp sesini işitmişlerdir. Bazı zamanlarda da melek gelerek vahyi peygamberlere bildirmiş fakat kendisi görünmemiştir.</p>

      <p class="a--Paragraf-E">Kur’ân-ı Kerîm, Hz. Muhammed’e <span class="x-aleyhisselam--E" style="font-size:0.76em;" xml:lang="tr-TR">(sallallâhu aleyhi ve sellem)</span> vahyin bu dördüncü şekli olan bir elçi (melek) vasıtasıyla gönderilmiştir.</p>

      <p class="a--Paragraf-E">Allah tarafından peygamberlere gönderilen kitaplardan bazıları birkaç sayfadan meydana gelen küçük kitaplardır. Bunlara sahifeler anlamına gelen “Suhuf” da denilmektedir.</p>

      <p class="x3-baslik-E" id="toc_marker-4-3-3">Sahifeler</p>

      <p class="a--Paragraf-E">10 sahife Âdem aleyhisselâm’a</p>

      <p class="a--Paragraf-E">50 sahife Şit aleyhisselâm’a</p>

      <p class="a--Paragraf-E">30 sahife İdris aleyhisselâm’a</p>

      <p class="a--Paragraf-E">10 sahife İbrahim aleyhisselâm’a gönderilmiştir.</p>

      <p class="x3-baslik-E" id="toc_marker-4-3-4">Kitaplar</p>

      <p class="a--Paragraf-E">Tevrat: Musa aleyhisselâm’a</p>

      <p class="a--Paragraf-E">Zebur: Dâvud aleyhisselâm’a</p>

      <p class="a--Paragraf-E">İncil: İsa aleyhisselâm’a</p>

      <p class="a--Paragraf-E">Kur’ân: Peygamberimiz Hz. Muhammed’e <span class="x-aleyhisselam--E" style="font-size:0.76em;" xml:lang="tr-TR">(sallallâhu aleyhi ve sellem)</span> gönderilmiştir.</p>

      <p class="a--Paragraf-E">Bizim kitabımız Kur’ân-ı Kerîm en son kitap, Peygamberimiz de en son Peygamberdir. Kur’ân-ı Kerîm ilk indirildiği şekliyle muhafaza edilen tek kitaptır. Onun bir tek kelimesi ve harfi bile sonsuza kadar değiştirilemeyecektir. Çünkü bunun garantisi Allah’tır. Kur’ân-ı Kerîm’de Yüce Allah, “<span class="italik-E" xml:lang="tr-TR">O’nu biz indirdik ve onu kıyamete kadar da biz koruyacağız.</span>” <span class="ayet-kaynaklari-E" style="font-size:0.76em;" xml:lang="tr-TR">(Hicr, 15/9)</span> buyurmaktadır.</p>

      <p class="x3-baslik-E" id="toc_marker-4-3-5">Kitaplara İman Eden İnsan...</p>

      <p class="a--Paragraf-E">• Allah’ın, insanları dünya hayatında rehbersiz bırakmadığını, onlara yol gösterdiğini bilir; Allah’a olan güveni artar.</p>

      <p class="a--Paragraf-E">• Allah’ın mesajını anlamaya ve anladıklarını uygulamaya çalışır.</p>

      <p class="a--Paragraf-E">• Allah’ın kitabını okur; okuduklarının gönüllere huzur ve şifa verdiğini bilir.</p>

      <p class="a--Paragraf-E">• Kur’ân-ı Kerîm’i eline aldığında kendisi gibi milyonlarca Müslümanın da aynı kitabı okuduğunu bilir ve böylece birlik ve beraberlik duygusu gelişir.</p>

      <p class="x2-baslik-E" id="toc_marker-4-4">4. Peygamberlere İman</p>

      <p class="a--Paragraf-E">Peygamberler, Allah tarafından seçilmiş insanlardır. Allah ile insanlar arasında elçilik yaparlar. İnsanları bu dünyaya getirip bir müddet dünyada misafir eden Yüce Yaratıcının, misafir olarak bizlerden istediği nedir? Misafirliğimiz sona erdikten sonra nereye gideceğiz? Bütün bunlar hakkında Rabbimiz bize Peygamberleri vasıtasıyla mesajlar gönderir.</p>

      <p class="a--Paragraf-E">Peygamberler, özü sözü doğru insanlardır. Allah’tan aldıkları ilâhî bilgileri, emirleri insanlara eksiksiz ve doğru olarak ulaştırırlar.</p>

      <p class="a--Paragraf-E">Onlar da beşer tarafları itibarı ile bizim gibi insandırlar. Yerler, içerler, üzülürler, sevinirler… Bununla birlikte çok yüksek fıtratta yaratılmış ve üstün özelliklerle donatılmışlardır. Peygamberlerin başlıca vasıfları şunlardır:</p>

      <p class="a--Paragraf-E">1. İsmet: Allah onları, büyük küçük her türlü günahtan korumuştur. Hiç günah işlemezler.</p>

      <p class="a--Paragraf-E">2. Emanet: Onlar her bakımdan emin, güvenilir insanlardır.</p>

      <p class="a--Paragraf-E">3. Sıdk: Doğrudurlar; yalandan o kadar uzaktırlar ki, şaka için de olsa yalana benzer bir söz söylemezler. Şakaları dahi öğreticidir.</p>

      <p class="a--Paragraf-E">4. Fetânet: Üstün anlayış, üstün bir akıl, ileri görüş ve zekâ sahibidirler. Akıl ve zekânın en üstün mertebesindedirler</p>

      <p class="a--Paragraf-E">5. Tebliğ: Allah’tan aldıkları ilâhî vahyi, ilâhî emirleri hiç değiştirmeden insanlara bildirirler.</p>

      <p class="a--Paragraf-E">Onların böyle olmaları da şarttır; çünkü yerine getirdikleri görev, onların üstün yaratılışta olmalarını gerektirir.</p>

      <p class="a--Paragraf-E">İslâmiyet son ve mükemmel din, Peygamberimiz Hz. Muhammed <span class="x-aleyhisselam--E" style="font-size:0.76em;" xml:lang="tr-TR">(sallallâhu aleyhi ve sellem)</span> de peygamberlerin sonuncusudur. O bütün insanlara örnek olacak bir hayat yaşamış ve kendisine verilen elçilik vazifesini eksiksiz yerine getirmiştir.</p>

      <p class="a--Paragraf-E">Biz Müslümanlar, Peygamberimiz Hz. Muhammed’i <span class="x-aleyhisselam--E" style="font-size:0.76em;" xml:lang="tr-TR">(sallallâhu aleyhi ve sellem)</span> çok severiz. Otururken, kalkarken, yerken, içerken, konuşurken, onun gibi davranmaya çalışırız. Çünkü O, İslâmiyet gibi mükemmel bir dinî bize bildirmiştir. Bize, iyiliğin güzelliğin yollarını göstermiştir.</p>

      <p class="a--Paragraf-E">Bu yönüyle Hz. Muhammed’in <span class="x-aleyhisselam--E" style="font-size:0.76em;" xml:lang="tr-TR">(sallallâhu aleyhi ve sellem)</span> diğer peygamberlerden ayrı beş önemli özelliği daha vardır:</p>

      <p class="a--Paragraf-E">1. Bütün peygamberlerin fazilet yönüyle en üstünüdür.</p>

      <p class="a--Paragraf-E">2. Bütün insanlara ve cinlere gönderilmiştir.</p>

      <p class="a--Paragraf-E">3. Son peygamberdir. Ondan sonra peygamber gelmeyecektir.</p>

      <p class="a--Paragraf-E">4. Bütün âlemlere rahmet olarak gönderilmiştir.</p>

      <p class="a--Paragraf-E">5. Getirmiş olduğu din (Şeriat), kıyâmete kadar devam edecektir.</p>

      <p class="x3-baslik-E" id="toc_marker-4-4-1">Kur’ân’da İsimleri Geçen Peygamberler</p>

      <p class="a--Paragraf-E">Hazret-i Âdem’den <span class="x-aleyhisselam--E" style="font-size:0.76em;" xml:lang="tr-TR">(aleyhisselâm)</span> Peygamberimize kadar bir rivâyete göre 124 bin, diğer bir rivâyete göre ise 224 bin peygamber gelmiştir. Bunlardan sadece 28 tanesinin isimleri Kur’ân-ı Kerim’de zikredilmiştir. Kur’ân-ı Kerim’de ismi geçen peygamberler şunlardır:</p>

      <p class="a--Paragraf-E">1. Âdem</p>

      <p class="a--Paragraf-E">2. İdris</p>

      <p class="a--Paragraf-E">3. Nuh</p>

      <p class="a--Paragraf-E">4. Hûd</p>

      <p class="a--Paragraf-E">5. Salih</p>

      <p class="a--Paragraf-E">6. İbrahim</p>

      <p class="a--Paragraf-E">7. Lût</p>

      <p class="a--Paragraf-E">8. İsmail</p>

      <p class="a--Paragraf-E">9. İshâk</p>

      <p class="a--Paragraf-E">10. Yâkûb</p>

      <p class="a--Paragraf-E">11. Yûsuf</p>

      <p class="a--Paragraf-E">12. Eyyûb</p>

      <p class="a--Paragraf-E">13. Şuayb</p>

      <p class="a--Paragraf-E">14. Mûsâ</p>

      <p class="a--Paragraf-E">15. Hârûn</p>

      <p class="a--Paragraf-E">16. Dâvûd</p>

      <p class="a--Paragraf-E">17. Süleyman</p>

      <p class="a--Paragraf-E">18. Yûnus</p>

      <p class="a--Paragraf-E">19. İlyas</p>

      <p class="a--Paragraf-E">20. Elyesa</p>

      <p class="a--Paragraf-E">21. Zülkifl</p>

      <p class="a--Paragraf-E">22. Zekeriyya</p>

      <p class="a--Paragraf-E">23. Yahyâ</p>

      <p class="a--Paragraf-E">24. Îsâ</p>

      <p class="a--Paragraf-E">25. Üzeyr</p>

      <p class="a--Paragraf-E">26. Lokman</p>

      <p class="a--Paragraf-E">27. Zülkarneyn</p>

      <p class="a--Paragraf-E">28. Hz. Muhammed <span class="ayet-kaynaklari-E" style="font-size:0.76em;" xml:lang="tr-TR">sallallâhu aleyhi ve sellem</span></p>

      <p class="a--Paragraf-E">Allah’ım Peygamberimiz Hz. Muhammed’e <span class="x-aleyhisselam--E" style="font-size:0.76em;" xml:lang="tr-TR">(sallallâhu aleyhi ve sellem)</span> ve diğer peygamberlere ve O’nun/onların yakınlarına ve arkadaşlarına rahmet ve selâm eyle! Âmin.</p>

      <p class="x3-baslik-E" id="toc_marker-4-4-2">Peygamberlere İman Eden İnsan...</p>

      <p class="a--Paragraf-E">• Her alanda onları kendisine örnek alır.</p>

      <p class="a--Paragraf-E">• Dürüstlük ve doğruluk örneği olan peygamberler gibi dürüst olmaya çalışır.</p>

      <p class="a--Paragraf-E">• Peygamberlerin davranış ve uygulamalarını öğrenir, bunları kendi hayatında uygulamak için çaba gösterir.</p>

      <p class="a--Paragraf-E">• Peygamberlerin herkese adil davrandıklarını bilir, kendisi de onlar gibi adil olmaya çalışır.</p>

      <p class="x2-baslik-E" id="toc_marker-4-5">5. Ahirete İman</p>

      <p class="a--Paragraf-E">Biz, öldükten sonra yeniden diriltileceğimize inanırız. Bu, bizi yoktan var eden Rabbimiz için hiç de zor değildir. Zaten şu anda bile gözümüzün önünde birçok dirilme meydana gelmiyor mu! Kışın yaprakları dökülen, kupkuru hâle gelen ağaçlar, baharla birlikte yemyeşil olmuyor mu? Ağaçlar bile her bahar yeniden canlanıyorsa, Allah’ın yarattığı en mükemmel varlık olan biz insanlar nasıl diriltilmeyiz? Hem bazı insanlar, hayatları boyunca haksızlık yapıyorlar. Diğer insanlara zarar veriyorlar. Bakıyoruz, o insanların bazılarının başlarına hiçbir şey gelmiyor. Bizi yaratan Allah haksızlıklara göz yummayacağına göre, demek ki, yapılan iyilik ve kötülüklerin karşılıkları başka bir yere bırakılıyor.</p>

      <p class="a--Paragraf-E">Bu yerin adının âhiret olduğunu, hem kitabımız Kur’ân-ı Kerîm hem de Peygamberimiz Hz. Muhammed <span class="x-aleyhisselam--E" style="font-size:0.76em;" xml:lang="tr-TR">(sallallâhu aleyhi ve sellem)</span> söylüyor. İyi bir Müslüman, yaptıklarının karşısına çıkacağını düşünerek hareket eder. Kötülüklerden sakınır, iyilik yapar.</p>

      <p class="x3-baslik-E" id="toc_marker-4-5-1">Âhirete İman Eden İnsan...</p>

      <p class="a--Paragraf-E">• İyi ya da kötü, yaptığı hiçbir şeyin karşılıksız kalmayacağını bilir.</p>

      <p class="a--Paragraf-E">• Allah’ın cennette kendisi için hazırladığı nimetlere kavuşmak için O’nun buyruklarını yerine getirmeye çalışır.</p>

      <p class="a--Paragraf-E">• Dünya hayatının bir tarla, âhiretin de ürün toplama zamanı gibi olduğunu bilir; dünyadaki hayatını en güzel şekilde değerlendirmeye çalışır.</p>

      <p class="a--Paragraf-E">• Zayıfın güçlüden hakkını alacağı bir günün mutlaka olacağını bilir; kimseye haksızlık yapmaz.</p>

      <p class="x2-baslik-E" id="toc_marker-4-6">6. Kaza ve Kadere İman</p>

      <p class="a--Paragraf-E">Rabbimizin zatî sıfatlarından birinin Kıdem diğerinin de Bekâ olduğunu söylemiştik. Yani Rabbimiz, sonradan var olmuş değildir. Her şeyden önce O vardı. Ezelîdir. Ayrıca sonu da yoktur, hiçbir zaman yok olmaz. Ebedîdir.</p>

      <p class="a--Paragraf-E">Kader: Rabbimizin bu sıfatları gereği, ezelden ebede kadar olmuş ve olacak, iyi-kötü her şeyin oluş zamanını, yerini ve her türlü özelliklerini bilmesi ve tespit etmesidir.</p>

      <p class="a--Paragraf-E">Kaza: Kaderde yazılı olan şeylerin yeri ve zamanı geldiğinde gerçekleşmesidir.</p>

      <p class="a--Paragraf-E">Biz Müslümanlar kaza ve kadere inanırız. Başımıza gelen şeylere sabreder, bunların Allah’ın takdiri olduğunu kabul ederiz.</p>

      <p class="x3-baslik-E" id="toc_marker-4-6-1">Kaza ve Kadere İman Eden İnsan...</p>

      <p class="a--Paragraf-E">• Allah’ın herşeyi bildiğine, O’nun bilgisi olmaksızın bir yaprağın bile kımıldamadığına inanır.</p>

      <p class="a--Paragraf-E">• Allah’ın evrende var ettiği dengeyi korumaya ve bozmamaya dikkat eder.</p>

      <p class="a--Paragraf-E">• Allah’ın herşeyi bir düzen içinde yarattığını bilir ve bu düzenin bir parçası olarak karşılaştığı zorluklarla mücadelede Allah’a güvenir.</p>

      <p class="x2-baslik-E" id="toc_marker-4-7">İman Esasları ile Alâkalı Bazı Meseleler</p>

      <p class="Harici-Baslik-E">Resim, ressama; sanat, sanatkâra; kâinat, Allah’a delildir. Her şeyi o yaratmıştır. O’nu kim yaratmıştır? Her şeyin sebebi O, O’nun sebebi kimdir?</p>

      <p class="a--Paragraf-E">Bu soruya birkaç açıdan cevap verilebilir. Şöyle ki:</p>

      <p class="a--Paragraf-E">1. Mantıken sebeplerin zincirleme sonsuza kadar gitmesi imkânsızdır. Sebepler bir noktada durur. Meselâ, trenin son vagonunu çeken, ondan önceki; onu da çeken, bir önceki... Hepsini çeken lokomotiftir. O bizzat hareketlidir. Çekme işi en son ona dayanır.</p>

      <p class="a--Paragraf-E">2. Kendisi yaratılmış olan, yaratıcı olamaz. Birisinin yaratması ile vücuda gelen, nasıl her şeyi yoktan var edebilir?</p>

      <p class="a--Paragraf-E">3. Zâtî (aslî) kuvvet, ârizî (sonradan meydana gelen) kuvvete benzemez. Meselâ kaleme nispeten insanda bir güç bir kuvvet bulunmaktadır. Bir yerden, başka bir yere kalem nakledilebilir. Fakat bir insan, yerinden kendisi kalkıp başka bir yere geçince: “Seni kim götürdü? Senin kendi kendine gitmen imkânsızdır.” denilemez. Veya “İnsanın başı nerede?” sorusuna, gövdesinin üzerindedir. “Gövdesi nerede?” sorusuna ayaklarının üzerinde.. “Ayakları neyin üzerinde?” sorusuna dünyanın üzerinde diye cevap verilir. “Peki dünya neyin üzerindedir?” diye artık soru sorulamaz. Çünkü dünyayı mutlaka bir yere dayandırmak mecburiyeti yoktur.</p>

      <p class="a--Paragraf-E">Allah’ın varlığı zâtındandır. Bizâtihi kâimdir. O’nu kim yarattı, denilemez.</p>

      <p class="a--Paragraf-E">4. Bu soruyu soran, önce Allah’ın yaratıcı olduğunu kabul ediyor, sonra da “O’nu kim yarattı?” diye soruyor. Böylece aynı cümlede O’nu hem Hâlık (Yaratan), hem mahlûk (yaratılan) yapıyor. Bu ise apaçık bir çelişkidir.</p>

      <p class="a--Paragraf-E">Bu soruda başka bir çelişkili nokta da yarattıklarının bağlı oldukları kanunlara yaratanın boyun eğdiğini tasavvur etmektir. Sebepler içinde hareket etme bizim bağlı olduğumuz bir kanundur. Biz, zaman ve mekân içindeyiz. Hâlbuki Allah, zaman ve mekânın yaratıcısıdır. Zaman ve mekânın üstünde olduğunu kabul etmekte zaruret vardır.</p>

      <p class="a--Paragraf-E">Sebepleri, kanunları yaratan, yarattığı kanuna boyun eğer mi? Meselâ pille hareket eden bir oyuncak bebek, kendisini ölçü alarak, her şeyi kendi durumuna göre kıyas etse de: “Ben kendi âlemimde her şeyi pille hareket ediyor görüyorum, o halde beni yapan sanatkâr da pille hareket eden bir insandır.” dese, hata etmiş olmaz mı?</p>

      <p class="a--Paragraf-E">Cevaplardan anlaşıldığı üzere Allah, her şeyi yaratmıştır. O’nun varlığı zatındandır. O zatında kâimdir. Her şey O’na muhtaç, O ise hiç kimseye muhtaç değildir.</p>

      <p class="Harici-Baslik-E">Allah’ı niçin göremiyoruz?</p>

      <p class="a--Paragraf-E">Görme, kavrama ve kuşatma meselesidir. Meselâ, insan vücudunda mikroplar var, hatta bir dişin dibinde belki birkaç milyon bakteri bulunur. Bunlar kendi ellerindeki imkân ve aletlerle, insanın dişini yontmaya, yıpratmaya, aşındırmaya çalışırlar. Hâlbuki insan, ne bunların gürültüsünü duyar, ne de mevcudiyetlerinden haberdardır. Onlar da tamamıyla insanı göremez ve kavrayamazlar. Esasen, insanı görüp tam kavrayabilmeleri için, onun dışında ve tamamen müstakil olmaları ve aynı zamanda onu görebilecekleri teleskop gibi bir göze sahip bulunmaları lâzımdır. Demek ki, kavrayamamaları görmelerine mâni oluyor. Onlar ise, o anda neyin karşısında bulunuyorlarsa ancak onu görüyorlar...</p>

      <p class="Harici-Baslik-E">Makro Âlemi Kuşatma, Algılama</p>

      <p class="a--Paragraf-E">Mikro âlemdeki bu misâle benzer bir misâl de, makro âlemden arz edelim; meselâ, büyük bir teleskopun başına oturduğumuzu düşünelim -ki; bu teleskop, ışık yılıyla dört milyar sene ötesini gösteriyor- yine de, bütün kâinat hakkındaki bilgimiz ‘denizde damla’. Belki, sadece o teleskopla gördüğümüz saha hakkında, bulanık teoriler türünden bir kısım bilgilere sahip olabiliyoruz. Bu teoriler ile de yeni teorilere ulaşarak başka bilgiler elde etmeye çalışıyoruz.</p>

      <p class="a--Paragraf-E">Biz burada da, kâinatın idaresini, umumî şeklini, muhtevasını ve mahiyetini göremeyecek ve idrak edemeyeceğiz. Çünkü mikro âlemde olduğu gibi, makro âlemi de tam olarak kavramaya muktedir değiliz.</p>

      <p class="Harici-Baslik-E">Hem Mikro Hem de Makro Âlemde Sınırlıyız</p>

      <p class="a--Paragraf-E">Görülüyor ki elimizde mikroskop veya x ışınları, mikro varlıklar karşısında sınırlı olduğumuz gibi, makro âlemde de aynı sınırlılık içinde bulunuyoruz. Şimdi bir de Allah’ı <span class="x-aleyhisselam--E" style="font-size:0.76em;" xml:lang="tr-TR">(celle celâluhû)</span> düşünelim: Peygamber Efendimiz <span class="x-aleyhisselam--E" style="font-size:0.76em;" xml:lang="tr-TR">(sallallâhu aleyhi ve sellem)</span> buyuruyor ki: “Allah’ın kürsîsine nisbeten, bütün kâinat yani ışık hızıyla trilyon defa trilyon derinlikleri bulunan kevn ü mekânlar, çöle atılmış bir halka gibidir. O’nun arşına nisbeten de kürsî, çöle atılmış bir halka gibidir.” Kemiyet ve keyfiyet ölçüleri içinde, arş ve kürsî ele alınırken ortaya konan nisbetlerle bu ne müthiş azamet!</p>

      <p class="a--Paragraf-E">Şimdi, kâinatlara nisbeten mikroskobik bir hüviyette olan, bütün kevnü mekânları anlayabilme iddiası, nasıl abes bir iş ise, öyle de bütün mekânlar O’na nisbeten mikroskobik bir varlık hâline gelen; Arş-ı A’zam’ı anlama gayreti de o derece abes bir iştir. Kaldı ki, Arş-ı Âzam da ancak, Allah’ın emirlerinin tenfîz ve icrâ mahâllidir. Böyle olunca, Allah nasıl ihata edilip kavranacak ki?..</p>

      <p class="a--Paragraf-E">Onun için Kur’ân-ı Kerim’de “<span class="italik-E" xml:lang="tr-TR">O’nu gözler ihata edemez; O ise bütün gözleri ihâta eder.</span>” buyrulmaktadır. <span class="ayet-kaynaklari-E" style="font-size:0.76em;" xml:lang="tr-TR">(En’am, 6/103)</span></p>

      <p class="a--Paragraf-E">Evet, gözler O’nu idrâk ve ihâta edemez. Görmek için kavramak lâzımdır. O, bütün basar ve basiretleri idrâk buyurur, ihâta buyurur da, gözler O’nu kavrayamaz.</p>

      <p class="Harici-Baslik-E">Nur Allah’ın Perdesidir</p>

      <p class="a--Paragraf-E">Bir diğer yönüyle; Nur, Allah’ın <span class="x-aleyhisselam--E" style="font-size:0.76em;" xml:lang="tr-TR">(celle celâluhû)</span> hicâbıdır (perde). Biz, nuru bile kavrayamıyoruz. Efendimiz’e <span class="x-aleyhisselam--E" style="font-size:0.76em;" xml:lang="tr-TR">(sallallâhu aleyhi ve sellem)</span> Miraç’dan dönüşte, sahâbî sorar: “Rabbini gördün mü?” Bir defa şöyle buyururlar (Ebû Zerr naklediyor): “O bir Nûr; nasıl görürüm O’nu”. Başka bir yerde buyururlar ki: “Ben bir nûr gördüm.” Halbuki nur, mahlûktur. Allah <span class="x-aleyhisselam--E" style="font-size:0.76em;" xml:lang="tr-TR">(celle celâluhû)</span> ise nûr’a şekil veren, biçim veren, tasvîrini yapandır. Nûr, Allah değildir; O’nun mahlûkudur.</p>

      <p class="a--Paragraf-E">Netice olarak diyebiliriz ki: Allah <span class="x-aleyhisselam--E" style="font-size:0.76em;" xml:lang="tr-TR">(celle celâluhû)</span> görülmez. Hicâbı, nurdur O’nun.</p>

      <p class="Harici-Baslik-E">Her Şey Zıddı İle Bilinir</p>

      <p class="a--Paragraf-E">Evvelâ, Rabbimizin zıddı yoktur. Bu çok mühim bir husustur. Bir şeyin zıddı olacak ki, görülebilsin. Yani ışığı görüyoruz; çünkü onun karşısında karanlık vardır. Aynen bunun gibi, bir kısım uzunluklar hakkında fikrimizi söyleriz. Meselâ, “Bu iki metre diğeri üç metredir.” deriz. Zıddı olduğundan dolayı, bunlar tertibe girebiliyorlar.</p>

      <p class="a--Paragraf-E">Allah’ın ne zıddı, ne de benzeri vardır ki: karanlık ışığı gösterdiği gibi, O da, zıddıyla görünsün.</p>

      <p class="a--Paragraf-E">Bir de bu meseleyi fizik açısından ele alalım. Acaba insan, şu önüne serilen kâinatın kaçta kaçını görüyor. Evet, gördüğünüz şeyler hakkında bir rakam verebilir misiniz? Meselâ, düşünelim ki, görülebilecek şeylerden milyar-kere milyar eşya şu kâinat sergisinde bizim nazarımıza arzedilmiş ve “Buyurun, görün, ibret alın; Yaradanı alkışlayın!” denmiş. Halbuki nazarımıza arz edilen bu şeylerin ancak milyonda beşini görebiliyor, geri kalanları ise tanımıyoruz bile. Evet, sadece belli bir boyda, belli ışık dalgaları içinde olanları görüyoruz. O hâlde dikkat buyurun: “Ben niye Allah’ı görmüyorum?” diyen bir insan, milyonda beş gördüğü daracık kâinatın içine, bütün kainatı elinde tutan Allah’ı da sokmak istiyor!..</p>

      <p class="Harici-Baslik-E">Allah kelimesi ile tanrı kelimesi arasında nasıl bir fark vardır?</p>

      <p class="a--Paragraf-E">Bizim atalarımız Müslüman olmadan önce yaratıcı bir zâta inanıyorlardı. Belki kendilerine göre, değişik tanrıları da vardı. Ama onlar daha çok kendi lehçeleri ile “Tengri” dedikleri zaman, Allah’ı kasdediyorlardı. Bu kelime sonra biraz daha incelik kazandı ve tanrı şeklini aldı ki, aslında mabud demektir ve Arapçadaki “İlâh”ın, Fransızcadaki “Diyo”nun, Farsçadaki “Hudâ”nın karşılığı olan bir kelimedir. Ama hiçbir zaman, Cenab-ı Hakk’ın bütün güzel isimlerini (Esmâ-i Hüsnâ) içine alan Allah kelimesinin karşılığı değildir. Allah dendiği an, bütün kâinatta tecelli eden isimleriyle bir Zât akla gelir. Allah kelimesiyle anlaşılan budur. Esmâ-i Hüsnâ’yı kapsayan Allah kelimesinde böyle umumi bir mânâ anlaşılır. Ve, bu itibarla da Allah’ın <span class="x-aleyhisselam--E" style="font-size:0.76em;" xml:lang="tr-TR">(celle celâluhû)</span> özel ismidir. Allah dendiği an bu gerçek ibadet edilen varlığı kendinden olan zat akla gelir. Ama, tanrı dendiği zaman Yunanlının aklına Zeus gelir. Mısırlının Apis Boğası ve Hintlinin aklına da kendi inekleri... Demek tanrı kelimesiyle yerli-yersiz mabud kelimesinin akla gelmesine karşılık, Lafz-i Celâle olan Allah kelimesi Vâcibü’l-Vücûd’un özel ismi olarak sadece o Esmâ-i Hüsnâ sahibi Allah’ı akla getirir. Onun için bir insan, tanrı demekle Allah yerinde kullanırsa, maksadını anlatamaz ve hata etmiş olur. Tanrı, ilâh kelimesi yerinde Hudâ, Diyo ve God yerinde kullanılabilir; fakat Allah yerinde değil.. AIlah, Cenâb-ı Hakk’ın Zâtının özel ismidir. Onun için “Lâ iâhe illallah” diyoruz; fakat “Lâ Allah’a illallah” demiyoruz. Evvelâ ilâhlar, tanrılar ne varsa hepsi yasaklanıyor, sonra da ispatta sadece Allah vardır, deniliyor.</p>

      <p class="a--Paragraf-E">Mevlid yazarı Süleyman Çelebi, bu hususu çok güzel ayırarak ”Birdir Allah ondan artık tanrı yok.” deyip, her iki kelimenin yerini de tayin ve tesbit etmiştir.</p>

      <p class="a--Paragraf-E">Bunlara rağmen bir insanın ağzından tanrı kelimesi çıktığında, hemen reaksiyon göstermemeli, o adamın maksadına bakmalı, Allah yerinde o manayı kullanmışsa tatlıca ikaz etmelidir.</p>

      <p class="Harici-Baslik-E">Kendisine Kur’ân ulaşmayan ve peygamber gelmeyen insanlar ne olacak? Bu insanların günahı ne?</p>

      <p class="a--Paragraf-E">Allah, hiçbir kimseyi rahmetinden, vahyinden ve âyetlerinden mahrum etmemiştir: “<span class="italik-E" xml:lang="tr-TR">Hiçbir ümmet yoktur ki, içlerinde cehennemle korkutan bir peygamber gelip geçmiş olmasın.</span>” <span class="ayet-kaynaklari-E" style="font-size:0.76em;" xml:lang="tr-TR">(Fâtır, 35/24)</span> ve “<span class="italik-E" xml:lang="tr-TR">Celâlim hakkı için biz, her ümmete bir peygamber gönderdik.</span>” <span class="ayet-kaynaklari-E" style="font-size:0.76em;" xml:lang="tr-TR">(Nahl, 16/63)</span></p>

      <p class="a--Paragraf-E">Kur’ân-ı Kerim, peygamberlerin hepsinin kıssasını anlatmamıştır: “<span class="italik-E" xml:lang="tr-TR">Gerçekten biz, senden önce birçok peygamberler gönderdik; onlardan kimini sana haber verdik, kimini de sana haber verip anlatmadık.</span>” <span class="ayet-kaynaklari-E" style="font-size:0.76em;" xml:lang="tr-TR">(Mümin, 40/78)</span></p>

      <p class="a--Paragraf-E">Allah her şeye, hatta arıya vahyeder: “<span class="italik-E" xml:lang="tr-TR">Rabbin bal arısına da şöyle vahyetti: Dağlardan, ağaçlardan ve insanların kuracakları kovanlardan kendine evler edin.</span>” <span class="ayet-kaynaklari-E" style="font-size:0.76em;" xml:lang="tr-TR">(Nahl, 16/68)</span></p>

      <p class="a--Paragraf-E">Bazen vahiy, Cebrail’in indirdiği bir kitap olur. Bazı defa Allah’ın kulunun kalbine attığı bir nur olur... Bazen göğüste bir genişlik ve ferahlık olur. Bazen bir hikmet, bazen bir hakikat, bazen bir anlayış, bazen bir huşu, bir korku ve bir takva olur...</p>

      <p class="a--Paragraf-E">Kalp kapısına vurulmuş, kulağı çınlatılmış hiçbir kimse yoktur ki, Allah tarafından bir iltifat almış olmasın...</p>

      <p class="a--Paragraf-E">Bedevî bir zencinin korku içinde semaya sadece bir bakışı vardır ki, Allah yanında çok makbuldür. Araştırıldığında, onlara da peygamberlerin gelip hakikatleri anlattığı görülebilir.</p>

      <p class="a--Paragraf-E">Meselâ: Afrika’da yaşayan bir kabile bir ilâha inanıyorlar ki; o tektir, doğurmamıştır, doğmamıştır, dengi ve benzeri yoktur. O görülmez, sadece eserleriyle ve fiilleriyle bilinir. O, yaratıcıdır. Rızık verir, duayı işitir, şimşek onun hançeridir, gök gürültüsü onun yürüyüşüdür.</p>

      <p class="a--Paragraf-E">Bu sözler, İhlâs sûresinde anlatılanlara yakın ifadeler değil mi? Tarihlerinde onu getiren bir peygamber ve bir tebliğci olmadan bu bilgi onlara nereden gelmiştir? Tertemiz hakikatler anlatıldıktan sonra, her zaman olageldiği gibi devir değişmiş, neticede hurafeler karışarak bu dinî sâfiyeti bozup karartmıştır.</p>

      <p class="a--Paragraf-E">“<span class="italik-E" xml:lang="tr-TR">Allah, kimseyi kaldıramayacağı bir mükellefiyetle sorumlu tutmaz.</span>” <span class="ayet-kaynaklari-E" style="font-size:0.76em;" xml:lang="tr-TR">(Bakara, 2/286)</span></p>

      <p class="a--Paragraf-E">İsrâ sûresinin 15. âyetinde buyurduğu gibi, peygamber göndermediklerinden de hesap sormaz. İmkânlara göre mesuliyetler değişiktir. Bir yamyam, bir Eskimo ve bizler arasında fark vardır. Çünkü bize Kur’ân inmiştir.</p>

      <p class="Harici-Baslik-E">Kur’ân-ı Kerim’in 23 senede inmesinin hikmeti nedir?</p>

      <p class="a--Paragraf-E">Kur’ân-ı Kerim 23 yılda inmeseydi de bir anda inseydi, o zaman da “Niçin Kur’ân-ı Kerim birden bire indi de, parça parça inmedi?” diye sorulabilirdi...</p>

      <p class="a--Paragraf-E">Bu gibi meselelerde esas, teslimiyet ve Hakk’ın takdirini yerinde bulma olmalıdır. Yoksa her meselede buna benzer sorular sorulmaya başlanır: “Öğlen namazı niçin on rekâttır? Cuma namazı neden cuma günü; zekât neden kırkta bir de, kırk birde bir değil? ...” soruların arkası kesilmez gider. Onun için bunların bir ubûdiyet/kulluk sırrı olduğunu bilmemiz lâzımdır. Zâtî olarak namazın bir kısım hikmetleri olabilir. Evet, ferdin günde beş defa, Mevlâ’sının huzuruna gelmesinin, elbette birtakım maslahatları ve faydaları vardır. Ama, rekâtların adetlerine gelince, vitir üç rekât, akşamın farzı üç rekât, ikindinin dört rekâttır. Ve bu sayılar Allah tarafından belirlenmiştir. Eğer bize denilseydi ki: “Günde beş defa ibâdetle mükellefsiniz, fakat ibâdet şekillerini siz tespit ediniz.” Biz rekât sayıları üzerinde çeşitli fikirler yürütebilirdik... Ve tabii günlük işlerimize, yaşayış şartlarımıza göre bir program düşünürdük. Adedi tayin keyfiyetinde aklın yolu başka, vahyin yolu başka... Dolayısıyla burada namazın hikmetleri araştırılır, rekât sayıları değil...</p>

      <p class="a--Paragraf-E">Kur’ân-ı Kerim’in 23 senede inişinde de, bu türlü hikmetleri vardır. Ayrıca Kur’ân-ı Kerim’in nâzil olduğu dönem, beşerin kemâle yüz tuttuğu bir dönemdir. Onun için en kâmil Nebi gelmişti. Evet, yeryüzüne, Kâinatın, yüzü suyu hürmetine yaratıldığı Hz. Muhammed <span class="x-aleyhisselam--E" style="font-size:0.76em;" xml:lang="tr-TR">(sallallâhu aleyhi ve sellem)</span> gelmişti. Onun cemaatinin yapacağı şey, o gün için en ileri, en mükemmel olma, tekâmülün merdivenlerini son basamağına kadar kat etme, medenî milletlere muallimlik yapma işi idi. Halbuki o güne kadar onların içinde bulundukları kötü ahlâk ve fena huylar ruh ve damarlarına öylesine işlemişti ki, bunları teker teker söküp atmak; ayrıca yerlerine güzel ahlakı, fıtratlarına güzel huyları yerleştirmek, ayrı ayrı işlerdi. Kur’ân bir anda bütün emirleri ile birden gelip onların karşılarına dikilseydi, altından kalkamazlardı. Aslında, böyle bir durum, insanlığın, mükemmelleşmesinde takip ettiği seyre de aykırı olurdu.</p>

      <p class="a--Paragraf-E">Günümüzden misâl verecek olursak; bir kısım sigara, içki bağımlısı veya sokaklarda gezme hastası yahut kahvede oturma alışkanlığı olan kimseler düşünelim. Bunlara “Arkadaş kahveye gidersen öleceksin.” deseniz, o yine birtakım bahaneler ileri sürerek gidecektir. Eğer bir gün kahveye gitmeyip evde kalsa, evinde bir köşeye oturacak, üf-üf edecek ve fırsat bulunca da kahvenin yolunu tutacaktır. Çünkü alışageldiği hayat şekli değişmiştir. Hâlbuki o, lüzumlu olmayan basit bir âdetini terk etmiştir.</p>

      <p class="a--Paragraf-E">Şimdi bir de, sigara tiryakisini ele alalım; bağımlı olmuş bir adama diyorsunuz ki: “Vücuduna zararlı olan bu sigarayı terk et. Çünkü senin sigara içmen intihara yavaş yavaş gitmedir. Sanki elindeki hançeri birdenbire değil de, yavaş yavaş sinene saplıyor ve aheste aheste intiharı tamamlamış oluyorsun.” Hatta bunu bir hekime anlattırsanız, yani doktor dese ki: “Sigarada, hiçbir fayda olmadığı gibi, şöyle şöyle, zararları da var.” Bu adam sigarayı terk etmek için bir hayli tereddüt geçirecektir…</p>

      <p class="a--Paragraf-E">Böylesine, insanların kan ve damarlarına işlemiş âdetleri çıkarınız ve sonra Kur’ân’ın inişindeki aşamaları düşününüz...</p>

      <p class="a--Paragraf-E">Evet dikenleri kesip evvela çapa yapıyor, kötü şeyleri tahliye edip temizliyor. Yani kötü huyları onların ruhlarından çıkararak, güzel huyları getirip yerleştiriyor ve kısa denecek bir zamanda binlerce iş yapıyor. Buna göre biz, Kur’ân-ı Kerim’in 23 senede nüzulünü çok süratli buluyoruz. Nur mürşidin dediği gibi: “Acaba şu asrın filozofları Efendimizin dönemine gitseler, çalışsalar, o zamana nisbeten, o zâtın bir senede yaptığının yüzde birini yüz senede yapabilirler mi?” İşte, hodri meydan! İçkiden binlerce yuvanın yıkıldığı meydandadır. Yeşilay Cemiyeti her sene konferanslar ve değişik etkinlikler düzenlemektedir. Bu işi genişleterek orta, lise mekteplerine kadar götürmektedir. Buna karşılık acaba kaç kişi içkiyi terk etmektedir. Buyurun üniversite, bütün profesörleriyle seferber olsun, bir sene çalışsınlar acaba kaç kişiye içkiyi terk ettirebilecekler?</p>

      <p class="a--Paragraf-E">Evet, 23 sene çok kısadır; bu yüzden de, Kur’ân’ın yaptıkları mucizedir. Beşer, Efendimiz’in <span class="x-aleyhisselam--E" style="font-size:0.76em;" xml:lang="tr-TR">(sallallâhu aleyhi ve sellem)</span> 23 senede kat ettiği mesafeyi binlerce senede kat edememiş; kat edemez de...</p>

      <p class="a--Paragraf-E">Kur’ân-ı Kerim bir taraftan böyle kötü huyların binlercesinin kaldırılmasını hedef almış, diğer taraftan da kaldırılan bu kötü huyların yerini Kur’ân’ın güzel ahlakı ile donatmak, süslemek vazifesini hedeflemiş ve bütün bunları kimseyi örselemeden, törpülemeden, ürkütmeden, ruhlarını rencide etmeden onlara kabul ettirmiş... Ortaya attığı birçok meseleyi o kadar çeşitli safhalardan geçirip tatbikat sahasına getirmiştir ki; bugün onların birkaçının pratik hayata hâkim olması için daha kaç 23 seneye ihtiyaç duyulacaktır.</p>

      <p class="a--Paragraf-E">Bu 23 sene, süreye ihtiyaç duyulan bir kısım emir ve yasakların, o günün insanının kabullenip benimsemesi için gerekli olan bir zamandı ve belli şeylerin aşama aşama kaldırılması, belli şeylerin de ortaya konulması için bu süreye ihtiyaç vardı. Meselâ, bu süre zarfında üç dört devrede içki yasaklanmış, iki devrede kız çocuklarının diri diri gömülmesi kaldırılmış; darmadağınık kabile hayatı, bir iki hamlede halledilmiş ve kabileler arasında birlik temin edilerek kitleler içtimaî şuura yükseltilmiş, böylece kendilerine bir toplum oluşturma liyakati kazandırılmıştır ki, bütün kötü huyların atılması, onların yerlerine yüce ahlakın getirilip konulması gibi çok çetin icraatlarla mümkün olabilmiştir. Bundan dolayı da daha uzun zamana ihtiyaç duyulmuştur.</p>

      <p class="a--Paragraf-E">Bu, 23 senede değil de, birden bire yapılmak istenseydi, bir ölçüde o bedevî cemiyet bu işe dayanamayacak ve ölecekti. Bunu, şuna benzetebiliriz. Meselâ, bir insan güneşe maruz kaldığı zaman, cildinde değişmeler olur. Soğuk memleketlere götürüldüğü zaman da bu defa ona göre birtakım küçük küçük değişmeler meydana gelir, ama katiyen 20 mutasyon ağırlığında ciddi bir değişiklik birden olamaz. Olsa, bu türlü seri fizikî değişmelerde canlı öldüğü gibi, bunda da öyle olur. Bu tıpkı (bir) atmosfer basınç altında duran birinin birden bire 20 bin fitlik yüksekliğe çıkması gibi bir şey olur ki, insan orada hemen ölüverir.</p>

      <p class="a--Paragraf-E">İşte böyle birden 20 bin fit yüksekliğe çıkmak nasıl öldürüyor; öyle de hayat anlayışı, aile anlayışı, fert anlayışı sıfır derecede olan bir cemiyete, birden bire, Kur’ân inip aynı günde hemen: “İşte hükümler tatbik edin. Bu kitaptaki hükümlerin hepsini eksiksiz yaşayın. “ diye karşılarına çıksaydı, o cemiyetten hiç kimse bunu kabul etmezdi. Çünkü bu, birden bire cemiyetin 20 bin fite yükselmesi demekti ki o cemiyet buna dayanamayacaktı. Öyleyse Kur’ân-ı Kerim’in, ahkâmını insanlara 23 senede getirmesi, aşama aşama telkin etmesi, insan fıtratını gözetmenin gereğidir ve insan tabiatına da en uygun olanıdır.</p>

      <p class="a--Paragraf-E">İnsanı kâinattan ayıramayacağımıza göre, onu kâinatın içindeki hadiselerin seyrine göre ele alma mecburiyetinde olduğumuzu ve onu kâinattaki gelişmelerin dışında mütalaa edemeyeceğimizi kabullenme mecburiyetindeyiz. Kâinatta nasıl ki, yavaş yavaş gelişmeler oluyor ve kanunlar o istikamette hareket ediyor, insanın olgunlaşması ve ilerlemesi de aynı şekilde olacaktır. O ilerlemenin zenbereği, esası ve prensipler mecmuası olan Kur’ân-ı Kerim de, işte bu esasa binaen 23 senede nâzil olmuştur.</p>

      <p class="a--Paragraf-E">Allah’ın hikmeti bu süreyi 23 yapmış... Bu 24 de olabilirdi, 25 de. Nebiler Sultanının <span class="x-aleyhisselam--E" style="font-size:0.76em;" xml:lang="tr-TR">(sallallâhu aleyhi ve sellem)</span> mukaddes hayatları 63 yıl olacakmış. 23 sene sonra hayatına, nübüvvetten hatime verilecekmiş, vahiy de sona erecekmiş. Ama 64 sene olurdu, vahiy de 24 seneye çıkardı. Biz de onu, aynı hikmet çerçevesi içinde kabul ederdik...</p>

      <p class="Harici-Baslik-E">Pîs ruhların ve cinlerin şerrinden korunmak için ne yapmalı ve ne okumalıdır?</p>

      <p class="a--Paragraf-E">a. Evvelâ, Allah <span class="x-aleyhisselam--E" style="font-size:0.76em;" xml:lang="tr-TR">(celle celâluhû)</span> ve Resûl’ü <span class="x-aleyhisselam--E" style="font-size:0.76em;" xml:lang="tr-TR">(sallallâhu aleyhi ve sellem)</span> ile iyi münasebet kurup, İslâm’ın prensiplerine uyulmalıdır.</p>

      <p class="a--Paragraf-E">Bu işin birinci ve en sağlam yolu, Allah <span class="x-aleyhisselam--E" style="font-size:0.76em;" xml:lang="tr-TR">(celle celâluhû)</span> ve Resûlüyle <span class="x-aleyhisselam--E" style="font-size:0.76em;" xml:lang="tr-TR">(sallallâhu aleyhi ve sellem)</span> çok iyi münasebet kurmak, İslâm’ın prensiplerini hayatımıza hayat yapmak, gönülde derinleşmek ve tertemiz havamızla kendi âlemimizi yaşamaktır. Bir yandan bunları yaparken, bir yandan da temiz olmayan ruhların sızabileceği hiç bir boşluk ve günah penceresi bırakmamak gerekir. Ruhta açılacak bir gedik, onların sızmasına zemin hazırlayabilir.</p>

      <p class="a--Paragraf-E">b. Fiilî ve kavlî (sözlü) duâ ile Cenâb-ı Hakk’a <span class="x-aleyhisselam--E" style="font-size:0.76em;" xml:lang="tr-TR">(celle celâluhû)</span> yönelmelidir.</p>

      <p class="a--Paragraf-E">Cinlerin ve temiz olmayan ruhların şerlerinden korunmada ikinci önemli bir unsur, özellikle duânın kulluğumuzun bir parçası ve silahımız olarak dilimizden düşmemesidir. Evet, korunmamız, hâl-kâl, iç-dış, fiil-dil bütünlüğü ve birliği içinde olmalıdır.</p>

      <p class="a--Paragraf-E">Duâ, fiilî ve kavlî olmak üzere iki şekildedir. Çiftçinin tarlayı sürmesi, ekmesi, sulaması fiilî duâ; sonra da el açıp, “Ya Rabbi, bereket ihsan eyle, rahmetini bol bol ver.” diye yalvarması da kavlî duâdır. Birinci duâ olmaksızın ikincinin yapılması, insana herhangi bir şey kazandırmayacaktır. Buna karşılık, sadece fiilî duâ ile yetinilmesi ise, feyiz ve bereketi, hele hele kulluğu eksik bırakacak ve bütün yaptığı, başında bir olmayan sıfır yığınından ibaret kalacaktır.</p>

      <p class="a--Paragraf-E">Diyelim ki bir mümin: “Ya Rabbi, müminleri muzaffer eyle” diye duâ eder; bu güzeldir ama, kâfi değildir. Çünkü tek kanatla kuş uçmaz. Efendimiz’in <span class="x-aleyhisselam--E" style="font-size:0.76em;" xml:lang="tr-TR">(sallallâhu aleyhi ve sellem)</span> Bedir Savaşı öncesi eksiksiz hazırlık yapması ve sonra da bütün benliğiyle Allah’a yönelerek duâ etmesi gösteriyor ki, fiilî duâ yapılacak, yani, sebepler dairesinde yapılması gerekli olanlar yapılacak ve elden geldiğince sebeplere riayet edilecek, sonra da kavlî duâ için eller açılacaktır.</p>

      <p class="a--Paragraf-E">Bunun gibi, vücudumuzda bir rahatsızlık ve hastalık hissettiğimizde hekime gitmemiz, ilaç kullanmamız birer fiilî duâdır. Arkasından, şifayı verecek olan Cenâb-ı Hakk’a el açıp, şifa dilememiz de kavlî duâdır. Bazen yalnız Allah’a teveccüh ve kavlî duâ ile hastalıklarımız, baş ve diş ağrılarımız geçebilir ama bazen de Allah’ın dilemesi başka olur ve hekime müracaatımız istenir. Efendimiz <span class="x-aleyhisselam--E" style="font-size:0.76em;" xml:lang="tr-TR">(sallallâhu aleyhi ve sellem)</span>: “<span class="italik-E" xml:lang="tr-TR">Allah her derdin devasını yaratmıştır, tedavi olunuz.</span>” buyurmakla, bu fiilî duâya bizi teşvik etmektedir. Şu kadar ki yukarıda da ifâde ettiğimiz gibi, şifayı Allah’tan <span class="x-aleyhisselam--E" style="font-size:0.76em;" xml:lang="tr-TR">(celle celâluhû)</span> bilerek ve bir kulluk vazifesi olarak kavlî duâmızı her hâlukârda yaparız. Ne var ki, bazen sadece kavlî duânın yetmediği gibi, fiilî duânın yetmediği de olur. Ve, Allah <span class="x-aleyhisselam--E" style="font-size:0.76em;" xml:lang="tr-TR">(celle celâluhû)</span>, şifayı bazen iki duâya birden, bazen de sadece birine bağlar. Her şey O’nun elindedir. Niceleri vardır ki, kavlî duâ nedir bilmedikleri halde sıhhat içinde, zevk dolu bir hayat yaşarlar; buna karşılık, ilaç kullandıkları ve duâyı da bir ân için olsun ağızlarından düşürmedikleri halde, Allah’a <span class="x-aleyhisselam--E" style="font-size:0.76em;" xml:lang="tr-TR">(celle celâluhû)</span> gönülden bağlı insanların hayatlarını dertlerle kıvrım kıvrım sürdürdükleri görülür. Böyle durumlarda biz, duâmızın kabûl olmadığını sanırız. Hâlbuki kabul etmek ayrı, cevap vermek ayrıdır. Her duâ işitilir ve icâbet edilir fakat bu icâbet, istenilenin aynen verilmesi şeklinde olabileceği gibi, geciktirilip sonra verilmesi veya dünyada verilmeyip, Âhiret’e bırakılması şekillerinde de olabilir; tamamen, Cenâb-ı Hakk’ın hikmetine bağlıdır bu. Siz doktoru çağırdığınızda o, icâbet eder gelir; fakat: “Bana şu ilaçları ver.” dediğiniz zaman, doktor o ilaçları size aynen vermeyebilir; neyi uygun görüyorsa onu verir ve uygun görmediğini de vermez, ya da daha iyisini, daha faydalısını verir. Teşbihte hatâ olmasın, Cenâb-ı Hak da kulun duâlarını her zaman duyar, duyduğunu duyurur ve onun kalbine huzur verir; çünkü O, insana şah damarından daha yakındır. Fakat hikmetinin gereği olarak, kulunun her istediğini vermeyebilir; bu vermeyiş, bazen kulun yararına olacağı, bazen de ileride daha faydalı şekliyle vereceği içindir. Sonra, mülkün sahibi O’dur ve mülkünde dilediği gibi tasarruf eder, lûtfu da hoştur, kahrı da. O, abes iş yapmaz; her yaptığında bir değil, bin hikmet vardır.</p>

      <p class="a--Paragraf-E">Ayrıca katiyen bilinmelidir ki, duâ da namaz gibi bir kulluktur; sâfiyane, hâlisane, karşılıksız ve dünyada peşin bir netice beklemeden yapılmalıdır. İnsan, saf ve dupduru bir gönülle O’na yönelip edip, rızasını aramalıdır. Ama O, bazen lûtuf ve keremiyle ihsanlarda bulunup kulunu hoşnut edebilir... Bu sebeple de, hemen neticesi alınsın ve çarçabuk hedefe nail olunsun diye yapılan duâlar kabûl görmeyebilir; hâlis ve safî olmadıkları için, kabul noktasına yükselmeleri mümkün olmayabilir...</p>

      <p class="a--Paragraf-E">Peşin ücretler için ısrarla duâ edilmemeli, ama Hak kapısında devam ve sebatta mutlaka ısrarlı olunmalıdır. Rabbine ilticadan bir ân dûr olmamak, daima hayırlı olanı istemek, günahların yaprak gibi döküldüğü, fazilet ve insanî değerlerin ziyadeleştiği o kapıda sadakatte bulunmak, sebat etmek ve imtihanda olduğumuzu unutmayarak neticeleri Âhirette beklemek, samimî kul olmanın gereğidir.</p>

      <p class="a--Paragraf-E">c. Allah’ın yanında makbûl olduğu inanılan kimselerin duâsı alınmalıdır.</p>

      <p class="a--Paragraf-E">Allah’ın yanında kıymet ifade eden, duâsı makbûl kimselere müracaat edip duâ etmelerini istemek, çok önemli ve yararlıdır. Nitekim, Efendimize <span class="x-aleyhisselam--E" style="font-size:0.76em;" xml:lang="tr-TR">(sallallâhu aleyhi ve sellem)</span> bu şekil müracaatlar çok olurdu: Ahmed ibn-i Hanbel, Ebû Davud ve Taberanî’nin rivayetlerinde Ümm-ü Hâni <span class="x-aleyhisselam--E" style="font-size:0.76em;" xml:lang="tr-TR">(radıyallahu anh)</span> naklediyor: “Allah’ın Resûlü’ne mecnun bir çocuk getirildi. Efendimiz ona dokunup: “Çık ey Allah’ın düşmanı.” buyurdu; sonra, çocuğun yüzünü yıkayıp duâ etti ve çocukta hiç bir şey kalmadı.” Biz de hüsnü zannımız olan böyle kimselere müracaat eder, onlardan duâ dileriz. “İnşaallah Cenâb-ı Hak da şifa ihsan eder.”</p>

      <p class="a--Paragraf-E">Cinlere maruz kalındığında hemen cinlerle uğraşanlara gidecek olursak, bu bizde evhama yol açar ve maneviyatımızı kırabilir, sonra, başkaları tarafından istismar da ediliriz. Ona gider iki muska, berikine gider iki muska alır ve zavallı hastayı muska hamalı haline getiririz. Bu muskalardan bir tanesi kaybolacak olsa, hasta titremeye, korkmaya başlar ve ümitsizliğe düşer. Yani, şifa bulayım derken, daha fazla rahatsızlıklara sebep olur. Bu sebeple, duâ ettirmek en iyisidir. Abdullah ibn-i Amr <span class="x-aleyhisselam--E" style="font-size:0.76em;" xml:lang="tr-TR">(radıyallahu anh)</span>, çocuklarına duâ öğretir, bilmeyenlerin de üzerine yazıp, kordu. Sonra, bu işe de çok bel bağlamamak lâzımdır. Zira, sâhih hadis kaynaklarının rivayetine göre Efendimiz <span class="x-aleyhisselam--E" style="font-size:0.76em;" xml:lang="tr-TR">(sallallâhu aleyhi ve sellem)</span>, 70 bin insanın sorgusuz-suâlsiz Cennet’e gireceğini müjdelerken, bunları, pazubent bağlamayanlar, uğursuzluk ve muskaya itibâr etmeyip Allah’a tevekkül edenler diye saymaktadır. Onun için, hem duâyı bırakmamak, hem de Allah’a <span class="x-aleyhisselam--E" style="font-size:0.76em;" xml:lang="tr-TR">(celle celâluhû)</span> tevekkül etmek en iyisidir.</p>

      <p class="a--Paragraf-E">d. İnançlı psikiyatrist ve hekimlere gidilmelidir.</p>

      <p class="a--Paragraf-E">Bu mevzûdaki diğer tavsiyemiz; materyalist ve inkârcı olmayan, ruhlara, cinlere ve onların tesirlerine inanan uzman psikiyatrist hekimlerimize gidilmesidir. Fakat inanmayan, kalb ve ruhun gıdasızlığından ve tatminsizlikten dolayı vicdan ve duyguları arasında muvazene kuramayıp ikilem yaşayan hekimler, habis ruhların hücumuna uğrayanları daha çok bataklığa teşvik edip, bunalımlı, stresli kimselere: “Git, kadınlarla münasebet kur, ye-iç, eğlen ve kötü düşüncelerini atmaya çalış.” demektedirler. Böyle bir tavsiye, susuzluktan yanıp kavrulmuş birisine, “Biraz daha yan” diye deniz suyu vermek gibi bir şeydir. Zaten, hastayı hasta eden, kalbinin bağırsaklarına yedirilmesi, düşünce hayatının ölüp sönmesi ve kötülerle düşüp kalkmasıydı. Evet, böyle düşünen tıp da, tabip de tek gözlü sayılır; kaybettiği diğer gözünü bulunca, o da ileride müstakim görmeye başlayacaktır...</p>

      <p class="a--Paragraf-E">e. Âyete’l-kürsî, Muavvizeteyn vb. duâlara müracaat edilmelidir.</p>

      <p class="a--Paragraf-E">Evvelâ, Allah’a <span class="x-aleyhisselam--E" style="font-size:0.76em;" xml:lang="tr-TR">(celle celâluhû)</span> sığınma ve O’nun himayesine girme bu mevzûda en önemli yeri olan bir husustur. Allah Teâlâ’nın Kur’ân’da kullarına emrettiği de budur: “<span class="italik-E" xml:lang="tr-TR">Sana şeytandan (şeytânî) bir dürtü olacak olursa, hemen Allah’a sığın.</span>” <span class="ayet-kaynaklari-E" style="font-size:0.76em;" xml:lang="tr-TR">(Fussilet, 41/36)</span>; yâni “Eûzü billahi mine’ş-şeytâni’r-racîm” de! Bu arada, Müminûn Sûresi 97 ve 98’nci âyetlerinin ezberlenip okunmasını da tavsiye edip geçelim.</p>

      <p class="a--Paragraf-E">Ayetü’l-Kürsî, Efendimiz <span class="x-aleyhisselam--E" style="font-size:0.76em;" xml:lang="tr-TR">(sallallâhu aleyhi ve sellem)</span> tarafından bizzat tavsiye edilmiştir. Sahabi, zekat malına el uzatmak isteyen insan suretinde bir habîs ruhu yakalamıştı. O habis ruh, kurtulmak için “Bırak beni, sana bizden kendini koruyacak duâ öğreteyim: O, Âyetü’l-Kürsî’dir.” demişti. Efendimiz <span class="x-aleyhisselam--E" style="font-size:0.76em;" xml:lang="tr-TR">(sallallâhu aleyhi ve sellem)</span> de, “<span class="italik-E" xml:lang="tr-TR">O yalancıdır, fakat bu defa doğru söylemiş.</span>” şeklinde tenvirde bulunmuşlardı.</p>

      <p class="a--Paragraf-E">Efendimiz’e <span class="x-aleyhisselam--E" style="font-size:0.76em;" xml:lang="tr-TR">(sallallâhu aleyhi ve sellem)</span> yahudiler tarafından sihir yapıldığında Muâvvizeteyn, yani Felak ve Nâs Sûreleri okunarak sihir çözülmüştü. Ayrıca Peygamberimiz <span class="x-aleyhisselam--E" style="font-size:0.76em;" xml:lang="tr-TR">(sallallâhu aleyhi ve sellem)</span>, Aişe Validemiz’in <span class="x-aleyhisselam--E" style="font-size:0.76em;" xml:lang="tr-TR">(radıyallahu anhâ)</span> beyânıyla, sabah-akşam “üçer defa Felâk ve Nas Sûrelerini okur, birbirine birleştirdiği avuçlarının içine üfler ve her defasında ellerini vücudunun erişebildiği yerlerine sürerdi.” Yine, Efendimiz <span class="x-aleyhisselam--E" style="font-size:0.76em;" xml:lang="tr-TR">(sallallâhu aleyhi ve sellem)</span>, sabah-akşam üçer defa “Bismillâhillezî lâ yedurru mea’smihî şey’ün fi’l-ardı velâ fi’s-semâi ve hüve’s-Semîu’l-Alîm” derdi ki -biiznillah- felce maruz kalmamanın teminatıdır. Yine, “Eûzü bi-kelimâti’llâhi’t-tâmmâti min külli şeytânin ve hâmmetin ve min külli aynin ve lâmmetin” de, tavsiye ve tecrübe edilen duâlar arasındadır.</p>

      <p class="a--Paragraf-E">İmam-ı Gazalî’nin bu husustaki tavsiyesi, 1 kere Bismillâhirrahmânirrahîm, 10 kere Allahü Ekber, 19 defa “Lâ-yüflihu’s-sâhiru haysu etâ”; ve “min şerr’in-neffâsâti fil-ukad” <span class="ayet-kaynaklari-E" style="font-size:0.76em;" xml:lang="tr-TR">(Tâhâ, 20/69; Nâs, 114/4)</span> okumaktır.</p>

      <p class="a--Paragraf-E">Bir başka zâtın tavsiyesine göre, her defasında önce bir yudum su, çay, ya da çorba içip, arkadan bir defa yukarda geçen bu iki âyet okunmalı ve bu okuma bu şekilde 19 defa tekrarlanmalıdır.</p>

      <p class="a--Paragraf-E">Bu mevzûda daha pek çok duâlar vardır ki, hadîs kitaplarına bakılmalı veya ehline sorulmalıdır. Ayrıca Ashab-ı Bedir, Cevşen ve Kaside-i Bürde de tavsiye edilebilir.</p>

      <p class="Harici-Baslik-E">Şeytanın yaratılmasının ve insanları yoldan çıkarmasına müsaade edilmesinin hikmeti nedir?</p>

      <p class="a--Paragraf-E">a. Şeytan yaratılmasaydı, insanın yaratılmasının bir hikmeti olmazdı. Bir defa, Allah’ın <span class="x-aleyhisselam--E" style="font-size:0.76em;" xml:lang="tr-TR">(celle celâluhû)</span> asla günah işlemeyen ve şeytanın vesvesesine maruz kalmayan melekler gibi sayılmayacak kadar çok yarattığı varlıklar vardır. Allah <span class="x-aleyhisselam--E" style="font-size:0.76em;" xml:lang="tr-TR">(celle celâluhû)</span>, insandan ayrı ve farklı olarak bitkileri ve hayvanları yarattığı gibi, İlâhi sanatları meleklerden farklı şekilde aksettiren aynalar olarak da insanları yaratmayı murad buyurmuştur. Evet, yarattığı insanların mahiyetlerinde saklı bulunan kabiliyetlerin, gelişmesi ve özlerinin ortaya çıkması için de, karşılarına bir tahrik ve teşvik unsuru ve bir gelişme vesilesi olarak şeytan ve kötü ruhları çıkarmıştır. İçindeki kibir ve isyan ukdesini dışa vuran şeytan, yaptığı işi şuurlu olarak yapmaktadır. Şeytan, insanı arkadan kovalayan rakip bir maratoncu gibidir. İnsanın hedefe varabilmesi, muzaffer olabilmesi için, peşini bir an olsun bırakmayan bu ezelî rakibini aşabilmesi, geride bırakması ve ondan daima önde ve daha ileride olması gerekmektedir. Eğer kendisine böyle tahrik ve teşvik unsuru olabilecek bir rakip ve hasmı bulunmasaydı, onun bu ciddî yarışı yapması ve kabiliyetlerini geliştirmesi katiyen gerçekleşmeyecekti; daha doğrusu, kabiliyetlerini geliştireceği zemini bulamayacak ve neticede de körelip gidecekti. İnsanoğlu, en yüksek insanlık derecesini ve insan-ı kâmil mertebesini bu ezelî hasmına karşı verdiği mücadele ile elde etmiş ve bağrında Ebû Bekir’ler yetiştirmiştir.. ve yine aynı insanoğlu, bu müsabakadaki acz ve iradesizliğiyle de Ebû Cehillerin meşcereliği olmuştur.</p>

      <p class="a--Paragraf-E">b. Şer olan, şeytanın yaratılması değil, ona tâbi olup şer işlemektir. Nasıl herhangi bir cinayete, o cinayette kullanılan bıçak veya tabanca değil de, cinayeti işleyen eller gerçek sebep olarak gösteriliyorsa, aynı şekilde, şeytan da insanın işlediği şerlerde bir alettir ve asıl suçlu, bu aleti kullanan eldir. Evet, insandaki nefis ve nefsin emrine girmiş olan irâdenin, şeytana ait telkinlerin tesiri altında bazı kötülükleri işlemekte ulaştıkları kötü neticelerin esas sebebi şeytan değildir. Şeytan ve şerler, basit birer sebeptirler; hakikî illet, insanın iradesidir. Evet insanlar, şeytanın var olmasıyla değil, kendi irâdeleriyle kötülük işlemektedirler.</p>

      <p class="a--Paragraf-E">c. İnsan, her şeyi kendi dar dairesinde ve elindeki küçük neticelere göre değerlendirme meylindedir; oysa Allah’ın <span class="x-aleyhisselam--E" style="font-size:0.76em;" xml:lang="tr-TR">(celle celâluhû)</span> yaratması, umum neticelere ve faydalara bakar. Meselâ, içine elimizi soktuğumuzda ateş, elimizi yakar; -ki, bu bir kazançtır- şimdi, ateşe “bütünüyle zararlıdır” diyebilir miyiz? Haddizatında, onu şerli ve zararlı yapan bizzat kendimiziz. Haydi bu türden cüz’î zararları olduğunu kabul etsek bile, biz onun umumî neticelerine bakıp, ateşin fayda ve lüzumlu olduğuna hükmederiz. Elektrik de böyledir, yağmur da. Allah <span class="x-aleyhisselam--E" style="font-size:0.76em;" xml:lang="tr-TR">(celle celâluhû)</span>, bir şeyi yaratırken umum neticelere bakar. İşte Şeytan da, yaratılış noktasında böyle umumi neticelere bakar; Ebû Cehil’in iradesiyle Cehennem’e sürüklenmesinde de, Ebû Bekir <span class="x-aleyhisselam--E" style="font-size:0.76em;" xml:lang="tr-TR">(radıyallahu anh)</span> gibi elmas ruhlu binlerce evliya ve kâmil müminlerin terakki edip, cennetlere yükselmesinde de şeytanın fonksiyonu vardır.</p>

      <p class="a--Paragraf-E">d. Büyük ve küllî neticelerini bırakıp da, cüz’î şerlere sebep oldular diye ateş, elektrik veya yağmuru zararlı görüyor ve “olmasalardı!” diyor muyuz? Hayır. Aynı şekilde, “Neden şeytan yaratıldı” da diyemeyiz. Nasıl umum bedenin sıhhati ve bu sıhhatin devamı adına cüz’î bir şer sayılan, kangren olmuş eli veya kolu kesiyoruz; aynen öyle de, getirdiği büyük netice ve faydalara binaen, birtakım şerlerden dolayı şeytanın varlığına da ses çıkarmamamız gerekir. Askerlerimiz ölüyor diye askerlik mesleğini kaldıralım ve savaşa gitmeyelim diyebilir miyiz? Bunun gibi, şeytanın süsleyip püslemeleriyle alıp götürdükleri, Nebî’nin iman adına kazandırdıklarının yanında binde bir nispetinde ya vardır ya da yoktur. “Nasıl olur? Şeytanın oyunlarıyla binlerce insan Cehennem’e gitmiyor mu?” denemez. Çünkü, mümindeki keyfiyet, kafirdeki kemiyetten hem daha önemli, hem daha üstündür. Bir insanın hayatı mı daha önemlidir, yoksa bin böceğin hayatı mı? Bin hurma çekirdeğinden 11’i ağaç olup, gerisi çürüdüğünde, bin çekirdeğe sahip olmak mı, yoksa 989’unun çürümesine rağmen 11 hurma ağacına sahip olmak mı daha kârlıdır?</p>
    </div>
  </div>
</body>
</html>