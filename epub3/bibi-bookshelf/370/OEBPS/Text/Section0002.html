<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>SIZ_KIMI_KANDIRIYORSUNUZ.html</title>
  <link href="../Styles/template.css" rel="stylesheet" type="text/css"/>
</head>

<body>
  <div id="SIZ_KIMI_KANDIRIYORSUNUZ.html" xml:lang="tr-TR" xmlns:xml="http://www.w3.org/XML/1998/namespace">
    <div class="Basic-Text-Frame">
      <p class="duz-yaz-"><span class="duz-yaz-" style="font-size:1em;" xml:lang="tr-TR"><br/></span></p>

      <p class="basl-k"><span class="bold-yaz-" xml:lang="tr-TR">Okuma yazmayı unutan yazar: Lütfiye Aydın</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Madımak Oteli’nin 109 ve 110 numaralı odaların pencerelerinden karşı binaya geçiş vardı. Buradan kaçan 31 kişi kurtuldu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kendini eşiyle birlikte otelin boşluğuna atan Yazar Lütfiye Aydın’ın trajik hikâyesi bugün hâlâ sürüyor...</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Alevler giderek yükseliyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Herkes çığlık çığlığa can derdinde.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Lütfiye Aydın yangından kurtulmak için, eşi avukat Cafer Can Aydın’la birlikte kendini otelin apartman boşluğuna bırakıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Dumandan göz gözü görmüyor. Bağırıyorlar. Bağırıyorlar.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Güçleri bitiyor. Dumandan zehirlenip bayılıyorlar...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İtfaiye araçları otele ulaşmak istiyor. Göstericiler, araçların tekerleklerinin önüne yatarak engellemek istiyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Polis havaya ateş açıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yangın söndürme çalışmaları nihayet başlayabiliyor. İtfaiye yangını söndürürken, otel boşluğunun üzerindeki camlar patlıyor; kızgın camlar, yerde baygın yatan Lütfiye Aydın’ın üzerine yağmur gibi yağıyor...</span></p>

      <p class="duz-yaz-"/>

      <p class="italik-yaz-"><span class="italik-yaz-" style="font-size:1em;" xml:lang="tr-TR">Gece 01:00.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yangın tamamen söndürülüyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Otelden 35 ölü çıkarılıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Duvar dibinde olduğu için camların pek değmediği Cafer Can Aydın kendine gelir gibi oluyor. Güçlükle dışarı çıkıyor. Bir polis onu görüyor, şaşırıyor, “Başka yaşayanlar var mı?” diyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Eşi Lütfiye Aydın’ın adını söylüyor, bayılıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Otel hâlâ tütüyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ve otelden en son Lütfiye Aydın çıkarılıyor...</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Polis Lütfiye Aydın’ın öldüğünü düşünüyor. Bir kamyonetin arkasına koyup, hastane morguna kaldırıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Cafer Can eşinin öldüğüne inanamıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sabaha karşı morga gidiyor güç bela.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Doktordan rica ediyor; son kez bakması için. Doktor “sivri bir şey var mı” diye soruyor. Kalemini veriyor. Kalem Lütfiye Aydın’ın ayağına batırılıyor. Tepki veriyor; yaşıyor...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Aradan birkaç saniye geçiyor, Lütfiye Aydın sayıklıyor: “Ce... ce”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Eşi tamamlıyor: “Ceren... Ceren...”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ceren kızlarının adı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Cafer Can hem kızının adını “Ceren, Ceren” diye tekrarlıyor, hem de haykıra haykıra ağlıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Lütfiye Aydın kurtulmuştu. Ama bu kurtuluş hiç de kolay olmayacaktı...</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Lütfiye Aydın’ın vücudu ağır derecede yanıktı. Önce Sivas Cumhuriyet Üniversitesi Tıp Fakültesi Hastanesi Yanık Bölümü’nde tedavi gördü. Sonra Ankara’daki Gülhane Askeri Akademisi (GATA) Yanık Merkezi’ne götürüldü.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Olaydan üç gün sonra 5 temmuz günü gözünü GATA Yanık Merkezi’nde açıyor. Ne güzel tesadüf; 5 temmuz kızları Ceren’in doğum günüydü; 17’yi dolduruyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">O gün, 35 gün sürecek zorlu tedavi sürecine başlıyor doktorlar. Ölü derileri tek tek soyuluyor. Yatağı bir küvet oluyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Konuşmakta zorlanıyor. En yakınlarını dahi tanıyamıyor.</span></p>

      <p class="italik-yaz-"><span class="italik-yaz-" style="font-size:1em;" xml:lang="tr-TR">Cumhuriyet Pazar</span> <span class="duz-yaz-" style="font-size:1em;" xml:lang="tr-TR">bulmacası çözme alışkanlığı vardı. Hastanedeyken sürekli “Bana bulmacamı getirin” diyor. Nedense bir türlü getirilmiyor bulmaca. Sonunda bir gün getiriyorlar. Dünyalar onun oluyor. Kalemi eline alıyor ve öylece kala kalıyor. O da ne; harfler birbirine giriyor. Zorluyor zorluyor olmuyor. Okuyamıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Gazeteyi neden getirmediklerini anlıyor...</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Aylar sonra hastaneden taburcu oluyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Evine gelir gelmez, odasının perdelerini kapattırıyor. Günlerce çıkmadan o karanlık odada tek başına yaşıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Eşi ve kızının büyük çabasıyla, günlerce verdikleri mücadele sonunda hayata dönüyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Edebiyat öğretmeni, yazar Lütfiye Aydın, okuma yazmayı yeniden öğreniyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Zamanla, odasından, evinden çıkmaya başlıyor. Sokakta, haline bakıp soranlara, “trafik kazası geçirdim” diyor. Yalan söylemiyor aslında; çünkü öyle biliyor. Ne Sivas’ı ne Madımak Oteli’ni ne de yangını hatırlıyor.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bir gün odasından katıla katıla ağlama sesi geliyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Anımsıyor, tüm olup biteni...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Hemen bir daktilo istiyor; yazmak istiyor. Yazarsa belki arkadaşlarını, gencecik çocukları geri getireceğini düşünüyor. Oturup yazmaya başlıyor. Sekiz saat sürüyor yazması; yarım sayfa ancak yazabiliyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Pes etmiyor. Yazmayı bırakmıyor.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Lütfiye Aydın, bugün zor yazıyor ve güçlükle konuşuyor</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Onun için Madımak yangını hâlâ sürüyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ya sizin için...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Duyarlı ve uyanık olmak zorundayız.</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Bakınız: Köktendinci</span> <span class="italik-yaz-" style="font-size:1em;" xml:lang="tr-TR">Taraf</span> <span class="duz-yaz-" style="font-size:1em;" xml:lang="tr-TR">dergisi 1 ağustos 1993 tarihli sayısında olayları, “Şanlı Sivas Kıyımı” başlığıyla verdi:</span></p>

      <p class="duz-yaz-"/>

      <p class="dar-paragraf"><span class="dar-paragraf" style="font-size:1em;" xml:lang="tr-TR">Artık TC’de hayat yalnız Müslümanlar için zor olmayacak, işgalci laikler için de zor olacak! Sivas sadece küçük bir haber! Herkes safını doğru seçmekle mükellef! Bizden söylemesi!</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bazı çevreler köktendincilerin bu tür yayınlarını pek önemsemiyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İfade etmiyorlar ama, Sıvas, Madımak onlar için spontane ve plansız gelişmiş bir adli vakaydı. Galeyana gelmiş, gözü dönmüş bir güruhun yaptığı bir olaydı. Bu olaydan büyük sonuçlar çıkarmaya gerek yoktu. “Türkiye, İran Olmayacak” gibi benzer sloganları abartılı bulup küçümsüyorlardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İşin özünde; aslında onlar İran’a İslam Devrimi’nin nasıl geldiğini bilmiyorlardı. okumamışlar, araştırma yapmamışlardı. Cahildiler. Ya da, Türkiye’nin gün gelip İran olabiliceği gerçeğiyle yüzleşmek istemiyorlardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Evet bilmiyorlardı; İran’a şeriatın, “demokrasi” ve “özgürlük” vaatleriyle geldiğini...</span></p>

      <p class="basl-k"><span class="bold-yaz-" xml:lang="tr-TR">Türkiye İran olur mu? İran nasıl “dincileşti”?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Son dönemlerde Türkiye’nin bir saklı gündemi var:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Darbe mi? Şeriat mı?”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Herkes bunu tartışıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ne rastlantı: 30 yıl önce, İslam Devrimi’nden önce benzer soru İran’ın da gündemindeydi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İranlı solcular, demokratlar, liberaller ve milliyetçiler bu soruyu tartışıyor, darbeye karşı çıkıyorlardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Gelin İran’ın İslam devrimi öncesi ve sonrası günlerine gidelim. İran’da İslam Devrimi öncesi “mahalle baskısı” var mıymış görelim.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Merhaba.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Benim adım Bahman Nirumand. İranlı bir gazeteci-yazarım. Şah’ın devrilmesinde aktif rol oynayanlardanım. Ve aynı zamanda mollaların, demokrasi ve özgürlük getireceğine inanan milyonlarca solcu, demokrat, liberal ve milliyetçi insandan biriyim.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Evet, Humeyni yeryüzünde cenneti vaat etti bize. Demokrasi gelecek, kimse fikirleri ve siyasal görüşleri yüzünden tutuklanmayacak, işkence yapılmayacak, kadınlara eşit haklar verilecek, giyim serbest olacaktı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Şah’ı devirdikten sonra mollaların camiye geri döneceklerinden emindik. Devleti yönetecek durumda olduklarına inanmıyorduk. Yanıldık. Kitaplardan ezberlediğimiz cümleleri, içi boş kavramları birbirimize söyleyip duruyorduk.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Her şey 14 ocak 1979 tarihinde değişti. Şah, İran’ı terk etti. Ardından İran tarihinin en büyük yürüyüşü Tahran’da yapıldı. Sansür, yasak yoktu, istediğimiz gibi bağırıyorduk.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Fakat mitingde ilk dikkatimi çeken, kim liberal Musaddık ya da solcu şehitlerin resimlerini taşıyorsa mollalarca dövülüyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Pek üzerinde durmadık bu olayın, ‘Hele bir kurtlarını döksünler, sonra sakinleşirler’ diye düşündük.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ertesi gün gazetede, bir hırsızın genç mollalar tarafından yakalanıp, adına “İslam Mahkemesi” denilen bir mahalli heyet tarafından 35 kamçı cezasına çaptırıldığı haberini okuduk. Haberi ciddiye almadık;</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">‘Üç beş sapsızın işi’ dedik.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu arada bira-şarap fabrikalarının yakılması, sinemaların tahrip edilip filmlerin sokaklara atılması gibi olayların üzerinde hiç durmadık. ‘Ufak tefek şeylerin’ toplumun demokrasi ve ulusal bağımsızlık yolundaki çabaları etkilemesini istemiyorduk.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Biz bunları söylerken, mollalar tarafından, kadın ve erkeklerin yan yana yüzemeyecekleri, okullarda aynı sınıflarda olamayacakları, birlikte spor yapamayacakları gibi gerici kararlar ardı ardına alınmaya başlandı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">‘Müslüman kadınların yanında orospuların yeri yoktur’ denilerek kadınlara örtünme zorunluluğu getirildi. Özellikle üniversitelerde bu yüzden çatışmalar çıktı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu çatışmalardan rahatsız olduk; kadın sorununun güncelleşip ön plana geçmesini istemiyorduk! ‘Asıl mücadele, emperyalizme ve kapitalizme karşı verilmelidir’ diyorduk. Kadın sorunu bir yan çelişkiydi, ana çelişki sömürüydü. Kadının giyim sorunu, emperyalizme karşı verilen mücadeleyi baltalamamalıydı!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Peçesiz, başörtüsüz sokağa çıkan kadınlar artık açıkça, gözümüzün önünde dövülüyordu. Bazı kadınların yüzüne kezzap atılıyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Biz ise hâlâ büyük laflar ediyorduk; bu tür olayları devrimin kaçınılmaz sancıları olarak görüp umursamıyorduk! ‘İttifak’ ‘Eylem Birliği’ gibi terimlerin peşinden koşup duruyorduk.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Humeyni, ‘Bütün sorunlarımızın sebebi, cemiyetimizdeki ahlaksızlıklardır. Bunların kökünü kazımalıyız’ diyor; genç mollalar terör estiriyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kitabevleri yağmalanıyor; gazete bayileri ateşe veriliyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Şiraz’da ‘İslam Mahkemesi’ eşcinsel ve fahişe olduğu gerekçesiyle dört kişiyi idam ediyordu. Benzer olay Tahran’da da gerçekleşiyor, üç fahişe ve üç eşcinsel kurşuna diziliyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sesleri ve görüntüleriyle erkekleri tahrik ettikleri için kadın spikerler televizyondan kovuluyor; uyuşturucu olarak görülen müzik yasaklanıyordu. Alkol içen, kırbaç cezasına çaptırılıyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Şimdi düşünüyorum da, insan zamanla her türlü aşağılanmaya alışıyor galiba. Hiçbirini görmüyorduk; basmakalıp analizlerimizin doğru olduğuna o kadar inanıyorduk ki!..</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Oysa toplum hızla dincileştiriliyordu. Alınan her kararda ‘Tamam bu sonuncusu’ diyorduk. Ama arkası hep geliyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kızların evlenme yaşı 18’den 13’e düşürüldü. Parfüm, ruj, saç boyası, mücevher gibi kadın malzemelerinin yurda girişi yasaklandı. Kadın çamaşırı satan mağazaların vitrinlerine sutyen, kombinezon vb koymasına bile izin yoktu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kamu dairelerinde kadın memurlara tesettüre girme emri çıkarıldı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Aslında birçok aydın kadının üye olduğu kadın dernekleri vardı. Onlar kendi küçük çevrelerinde ‘hamilelik tatilinin uzatılması’, ‘eşit işe eşit ücret’ gibi talepleri tartışıyorlardı</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Biz aydınlar hep aynı düşüncedeydik: Demokrasi ve özgürlüğe geçiş sancılarıydı bu tür vakalar! Abartmaya gerek yoktu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Hepimiz ‘ana çelişki’ üzerinde duruyorduk; öncelikle dışa bağımlılık ve ekonomik krizden kurtulmalıydık.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Üç ay önce Humeyni, Paris’te komünistler de dahil olmak üzere her görüşün rahatça örgütleneceği bir demokrasiden, özgürlükten bahsederken, şimdi tüm solcu, milliyetçi ve liberalleri İslam düşmanı ilan etmişti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu sözler üzerine ilk protestomuzu yaptık. Mitingimize bir milyonu aşkın insan geldi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Mollaların en iyi siyasi stratejileriydi; işlerine gelmediği zaman hemen gündemi değiştiriyorlardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Referandum meselesini gündeme getirdiler. Halka soracaklardı: ‘İslam Cumhuriyeti’ni istiyor musunuz, istemiyor musunuz?’</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kuşkusuz bu bir oyundu; halkın yüzde 65’inin okuryazar olmadığı bir ülkede kim ne anlardı cumhuriyetten?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yapılan propaganda belliydi; dediler ki: ‘İslam’a evet mi, hayır mı diyorsunuz?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Biz bu oyunu biliyorduk ama şöyle düşünüyorduk: ‘Önemli olan cumhuriyettir; serbest seçimlerdir; demokratik haklardır; özgürlüklerdir. İslam Cumhuriyeti bunu sağlayacaksa neden karşı çıkalım?’</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ancak bazı küçük kesimler bu oyuna gelmemek için referandumu boykot ettiler.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sonuçta, ‘evet’ diyen 20 milyon, ‘hayır’ diyen ise sadece 140 000’di.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Mollalar bu referandum sonucunu çok iyi kullandılar. Güya tüm ülke yaptıklarını onaylıyordu. Artık televizyondan sonra basın da ellerine geçmişti. Sanki tüm muhaliflerin sayısı 140 000 kişi gibi gösterdiler. Halbuki 20 milyon içinde bizim oyumuz da vardı. Ama artık bizim sesimizin çıkmasına izin verilmiyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Mollalar güçlendikçe saldırganlaştılar.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Örneğin, tirajı bir milyon olan liberal Ayendegan gazetesini kapattırdılar. Sıra sonra Keyhan gazetesine geldi; muhalif yazarların işten çıkarılmasını sağladılar.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Tüm bu olanları protesto etmek için mitingler düzenlemeye başladık. Ama iş işten geçmişti artık; insanlar yılmıştı, korkuyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Özgürlük, demokrasi ve bağımsızlık için ayaklanan halkın, bu kadar kısa sürede değişeceğini düşünememiştik.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sanmıştık ki, mollaların gerici yasalarına/kurallarına halk karşı çıkacak. Halbuki tersi oldu; mollalar yasak, sansür getirdikçe arkalarından gidenlerin sayısı arttı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Örtünmek moda oldu!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Tüm bunlara ‘gelip geçici bir fırtına’ diye bakmak ne büyük yanılgıydı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Komünistlerden, solculardan, demokratlardan, milliyetçilerden sonra liberal İslamcılar da zamanla mollaların hedefi oldu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Şah döneminden daha çok insan cezaevlerine konuldu; idam edildi. Milyonlarca insan canını kurtarmak için yurtdışına kaçtı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kaçanlardan biri de bendim.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Umarım bizim hatalarımızdan birileri ders çıkarır.”</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Böyle bir mektup yoktu. Ama yazılanlar kelimesi kelimesine doğruydu. Bu metni, İranlı Gazeteci-Yazar Bahman Nirumand’ın İran kitabından derledim</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İranlı Nirumand’ın kitabını okuduğunuzda, Türkiye’nin İran’la benzerliğine çok şaşıracaksınız.</span></p>

      <p class="dar-paragraf"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Hani diyorlar ya, “Türkiye, İran’a benzemez!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yanılıyorlar.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu nedenle gelin önce kısa bir tarih yolculuğu yapalım:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Benzeyip benzemediğe bakalım...</span></p>

      <p class="basl-k"><span class="bold-yaz-" xml:lang="tr-TR">İran ile Türkiye’nin şaşırtan tarihsel benzerliği</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">XIX. yüzyılda İngiltere’nin, Osmanlı Devleti gibi İran üzerinde de nüfuzu vardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İki ülke de tarım ülkesiydi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">XX. yüzyıl başında, –İran 1906; Osmanlı 1908– askerlerin bastırmasıyla iki ülkede de meşrutiyet ilan edildi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Her iki ülke 1920’lerde yeni liderleriyle yönetildi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İran’da subay Rıza Han (Pehlevi), “ormancılar ayaklanmasını” bastırıp yönetimi devirerek kendini “Şah” ilan etti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Türkiye’nin lideri ise iç ve dış düşmanları yenen Mustafa Kemal Atatürk’tü.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Her iki lider de ülkelerinin tarihlerinde görülmedik boyutlarda, modernleşme ve reform politikalarını uygulamaya koydu. Ülkelerini eğitim sisteminden hukuk sistemine kadar laikleştirmeye çalıştılar. Kılıf kıyafet devrimi yaptılar.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu reformlara her iki ülkede de karşı çıkan pek olmadı; sayıları az olmakla birlikte muhalif olanlar da çok ağır cezalara çaptırıldı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İran 1940’ta, Türkiye 1946 yılında parlamenter demokrasiye geçti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İran’da 1951’de, Türkiye’de 1960’ta “milliyetçi/ulusalcı solcu” askerler darbe yaptı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İran’da başta petrol olmak üzere millileştirmeler yaşanırken, Türkiye de dışa açıldı, yabancı sermayeyi kabul etti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">CIA, İran’daki darbeci Musaddık’ı yıktı. Yerine tekrar Şah Rıza Pehlevi’yi getirdi. Şah bütün partileri kapattı, liderlerini hapsetti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Türkiye, 1961’de demokrasiye döndü, seçimler yapıldı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">1960’lı yıllar, her iki ülkede de sol, milliyetçi ve İslamcı hareketin ivme kazandığı dönem oldu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Aynı dönemde her iki ülkenin siyasi ve iktisadi olarak dışa bağımlılığı arttı. ABD “abi” rolündeydi. Düşman ise komünizmdi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Her iki ülke de solcularını ezmek, yok etmek için her yola başvurdu. Devlet güçleri, sola karşı diğer güçlerle ittifak yaptı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sol muhalefetin ezildiği dönemde İslamcı hareketler güçlendi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Burada biraz durup, 1970’li yılların son dönemini bir hatırlayalım.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sovyetler Birliği, Afganistan’a girmişti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">ABD’nin kontrolündeki Şah, İran’ı terk etmişti. Türkiye’de büyük bir sol dalga vardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Soğuk Savaş döneminde ABD’nin yerinde olsanız ne yaparsınız? İran’da Sovyetler Birliği yanlısı solculara karşı mollaları destekledi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Türkiye’de ise, “bizim oğlanlar” dediklerine, 12 Eylül 1980 askeri darbesini yaptırıp, İslamcıları kuvvetlendirip solu ezdirdiler.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">ABD, Şah’tan umudunu kesince mollaları destekledi. İran’da mollaları yok etmek isteyen askerlerin elini kolunu bağladı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Şah Rıza Pehlevi, ölmeden birkaç hafta önce, “Amerika ve İngiltere yerine muhalefeti yok etmek isteyen askerleri dinleseydim, ülkeyi terk etmek zorunda kalmazdım” diye açıklama yaptı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">ABD’nin ise kafası netti: Sovyetler Birliği’ni, İslam ülkeleriyle kuşatıp; içindeki İslamcı halkları ayaklandırarak yıkmayı hesaplıyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu nedenle mollalara karşı darbe yapmak isteyen İranlı subaylara hep engel oldu. Örneğin: Şah gittikten sonra, ülkenin başında kalan sosyal demokrat Başbakan Bahtiyar “İslam Cumhuriyeti’ne izin vermeyeceğim” diyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Genelkurmay Başkanı Karabagi, Bahtiyar’ı destekliyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bahtiyar, ABD ve İngiltere’ye danıştı. Tabii ki destek alamadı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Mollalar şanslıydı; dünya siyasal konjonktürü onların lehineydi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sonunda Humeyni, Tahran’a geldi. Yerleştiği “Refah Okulu”nda, liberal-İslamcı Mehdi Bazargan’ı başbakan ilan etti. ABD ve Avrupa bu “ılımlı İslamcı” atamadan mutlu oldu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ancak mollalar güçlendikçe iktidara yerleşti. Son hedefleri, halkın oylarıyla Cumhurbaşkanı olan liberal Müslüman Beni Sadr’dı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Askerler bu kez Beni Sadr’ın imdadına yetişti; darbe yapabileceklerini söylediler. Sadr darbe istemedi. Ama kısa bir süre sonra istemediğine pişman oldu; yurtdışına kaçmak zorunda kaldı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Mollalar iktidara yerleşti. “Ilımlı İslam” istemiyorlardı!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İran tarihine bakıldığında, mollaların devlete karşı ayaklandığı görülmemişti. Sadece 1963’te Şah, mali kaynaklarını yok ettiği için ilk protesto eylemini gerçekleştirmişlerdi. Bu nedenle Humeyni, Türkiye’ye sürgüne gönderilmişti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Durum aslında bizim Nakşibendiler’e benzemiyor mu; onlar da hep devletin yanında olmuşlardı.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Peki: Türkiye’deki İslami hareketler ile İran’daki mollaları destekleyen güçler arasında benzerlikler var mı?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yapısal farklılıklar olsa da taban aynıydı:Mollaların ülke içinde en büyük destekçisi, iç ticaretin üçte ikisini, ihracatın üçte birini elinde tutan ve geleneksel değerlerin savunucusu Bazar esnafıydı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Mollalar ayrıca liberal-burjuva çevrelerinden de destek gördü. Bunun sebebi, özerklik için harekete geçen Azeri, Kürt, Beluciler gibi etnik unsurların başlarının hemen ezilmesi talebiydi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ve tabii, din adamlarının siyasal örgütlenme gücünün en büyük dayanağı ise, cami komiteleriyle girdikleri yoksul mahallelerdi. Camiler cihat birliklerinin hücre evleriydi. Kısa bir süre öncesinin solcu varoş mahallelerinin yoksulları akın akın mollaların arkasından yürüyordu artık.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ve sonunda İran’da İslam Devrimi oldu.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Herkes bilgi sahibi olmadan, papatya falına bakar gibi “Türkiye İran olur mu olmaz mı” diye tartışıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İşte tarihsel gerçekler yukarıda. Benzerlik var mı yok mu, bir kez daha okuyunuz.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Medeni hayata ilişkin yapılan tüm müdahaleleri görmemezlikten geliyoruz.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Dinci gelişmelerden rahatsız olduğunu belirten dünyaca ünlü piyanistimiz Fazıl Say, “ülkemden gidebilirim” demesiyle cumhurbaşkanından başbakanına kadar herkesin hedefi oldu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">O “mahalle baskısı” hemen harekete geçti; Fazıl Say ülkeden kovulur oldu. AKP çevresi, “giderse gitsin çok üzülmeyiz” dedi.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Gelin size ben yine bu konuda da İran’dan örnekler vereyim. Meseleyi daha iyi anlayacağınızdan eminim...</span></p>

      <p class="basl-k"><span class="bold-yaz-" xml:lang="tr-TR">İran İslam Devrimi kendi “Fazıl Say”larına ne yaptı?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Türkiye dincileşiyor diyen piyanist Fazıl Say’ın ortaya attığı iddiaları magazinleştirip üzerini kapattık. Ünlü piyanistin, “Milli Eğitim Bakanlığı müzik derslerine önem vermiyor” sözünü bile yeterince tartışmadık. Ve her zaman yaptığımız gibi asıl konuyla yüzleşmedik; İslam dini musikiye karşı mı? Müzik haram mı? Ya da hangi müzik türü günah?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İran’da, İslam Devrimi olduğunda bu soruların yanıtları bulunana kadar sanatçılar çok acı çekti. Yanıtlar bulunduğunda da bu acılar sona ermedi!</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İşte İranlı “Fazıl Say”ların yaşadıkları...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Akira Kurosava adını duydunuz mu?</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Dünyaca ünlü Japon yönetmen ve senaryo yazarı.1954 yılı yapımı</span> <span class="italik-yaz-" style="font-size:1em;" xml:lang="tr-TR">Yedi Samuray</span> <span class="duz-yaz-" style="font-size:1em;" xml:lang="tr-TR">filmi dünya sinema klasikleri arasındadır.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Anımsarsınız belki; yoksul köylüler her yıl hasat zamanı köylerini basan haydutlardan bıkmıştır. Köyün güvenliği için yaşlı bir Samuray’la anlaşırlar.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ancak haydutlara karşı bir Samuray ne yapabilir ki?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yaşlı Samuray Kambai, ülkenin çeşitli yerlerine dağılmış eski Samuray arkadaşlarının peşine düşer. Onları tek tek bulup ikna eder.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sonunda yedi Samuray, haydutlara büyük bir ders verir.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ve film mutlu sonla biter...</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İran’ın gelmiş geçmiş en büyük klasik Batı müziği üstadı; besteci, maestro Ali Aleander Rahbari’yi ben Samuray Kambai’ye benzetirim.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">1948 Tahran doğumlu Rahbari, daha dokuz yaşında beste yapmaya başladı. Viyana’ya gönderildi. Tahran Müzik Konservatuarı’na yönetici olarak atandı. Şef olarak kariyerinin başlangıcında, İran’ı terk etmek zorunda kalan ilk sanatçılarından biri oldu. Çalışmalarını ülkesinden uzakta sürdürmek zorunda kaldı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Herbert von Karajan’ın dikkatini çekti; Berlin Filarmoni Orkestrası’nı yönetti. 1985 yılında, Çek Filarmoni Orkestrası’nın daimi konuk şefi oldu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">1996’da Virtuosi di Praga’nın müzik direktörü oldu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ve gelelim; İranlı Rahbari’nin “Samuray Kambai” olmasının öyküsüne...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">1997’de Amerika, Avusturya, Belçika, Fransa, Almanya, Hollanda, İspanya, İsveç ve İsviçre’de yaşayan 60 İranlı müzisyeni, tek tek bulup, Bregenz’de toplayan Rahbari, İran Uluslararası Filarmoni Orkestrası’nı kurdu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Orkestradaki tüm sanatçılar İran İslam Devrimi’nden kaçanlardı...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Evet “filmimiz” başlıyor...</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yıl 1979.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ferhad Fahreddini, İranlı ünlü bir piyanistti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İran milli/ulusal müziğini klasik Batı müziği formatına sokarak çağdaşlaştıran sanatçıların başında geliyordu. (Tıpkı Fazıl Say’ın; İsmail Dede Efendi’nin “Gülnihal”ı, Aşık Veysel’in “Kara Toprak”ı, Nasrettin Hoca’nın Dansları” ve Nâzım Hikmet, Metin Altıok oratoryosunu yaptığı gibi...)</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Piyanist Ferhad Fahreddini, İran Şahı aleyhine gösterilerin yoğunlaştığı o sıcak günlerde Azerbaycan Cumhuriyeti’ne gitti. Bakü Radyo Televizyonu Senfoni Orkestrası’yla bir dizi konserler verdi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">O günlerde İran’da büyük değişim yaşandı. Şah İran’dan kaçtı, Humeyni Tahran’a döndü.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Piyanist Fahreddini konserlerini bitirip ülkesine dönerken yaşamının en büyük süpriziyle karşılaştı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Pasaport kontrolü yapan İranlı görevli Fahreddine sordu:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Musiki helal mıdır?”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Fahreddini yanıt veremedi. Bilmiyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Güvenlik görevlileri piyanoyu İran’a sokamayacaklarını söyledi!..</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İslam Devrimi İran’ı değişiyordu...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İlk yasaklanan müzik oldu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kuranıkerim’de müziği haram sayan bir ayet var mıydı? Yoktu. Ama yine de Nisâ 140, En’âm 68, Furkan 72 gibi ayetlere göndermeler yapıldı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Önyargılar ve bilgisizlik sonucu bu ayetler musikiyi yasaklamak maktasıyla farklı yorumlandı.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Artık İran’da müziğin her türü yasaktı; hepsi müptezeldi; haramdı. Kültür emperyalizminin de aracıydı musiki.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Müzik eğitim merkezleri kapatıldı. Sanatla uğraşmak “batıl” sayıldı. Yabancı müzisyenler ülkelerine geri döndü. Kaçabilen İranlı sanatçı yurtdışına kaçtı. Kaçamayanlar müziği bıraktı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bestekâr Ali Tecvidi gibi sanatçılar müzik aletlerini sakladılar; toprağa gömdüler. Evinin bodrum katında, gece yarıları gizli gizli çalmayı sürdürenler oldu. Yakalananlar devrim bekçileri tarafından falakaya yatırıldı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Müzisyenlere artık hiç iyi gözle bakılmıyordu; “şeytan”dı onlar!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Müzik, İran düğünlerinde bile yasaktı. Radyo ve televizyon programları müzik olmadan yayın yapmakta zorlanıyorlardı, ama elden ne gelirdi?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Mollalar, Emevi ve Abbasi dönemlerinde, kadın şarkıcıların bulunduğu müzikli, danslı, içkili toplantıları, İslam saltanatının yıkılmasına sebep olarak gösterdi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Koskoca bir ülke müzik dinlemeden yaşayacaktı...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Toplum ilk şaşkınlığı üzerinden attıktan sonra el altından kaset satışı başladı. İran’dan kaçıp Los Angeles’a yerleşen ya da Arap ve Türk ses sanatçıların kasetleriydi bunlar. Kaçak yollardan İran’a sokulan bu kasetler arasında en çok rağbet gören İbrahim Tatlıses’ti.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Zamanla bir yumuşama oldu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Çünkü tartışmalar başlamıştı: Müzik toptan mı yasaklanmalıydı; yoksa müziğin eğlence türü mü yasaklanmalıydı?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Devrim marşlarının, askeri musikinin ve dinlendirici/ ruhu güçlendirici müziğin çalınabileceği söylenmeye başlandı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Tartışmaya noktayı Humeyni 1988’de koydu:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Marş okunurken kullanmak gibi genel fayda için müzik aletlerinin alımı ve satımı yapılabilirdi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Önce tanbur, ut ve neye izin çıktı!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Belli ölçüler içinde musiki ile uğraşmak caiz sayıldı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ama öyle müziğin her türü de serbest değildi. İslam Devrimi marşları ve askeri marşlar ile dinlendirici müzik olacaktı!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Tahran’daki büyükelçiliklerin resmi davetlerde İran geleneksel müziğini çalmalarına engel olamayan İran yönetimi zamanla geleneksel müziğe de izin vermek zorunda kaldı. Ancak yine şart vardı; sanatçılar musikiye teknoloji sokmayacaktı! Örneğin, yaptıkları müzikte teknoloji kullandığı ortaya çıkan dönemin sanatçıları; Huşenk Zarif, Hüseyin Alizade, Celil Şehnaz, Feramez Payver vb şarkıları yasak kapsamındaydı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Belli sınırlar dahilinde izin verilen müzik, öyle her ortam da çalınmayacaktı. Bir kere öncelikle, kadın, içki ve dans olmayacaktı. Erkekler sadece erkek topluluklara çalıp söyleyebilecekti. Ancak sazlar öyle insanı kendinden geçirir gibi hızlı ve fesada sürükleyici olmayacaktı. Sözler günah içermeyecekti. Şarkıcının görünüşü/kıyafeti ve davranışları da önemliydi. Harama yöneltmeyecekti. El çırpılmayacaktı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Zamanla kadınların şarkı söylemelerine de izin verildi. Tabii sadece kadınların bulunduğu ortamda söyleyeceklerdi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Radyoda klasik Batı müziğinin çalınmasına da bir ara sözlü izin çıktı. Ancak yine şart vardı: Hızlı tempolu olanlar çalınmayacaktı. Erkek ya da kadın sesiyle arya söylemenin mümkünü yoktu tabii.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Klasik Batı müziğine göreceli izin çıkmasının nedeni, marşların ancak bu müziğin enstrümanlarıyla çalınıyor olmasındandı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu arada müzik aletlerinin televizyonda gösterilmesine izin yoktu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Radyo ve TV’de belli müziklere izin vardı ama bunların kaset yapılmasına izin yoktu! Sonra bu yasak da kalktı. İran sanat musikisinin önde gelen bazı şarkıcılarına, (örneğin M. Rıza Seceryan, Hüsemaddin Saraç, Sıddık Tarif, M. Rıza Lütfi’ye) kaset yapma izni çıktı. Fakat, kasetlerini satma ya da dağıtma özgürlükleri yoktu!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Zamanla bu yasak da aşıldı. Ama yine de zorluklar vardı; sansür kurulundan geçmeniz gerekiyordu. Her engele rağmen kaset satışlarında patlama yaşandı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Uzatmayayım: Bugün İran’da rap gibi bazı müzikler hâlâ yasak. Klasik Batı müziği ise bazen yasaklanıyor bazen serbest bırakılıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Samuray Kambai” Ali Rahbari ve diger “Samuraylar” kısılmış İran sesini dünyaya duyurmak için mücadeleye devam ediyor...</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Tekrar herkesin kafasındaki soruya dönmek istiyorum; Türkiye İran olur mu?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Süreci en iyi anlatmanın yolu örnekleme metodudur...</span></p>

      <p class="basl-k"><span class="bold-yaz-" xml:lang="tr-TR">Laik Türkiye kendi Osman Yağmurdereli’sine ne yaptı?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İran İslam Devrimi müziği yasakladı; “Fazıl Say”larına izin vermedi. Peki son 30 yılda müzik konusunda laik Türkiye ne yaptı? Osman Yağmurdereli gibi isimleri hangi koşullar ortaya çıkardı? Neden onlar hep el üstünde tutuldu? Bu kültürel yozlaşma Türkiye’nin “İranlaşma sürecini” hızlandırmıyor mu?..</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Tarih: 6 şubat 1953.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yer: Trabzon</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Osman Gazi Yağmurdereli dünyaya geldi...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Selma-Zeki çiftinin üçüncü çocuğuydu. Faik Levent, Nesime Yasemen’den sonra doğmuştu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yağmurdereliler soyadlarını Gümüşhane’nin Yağmurdere ilçesinden almışlardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kökleri oralıydı çünkü. Sonra Erzurum Tortul ve Trabzon’a dağılmıştı aile.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Baba Zeki Bey, Sorgu Yargıcı Ahmet Kâşif’in oğluydu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kayınpederi Salih Bey kaymakamdı. Teyzesi, Türkiye’nin ilk kadın sendika başkanı Nevber Yağmurdereli’ydi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ailede Eşber Yağmurdereli gibi solcular; Nazmi Bilgin gibi gazeteciler; Lemi Bilgin gibi tiyatrocular vardı..</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Osman Yağmurdereli’nin babası Zeki Bey memurdu. Trabzon’un zengin armatör ailelerinden Deteoğlu’ların kızı Selma’yla evlendi. Aileye içgüveysi oldu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Zeki Bey zamanla memurluğu bıraktı; Trabzon’da yerel gazetesi ve matbaası olan bir işadamı oldu. Siyasete atıldı. Demokrat Parti Trabzon İl Başkanı oldu. 27 Mayıs 1960 askeri müdahalesi gelince Zeki Bey gözaltına alındı. Yine de siyasetten kopmadı; Adalet Partisi Trabzon İl başkanı oldu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">TBMM’ye 12. dönem milletvekili olarak girdi. Aynı dönemde, halasının eşi Turan Bilgin de YTP’den milletvekili oldu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Osman Yağmurdereli’nin çocukluğu ve gençliği siyasetin merkezi Ankara’da geçti. O, müziği seçti. Ankara Gazi Eğitim Enstitüsü Müzik Bölümü’ne girdi. Siyasetten kopmadı. MHP’ye yakındı. Ülkücüydü. Olaylara karıştı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Osman Yağmurdereli 1973 yılında Gazi Eğitim Enstitüsü’nü bitirdi ve müzik öğretmenliği yapmaya başladı. Aynı zamanda gece kulüplerinde sahneye çıktı. Yeraltı dünyasıyla o dönemde tanıştı. Dündar Kılıç, Hüseyin Cevahir, İnci Baba gibi isimler artık onun “ağabeyi”ydi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ankara gazinolarında uzun süre kalamadı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Arkadaşı şarkıcı Faruk Tınaz’ın ısrarlarıyla İstanbul’un yolunu tuttu</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Şişli’de tek odalı bir evde türkücü Kâmil Sönmez ve Faruk Tınaz’la yaşamaya başladı Bir süre sonra onlara Asım Ekren de katıldı. Hepsi de eğlence dünyasında çalışıyordu. Apolitiktiler.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Osman Yağmurdereli’nin eski kabadayı ağabeylerine İstanbul’da yeni bir isim eklendi: Alaaddin Çakıcı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yeraltı dünyasının pek çok ünlü ismi, Osman Yağmurdereli’yi destekledi, kolladı, onun sahne aldığı gazinolardaki masaları doldurdu. Bu ilişkileri sayesinde, gazinolarda iş yapabilen az sayıdaki insandan biri oldu. Sesinin çok güzel olmadığı, diksiyon sorunları bulunduğu hatta sık sık detone olduğu biliniyordu. Buna rağmen sık sık televizyonda boy gösteriyordu!</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yeraltı dünyası onu bir yere taşıdı ama siyasal ilişkileri yıldızını parlattı. Arkadaşı Asım Erken, Turgut Özal’ın kızı Zeynep Özal’la evlenmesinin ardından o da dönemin bakanlarından Veysel Atasoy’un kızkardeşi Esin Atasoy’la evlendi. Bu evliliğin çöpçatanı Özal çiftiydi.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Baba oğul gibi olduk” dediği Turgut Özal’ın iktidarı döneminde, yaşamının en parlak günlerini yaşadı. “110 kiloluk bir adam olarak tek başıma sahneye çıkıyorum ve alkışlanıyorum. Üstelik erkek şarkıcılardan hiçbirinin almadığı yevmiyeyi alıyorum” diyordu.</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Arkasına ANAP’ın siyasal gücünü alan Osman Yağmurdereli oyunculuğa adım attı.</span> <span class="italik-yaz-" style="font-size:1em;" xml:lang="tr-TR">İz Peşinde</span> <span class="duz-yaz-" style="font-size:1em;" xml:lang="tr-TR">adlı televizyon dizisinde “Komiser Esat” oldu. Oyunculuktan yapımcılığa atladı. Yağmur Ajans’ı kurdu. Kerime Nadir’in</span> <span class="italik-yaz-" style="font-size:1em;" xml:lang="tr-TR">Samanyolu</span> <span class="duz-yaz-" style="font-size:1em;" xml:lang="tr-TR">adlı eserini bir dizi haline getirip TRT’ye sattı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">ANAP gitti DYP geldi, Yağmurdereli “baba ocağına” döndü.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">DYP gitti MHP geldi, Yağmurdereli “gençlik ülküsüne” döndü.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sonra AKP’den milletvekili oldu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">TBMM İnsan Haklarını İnceleme Komisyonu üyesi olarak 12 Eylül 1980 askeri darbe döneminde işkence yapılmadığını savundu:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“İşkence ‘var’ diyen de vardı, ‘yok’ diyen de var. ‘Var’ diyene inanmak istiyorsun da, ‘yok’ diyene neden inanmak istemiyorsun? Birisi görmüş mü? ‘Ben oradaydım, Mehmet’i aldılar, yere yatırdılar, falakadan geçirdiler, hayalarını sıktılar’ diyen var mı?”</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Osman Yağmurdereli çevresinde hep sevildi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Zeki değildi; kurnazdı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Son yıllarda yakalandığı kanser hastalığını yendi.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Magazinin popülerleştirdiği Osman Yağmurdereli gün geldi magazini eleştirmeye başladı. Ve en acıklısı: İçkisini içen, kâğıt oyunları ve at yarışı gibi hobileri olan Osman Yağmurdereli bir gün tutup, “Eşimin türbanlı olmasını isterdim” deyiverdi.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu “kültürel yozlaşma” sizce Türkiye’yi nereye götürüyor?..</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İki kuzenden; siz solcu avukat Eşber Yağmurdereli’yi yıllarca dövüp işkence yapıp cezaevlerinde çürütür ve şarkıcı Osman Yağmurdereli’yi el üstünde tutarsanız bu son işte böyle kaçınılmaz olur...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Arayın bakalım bulabilecek misiniz bir “Samuray Kambai”?</span></p>

      <p class="bolum-ad-"><span class="bolum-ad-" style="font-size:1em;" xml:lang="tr-TR">5. bölüm</span></p>

      <p class="bolum-ad--2--sat-r"><span class="bolum-ad-" style="font-size:1em;" xml:lang="tr-TR">Irkçı-dinci tehlike</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Şarkıcı İsmail Türüt, sürekli medyaya çıkıp Türk milliyetçisi olduğunu söylüyor. Şarkıcı Türüt’ün, yolundan yürüdüğü ırkçı ağabeyleri de öyle sözlere filan inanmazlardı. Ellerine cetvel, pergel alıp kafatası ölçümü yaparlardı. Kimin kafatası dolikosefallik ya da brakisefallik ona göre Türk olduğuna karar verirlerdi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Kim Türk? tartışması” zamanında ünlü edebiyatçılarını bile bölmüştü. Namık Kemal’den Mehmed Âkif Ersoy’a kadar birçok edebiyatçının Türk olmadığı iddia edildi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu gerçekleri bilmeyen Şarkıcı Türüt’e oturup bir mektup yazdım.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İşte o mektup...</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sayın İsmail Türüt,</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Mektubumu size biraz gecikmeli yazıyorum.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İstedim ki biraz sakinleşiniz, aklı selim sahibi adam olunuz. Çünkü sizi kızdıracağım!</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sayın Türüt,</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Türk milliyetçisi olduğunuzu söylüyorsunuz; peki siz Türk müsünüz?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Dedim ya sizi sinirlendireceğim...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yok, hayır kabalaşmayacağım, sadece anlayacağınız dilden konuşmaya çalışacağım. Ben sizi kaybetmek değil, kazanmak istiyorum. Bu nedenle, meselelere daha geniş açıdan bakmanız için, mektubuma yakın tarihimizden bir “Türkçü” hikâye anlatarak başlamak istiyorum...</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bundan yıllar yıllar evvel Türkiye’de iki Türk milliyetçisi yoldaş vardı. Durun hemen heyecanlanmayın “komünist” sanmayın onları; bundan 70 yıl önce Türkçüler birbirine “yoldaş” diyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Yoldaş” sözcüğünü en çok kullanan da şarkıcı Tarkan’ın büyük amcası ünlü milliyetçilerimizden Fethi Tevetoğlu’ydu. Neyse konuyu karıştırmayalım.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Dönelim bu iki milliyetçi yoldaşa; bunlardan birinin ismi Nihal Atsız, diğerinin adı ise Reha Oğuz Türkkan’dı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Aralarında zamanla ayrılıklar çıktı. Birinin görüşleri Gustave Le Bon’a, diğerininki ise, Arthur de Gobineau’nun ırkçı teorilerine dayanıyordu. Bu teorilerin ne olduğuna girip, kafanı karıştırmayayım.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu bizim iki milliyetçi yoldaş, ellerine cetvel, gönye alıp fotoğrafları ölçerek kimin Türk olup olmadığına karar veriyorlardı. Hatta öyle ki, bunu devletin de yaptığına inanıyorlardı; Türk çıkmadığı için, İsmet İnönü’nün bu raporları “utanıp” yok ettiğini bile söylüyorlardı! Yani atıp tutuyorlardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Uzatmayayım, sonuçta bizim bu iki yoldaş, o kadar milliyetçi, o kadar Türkçüydüler ki, zamanla aralarında liderlik mücadelesi çıkınca, birbirlerinin ırksal açıdan, safkan olup olmadıklarından şüphe eder hale geldiler.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yaşı daha genç olan Türkan, Atsız’ın kafatasının, Türk ırkına benzemediğini söyledi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Nihal Atsız yanıt vermekte gecikmedi: “Türkkan’ın ataları Ermeni’dir. O Türkkan değil Ermenikan’dır.”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Aman sakın siz de kaset satmayınca, şarkıyı birlikte yazdığınız Arif Şirin’le birbirinize düşüp soy-sop araştırmasına filan girmeyiniz. Neyse...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Atsız ile Oğuz’un tartışması, 1943 yazında başladı ve kırgınlık yıllarca sürdü.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Irkçı söylemler o yıllarda herkesi o kadar etkiledi ki, bu iki yoldaşı da yargılayan Sıkıyönetim Mahkemesi, raporunda Nihal Atsız’ın atalarının Gümüşhane Midi Köyü’nden olduklarını ve “dönme” olarak bilindiklerini yazdı!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Gördünüz mü, bu “ırkçılık virüsü” buluşmaya görsün, nasıl her tarafa sirayet ediyor.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sayın Türüt,</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Konuyu şimdi size getireceğim.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Hani size sordum ya “Türk müsünüz?” diye. Gelin bir ölçüm yapalım!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sizin kafatasınız dolikosefalik mi yoksa brakisefallik mi? Çünkü ona göre Türk olduğunuza karar vereceğiz.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ya burnunuzun ucundan kafanızın arkasına kadar olan bölüm ya da bir kulaktan öteki kulağa (kafanın üstünden) ölçeceğiz; sonuca göre saf Türk olduğunuzu anlayacağız!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bir de bunun pergelli olanı var!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Boş verin...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Zaten sadece kafatası bulguları yeterli olmuyor, kanına, saç rengine, gözüne. Burnuna ve –belki de sizin için en önemlisi– boyun uzunluğuna bakılıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bak boy dedim de aklıma geldi. Hititler’in, Türkiye Türkleri’nin ataları olarak gösterilmesine Türkçüler karşı çıktı. “Kısa boylu, kısa boyunlu biçimsiz Hititler nasıl bizim atamız olurmuş” dediler.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bakınız, ayrıca bizim ırkçılar öyle “ben Türküm” diyeni de hemen kabul etmiyorlardı. Nihal Atsız’a göre, Türk milletinin esası dil değil, ırk ve kandı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Siz bir şarkıyla “Türk milliyetçisi” olacağınızı mı sanıyorsunuz; büyük şair Mehmed Âkif Ersoy, İstiklal Marşı’nı, Çanakkale Destanı’nı yazmış da, kendini kabul ettirememiş bu çevrelere, siz ne diyorsunuz?</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sayın Türüt,</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bunlar, İstiklal Marşı’mızın yazarı Mehmed Âkif Ersoy’u bile canından bezdirdi.</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Nihal Atsız ve Reha Oğuz Türkkan’ın bir dava arkadaşları vardı: İsmet Rasin Tümtürk. 1939’da Türkçü</span> <span class="italik-yaz-" style="font-size:1em;" xml:lang="tr-TR">Yücel</span> <span class="duz-yaz-" style="font-size:1em;" xml:lang="tr-TR">dergisinde ne yazdı biliyor musunuz?</span></p>

      <p class="duz-yaz-"/>

      <p class="dar-paragraf"><span class="dar-paragraf" style="font-size:1em;" xml:lang="tr-TR">Mehmed Âkif, Türk değildir. Bir kimse hüviyet cüzdanında Türk yazıyor diye Türk olamaz; onun Türk olabilmesi için iki şartın aynı zamanda onda bulunması gerekir. Birincisi, o adamın damarlarındaki kanın Türk olması gerekir. İkincisi, o adamın kafasının içindeki bütün duyguların en gizli, en ince taraflarına kadar Türk olmasıdır. Âkif, Türklük’ten tamamen uzaktır. Âkif, Çanakkale şehitlerine yazdığı mersiyede bile, anayurdu koruyan Türkler değil hilafeti koruyan Müslümanlar diye bakmıştır.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Evet; Mehmed Âkif Arnavut’tu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Peki, İsmet Rasin Tümtürk kimdi? Cenap Şehabeddin’in oğluydu. Cenap Şehabeddin kimdi; bir iddiaya göre Arnavut, diğer iddiaya göre ise Kürt. Annesi ise, Kürt Bedirhan Abdürrezzak torunu Naciye Hanım’dır.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Abdürrezzak Bedirhan’ın Osmanlı’dan kaçıp –bugün Ermenistan’ın başşehri– Erivan’a sığınması; Polonyalı Henriette’yle evlenmesini filan yazıp konuyu uzatmayayım.</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Reha Oğuz Türkkan, can yoldaşı İsmet Rasin Tümtürk’ü desteklemek için hemen bir makale kaleme aldı:</span> <span class="italik-yaz-" style="font-size:1em;" xml:lang="tr-TR">“İsmet, Plevne şehitlerinden birinin torunudur. Bundan başka, İsmet’in yüzüne bakmak da ırkı hakkında bir hüküm vermek için kâfidir. Çünkü İsmet’in yüzü, Türk yüzüdür.”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Arkadaş olunca kafatası ölçümü filan yok!</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İşin garip yanı İsmet Rasin Tümtürk’ün kız kardeşi Reşika’nın kayınpederi Süleyman Nazif’in de Kürt olduğu gerekçesiyle milliyetçilerin hışmına uğramış olmasıydı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Süleyman Nazif’in Kürt olduğunu iddia eden kimdi dersiniz; kendisi de Kürt olan Abdullah Cevdet.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Peki ırkçıların kitaplarından feyzaldıkları Gustave Le Bon’un kitaplarını Türkçeye kim çevirmişti: Abdullah Cevdet!</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sayın Türüt,</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Umarım kafanız karışmamıştır.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ama meselelere o dar çerçeveli pencereden bakmaya devam ederseniz, daha da karışacaktır.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Biliyor musunuz, “Turan” sözcüğünü ilk kullanan, büyük Türk milliyetçisi Ziya Gökalp, kimine göre Kürt, kimine göre ise Yahudi dönmesiydi!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Oysa Ziya Gökalp, hep Türk olduğunu söyledi.</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Fark eder mi</span> <span class="italik-yaz-" style="font-size:1em;" xml:lang="tr-TR">Türkçülüğün Esasları</span><span class="duz-yaz-" style="font-size:1em;" xml:lang="tr-TR">’nı kaleme alan Gökalp’in ne olduğu? Ya da Türk milliyetçiliğine derinden bağlı Moiz Kohen’in (namı diğer Munis Tekinalp’in) Yahudi olup olmaması, Türk yurtseveri olmasına engel midir?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sizler televizyon ekranlarındaki konuşmalarınızla güzelim Türkçeyi yok ederken, Moiz Kohen yıllarca o dilin yaşaması için ter akıttı, Türk Dil Kurumu’nda çalıştı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“AB, Türk düşmanı Ermeni yetiştiriyor” diyen MHP’li Levon Panos Dabağyan’ı “ölçüp biçip hangi kalıba” sokacağız?</span></p>

      <p class="duz-yaz-"/>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Biliyor musunuz,</span> <span class="italik-yaz-" style="font-size:1em;" xml:lang="tr-TR">Vatan Yahut Silistre</span><span class="duz-yaz-" style="font-size:1em;" xml:lang="tr-TR">’yi yazmış Namık Kemal’in vatanseverliğine bile dil uzatıldı bu ülkede. Namık Kemal’in birlik temeli olarak İslam’ı, siyasal yapı olarak Osmanlı monarşisini savunması yıllar sonra onun Türk milliyetçisi olamayacağına yorumlandı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Tevfik Fikret de bu güruhun boy hedefi oldu. Ahmet Haşim küçük görüldü, Arap olduğu için!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ömer Seyfettin... Hamdullah Suphi Tanrıöver...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Listeyi uzatmak istemiyorum, insanın canı yanıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bakınız Ziya Gökalp ne diyor:</span></p>

      <p class="dar-paragraf"/>

      <p class="dar-paragraf"><span class="dar-paragraf" style="font-size:1em;" xml:lang="tr-TR">Yalnız iyi günlerimizde değil, kötü günlerimizde de bizden ayrılmayanları nasıl milliyetimizin dışında sayabiliriz? Milletimize karşı büyük fedakârlıklar yapmış, Türklüğe büyük hizmetler vermiş olan bu fedakâr insanlara, nasıl ‘Siz Türk değilsiniz’ diyebiliriz?</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sayın Türüt,</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bakmayın size “Türk müsünüz?” diye sorduğuma, şaka yaptım, siz kendinizi ne hissediyorsanız benim için osunuzdur.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İnsanların kanı, boyu, saçı, gözü, burnunda “bir şeyler” aramak ilkelliktir. Eğer insan olan da “bir şey” aranacaksa omurga aranmalıdır, omurga!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Dün şeriatçıya, bugün ırkçı tetikçilere, peki yarın kime övgü düzeceksiniz?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ama bakınız.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ülkemizi sevmeniz, sorunlarına karşı duyarlı olmanız, politikayla ilgilenmeniz güzel şeyler. Bunları yapınız, bilmediğimiz bir plan varsa bize de anlatınız. Ama tutup insan öldürmeyi yüceltmeyiniz. Yazıktır. Günahtır.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kilisesinde Tanrı’ya yakaran rahibi, elinde sadece kalemi olan gazeteciyi, insanları inançlı olmaya çağıran misyonerleri öldürmek yiğitliğe sığmaz.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bize yakışmaz.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Hani şarkınızda “plan kuruyorlar plan” diyorsunuz ya; eğer o planları bozmak istiyorsanız; kardeşlik türküleri söyleyiniz Sayın İsmail Türüt, kardeşlik türküleri...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bizim ihtiyacımız olan, o türküler...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yok, eğer planın bir parçası değilseniz!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Çalışmalarınızda başarılar dilerim...</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Şarkıcı İsmail Türüt konusunu burada kapatalım.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ama... Bu heyezanın gün gelip nerelere yol açtığını tarihten bir örnekle açıklamak isterim.</span></p>

      <p class="basl-k"><span class="bold-yaz-" xml:lang="tr-TR">Türk futbolunun “siyah” imtihanı</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Fercani Bey adını, hiç duydunuz mu?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Fercani Bey siyah renkli Türk vatandaşıydı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Futbolcuydu; Harbiye ve Beşiktaş’ta oynadı. Forvetti. 1922’de attığı gollerle Beşiktaş’a, İstanbul Pazar Ligi şampiyonluğunu kazandırdı.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">O yıllarda Türkiye spor çevrelerinde, 1924 Paris Olimpiyatları heyecanı vardı. Hükümet üyeleri, bütçede yeterli paranın olmaması nedeniyle olimpiyatlara sporcu gönderip göndermemeyi tartıştı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Atatürk’ün, örtülü ödenekten 17 bin lira vereceğini söylemesiyle Paris’e gitme kararı çıktı...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Olimpiyatlarda yarışılacak branşlardan biri de futboldu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Rakibimizde belliydi: Çekoslovakya.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Olimpiyat Komitesi, Türkiye’yi temsil edecek futbolcuları seçmek için İstanbul Lig şampiyonluğu müsabakası düzenledi. Şampiyon Beşiktaş oldu; en iyi futbolcu forvet Fercani Bey’di.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Milli Takım kadrosu, açıklandı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kadroda Beşiktaşlı Fercani Bey de vardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ancak... Ne olduysa nasıl olduysa kadrodan Fercani Bey çıkarıldı!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sözü burada futbol tarihiyle ilgili kitaplar yazan Vâlâ Somalı’ya bırakalım.</span></p>

      <p class="dar-paragraf"/>

      <p class="dar-paragraf"><span class="dar-paragraf" style="font-size:1em;" xml:lang="tr-TR">Yıllar sonra kendisine sordum; “Rengim siyah olduğu için beni kadrodan çıkardılar” dedi. “Olur mu canım böyle bir şey” dedim. O da, “bana böyle açıkladılar” diye konuştu. Sordum, soruşturdum, doğruymuş!</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İddianın sahibi Vâlâ Somalı yaşıyor ve sözlerinin arkasında duruyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">O dönem Avrupa’sı farklıydı; 1924 Olimpiyatları’nın yıldız futbolcusu Uruguaylı Andrede’nin, yarışmalar sonucu Avrupa’da oynayacak takım bulamamasının nedeni de aynıydı!..</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İddiaya göre Fercani Bey’in rengi siyahtı ve bu nedenle Milli Takım’dan çıkarılmıştı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İşin garip yanı Fercani Bey aynı zamanda subaydı! Milli Takım’a girememişti ama Türk Silahlı Kuvvetleri’nde rütbe almayı hep sürdürdü; Albaylığa kadar yükseldi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Siyah renkli vatandaşına askeri üniformayı verenlerin, Ay Yıldızlı formayı vermemeleri garipti!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Peki, Fercani Bey’in, TSK’da yıllarca görev yapması, bu iddiayı çürütüyor mu?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Aslında tam değil...</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Adı Vahap’tı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Onun rengi de siyahtı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İzmir’in efsanevi takımı Altay’ın kurucu futbolcusuydu. Altay sevgisi o kadar yoğundu ki, 1934 yılında soyadı kanunu çıktığında “Özaltay” soyadını aldı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Altay takımı onun hayatının bir parçasıydı. Altay kulübüne o kadar bağlıydı ki, yıllar sonra kulüp kongresinde konuşma yaparken kürsüde vefat etti...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Evet, Vahap, Altay’ın yıldız futbolcusuydu. Gazeteler Milli Takım’a çağrılacağını yazdı hep; ama o, hiç davet almadı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Milli Takım’a çağrılırım” umuduyla, kurucusu olduğu Altay’ı bırakıp Beşiktaş’a transfer oldu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Olmadı, yine kadroya alınmadı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Şansını yurt dışında denemeye karar verdi; Fransızların transfer teklifine “evet” dedi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bugün adı Paris Saint–Germain olan Racing takımına transfer oldu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Başarılı oldu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Paris karmasına seçildi. 2-2 biten Madris-Paris karması maçının son dakikasında gol attı.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Vahap yıllarca beklediği teklifi 1932 yılında aldı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Türkiye’nin ilk siyah Milli Takım futbolcusu oldu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">4 kasım 1932’de, 2-2 biten Bulgaristan maçında 90 dakika görev yaptı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Fakat, parlak futbol kariyerine rağmen, sadece bir kez milli formayı giyebildi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Neden?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Futbol tarihi konusunda çeşitli kitapları bulunan Gazeteci-Yazar Vâlâ Somalı, Avrupa’nın sayılı futbolcuları arasında gösterilen Vahap’ın da, renginden dolayı Milli Takım’a çağrılmadığını iddia ediyor.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Futbol tarihine ilişkin çalışmaları bulunan Gazeteci-Yazar Ergün Hiçyılmaz, o yıllarda futbolcuların renginden dolayı Milli Takım’a çağrılmadığı iddiasını kabul etmiyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Hiçyılmaz’a göre, siyah futbolcuların Milli Takım’a girememesinin nedeni, bazı yöneticilerin aşırı milliyetçi tutumundan kaynaklanıyordu! Yani, bu konuda karar alınmış genel bir devlet politikası yoktu; sadece bazı yöneticilerin ırkçı tavırları söz konusuydu!..</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Göğsünde Ay Yıldızlı bayrağı bulunan, beyazlar içindeki Milli Takım formasını, siyah renkli futbolcuların giymesini kim istememişti acaba?..</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">1923-1930 yılları arasında Türkiye Milli Olimpiyat Komitesi Başkanlığı görevini yürüten Selim Sırrı (Tarcan) Bey olabilir mi?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Selim Sırrı, İttihat ve Terakki Cemiyeti’nin radikal milliyetçi kanadına mensuptu...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Selim Sırrı Beyin’in komiteden ayrılmasından sonra Vahap’ın kadroya çağrılması sadece tesadüf müydü? Bilinmiyor.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Üçüncü iddia, Beşiktaş’ın usta kalecisi Sadri Usuoğlu için ortaya atılıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Adı Sadri Usuoğlu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Namı diğer Arap Sadri.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Onun rengi de siyahtı...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">1924-1930 yılları arasında Beşiktaş’ın kalesini koruyan, Robert Kolej mezunu Sadri, defalarca İstanbul Karması’na seçilmesine rağmen, Milli Takım’a bir türlü girememişti. Nedeni, Fercani ve Vahap gibi “çikolata renkli” olması mıydı?</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sorunuzu duyuyor gibiyim:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Milli Takım’a, Garbis (Gugin) İstanbulluoğlu, Lefter Küçükandonyanis, Niko Kovi, Rober Eryon, Yorgo Kasapoğlu, Aleko Yordan, Aleko Sofyanidis, Garbis Bakloğlu, Dimitri Pandazi gibi azınlıklara mensup futbolcular çağırılırken; sadece, siyah derili olduğu için bazı Türk futbolcuların alınmaması söz konusu olabilir mi?”</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Burada bir ekleme yapmak zorundayım:Yukarıda isimlerini saydığınız futbolcular hangi tarihte Milli Takım’a davet edildi?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">1923-1949 yılları arasında Türk Milli Futbol Takımı formasını giyen azınlıklara mensup hiç futbolcu var mı?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kadrolara baktım bulamadım...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Üstelik o yıllarda hayli çok azınlık futbolcu olmasına rağmen neden hiçbiri başarılı bulunmamıştı acaba?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sonuç: Dünü, bugünün değer yargılarıyla değerlendiremeyiz...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Şöyle ki:Yıl 1916. Güney Amerika Kupası için Uruguay ve Şili karşı karşıya geldi. Uruguay maçı 4-0 kazandı. Şili milli takım heyeti itiraz etti: “Maç ertelenmelidir, çünkü Uruguay iki zenci futbolcu oynatmıştır; zenciler futbol oynayamaz!”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">20 yıl sonra Adolf Hitler’in, Berlin Olimpiyatları’na siyahi sporcularla katıldığı için ABD’yi ağır eleştirdiği dönemdi o yıllar.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Evet, dün başkaydı...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yoksa, bugün Milli Takım’da, Fenerbahçe’nin siyahi futbolcusu Marco Aurello oynayabilir miydi?..</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Doğrudur, her olayı kendi tarihsel süreci içinde değerlendirmemiz gerekiyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Fakat ne yazık ki dün dünde kaldı diyemiyoruz...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ve hergün kandırılmış çocuklarımız ellerini kana bulamaktan çekinmiyor...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">En iyisi bu gençlerimiz için basit bir anlama klavuzu kaleme almalıyım.</span></p>

      <p class="basl-k"><span class="bold-yaz-" xml:lang="tr-TR">Milliyetçiliği anlama kılavuzu</span></p>

      <p class="duz-yaz-"><span class="bold-yaz-" style="font-size:1em;" xml:lang="tr-TR">Milliyetçilik:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">1789 Fransız ihtilali ile dünyaya yayılmıştır.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Türkiye’de her siyasal çevrenin kendi milliyetçilik tanımı olsa da, terminolojik anlamı aslında nettir: “Kendi ulusal pazarını/piyasanı korumak.” Bunu aşırılığa götürüp kendi ulusunu bütün başka ırklara üstün görüp, onları egemenliği altına almayı istemeye kadar götürülürse faşizm olgusu ortaya çıkar.</span></p>

      <p class="duz-yaz-"/>

      <p class="duz-yaz-"><span class="bold-yaz-" style="font-size:1em;" xml:lang="tr-TR">Turan:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bütün Türki halkları kapsayan bu kavram, önce Macaristan’da XIX. yüzyılda ortaya çıktı. Kendilerini Türk asıllı gören Macar Turancıları, Budapeşte–Tokyo doğrultusunda Türk asıllı halklardan büyük bir siyasal birlik kurmak istiyorlardı. Çok da güçlüydüler, liderleri Kont Pal Teleki Macaristan başbakanı bile oldu.</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">“Turan” da aslında İran efsanesi</span> <span class="italik-yaz-" style="font-size:1em;" xml:lang="tr-TR">Avesta</span><span class="duz-yaz-" style="font-size:1em;" xml:lang="tr-TR">’da adı geçen, Farsça bir sözcüktür. “Turan”ı dünyaya tanıtan ise, bu efsaneye dayanarak</span> <span class="italik-yaz-" style="font-size:1em;" xml:lang="tr-TR">Şehname</span><span class="duz-yaz-" style="font-size:1em;" xml:lang="tr-TR">’yi yazan Firdevsi’dir.</span></p>

      <p class="duz-yaz-"/>

      <p class="duz-yaz-"><span class="bold-yaz-" style="font-size:1em;" xml:lang="tr-TR">Türk Derneği:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Dünyada ilk Türk Derneği Macaristan/Budapeşte’de 1908 yılında açıldı. Onursal başkanı Yahudi Armin Hermann Vambery’dir. Üniversitelerde ilk Türkoloji kürsünü de 1870 yılında Budapeşte’de Vambery kurmuştur. Vambery aynı zamanda 1910 yılında kurulan Turan Cemiyeti’nin de onursal başkanıdır.</span></p>

      <p class="duz-yaz-"/>

      <p class="duz-yaz-"><span class="bold-yaz-" style="font-size:1em;" xml:lang="tr-TR">Osmanlı’da Türkçülük:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu siyasal teorinin Osmanlı topraklarında doğmasına yol açanlar, 1848 devrimlerinden sonra ülkelerinden kaçıp İstanbul’a gelen Macar ve Polonyalı sürgünler ile Rusya’dan gelen Türk kökenli aydınlardır.</span></p>

      <p class="duz-yaz-"/>

      <p class="duz-yaz-"><span class="bold-yaz-" style="font-size:1em;" xml:lang="tr-TR">Türkçü kitap:</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Nâzım Hikmet’in dedesi Mustafa Celaleddin Paşa (Kont Constantin Borzecki), 1869 yılında, Türklerin ve Avrupalıların “Turo-Arienne” adını taşıyan aynı ırktan geldiğini yazan ilk kişiydi. (</span><span class="italik-yaz-" style="font-size:1em;" xml:lang="tr-TR">Les Turcs Anciens et Modernes</span> <span class="duz-yaz-" style="font-size:1em;" xml:lang="tr-TR">–Eski ve Yeni Türkler–) İkinci kitabı Sultan Abdülaziz’i devirenlerden Harp Okulu Komutanı Süleyman Paşa yazdı. Türklerin İslamiyet öncesi çağlarını inceleyen kitabın adı</span> <span class="italik-yaz-" style="font-size:1em;" xml:lang="tr-TR">Tarih-i Âlem</span><span class="duz-yaz-" style="font-size:1em;" xml:lang="tr-TR">’di. Her iki kitap da, Türkleri, Moğollar, Hunlar, Tatarlar ve Bulgarların atası olarak gösteren Fransız Joseph de Guignes’in 1758’de kaleme aldığı kitaptan alıntılarla doluydu. Kemalist “Güneş Dil Teorileri”nin dayanakları bu kitaplardır.</span></p>

      <p class="duz-yaz-"/>

      <p class="duz-yaz-"><span class="bold-yaz-" style="font-size:1em;" xml:lang="tr-TR">Osmanlı Türk müydü?:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Osmanlı’nın en büyük tebaası Türk’tü. Osmanlı Sarayı kendisine “Türk” denilmesini istemiyor; bunu “aşağılama” sayıyordu. Bu durum XIX. yüzyılın son çeyreğinde Osmanlı’da Türkçülük akımının doğmasıyla son buldu.</span></p>

      <p class="duz-yaz-"/>

      <p class="duz-yaz-"><span class="bold-yaz-" style="font-size:1em;" xml:lang="tr-TR">Şiir:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İlk milli şiiri Mehmet Emin Yurdakul, 1897’de yazdı. Fakat en bilineni Ziya Gökalp’ın bu şiiri oldu:</span></p>

      <p class="duz-yaz-"/>

      <p class="dar-paragraf"><span class="dar-paragraf" style="font-size:1em;" xml:lang="tr-TR">“Vatan ne Türkiya’dır Türklere, ne Türkistan</span></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">Vatan büyük ve müebbet bir ülkedir: Turan”</span></p>

      <p class="dar-paragraf"/>

      <p class="duz-yaz-"><span class="bold-yaz-" style="font-size:1em;" xml:lang="tr-TR">Türkçülerin ilk ayrılığı:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Türkçü hareket içinde yer alan Rusya göçmeni Türkçüler ile Osmanlı Türkçüleri arasında bazı farklılıklar vardı. Rus göçmeni Türkçülerin ana gayesi, Rusya’daki Türklerin bağımsızlıklarını sağlamaktı. Osmanlı Türkçüleri’nin temel amacı ise Osmanlı Devleti’ni batmaktan kurtarmaktı. Bir diğer fark ise, İslam dinine yaklaşımdır.</span></p>

      <p class="duz-yaz-"/>

      <p class="duz-yaz-"><span class="bold-yaz-" style="font-size:1em;" xml:lang="tr-TR">Zencilere bakış:</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">1941 yılında, 19 Mayıs Bayramı’na katılmak için gelenler hakkında Reha Oğuz Türkkan,</span> <span class="italik-yaz-" style="font-size:1em;" xml:lang="tr-TR">Bozkurt</span> <span class="duz-yaz-" style="font-size:1em;" xml:lang="tr-TR">dergisinde bakın ne yazıyordu:</span></p>

      <p class="italik-yaz-"/>

      <p class="dar-paragraf"><span class="dar-paragraf" style="font-size:1em;" xml:lang="tr-TR">İkinci feci nokta, saflar arasında birer kara leke teşkil eden Zenci Habeş ve Afgan talebeleriydi. Güneş altında parlayan bu karalar, kutlu güne hiç yakışmayan bir zihniyeti ifade ediyordu.</span></p>

      <p class="duz-yaz-"/>

      <p class="dar-paragraf"><span class="dar-paragraf" style="font-size:1em;" xml:lang="tr-TR">“Bozkurtçu’nun Amentüsü”:</span></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">– Biz kimiz?</span></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">– Bozkurtçularız.</span></p>

      <p class="dar-paragraf"/>

      <p class="dar-paragraf"><span class="dar-paragraf" style="font-size:1em;" xml:lang="tr-TR">– İdeolojimiz nedir?</span></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">– Bozkurt Türkçülüğü.</span></p>

      <p class="dar-paragraf"/>

      <p class="dar-paragraf"><span class="dar-paragraf" style="font-size:1em;" xml:lang="tr-TR">– Bozkurtçular neye inanır?</span></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">– Türk ırkının ve Türk milletinin, her ırktan ve her milletten üstün olduğuna!</span></p>

      <p class="dar-paragraf"/>

      <p class="dar-paragraf"><span class="dar-paragraf" style="font-size:1em;" xml:lang="tr-TR">– Bu üstünlüğün kaynağı nedir?</span></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">– Türk kanıdır.</span></p>

      <p class="dar-paragraf"/>

      <p class="dar-paragraf"><span class="dar-paragraf" style="font-size:1em;" xml:lang="tr-TR">– Türk doğuştan mı üstündür?</span></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">– Türk, doğuştan üstün ve kabiliyetlidir. Türk, zekâsını, yiğitliğini, askeri dehasını ve her hususta büyük kabiliyet ve istidadını kanından alır.</span></p>

      <p class="dar-paragraf"/>

      <p class="dar-paragraf"><span class="dar-paragraf" style="font-size:1em;" xml:lang="tr-TR">– Bu üstünlük kaybolabilir mi?</span></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">– Kötü idare ve kötü muhitin tesiriyle azalırsa da bu muvakkattir. Türk kendi gelişmesini tekin edecek iyi bir idare ve iyi bir muhit yaratır yaratmaz bu üstünlüğü yeniden parlar.</span></p>

      <p class="dar-paragraf"/>

      <p class="dar-paragraf"><span class="dar-paragraf" style="font-size:1em;" xml:lang="tr-TR">– Bu üstünlük ne vakit büsbütün kaybolur?</span></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">– Eğer Türk’ün kanı yabancı kanlarla bulanırsa. Bu takdirde melez ve karışık kanlı olarak doğacak nesiller, Türk’ün maddi manevi hususiyetlerini taşımazlar ve öz bir Türk gibi üstün soydan olamazlar.</span></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">– Bozkurtlar niçin ırkçıdır?</span></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">– Bozkurtçuların ırkçı olmalarının diğer bir sebebi de içtimaidir; Bozkurçular biliyor ki Türk’e ancak Türk’ten fayda gelir. Türk olmayanlar ve her çeşit dönmeler, ne kadar Türk terbiyesiyle büyürlerse büyüsünler hiçbir zaman bir öz Türk’e benzemeyecekleri gibi bir öz Türk gibi de bu millete hizmet edemeyeceklerdir.</span></p>

      <p class="dar-paragraf"/>

      <p class="dar-paragraf"><span class="dar-paragraf" style="font-size:1em;" xml:lang="tr-TR">– Türk derken, 9 göbeği Türk olanları mı kastediyorsun?</span></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">– Gönül öyle isterdi. Fakat realiteleri gören Bozkurtçular, atalarının dörtte üçü Türk olan veya 4 göbekten beri kanca Türkleşmiş olanları da Türk saymaktadırlar.</span></p>

      <p class="dar-paragraf"/>

      <p class="dar-paragraf"><span class="dar-paragraf" style="font-size:1em;" xml:lang="tr-TR">– Bozkurçular pantürkist midir?</span></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">– Evet...</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Bozkurtçu’nun Amentüsü”nü kaleme alan isim Reha Oğuz Türkkan’dı.</span></p>

      <p class="dar-paragraf-saga-blok--altta-bo-luk"><span class="dar-paragraf" style="font-size:1em;" xml:lang="tr-TR">(</span><span class="dar-paragraf-italik" style="font-size:1em;" xml:lang="tr-TR">Bozkurt</span> <span class="dar-paragraf" style="font-size:1em;" xml:lang="tr-TR">dergisi, sayı 1, 5 mart 1942.)</span></p>

      <p class="duz-yaz-"/>

      <p class="duz-yaz-"><span class="bold-yaz-" style="font-size:1em;" xml:lang="tr-TR">Turancılık Davası:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Irkçı Turancı oldukları nedeniyle İstanbul Sıkıyönetim Komutanlığı tarafından 57 kişi gözaltına alındı. 23’ü, 18 mayıs 1944’te başlayıp 31 mayıs 1947’te biten sıkıyönetim mahkemesince yargılandı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yargılananlarından bazıları şunlardı: Nihal Atsız, Alparslan Türkeş, Fethi Tevetoğlu, Zeki Velidi Togan, Said Bilgiç, Hasan Ferit Cansever, Reha Oğuz Türkan, İsmet Rasin Tümtürk, Hikmet Tanyu, Orhan Şaik Gökyay, Muzaffer Eriş vb...</span></p>

      <p class="duz-yaz-"/>

      <p class="duz-yaz-"><span class="bold-yaz-" style="font-size:1em;" xml:lang="tr-TR">İslam:</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Türkçüler’in hemen tamamı İslamiyet’i benimsemiştir. Ancak Nihal Atsız gibi bir iki isim ihtiyatlı yaklaşmışlardır. Atsız</span> <span class="italik-yaz-" style="font-size:1em;" xml:lang="tr-TR">Çanakkale Yürüyüş</span><span class="duz-yaz-" style="font-size:1em;" xml:lang="tr-TR">’te, Hz. Muhammed’den “Arap Muhammed” diye bahsetmektedir. Bu söylem Alparslan Türkeş’le ayrılıklara neden olmuştur.</span></p>

      <p class="basl-k"><span class="bold-yaz-" xml:lang="tr-TR">MHP’nin 40 yıldır bitmeyen derdi!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Türban serbestisinin önünü açan Anayasa değişikliğine MHP’nin destek vermesi bazı çevreleri şaşırttı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Görünen o ki, bu kesimler MHP’nin tarihini, düşünsel dünyasının oluşumunu pek bilmiyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Alparslan Türkeş ile Nihal Atsız’ın yollarının neden ayrıştığını; katıksız bir Türkçü olan Ali Balseven’in dava arkadaşı ülkücüler tarafından neden öldürüldüğünü bilmeyenler; MHP’nin bugününü anlayamazlar.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İşte 40 yıl önceki o yol ayırımının hikâyesi...</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Tarih: 25 mayıs 1973</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yer: Ankara</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ali Balseven 25 yaşındaydı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kahramanmaraşlıydı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ankara Üniversitesi Ziraat Fakültesi son sınıf öğrencisiydi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">MHP’liydi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ama...</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">O gün akşam üzeri Kurtuluş Parkı’nda bir grup MHP’li tarafından önü kesildi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ali Balseven karşısına çıkanların hepsini tanıyordu. Dava arkadaşlarıydı. Hepsi ülkücüydü.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ancak... Bozkurtlar birbirine düşmüştü.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Başbuğ o günlerde söylemişti o ünlü sözünü: “Davadan döneni vurun!”</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">O gün ülküdaşları Ali Balseven’i bıçaklayarak öldürdü....</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Peki neden?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ali Balseven davadan mı dönmüştü? Hayır!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Birini mi ihbar etmişti? Hayır!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Peki suçu neydi?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Suçu...</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">MHP’de her şey dört yıl önce bir kongrede başlamıştı...</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Tarih: 8 şubat 1969.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yer: Adana</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">O gün şehir merkezi çok hareketliydi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Mavi gömlek giyen dokuz genç motosikletlerle kente tur atıyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Dokuz motosiklet; Alparslan Türkeş’in doktrini “dokuz ışık”ı temsil ediyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Mavi gömlek neyin simgesiydi? Bilinmiyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bilinen, Mussolini’nin yarı askeri gençlik örgütü militanlarının kara gömlek giydiğiydi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Motosikletli gençler gerekli ilgili topladıktan sonra kent merkezine geldiler.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Burada, 16 bağımsız Türk devletinin bayraklarını taşıyan 16 gençle buluştular.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Alana gelen mehter takımı ara vermeden büyük bir coşkuyla çalmaya başladı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kalabalık giderek artıyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Alparslan Türkeş ve parti yöneticilerinin gelmesiyle yürüyüşe geçildi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Askeri bir disiplin altında yürüyenlerin istikameti, milliyetçi hareketin en büyük tarihsel dönüşümünün yaşanacağı kurultay salonuydu...</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Şehir merkezinden gelenleri kongre salonunda bir o kadar daha kişi karşıladı. Bu grup Türkeş’e mesafeliydi; liderleri ırkçı-Turancı Nihal Atsız’dı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Tanrı Türk’ü Korusun” pankartı altında toplanmışlardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Orta Asya nostaljisi canlandırmak isteyen bu gençler arasında paganist simgeler modaydı. Bu nedenle hemen hepsi kalpak giyiyordu. Sarkık bıyıklıydılar. Yakalarında bozkurt rozetleri vardı. Esir Türklerin kurtarılıp, yeniden inşa edilecek “Büyük Türkiye”ye inanıyorlardı. Turancıydılar.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Adsız” dılar; Göktürkler’de henüz kamusal bir görevi yerine getirmemiş gençler özel isim taşıyamazlardı. Kendilerini kanıtlayana kadar bu gençlere “adsız” denirdi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Aşırı milliyetçi Nihal Atsız bu nedenle kendine “Atsız” soyadını seçmişti...</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Karşılıklı sloganlar altında kongre başladı...</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">27 Mayıs 1960 Askeri Müdahalesi’ne katılan dokuz subay, 22 şubat 1964 tarihinde Cumhuriyetçi Köylü Millet Partisi’ne katıldı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Liderleri Alparslan Türkeş’ti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu ekip kısa bir süre sonra partiyi ele geçirdi. Alparslan Türkeş partinin genel başkanı oldu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İhtilalci subayların parti yönetimine gelmesiyle CKMP’de büyük dönüşümler yaşandı. Örneğin, partinin o tarihe kadar ülkenin yarısında teşkilatı varken, bu sayı hemen 61 il ve 435 ilçeye yayıldı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Türkiye ilk kez, partili gençlerin kendilerine verdikleri isimle, “komando yürüşü”yle tanıştı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Genel Başbakan Türkeş’e, “Başbuğ” deniliyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">CKMP Türkçü bir partiydi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu siyasal çizgi geniş kitlelerle buluşamıyor, oy alamıyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Türkeş ve arkadaşları “ayakları yere basmayan romantik Türkçü” parti çizgisini değiştirmeye karar verdi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Türkeş ve subay arkadaşları her ne kadar cumhuriyetçi, laik ve Türkçü olsalar da, oy alabilmek için İslam motiflerinden yararlanmaya karar verdiler!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Siyaset dünyasında İslam’ın ne kadar önemli olduğunu sosyolojik olarak kavradılar.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu değişim/dönüşüm sadece parti programıyla sınırlı olmayacaktı, hareketin simgeleri/sembolleri bile değiştirilecekti</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İşte Adana Kongresi bu amaçla toplanmıştı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Adana’da toplanılmıştı; çünkü biliyorlardı ki Ankara, İstanbul gibi kentlerde parti çizgisinin değişmesine karşı çıkan güçlü bir “Türkçü” grup vardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ve iki gün süren Adana kongresinde büyük tartışmalar, kavgalar ve ayrışmalar yaşandı...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kongre iki gün boyunca hayli hareketli geçti. Kongre başkanı Orhan Kaleli bile divandan istifa etmek zorunda kaldı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Türkçülerin simgesi “Tanrıdağ”ın yanına, İslamiyet’in simgesi “Hiradağ” eklenip yeni bir slogan üretilmişti: “Tanrıdağ kadar Türk, Hiradağ kadar Müslüman.”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Zamanla, “Tanrı Türk’ü Korusun” pankartının yerini de “Kanımız Aksa da Zafer İslam’ın” alacaktı!</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Benzeri İslami simgeler, Türkçü gruptan “Türkler Araplaştırılmak isteniyor” şeklinde tepki aldı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Nihal Atsız ekibi kongrede direk Türkeş’i hedef aldı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Aslında Nihal Atsız ile Türkeş’in dava arkadaşlığı çok eski yıllara dayanıyordu. Türkeş daha Kuleli Askeri Lisesi’nde öğrenciyken Nihal Atsız’la tanışmıştı. Onu öğretmeni bilmişti!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">1944 Türkçüler Davası’nda birlikte yargılanıp hüküm giymişlerdi. Şimdi ise karşı gruptaydılar.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Nihal Atsız ekibi kongrede hep benzer sözleri söylediler Türkeş’e:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Sen git güvendiğin Araplara biat et!”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Oy toplamak için Arap develere bin!”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sonuçta, Nihal Atsız grubu kongreyi kaybetti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Türkçüler ellerindeki parti kimliklerini kürsüye doğru fırlatarak salondan ayrıldılar.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Nihal Atsız gazetecilere şu açıklamayı yaptı: “MHP’de Allah, Tanrı’yı kovdu!”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Türkçülük, Osmanlı Devleti’nin son döneminde doğmuş, Cumhuriyet’le birlikte dirilmiş, 1969 Kongresi’nde öldürülmüştü!</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Türkçü grubun Kongre’yi terk etmesinin ardından Türkeş ve arkadaşları önergeleri tek tek kabul ettiler.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Parti adından başlayarak hareketin her şeyini değiştirdiler:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Cumhuriyetçi Köylü Millet Partisi (CKMP) adı, Milliyetçi Hareket Partisi (MHP) oldu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Bozkurt”sembolü, amblemi yerini “Üç Hilal”e bıraktı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Bozkurtlar” “Ülkücüler”e dönüştürüldü!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Türkçü” yerine “milliyetçi” sıfatı tercih edildi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Türkçüler Derneği” lağvedildi; “Milliyetçiler Derneği” kuruldu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sadece “Başbuğ”a dokunulmamıştı...</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">27 Mayıs’ın “kudretli albayı” Türkeş, kısa bir süre sonra Kâbe’ye gidip hacı oldu...</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">MHP artık kendine yeni bir yol çizmişti. Ve bu yolda “Şamanist” saydığı “Bozkurtlara” ihtiyacı yoktu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Çünkü Bozkurtlar, şamanist gelenekleri canlı tutmak, unutturmamak istiyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">O kadar Türkçüydüler ki, Sakarya, Adapazarı’na gidip Orta Asya’dan getirilen kımızı içiyorlardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Hatta 1960’lı yılların sonunda üniversitelerde siyasal kavgaların başladığı o günlerde, Ankara Siyasal Bilgiler Fakültesi öğrencisi Fehmi Yücesoy okulda solcu öğrencilerden dayak yeyip yere düşünce, “bana yardım et gök tanrısı” diye dua etmişti!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Niyazi Adıgüzel gibi isimler İstanbul Şamanistler Derneği’ni kurmuştu!</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Alparslan Türkeş, sadece Türkçülerle yollarını ayırmadı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">O artık utangaç bir Kemalist’ti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Parti binalarından Atatürk resimleri indiriliyordu artık.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">1960’lı yılların sonu, 1970’li yılların başı aynı zamanda Türkiye’deki partilerin yeniden saflaşmaya başladığı bir dönemdi. MHP bu dönemde ideolojikleşme ve radikalleşme konusunda mevcut partilerden daha aktifti...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Propaganda konuşmalarında, laikliğin yerini oy avcılığına dönük İslami söylemler aldı. Politikada mistik/dinsel bir yaklaşımı benimsedi. Kırsal alanlar ve varoşlar için bu söyleminin önemli olduğunun farkındaydı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu nedenledir ki, ülkücüler otobüslere bindirilip Adıyaman’daki Nakşibendi Menzil Şeyhi’nin elinin öptürülmeye götürülmesine ses çıkarmıyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Tarikatlar Türkeş’i ziyarete ediyor, ona tüfek hediye ediyorlardı!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Türkeş artık pragmatikti: Türkçü söylemlerle sadece üniversitedeki öğrencilerin dikkatini çekeceğini biliyordu. İsteği, İslamcı söylemlerle “köksüzlük sorunu” yaşayan köylü gençleri toplumsal harekete çekmekti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Laik Türkeş, tarikatlara yakınlaştı. Öncelikli ilk hedefi Orta Anadolu’daki Sünni Müslümanlar’ın oylarını almaktı...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Başarılı da oldu...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sonuç:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Dün çok acı olaylar yaşadık. Bugün de din ve milliyetçiliği kullanıp, insanların duygularına hitap ederek çok acı olayların yaşanmasına neden olabilirsiniz.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bizim vatan-millet-din sevgisiyle dolu gencecik çocuklarımızı duygusal birkaç sözle, şarkıyla türküyle kandırıversiniz.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu çocuklarımızdan çok rahat katiller çıkarabilirsiniz.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kimi bunu Türk milliyetciliği adına yapar; kimi Ermeni “kutsal davası” adına cinayet işler...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Aslında milliyetleri ne olursa olsun, katillerin birbirlerinden hiç farkı yoktur...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İşte size ispatı...</span></p>

      <p class="basl-k"><span class="bold-yaz-" xml:lang="tr-TR">İki teröristin şaşırtan benzerlikleri</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Adı ister Gazeteci-Yazar Hrant Dink’in katili Türk Ogün Samast, ister Sadrazam Said Halim Paşa’nın katili Ermeni Arşavir Şıracıyan olsun, terörist teröristtir ve benzerlikleri hep şaşırtıcıdır...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Arşavir Şıracıyan XX. yüzyılın başında (1900) İstanbul’da doğdu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ogün Samast yüzyılın sonunda (1990) Trabzon’da...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İkisinde de “baba figürü” yoktu; her ikisi de babalarını küçükken kaybetmişlerdi; Arşavir’in babası ölmüştü, Ogün’ün babası ise evi terk etmişti...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Fazla okuyamadılar. İş bulamadılar; işsizdiler.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İkisi de futbolu seviyordu, futbol oynuyordu; başarısız oldular.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Siyasi “bilinçlerini”, kitap-gazete-dergi okuyarak değil, arkadaşlarıyla yaptıkları toplu sohbetlerde edindiler.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İkisi de milliyetci birer örgütün mensubuydu:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Evlerinin tavan arasında kurulduğu için birinin örgüt adı “Tavan Taburu”; diğeri mahalle kahvesinde kurulduğu için “Abiler Örgütü”ydü!...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İlk cinayetlerini genç yaşlarında işlediler; Arşavir 20, Ogün ise 17 yaşındaydı...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Her iki suikast de İstanbul’da gerçekleşti; biri Osmanbey Halaskargazi Caddesi’nde diğeri Taksim Tarlabaşı Bulvarı’nda...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Cinayetten önce biri camiye gidip cuma namazı kıldı; diğeri haç çıkarıp dua etti...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Her ikisi de uğura inanıyordu; suikast sırasında birinin uğuru beyaz şapkası; diğerinin ise beyaz yakasız gömleğiydi...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Her iki cinayet sebebi de siyasiydi; gerekçeleri aynıydı: “hain”!..</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Ogün Samast, Ermeni gazetesi</span> <span class="italik-yaz-" style="font-size:1em;" xml:lang="tr-TR">Agos</span><span class="duz-yaz-" style="font-size:1em;" xml:lang="tr-TR">’tan çıkan gazetenin genel yayın yönetmeni Hrant Dink’i vurdu; Arşavir Şıracıyan ise tabancasını aldığı Ermeni gazetesi</span> <span class="italik-yaz-" style="font-size:1em;" xml:lang="tr-TR">Djagadamard</span><span class="duz-yaz-" style="font-size:1em;" xml:lang="tr-TR">’dan çıkıp –Hıristiyanken Müslümanlığa geçen– Ermeni polis memuru Vahe Essayan’ı...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Suikast silahı her ikisinde de tabancaydı; Ogün üç kurşun sıktı, Arşavir altı kurşun...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ve her ikisi de cinayetten sonra ara sokaklara koşarak kaçtılar...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kısa sürede teşhis edildiler; biri hemen yakalandı, diğeri Ermenistan’a kaçtı...</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Terörist Arşavir Şıracıyan cinayetlerini sürdürmeye devam etti: Yüzünü tüm detaylarıyla öğrenmek için geceleri yatmadan önce fotoğrafına uzun uzun baktığı Sadrazam Said Halim Paşa’yı 5 aralık 1921’de Roma’da vurdu...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ogün Samast da, gazeteden kestiği fotoğrafta Hrank Dink’in yüzünü ezberlemişti...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Tıpkı Ogün Samast gibi, Şıracıyan da, Roma’daki suikast için yeni kıyafet almıştı; geniş kenarlı, siyah renkli şapkası ve o dönemde özellikle öğrenciler arasında moda olan siyah renkli boyun bağıyla birlikte...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ve tarih 17 nisan 1922. Berlin.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Terörist Arşavir Şıracıyan toplu katliam yaptı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Terörist arkadaşlarıyla birlikte günlerdir peşinde oldukları, Teşkilat-ı Mahsusa’nın iki kurucusu Dr. Bahaeddin Şakir ve Emniyet Müdürü Cemal Azmi’nin izini buldular.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Gece misafirliğinden dönen İttihat ve Terakki’nin önde gelen isimlerinden Resuhi Bey, Cemal Azmi, karısı, annesi, kızı, büyük oğlunun nişanlısı, Dr. Bahaeddin Şakir, eşi ve 13 ay önce eşi Sadrazam Talat Paşa’yı yine Berlin’de Ermeni terörüne kurban veren Hayriye Hanım olmak üzere dokuz kişi kurşun yağmuruna tutuldu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Hayriye Hanım katil Şıracıyan’ın üzerine atılıp yüzünü tırmaladı ama yine de Dr. Bahaeddin Şakir ve Cemal Azmi’nin şehit olmasını engelleyemedi...</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Arşavir Şıracıyan yine yakalanmadı; dört ay sonra Viyana ve Sofya üzerinden İstanbul’a geldi. Ancak fazla kalamadı; Mustafa Kemal ve askerlerinin İstanbul’a gelmesinin ardından terörist arkadaşlarıyla birlikte Fransa’ya kaçtı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ve bir daha Türkiye’ye dönemedi...</span></p>

      <p class="duz-yaz-"/>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Arşavir Şıracıyan yıllar sonra anılarını-cinayetlerini</span> <span class="italik-yaz-" style="font-size:1em;" xml:lang="tr-TR">The Legacy</span> <span class="duz-yaz-" style="font-size:1em;" xml:lang="tr-TR">adıyla kaleme aldı. Kitabı Boston’daki Ermeni Hairenik Cemiyeti yayımladı.</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">1982’de Paris’te</span> <span class="italik-yaz-" style="font-size:1em;" xml:lang="tr-TR">La dette de Sang</span> <span class="duz-yaz-" style="font-size:1em;" xml:lang="tr-TR">adıyla Fransızcası çıkartıldı.</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Dr. Kadri Mustafa Orağlı,</span> <span class="italik-yaz-" style="font-size:1em;" xml:lang="tr-TR">Bir Ermeni Teröristin İtirafları</span> <span class="duz-yaz-" style="font-size:1em;" xml:lang="tr-TR">adıyla, orijinalliğini koruyarak tercüme etti. (Kastaş Yayınları-mayıs 1997.)</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ogün Samast cezaevinden çıktıktan sonra ne yapar; cinayetini kaleme alır mı gibi soruların yanıtını zamanla göreceğiz...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sonuç: Adı Arşavir Şıracıyan ya da Ogün Samast olsun; terörün dini, milliyeti ve bir “kutsal amacı” yoktur...</span></p>

      <p class="basl-k"><span class="bold-yaz-" xml:lang="tr-TR">“Hepimiz Ermeniyiz” pankartı ve işte bizim Ermenilerimiz</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Hrant Dink’in cenazesindeki “Hepimiz Ermeniyiz” pankartı ve sloganı bazı çevreler tarafından abartılı bulundu, eleştirildi, olay tribünlerde pankart açmaya kadar vardırıldı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bazı çevreler “Hepimiz Ermeniyiz” pankartı ve sloganını “hıyanet” olarak değerlendirdi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ne acı değil mi? Açılan bir pankartla, atılan bir sloganla “Türklüğümüzü kaybediyoruz” vehimine kapılıverdik!..</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bizim Türklüğümüz ne zamandan beri “pamuk ipliğine” bağlı algılanır oldu. Ve, biz ne zamandan beri “kendimize benzemeyen” “bizden olmayana” karşı hoşgörümüzü kaybettik?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ne oldu bize?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Onları” tiyatroda, beyazperdede, televizyonda seyrederken; “onlarla” ağlayıp, “onlarla” gülerken, biz hiç ayrımcılık yapmazdık; aklımıza bile gelmezdi; “biz” kimiz ve “ötekiler” kim sorusu?...</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Hıyanet” gibi ağır bir sözcüğü kullananların, Türk tiyatrosu deyince gururla adını andığımız Naşid Özcan’a ve çocukları Adile Naşit-Selim Naşit’e bir özür borcu yok mu?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Peki ya “diğerlerine”?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Siyah beyaz filmlerin “Horoz Nuri’si” Vahi Öz’ü;Türk sinemasının sevimli, iyiliksever tonton amcası Nubar Terziyan’ı;Yeşilçam’ın en sıcak bakan garsonu/hizmetcisi Sami Hazinses’i; bir dönemin jönü Turgut Özatay’ı;güldüren, kantolarıyla herkesi eğlendiren Toto Karaca’yı bizim hayatımızdan kim çıkarabilir?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kırkor Cezveciyan’sız yani Kenan Pars’sız bir Türk sineması düşünülebilir mi?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu topraklarda kardeşlik lafta değildir; kardeşlik notalara dizilmiştir.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Sen Ağlama” “Haydi Gel benimle Ol” “Kavaklar” gibi onlarca şarkımızın bestecisi Onno Tunç bizden değil midir şimdi?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sezen Aksu bizden, Onno Tunç “onlardan” öyle mi?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Şebnem Ferah bizden, Karin Karakaşlı “onlardan”?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Peki Garo Mafyan? O da mı “onlardan”?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Varyan Zilciyan, Serupe Efendi, Bimen Şen, Nubar Efendi, Arşak Çömlekçiyan, Garbis Uzunyan, Hırant Kenkiloğlu, Karnik Garmiryan, Kirkor Çulhayan, Levon Hancıyan, Osep Ağa, Âmâ Sebuh, Tatyos Ekserciyan ve Hamparsum Limoncuyan gibi besteciler olmadan Türk Sanat Müziği düşünülebilir mi?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Zeki Müren’i Zeki Müren yapan biraz da hocası Agapos Alyanak değil midir?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu topraklara bunu yapmayın lütfen.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sünnetli Rober Hatemo, neşeli Hayko ve sivri dilli Arto bizim evladımız değil mi? Silviya N. Bursalıoğlu (Asu Maralman), Mine Koşan bizim bacımız değil mi? Kıpırdamadan saatlerce duran manken-şair Vahe Kılıçarslan popüler kültürel hayatımızın rengi değil mi?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Onlarsız” öksüz kalmaz mıyız?..</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu “hıyanet” lafı bize hiç yakışmıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Dil sürçmesi diyelim.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Geçmişte çok hata yapmadık mı? Hani Nâzım Hikmet vatan hainiydi. Rahmetli Alparslan Türkeş MHP kongresinde Nâzım Hikmet’in şiirini okuyarak büyük ozana hakkını teslim etmedi mi? Kim bugün Alparslan Türkeş’i “hıyanetle” suçlayabilir?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Levon Panos Dabağyan adını duydunuz mu?</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">İstanbullu’dur, yazardır. CKMP ve MHP’lidir; 1969 Senato seçimlerinde aday olmuştur. Türkeş’in isteğiyle yıllarca</span> <span class="italik-yaz-" style="font-size:1em;" xml:lang="tr-TR">Ortadoğu</span> <span class="duz-yaz-" style="font-size:1em;" xml:lang="tr-TR">gazetesinde makale yazmıştır.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Hıyanet” sözcüğünü kullananlar, yıllarca Ermeni diasporasının tepkisini alan, “AB Türk düşmanı Ermeni yetiştiriyor” diyen Dabağyan’a ayıp etmiyor mu?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sadece MHP’lisi değil, TKP’li Vartan-Jak İhmalyan kardeşler, Aram Pehlivanyan (Ahmet Saydan) da bizimdir.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İyisiyle kötüsüyle “onlar” bizimdir; ilk hayali ihraatcımız DP milletvekili Mıgırdiç Şellefyan bile bizimdir!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu ağır sözü kullananlar, ASALA terörünü kınamak için 1982’de Taksim’de kendini yakan Ermeni Artin Penik’e özür borçludur...</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Hıyanet” öyle mi?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Tarihimiz, dilimiz yok olmasın diye yıllarca didinen Prof. Pars Tuğlacı’nın yüzüne nasıl bakacağız şimdi?</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Yarım asırdır</span> <span class="italik-yaz-" style="font-size:1em;" xml:lang="tr-TR">Kulis</span> <span class="duz-yaz-" style="font-size:1em;" xml:lang="tr-TR">adlı tiyatro dergisini çıkaran 97 yaşındaki tiyatrocu Agop Ayvaz’a bu ağır mı ağır lafı nasıl açıklayacağız?..</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kırkor Zohrap’tan Mıgırdiç Magrasyon’a uzanan edebiyatcılar Anadolu’yu, bizim hikâyemizi anlatmadılar mı, yazmadılar mı?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Soyadını Atatürk’ün verdiği, Türk Dil Kurumu Başkanı Agop (Martayan) Dilaçar değil midir, Türkçemizin yaşamasını sağlayan?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yapmayın. “Onlar” biziz; biz ise onlar...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Onların” mantıyı, suböreğini, cacığı, baklavayı sevmediğini mi sanıyorsunuz?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ulusal bir zafer sonrası Türk bayrağı göklere çekilirken ağlayan Ermeni bir arkadaşınız olmadı mı sizin hiç?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Onlar” olarak gördükleriniz, Fenerbahçeli, Galatasaraylı, –amigoluğunu yapacak kadar– Beşiktaşlı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sevgili çocuklar, arkadaşlar, maçlarda “Ermeni değiliz” diye pankart açıyorsunuz!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Peki: kendi paralarıyla 1912 Stockholm Olimpiyatları’na giden ve Ay Yıldızlı bayrağımızı uluslararası turnuvada ilk dalgalandıranlar Vahram Papazyan ve Mıgırdiç Mıgıryan adını hiç duydunuz mu?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ya milli olan diğer “bizim” sporcularımız; Harutyan Artan, Zareh Kalpakcıyan, Hagop Yavruyan, Varujan Köseoğlu, Vahriç Melkonyan, Sarkis Güllap’ı kim unutabilir?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Onlarsız” Türk spor tarihi yazılabilir mi?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Demir yumruk” Garbis Zakaryan boksta ilk İstiklal Marşı’mızı çaldıran, bayrağımızı göklere çektiren sporcumuzdu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Zakaryan’ın aynı zamanda Cemal Kamacı gibi –ilk Balkan şampiyonumuzu– yetiştirdi. Garbis Zakaryan ile Cemal Kamacı birbirlerini “öteki” olarak mı gördü?</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Osmanlı mimarlığından –yedi kuşak hizmet vermiş– Balyan Ailesi’ni çıkarabilir miyiz? Bırakalım Balyanların yaptığı Çırağan Sarayı, Dolmabahçe Sarayı gibi onlarca (Kuleli Askeri Mektebi, Selimiye Kışlası, Gümüşsuyu Asker Hastanesi, Malta Köşkü vb) övünç duyduğumuz tarihi yapıtı; Bezmiâlem Valide Sultan Camii, Ortaköy Camii, Hamidiye Camii, Pertevniyal Valide Sultan Camii gibi İstanbul’un en güzel camilerini yapan Balyan Ailesi değil midir?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Camiler bizim ise, her tuğlasında, kirecinde, çimentosunda emeği olan Balyanlar da bizimdir. Aksi düşünülebilir mi?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">En güzel cami fotoğraflarını Ara Güler çekmedi mi?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Fotoğraflarını çektiği Picasso’ya, Salvodar Dali’ye sorsaydınız keşke; Ara Güler’i kim olarak biliyorlardı? Ben söyleyeyim, “bizden” biri!...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Peki, Osmanlı’dan Türkiye’ye uzanan fotoğrafcılığımızın kurucuları Kevork ve Viçen “Abdullah Biraderler” i kim bizden saymaz?..</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sadece fotoğraf mı? Resim tarihimizden Manas Ailesi’ni çıkarabilir miyiz?</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Batı tarzında ilk Osmanlı tiyatrosunun kurucusu Agop Vartovyan (Güllü Agop); ilk opera topluluğunu kuran, ilk Türk opereti</span> <span class="italik-yaz-" style="font-size:1em;" xml:lang="tr-TR">Arif’in Hilesi</span><span class="duz-yaz-" style="font-size:1em;" xml:lang="tr-TR">’ni besteleyen –Doğu’nun Verdi’si denen– Dikran Çuhacıyan’ı minnetle/övgüyle anmıyor muyuz?</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Bugün Devlet Opera Balesi’nin sahnelediği</span> <span class="italik-yaz-" style="font-size:1em;" xml:lang="tr-TR">Carmen</span><span class="duz-yaz-" style="font-size:1em;" xml:lang="tr-TR">’in, başrol oyuncusu Aylin Ateş’le gurur duymuyor muyuz? Çuhacıyan’dan Aylin Ateş’e uzanan bu tarihsel miras bizim değil midir?</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Büyük kurtarıcı Mustafa Kemal, dans öğretmeni Prof. Ardeş Panosyan’ı, diş doktoru Sürenyan’ı “onlardan” mı saydı sanıyorsunuz? Çok yanılırsınız...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sultan Abdülaziz’in davetlisi olarak İstanbul’a gelen ressam Rus Ermenisi İvan Konstantinoviç Ayvazovski’yi bizden biri olarak bağrımıza basmadık mı? Misafir Ayvazovski’yi bile bağrına basan Anadolu, kendi evlatlarını “onlar” diye nasıl görür?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yıldız Porselen Fabrikası’nın ilk başdesinatörü Garabed (Şarll) Atamyan’ın “Bende-i Atam” imzalı porselenler en değerli hazinelerimiz arasında değil midir? Binlerce öğrenciyi yetiştiren Prof. Yorgo (Demir) Demirgil gibi öğretmenlerimizi minnetle nasıl anmayız?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ne zaman “onlar” oldu bizim sevdiklerimiz...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Hz. Muhammed’den, Fatih Sultan Mehmed’den öğrendiğimiz hoşgörüyü ne zaman kaybettik biz?...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ve biz “hıyanet” gibi ağır sözleri ne kadar kolay telaffuz etmeye başladık... Bu ağır sözcük bu kadar kolay kullanılıp söylenince cinayetlerinde arka arkaya gelmesi sanıyorum kimseyi şaşırtmıyor!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Hrant Dink’ten sonra cinayetler bitti mi?</span></p>

      <p class="basl-k"><span class="bold-yaz-" xml:lang="tr-TR">Misyoner cinayeti</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Tanrı’nın İşçileri” misyonerler 200 yıldır Anadolu’da.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ama ilk cinayet 2007 yılında işlendi!...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Oysa geçen yıla kadar Anadolu’da misyonerlere doğru dürüst bir saldırı bile yoktu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Tek saldırı örneği yaklaşık 150 yıl önce olmuştu...</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yıl 1863.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yer Bitlis.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kürt Xoyti Aşireti lideri Musa Ağa ve adamları, Heresan mahallesinin çıkışındaki ağaçların arkasına saklanmışlar, gözlerini yola dikmiş, misyonerleri bekliyorlar. Ellerinde sopa var. Hepsi öfkeli...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Öfkeleri Amerikalı misyonerlere...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kimdi bu Amerikalılar?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Amerikalı misyonerler, merkezi Boston’da olan ve 1810 yılında kurulan “American Board of Commissioners for Foreing Missions” (kısaca ABCFM ya da BOARD) diye bilinen misyoner teşkilatının üyeleriydi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu kuruluş Kalvenci geleneği temsil eden Protestan mezhebine inanan misyoner örgüttü.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Anadolu’yla tanışmalarının tarihi eskiydi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Anadolu’ya ilk gelen Protestan misyonerler Pliny Fisk ve Levi Parsons adlı iki Amerikalı’ydı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Tarih 15 ocak 1820. Yer İzmir’di.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Osmanlı Devleti’ne gelen ilk misyoner ise, İngiliz “Church of Missionary Society” adlı kuruluşa bağlı çalışan bir papazdı. Yıl 1815’ti. Yer Kahire’ydi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu öncü misyonerleri zamanla diğerleri takip etti.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Doğu’da misyonerlik faaliyetlerinin başlama tarihi 1850’li yıllardı. İki önemli şube Sıvas ve Harput’ta kuruldu. Sonra diğer bölgelere yayıldılar.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Misyonerlerin amacı neydi?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Misyonerlerin Anadolu’ya akın etmesinin sebebi Hz. İsa’nın Havarilerine söylediği şu buyruğunda gizliydi:“Gidiniz! Gerçeği (İncili) onlara anlatınız.”</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Soruyla devam edelim:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Niye özellikle XIX. yüzyıldan sonra Anadolu’ya akın etmeye başladılar.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sorunun yanıtını vermeden önce, misyonerlik tarihi beş döneme ayrılır, ona bakalım:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">1. Havariler Dönemi (33-100)</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">2. Kilise Kurucuları Dönemi (100-800)</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">3. Ortaçağ Dönemi (800-1500)</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">4. Reformasyon Dönemi (1500-1650)</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">5. Reformasyon Sonrası Dönem (1650-1800).</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Modern misyonerler dönemi 1793 yılında Misyoner William Carey’ın Hindistan’a gitmesiyle başladı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Soruya dönersek, evet XIX. yüzyıl ile XX. yüzyıl misyonerliğin altın çağıdır. Çünkü bundan önceki dönemler Avrupa’da din/mezhep savaşlarıyla geçmiştir. Ancak XVII. ve XVIII. yüzyıl aydınlanma/ din reformlarıyla barış sağlanabilmişti. Yani artık, Hz. İsa’nın buyruğu yerine getirecek zemin sağlanabilmişti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İşin dinsel yönü kadar siyasi yönünün de olduğunun altını çizmemiz gerekiyor. “Altın çağın” bir diğer nedeni de kapitalizmin emperyalizme dönüştürdüğü bir dönem olmasıydı.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Anadolu’da sadece Amerikalı misyonerler yoktu. Her ülkeye mensup misyonerler vardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Protestanlar, Katolikler, Ortodokslar’ın ayrı ayrı misyonerleri Anadolu’daydı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Osmanlı’da misyonerlik faaliyetini daha çok yürütenler Protestanlardı. Katolik Kilisesi ve Rus Ortodoks Kilisesi’nin de faaliyetleri vardı ama bunlar sınırlıydı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Anadolu’da bunların kendi aralarında birbirleriyle hiç geçinemediklerini de eklemeliyiz.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bitlis’teki gergin bekleyişi unutmayalım...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Musa Ağa ve adamları dövmek için Amerikalı misyonerleri bekliyorlardı. Böylece başlarındaki “büyük beladan” kurtulacaklardı!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu “bela” neydi ki?</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Misyoner George C. Knapp 1856 yılında Anadolu’ya gelmişti. O tarihte misyoner sayısı 24’tü. Bütün misyonerler gibi o da Amerikalı yoksul bir ailenin çocuğuydu. İyi eğitimliydi. Misyonerlerin 21 merkezinden biri olan, Bitlis İstasyonu sorumlusuydu. Misyoner katliamının yapıldığı Malatya o yıllar Bitlis’e bağlı, uç istasyondu.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">George C. Knapp, 1860’dan itibaren Bitlis’te inşaat çalışmalarını başlatmıştı. İnşaatlardan biri okul inşaatıydı. Aynı yıl inşaatı bitirdiler. Bitlis’e Kız Mektebi açtılar. Okulun müdiresi Matmazel Mishery’ydi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Okulun 50 öğrencisi, dört öğretmeni vardı; üçü Osmanlı biri Amerikalı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İki yıl sonra aynı mahalleye erkek okulu açtılar. Bu okulun da 64 öğrencisi, dördü Osmanlı biri Amerikalı beş öğretmeni vardı. Okulları yetimhane binası takip etti.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bitlis Amerikalı misyonerlerin “egemenliğindeydi!”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Keza Siirt Fransızlarındı; sadece onların okulları vardı!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bir misyoner kuruluşunun olduğu yerde diğeri bulunmuyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Amerikalı misyonerler, niye Bitlis’te olduklarını soranlara hep aynı yanıtı veriyorlardı: Yoksullara eğitim ve sağlık hizmetleri götürmek için.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Musa Ağa ve adamları bu okullara mı kızmışlardı?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Hem evet hem hayır. Çünkü elimizde bilgi yok.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bilinen şu: Misyonerler geldikleri Anadolu halkının kültürüne yabancıydılar. Geldikleri topraklarda medrese dışında öğrenim kurumu yoktu. Onlar okul açtılar. Açtıkları okullardan bazıları kızlar içindi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Amerikalı misyonerler Bitlis bölgesindeki okul sayısını zamanla beşe çıkardılar. Bunlar arasında Rahipler Mektebi ve Sanayi Mektebi de vardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Müslümanlar bu “gâvur” okullara çocuklarını göndermiyorlardı; ama başlı başına okul düşüncesi bile tepki alıyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sadece okul açılması değildi tepkilere neden olan. Yaptıkları binaların tarzı bile sevilmiyordu! Kadın misyonerlerin giysileri, şapka takmaları ve ata binmeleri hayretle karşılanıyordu. Misyonerlerin kendi ülke bayraklarını binalarına asmaları yerel halk tarafından hoş görülmüyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Misyonerlerin yerel insanlarla diyaloglarında, geleneksel davranış kalıplarına uymamaları da sorun çıkarıyordu. Bölgenin feodal hiyerarşik ilişkilerini umursamıyorlar; herkese eşit davranıyorlardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Halk merak içinde ama uzaktan misyonerleri izliyordu. Aile olarak hep birlikte, üstelik masada yemek yiyorlardı. Masalarında Anadolu’da olmayan yiyecekler vardı; patates gibi...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Geceleri gaz ocağı yakıyorlardı. Bu aydınlanma cihazıyla da ilk kez tanışıyorlardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Misyonerlerin müzik aletleri de farklıydı. Piyano, akordeon çalıyorlardı. Ellerinde dürbün, fotoğraf makinesi vardı.</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Ellerinde kısa zamanda yazdıkları ve bugün hâlâ kullanılan İngilizce–Türkçe–İngilizce sözlük kitabı</span> <span class="italik-yaz-" style="font-size:1em;" xml:lang="tr-TR">Redhouse</span> <span class="duz-yaz-" style="font-size:1em;" xml:lang="tr-TR">vardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ve çok çalışkandılar.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Misyonerler, Anadolu halkına “uzaylı” gibi görünüyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Hatta öyle ki, Harput’un ileri gelen üç müftüsü ziyaret ettikleri misyoner Henry Riggs’e depremin ne zaman olacağını sormuşlardı!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ve klasik insan davranışıdır; insan anlamadığına düşman olur!..</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Musa Ağa ve adamları da misyonerlere düşman olmuştu...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Musa Ağa ve eli sopalı adamlarını çok bekletmeyelim...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">BOARD’nın Bitlis bölgesi sorumlusu George C. Knapp ve misyoner arkadaşı Dr. George C. Raynolds okuldan çıkıp atlarıyla Musa Ağa ve adamlarının olduğu yere doğru ilerlemeye başladılar.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Misyoner Knapp tanıdığı şehrin ileri gelenlerinden Musa Ağa’yı görünce, elini kaldırıp selam verdi: “Hello!”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sonrası malum...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Musa Ağa ve diğer saldırganlar, kendilerine saygısızlık yapıldığı için misyonerleri dövdüklerini söylediler. Tahrik edilmişlerdi! Sonra da eklediler; “Onlar zaten İngiliz ajanı!”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Dünden bugüne Anadolu’daki “gerekçelerin” hep aynı olması rastlantı mı?</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Devlet, Musa Ağa ve adamlarına pek bir şey yapmadı. Zaten devlette, misyonerlere yönelik derin bir güvensizlik vardı. Devlet katında misyoner, yabancı güçlerin ajanıydı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">XIX. yüzyıl sonu ve XX. yüzyıl başında, başta Ermeni sorunu olmak üzere devlet, Anadolu’daki her olayın günah keçisi olarak misyonerleri görmeyi tercih etti!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu toprakların yazgısıydı bu kolaycılık anlayışı: Olayların sebebi olarak iç çelişkiler yerine, yabancı etkileri temel sorun olarak görmek!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ermeni ayaklanmalarında bazı misyonerlerin rolü yok mudur; vardır elbet!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ama tek neden bu mudur?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Malatya’daki katliamın bir tek sebebi bu olabilir mi?</span></p>

      <p class="basl-k"><span class="bold-yaz-" xml:lang="tr-TR">Rahibeye ağlayan Müslüman Türkler</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Misyonerler Anadolu’da anlaşılmamıştır; hep şüpheyle karşılanmıştır; yer yer dayak da yemiştir gibi, genel düz bir yorumun çıkarılmasını istemem.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bir başka örnek olay anlatmalıyım:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Misyonerler 1850’lili yıllardan beri Sıvas ve Divriğ’de görev yapıyorlardı. Ama yaşanılan bir olay misyonerlerle yerel halk arasında büyük bir dostluk kurdu.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yıl 1891. Yer Sıvas.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Orta Anadolu’nun bu büyük şehrinin insanları kolera salgınıyla kırılıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Nüfusu 40 000. Salgın bin beş yüz insanın hayatını kaybetmesine neden oldu. Beş bin kişi de hasta.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Salgına karşı en büyük mücadeleyi Cizvit misyonerleri yürüttü.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Çünkü: Misyonerler, Hz. İsa’nın Tanrısal gücünün bir kısmını hastaları iyileştirmekte kullandığına inandıkları için tıbbi yardımları başlıca faaliyetleri arasına almışlardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu nedenle kolera tedavisi konusunda uzman misyoner Peder Rougier ile Saint Joseph rahibeleri aylarca Sıvas’ta çalıştılar. Sonunda kolerayı yendiler.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu arada bu salgın hastalık Tokat ve Kayseri misyonerleri arasında da birer can aldı. Çalışmaları nedeniyle Başrahibe Marie Therese’e Fransız hükümeti tarafından şeref madalyası verildi. Rahibe Marie Therese yıllarca Sıvas’ta sağlık hizmetleri çalışmaları yaptı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Vefat ettiğinde binlerce Müslüman Sıvaslı rahibenin cenazesine katıldı. Gözyaşı döktü...</span></p>

      <p class="basl-k"><span class="bold-yaz-" xml:lang="tr-TR">“Ya futbolcu ya imam!”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Mesele ne misyonerlik ne İncil ne de yabancı düşmanlığı aslında.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Görünür gerekçe o sadece.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kimse televizyonlardaki pop star yarışmalarına binlerce gencin katılmak için neden başvurduğunu tartışmıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kimse futbol maçlarındaki bıçaklama olaylarını konuşmuyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kimse yoksulluğun, işsizliğin, lümpenliğin nedenlerini analiz etmiyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kimse gelir dağılımı adaletsizliğinin nelere yol açacağını değerlendirmiyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kimse 30 yıldır süren iç savaşın nelere yol açtığını söylemiyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bakın. Bu cinayetler sonuç değil, başlangıçtır.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kâğıt üzerinde milli gelir 7 500 dolar diye göstererek sorunları çözemeyiz; kendimizi kandırıyoruz.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sorunu polis-adliye önlemleriyle de engelleyemeyiz. Cezaevlerindeki ranzalarda ikişer üçer kişinin yattığını biliyor musunuz?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ne “teşhis” koyabiliyoruz ne de “tedavi” yöntemini tartışıyoruz. Oyalanıyoruz.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Çözümü cezada arıyoruz- bilmiyoruz ki, ne kadar çok ceza verirseniz o kadar çok suç üretilir.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ya da sorunu hep görünürde, elle tuttuklarımızda arıyoruz.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Polis beceriksiz... TV dizileri yönlendiriyor... Milliyetçilik dalgası...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bir de her taşın altında aradığımız yabancı devletler şüphesi var elbet!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Nedenleri, sorumlulukları başkalarının üzerine atarak sorunlarımızdan kurtulacağımızı sanıyoruz.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Şark aklı budur işte!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yine öyle yapacağız.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bulacağız görevini yapmayan bir iki emniyet görevlisi! Rahatlayacağız.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ya da yine “derine” dalıp, “derin ilişkiler” peşinde koşacağız. Aydınlatalım derken bulandıracağız.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Unutmayın, en çok zarar verenler en yararlı olmak isteyenlerdir!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bir de, her siyasal grubun diğerini suçlamasını izleyeceğiz.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Aslında tüm bu olanların nedenini, 10 yaşındaki bir yoksul çocuk, “büyüyünce ne olacaksın” diye soran TV muhabirine söylemişti: Ya Futbolcu! Ya İmam!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Burada söylenen ne bildiğimiz futbolcu ne de imamdır.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Burada söylenen şudur: Ya zengin olurum, ünlenirim ya da din düşmanlarıyla savaşırım!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Malatya vahşetini, ünlü olamamış bu çocuklar gerçekleştirmiştir.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İyi hayat sunamadığımız çocuklarımızın sayısı her geçen gün artmaktadır.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Mesele iktisadidir, kültüreldir. Siyaset bunlardan çok sonra gelir...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ve anlatmalıyız çocuklarımıza, insanın doğruluğuna kesinlikle inandığı şeyler, asla doğru olmayan şeylerdir!...</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu topraklar hoşgörünün kâbesiydi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bunu bilmeliyiz.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bilmeyenlere anlatmalıyız...</span></p>

      <p class="basl-k"><span class="bold-yaz-" xml:lang="tr-TR">Biz size ırkçılık yapmadık Bayan Merkel</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Başbakan Angela Merkel’in hazırlattığı göç yasası Almanya’daki 2,5 milyon Türk’e yönelik etnik ayrımcılık yaptığı için yoğun eleştirilere uğradı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Türk işçilerinin Almanya’ya ne zaman, neden gittiğini hemen hepimiz biliyoruz. Peki, Almanlar’ın bir dilim ekmek için Osmanlı’ya göç ettiğini bilir misiniz? Ya da Osmanlı’nın göç yasasından haberdar mısınız?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İşte Alman göçmenlerin Osmanlı serüvenleri...</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">XIX. yüzyılın başı...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Almanya’nın birliğini sağlamasına daha on yıllar vardı. Yani Prusya, Bavyera, Saksonya gibi düklükler, krallıklar, beylikler birleşmemişti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu topraklardan ilk göç dalgası 1815’de başladı. Sebebi kuraklığın getirdiği yoksulluktu. Alman yoksulları bu tarihte özellikle iki ülkeye akın ettiler; Amerika ve Rusya.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İkinci göç dalgası 1830’da başladı. Sebep aynıydı; ekonomik kriz, siyasi bunalımlar, salgın hastalıklar...</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Başta Hamburg Limanı olmak üzere bölgedeki tüm limanlardan binlerce yoksul, aç, hasta Almanya, Amerika ve Rusya’ya göç ediyordu. Göçmen sayısının fazlılığı üzerine –ki sayı yaklaşık 5 milyondu– Amerikan Kongresi, Almanların gelmemesi için kısıtlayıcı kararlar aldı. O tarihlerde “Almanlar Dışarı” sloganı doğdu Amerika’da. Rusya da parasız pulsuz göçmen istemiyordu! Zaten vize uyguluyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Rusya ve Amerika’nın katı tutumu yüzünden Almanlar yeni yerleşim yerleri aramaya başladılar. Osmanlı toprakları; Balkanlar ve Anadolu çok cazipti Alman için.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Balkanlar’da ilk, Kuzey Dobruca’daki Türk köyü Akpunar’a yerleştiler. Osmanlı yönetimi Almanlar’a karşı hoşgörülüydü. 1848’de Babadağ Kaymakamlığı yerleşmeleri için Almanlara bölge tahsis etti. Toprakların tapusunu verdi. Kilise açmalarına izin verdi. Almanların kurdukları bu yerleşim yerinin adı “Atmagea”ydı. Bunu “Malkoci”, ve “Kataloi” gibi Alman yerleşim yerleri takip etti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Balkanlar’a fazla sayıda Alman gelmedi. Bunun nedeni bölgedeki milliyet ve din çatışmalarının yoğun olmasıydı. Göçmen Almanlar, Rumeli’ndeki varolan devlet düzeninin sürekli olarak korunamayacağını düşünüyorlardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Almanlar için yeni hedef Anadolu’ydu...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Alman Arkeolog Ludwig Ross “vatandaşlarına” Akdeniz kıyılarına yerleşmelerini öneriyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Almanlar özellikle XIX. yüzyılın ikinci yarısından sonra Anadolu’ya gelmeye başladılar.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Alman Türkolog Dr. Robert Anhegger’e (-Bedri Rahmi ve Sabahattin Eyuboğlu’nun eniştesidir-) göre, 1860’larda İzmir bölgesinde Alsaslı ve Bademli’de Alman kolonileri kuruldu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bazı Alman göçmenler ise Burgaz’a yerleşmişlerdi.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Osmanlı yönetimi Alman göçmenlerin gelmesinden memnundu. Çünkü Anadolu’daki taşra nüfusu giderek azalmaktaydı. Özellikle 1839’taki veba salgını binlerce insanın canını almıştı. Anadolu’nun acil nitelikli işgücüne ihtiyacı vardı. Bakir topraklarının işletilmesi gerekiyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Osmanlı yönetimi çok sayıda göçmenin Anadolu’ya gelmesi için göç yasası çıkardı.</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">9 mart 1857’de</span> <span class="italik-yaz-" style="font-size:1em;" xml:lang="tr-TR">Journal de Constantinople</span> <span class="duz-yaz-" style="font-size:1em;" xml:lang="tr-TR">adlı gazetede Osmanlı yönetiminin göçmenlerle ilgili çıkardığı yasa yayınlandı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Habere göre, yasa göçmenlere her türlü kolaylığı sağlıyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İşte Osmanlı’nın göç yasasından bazı başlıklar:</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Göçmenler çiftçi ve zanaatçı olacak,</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Göçmenler isterlerse Osmanlı uyruğuna geçebilecek,</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Tam bir din özgürlüğü olacak,</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Devlete ait topraklardan uygun olanlar göçmenlere</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">verilecek,</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Rumeli’nde 6, Anadolu’da 12 yıl vergi alınmayacak,</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Rumeli’nde 6, Anadolu’da 12 yıl askerlik yükümlülüğü</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">olmayacak,</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Devlet tarafından verilen araziler 20 yıl sonra göçmenler</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">tarafından satılabilecek,</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Göçmenler sabıkasız olacak,</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Başlangıç sermayesi için 1 300 Fransız Frangı getirilecek,</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Ülke içi taşıma masraflarını Osmanlı yönetimi karşılayacak.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Aynı gazetede, Sadrazam Mustafa Reşid Paşa’nın başta Polonyalı olmak üzere Avrupalı göçmenlere kendi çiftliklerinde yerleşmeleri için çağrı yaptığının haberi vardı. Sadrazam’ın sadece Tesalya bölgesinde 17 çiftliği vardı!</span></p>

      <p class="duz-yaz-"/>

      <p class="dar-paragraf"><span class="dar-paragraf" style="font-size:1em;" xml:lang="tr-TR">Osmanlı Devleti’nin göçmen yasası Avrupa’nın diğer ülkeleri gibi Almanya’da da hayli yankı buldu.</span></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">Bu arada, 12 nisan 1857’de</span> <span class="dar-paragraf-italik" style="font-size:1em;" xml:lang="tr-TR">Allgemeine Augsburger Zeutung</span> <span class="dar-paragraf" style="font-size:1em;" xml:lang="tr-TR">gazetesinde Osmanlı topraklarına göç etmek isteyen Almanlara öğütler veren makale çıktı. Ama makale biraz alaycı bir üslupla yazılmıştı:</span></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">Osmanlı’ya göç edecek Alman, gecelik takkesi ile içki şişesini Almanya’da bıraksın. Tütünü de bıraksa iyi olur.</span></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">Her türlü taassuptan kaçınsın, ancak hem kendi hem de diğer insanların dini inançlarına saygı göstersin.</span></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">Göçecek olanlar aralarındaki anlaşmazlıkları toprağa gömsün.</span></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">Komünistler, ateistler Osmanlı’dan uzak dursun; onların öğretilerine kimse kulak asmaz.</span></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">Koşullar ne olursa olsun, yerli kadınlarla uygunsuzluğa kalkışmasın.</span></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">Ermenilerle asla para ilişkisine girişmesin.</span></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">Ölçülü olmayı ve temiz yaşamayı kendine alışkanlık edinsin.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Osmanlı’nın çıkardığı göçmen yasası her ne kadar iyi niyetle çıkarılmışsa da Anadolu’ya gelen Alman sayısı beklendiği gibi çok olmadı. Ama sayıları az olsa da gelenler de oldu. Bursa’daki bir iplik fabrikasında çalışan Alman işçiler; Ankara’da hekim olarak çalışan Alman doktorlar gibi...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Anadolu’ya gelen Almanlar’ın en başarılısı, Hıristiyan sosyalizminin öncü savaşçısı olarak bilinen Karl Mez’di...</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Alman Karl Mez, 1840 yılında geldi Amasya’ya. İyi cins ipek sağlamak amacıyla bir işletme kurdu. Şirketi kısa sürede çok büyüdü. Almanya’dan işçi getirmeye başladı. Sayıları zamanla o kadar çoğaldı ki, Mez 1858’de Almanya’dan Protestan bir papazla, bir öğretmeni de Amasya’ya getirdi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Şirketin müdürü Georg Krug’un evi “misyon evine” dönüştürüldü. Mez aynı zamanda misyonerlik çalışması yapıyordu. Hıristiyan sosyalist Kral Mez’in amacı, bu küçük Alman kolonisi örnek yaşam tarzıyla yerli halkın takdirini kazanmaktı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Mez’in öngördüğü “Tanrının buyrukları doğrultusunda uygun davranışta” bulunmayan Alman işçiler geri gönderildi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Mez’in misyonerliği şirketi kadar başarılı olamadı. Özellikle Mez ölünce oğulları ve kolonideki diğer ikinci kuşak heyecanını yitirmişti. Koloni dışarıdan evlenmeler, Almanya’ya geri dönmelerle zamanla çok küçüldü.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Amasya’daki papazın ölümüyle buradaki Protestanların dini işleri İstanbul Alman Protestan cemaatinin papazınca yürütüldü.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Amasya’daki Alman kolonisi Birinci Dünya Savaşı’nın sonuna kadar varlığını sürdürdü. Savaş sonrasında Müttefikler’in talimatıyla Mihver Devletler’in yurttaşı olan herkesin Türkiye’den ayrılması istenince Amasya’daki koloninin varlığı son buldu.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Dün, Osmanlı Alman göçmenlere kapılarını sonuna kadar açarken; bugün Almanya’nın geçmişi hafızalardan silen yeni göç yasası tarihe karşı vicdansızlık değil midir?..</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Almanya’daki bu yeni göç yasası, Alman vatandaşı Alman ile Alman vatandaşı Türk’ün eşit olmadığını, olamayacağını gözler önüne seriyor! Almanya’nın bu “etnik ayrımcılığı” Alman Cumhurbaşkanı’ndan veto yer mi bilinmez.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bilinen, ırkçı Adolf Hitler iktidara geldiğinde Alman vatandaşlarını Ari olup olmamasına bakarak korkunç bir elemeye tabi tutmasıydı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Türkiye o yıllarda, solcu, Yahudi, liberal kim olursa olsun, Hitler rejiminin gazabına uğrayan Alman vatandaşlarına kapısını açan bir ülke oldu. Türkiye kaçanlardan (ve daha sonra 1948 ve 1951’de Berlin Belediye başkanlığına seçilen) Ernst Reuter kimlik konusunda şöyle diyordu: “Kimlik belgeleri kim olduğumuzu bilmemiz için değil, –çünkü kim olduğumuzu biliyoruz– bize yasallık veren bir kimliğe sahip olmamız için vardır.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Biz kim olduğumuzu biliyoruz. Peki Avrupalı bizim kim olduğumuzu biliyor mu? Avrupa’daki Türk imajı nasıl doğdu? Türk imgesi zaman içinde nasıl şekillendi? Ve bugün Avrupa’da Türk saplantısı var mı?</span></p>

      <p class="basl-k"><span class="bold-yaz-" xml:lang="tr-TR">Peki Avrupalı’ya göre biz kimiz?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Tarih: 1 nisan 2004.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yer: Strasbourg.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Avrupa Parlamentosu (AP) olağan toplantılarından birini yapıyor. Türkiye Raporu’nu görüşüyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ve kurul, o güne kadar AP’nin pek görmediği uzunlukta bir toplantıyla sonuçlandı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">40 milletvekili söz almıştı! Kimi ekonomik ve siyasi reformlardan, kimi yeni bir anayasaya ihtiyacıdan, kimi insan haklarından kimi de demokratikleşmeden bahsetti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sık değinilen konu ise ordunun ülke politikası üzerindeki etkisiydi!..</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sonuçta rapor oylandı:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Olumlu: 211 Olumsuz: 84 Çekimser: 46.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">13 milletvekili de rapora şerh düşmüştü.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">AP tarihinde ilk kez bir oylamada bu kadar çekimser oy çıkmıştı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ve ilk kez bir rapora bu kadar çok şerh konmuştu!</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">AP Genel Kurulu’nda olanların bir “alt metni” vardı kuşkusuz ve bu yüzyıllardır Avrupa’da oluşturulan “Türk imgesi”yle yakından ilgiliydi...</span></p>

      <p class="duz-yaz-"/>

      <p class="italik-yaz-"><span class="duz-yaz-" style="font-size:1em;" xml:lang="tr-TR">İspanya’da “Türk” adı, “</span><span class="italik-yaz-" style="font-size:1em;" xml:lang="tr-TR">coco</span><span class="duz-yaz-" style="font-size:1em;" xml:lang="tr-TR">” yani umacıyla eşanlamlı kullanılmaktadır. İtalyanların korku deyimi, “</span><span class="italik-yaz-" style="font-size:1em;" xml:lang="tr-TR">Mama, i Turchi</span><span class="duz-yaz-" style="font-size:1em;" xml:lang="tr-TR">”, yani “Anneciğim, Türkler”dir!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Türk” adı sadece Osmanlı’yı değil, tüm Müslümanları kapsıyordu. Ve Avrupalılar adlarını duydukları ama görmedikleri Türkler konusunda hep efsaneler üretti. Bu efsanelerde Türk tipi, muzaffer, korkak, disiplinli, acımasız, hükmedici, kibirli, aşırı gururlu, kaba, miskin, cahil ve Hıristiyanları yok etmek isteyen zalimdi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Avrupalı’nın kafası hep karışıktı aslında.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ama bir noktada anlaşıyorlardı: Ortak düşman!</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">1453’te İstanbul’un fethi dönüm noktası oldu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Haçlı Seferleri dönemlerinde Türkler Doğu’da yaşıyordu ve kötü bir masal kahramanıydı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ama şimdi artık Avrupa sınırlarına dayanmıştı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ve Türk ordusu gerçekti!</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Korkuyorlardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Korkularını abartıyorlardı; Türkler, İstanbul’da büyük zalimlikler yapmıştı!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Türkler kötüydü, Türkler zalimdi, Türkler hırsızdı...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu korkuları Kilise provoke ediyordu.</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">“</span><span class="italik-yaz-" style="font-size:1em;" xml:lang="tr-TR">Torxuere</span><span class="duz-yaz-" style="font-size:1em;" xml:lang="tr-TR">” (işkence) Türk kelimesinden türetilmişti!</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">XVI. yüzyılda korktukları başlarına geldi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Türk ordusu Avrupa’yı fethe çıktı:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Belgrad, Budapeşte ve Viyana Kapıları...</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Türkler ile Avrupalılar arasında, nefret ve küçümsemeyle ama aynı zamanda merak ve gizlenilemeyen hayranlıkla yoğrulmuş sancılı bir ilişki dönemi başladı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Zamanla korku yerini meraka ve cazibeye bıraktı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sahi kimdi bu Türkler?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Türk ordusu Batı’ya doğru ilerlerken, Avrupalılar o tarif edilemez korkularının yanında; ordunun ihtişamına, yeniçerilerin görkemine, mehter müziğinin estetiğine içten içe hayranlık duymaya başladılar.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Padişahın adı “Soliman el Magnifico” yani “Muhteşem Süleyman”dı artık!...</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Avrupa’nın Türk’e bakış açısı Avrupa’nın laikleşmesiyle değişti. Kilise ve dinin devlet katından ayrılması, başlıca çatışma nedeni olarak görülen dinin, sahneden çekilmesine neden oldu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Tehdit algılaması yerini anlamaya bıraktı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kuşkusuz bu olumlu havanın doğmasında Avrupalı seyyahların izlenimlerinin de katkıları vardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bakış açısının değişmesinde etkisi var mıydı, bilinmez; bu yüzyılda Türk ordusunun ilerlemesi duraksamıştı.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">XVIII. yüzyıl Avrupa’nın Türk’e bakışını olumlu anlamda geliştirdi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Türk ordusu geri çekiliyordu. Korku dönemi bitmişti. Üstelik o yıllar Avrupa’da “Turqueire” modası canlandı. Soylular Türk kıyafeti giyerek resimler yaptırmaya başladı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Türk modası zamanla oryantalizmin doğmasına neden oldu...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">XVIII. yüzyılda Viyana’da yapılan bir yağlıboya tabloda Avrupa’da yaşayan halklar tasvir edilmişti. İlginçtir Türkler ile Yunanlılara, ayırt edilmeden aynı grup içinde yer verilmişti. Bu iki halkın özellikleri benzerdi ve şöyleydi:</span></p>

      <p class="dar-paragraf--yak-n-sat-rlar"><span class="dar-paragraf" style="font-size:1em;" xml:lang="tr-TR">İsimler: Türk veya Yunanlı.</span></p>

      <p class="dar-paragraf--yak-n-sat-rlar"><span class="dar-paragraf" style="font-size:1em;" xml:lang="tr-TR">Hali tavrı: Değişken nisan havası gibi.</span></p>

      <p class="dar-paragraf--yak-n-sat-rlar"><span class="dar-paragraf" style="font-size:1em;" xml:lang="tr-TR">Karakteri ve özellikleri: Genç bir şeytan.</span></p>

      <p class="dar-paragraf--yak-n-sat-rlar"><span class="dar-paragraf" style="font-size:1em;" xml:lang="tr-TR">Zekâsı: Üstün zekâlı.</span></p>

      <p class="dar-paragraf--yak-n-sat-rlar"><span class="dar-paragraf" style="font-size:1em;" xml:lang="tr-TR">Özelliklerin kazanılması: Şefkatli ve yumuşak.</span></p>

      <p class="dar-paragraf--yak-n-sat-rlar"><span class="dar-paragraf" style="font-size:1em;" xml:lang="tr-TR">Bilimi: Ucuz politikacı.</span></p>

      <p class="dar-paragraf--yak-n-sat-rlar"><span class="dar-paragraf" style="font-size:1em;" xml:lang="tr-TR">Giyimi: Karı gibi.</span></p>

      <p class="dar-paragraf--yak-n-sat-rlar"><span class="dar-paragraf" style="font-size:1em;" xml:lang="tr-TR">Kötü özellikleri: Daha da hain.</span></p>

      <p class="dar-paragraf--yak-n-sat-rlar"><span class="dar-paragraf" style="font-size:1em;" xml:lang="tr-TR">Sevdiği şey: Kendini sever.</span></p>

      <p class="dar-paragraf--yak-n-sat-rlar"><span class="dar-paragraf" style="font-size:1em;" xml:lang="tr-TR">Hastalıkları: Zafiyet, güçsüzlük.</span></p>

      <p class="dar-paragraf--yak-n-sat-rlar"><span class="dar-paragraf" style="font-size:1em;" xml:lang="tr-TR">Ülkesi: Dünya güzeli.</span></p>

      <p class="dar-paragraf--yak-n-sat-rlar"><span class="dar-paragraf" style="font-size:1em;" xml:lang="tr-TR">Savaş yeteneği: İşe yaramaz, tembel.</span></p>

      <p class="dar-paragraf--yak-n-sat-rlar"><span class="dar-paragraf" style="font-size:1em;" xml:lang="tr-TR">Allah’a inancı ve ibadeti: Onun gibi bir şey.</span></p>

      <p class="dar-paragraf--yak-n-sat-rlar"><span class="dar-paragraf" style="font-size:1em;" xml:lang="tr-TR">Yöneticilerini nasıl tanırlar: Bir despot.</span></p>

      <p class="dar-paragraf--yak-n-sat-rlar"><span class="dar-paragraf" style="font-size:1em;" xml:lang="tr-TR">Fazlasıyla mevcut olan: Yumuşak ve zarif şeyler.</span></p>

      <p class="dar-paragraf--yak-n-sat-rlar"><span class="dar-paragraf" style="font-size:1em;" xml:lang="tr-TR">Vakit geçirme biçimleri: Hastalanmakla.</span></p>

      <p class="dar-paragraf--yak-n-sat-rlar"><span class="dar-paragraf" style="font-size:1em;" xml:lang="tr-TR">Hangi hayvana benzediği: Kedi.</span></p>

      <p class="dar-paragraf--yak-n-sat-rlar-son"><span class="dar-paragraf" style="font-size:1em;" xml:lang="tr-TR">Hayatı nasıl biter: Dolandırıcılıkta.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">XIX. yüzyıl Osmanlılar’ın çözülme sürecinin başladığı dönemdi. Avrupalı artık, medeniyetin temeli olarak gördükleri Antik Yunan’la ilgilenmeye başlamıştı. Türkler, Avrupa medeniyetinin kurulduğu topraklarda Hıristiyanları idare eden despotlar olmuştu yine. Yeni imaj, Ortaçağ’da yaratılandan farklı değildi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Türk barbardı... Türk külhanbeydi... Türk kan emiciydi... Türk hilebazdı... Gran Turco yeniden Le Turc’e dönüşüvermişti...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Martin Luther dilde yenilik yaptığında yeni kelimeler üretti ki bunlardan biri de hile yapmak anlamina gelen “Türken” fiiliydi!</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Traji komiktir; o yıllar siyasi, ticari ve kültürel alanlarda Türklerin kendilerini Avrupa’ya kabul ettirmeye çalıştıkları dönemdi. Hem kamusal alanda, Tanzimat, ticari antlaşmalar ve Islahat fermanlarıyla... Hem de bireysel olarak, saraylar, konaklar, araba sevdaları ve alafranga yaşamla...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Avrupa’nın Türkleri bir türlü kabul etmemesi iki dünya arasına sıkışıp kalan bazı aydınları medeniyeti reddetme noktasına getirdi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Tıpkı bugünkü AB karşıtlığı gibi.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Peki: “Türkleri yenmek” Avrupalıların zihninde mi?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">AB’nin kuruluşunun 50. yıldönümü törenlerinde, Almanya Başbakanı Angela Merkel’in, Fransa Cumhurbaşkanı Jacques Chirac’a, üzerinde Napolyon’un 1799’da Mısır’da Osmanlıları yenişini anlatan bir kabartma bulunan bira kupası hediye etmesi bunun göstergesi mi?</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İşte o gün, 1 nisan 2004 günü Avrupa Parlamentosu, yüzyıllar içinde inşa edilmiş “Türk imajı” nedeniyle sarsıntılı bir gün geçirmişti aslında. Sanki yıllar içinde oluşan “Türk imgesi” yerini “Türk ordusu”na bırakmıştı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">O gün toplantıda en çok eleştiriyi Türk Genelkurmay’ın almasının “alt metnini” bilmem anlatabildim mi?</span></p>

      <p class="basl-k"><span class="bold-yaz-" xml:lang="tr-TR">Ünlü eserlerde Türk imgesi</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Mozart, Beethoven, Puşkin, Tolstoy, Rossini, Verdi, Dürer, Renoir, Shakespeare, Cervantes, Machiavelli, Voltaire, Luther, Toynbee, Flaubert, Turgeyev, Liszt...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Avrupalı bazı düşünürlere, sanatçılara göre Türk imajı neydi?</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Wolfgang Amadeus Mozart mehter müziğinden en çok etkilenen besteciydi. Diğer usta besteci ise Ludwig van Beethoven’dı.</span> <span class="italik-yaz-" style="font-size:1em;" xml:lang="tr-TR">Derviş Korosu</span><span class="duz-yaz-" style="font-size:1em;" xml:lang="tr-TR">,</span> <span class="italik-yaz-" style="font-size:1em;" xml:lang="tr-TR">Atina Haberleri</span> <span class="duz-yaz-" style="font-size:1em;" xml:lang="tr-TR">ve</span> <span class="italik-yaz-" style="font-size:1em;" xml:lang="tr-TR">Vittoria Savaşı</span> <span class="duz-yaz-" style="font-size:1em;" xml:lang="tr-TR">adlı eserlerinde mehteri geniş ölçüde kullandı.</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Ama Mozart’ı, Beethoven ve diğer bestecilerden ayıran bir fark vardı; o sadece mehter müziğinden etkilenmedi, doğrudan doğruya Türkleri konu alan, “</span><span class="italik-yaz-" style="font-size:1em;" xml:lang="tr-TR">Sihirli Flüt</span><span class="duz-yaz-" style="font-size:1em;" xml:lang="tr-TR">” ve</span> <span class="italik-yaz-" style="font-size:1em;" xml:lang="tr-TR">Saraydan Kız Kaçırma</span> <span class="duz-yaz-" style="font-size:1em;" xml:lang="tr-TR">gibi eserler yazdı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Mozart hep Türk dostu olarak bilindi. Öyle ki, II. Abdülhamid, Salzburg’taki Mozart Dostları Derneği’ne bağışta bulundu!</span></p>

      <p class="duz-yaz-"/>

      <p class="italik-yaz-"><span class="duz-yaz-" style="font-size:1em;" xml:lang="tr-TR">“Mösyö Kreşendo” G. Rossini Türkleri konu alan dört eser yazdı. En bilineni Fatih Sultan Mehmed üzerine yazdığı</span> <span class="italik-yaz-" style="font-size:1em;" xml:lang="tr-TR">Sultan II. Mehmed’</span><span class="duz-yaz-" style="font-size:1em;" xml:lang="tr-TR">di</span><span class="italik-yaz-" style="font-size:1em;" xml:lang="tr-TR">.</span> <span class="duz-yaz-" style="font-size:1em;" xml:lang="tr-TR">Ancak 1826’da Yunan bağımsızlığından etkilenen Rossini, bu esere üçüncü bir perde ekleyerek Yunan propagandası yaptı.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İtalya’da Türkler üzerine çok sayıda operalar yazıldı. P. Bonarelli, “II Solimano” adlı Kanuni Sultan Süleyman’ı anlatan operası İtalya’nın en eski tragedyalarından biriydi.</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Türklerle en az ilgilenen Giusseppe Verdi oldu. Bir tek operası vardır:</span> <span class="italik-yaz-" style="font-size:1em;" xml:lang="tr-TR">Korsan.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">XIX. yüzyılın önemli bestecilerinden Franz Liszt, 1847’de Türkiye’ye geldi; Beyoğlu’nda Nuruziya sokak No 19’da yaşadı. Sultan Abdülmecid’e konserler verdi. Padişah için yazılan bir marşı yeniden düzenledi ve bu nedenle kendisine nişan verildi. Ama Liszt’in yazdığı bu marş sonradan kayboldu!</span></p>

      <p class="duz-yaz-"/>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Hayatlarında hiç Türk görmemişler, hayali tablolar yapmışlardı. Alman ressam Albrecht Dürer çizdiği,</span> <span class="italik-yaz-" style="font-size:1em;" xml:lang="tr-TR">Türk Hükümdar</span> <span class="duz-yaz-" style="font-size:1em;" xml:lang="tr-TR">adlı gravürü Avrupa’da oluşmaya başlayan “despot” imgesinin bir göstergesiydi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Rönesansın önde gelen ressamlarından Andrea Magtegna, resimlerinde Türklere yer veren ilk ressamdı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Floransalı Mediciler, Avrupa’da Türklerle ilgili eserleri toplayan ilk aile oldu. Bu eserlerin en görkemlisi Medici Ailesi’nden Floransa Grandükü II. Ferdinand’ın başında sarıkla Türk giysileriyle poz vermiş tablosuydu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Harem, odalık, çokeşlilik, genelev vb. Batı’nın hep ilgisini çekti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Fantezilerinin merkeziydi Doğu!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">1851’de İstanbul’da kısa bir süre kalan Gustave Flaubert, kahramanına ilk cinsel deneyini, sahibinin Müslüman bir kadın olduğu Türk Evi’nde (Chez la Turque)/genelevde yaşatıverdi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">O dönemde genelev işleten bir Türk kadını!</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Ünlü Fransız ressam Pierre Renoir,</span> <span class="italik-yaz-" style="font-size:1em;" xml:lang="tr-TR">Harem</span> <span class="duz-yaz-" style="font-size:1em;" xml:lang="tr-TR">adlı tablosunda Türk genelevine göndermelerde bulunur.</span></p>

      <p class="basl-k"><span class="bold-yaz-" xml:lang="tr-TR">Sadece cinsellik değil; “Türk barbarlığı”da sıkça işlendi</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Shakespeare,</span> <span class="italik-yaz-" style="font-size:1em;" xml:lang="tr-TR">Othello</span><span class="duz-yaz-" style="font-size:1em;" xml:lang="tr-TR">’yu, “başı sarıklı, çok zararlı Türk” diye konuşturdu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Don Kişot’un yazarı Miguele de Cervantes, İnebahtı, Navarin ve Modon’da Türklere karşı savaştı. Yaralandı. Sol elini kullanamaz oldu. Yaşamının beş yılını Türk esiri olarak Cezayir’de sürgünde geçirdi. Cervantes’in, Türkler konusunda kafası karışıktı sanki. Türklerin hoşgörüsünü överken, zalim olduklarını da yazmadan edemiyordu.</span></p>

      <p class="duz-yaz-"/>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Rus yazar Aleksandr Puşkin gezi edebiyatı türünde bir başyapıt sayılan</span> <span class="italik-yaz-" style="font-size:1em;" xml:lang="tr-TR">Erzurum Yolculuğu</span> <span class="duz-yaz-" style="font-size:1em;" xml:lang="tr-TR">başlıklı eserinde Türkler konusunda nesneldi.</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Aynı nesnelliği diğer Rus yazar İvan Turgenev’de yoktu.</span> <span class="italik-yaz-" style="font-size:1em;" xml:lang="tr-TR">Arefe</span> <span class="duz-yaz-" style="font-size:1em;" xml:lang="tr-TR">adlı eserinde, inandırıcılıktan uzak, kaba bir Türk düşmanlığı yapıyordu.</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Lev Tolstoy ölümsüz yapıtı</span> <span class="italik-yaz-" style="font-size:1em;" xml:lang="tr-TR">Anna Karenina</span><span class="duz-yaz-" style="font-size:1em;" xml:lang="tr-TR">’da Osmanlı-Sırp Savaşı’nı anlattı. Türk düşmanlığı ya da Sırp dostluğu yapmadı; hangi amaçla kimler arasında olursa olsun savaşın acımasızlığını anlattı.</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Osmanlı’nın misafiri olan bir diğer ünlü isim ise Alphonse de Lamartine’di. İzmir Tire’de kendine verilen arazide bir süre yaşayan Lamartine,</span> <span class="italik-yaz-" style="font-size:1em;" xml:lang="tr-TR">Osmanlı Tarihi</span> <span class="duz-yaz-" style="font-size:1em;" xml:lang="tr-TR">adlı eserinde Haçlılara karşı Türklerin safında yer tuttu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İngiliz tarihçi Arnold Joseph Toynbee Anadolu’ya gelip yerinde izlediği Türk-Yunan Savaşı’nda, Yunanlıların işgalini eleştirip askerlerinin yaptığı vahşetini yazınca, Oxford Üniversitesi’ndeki kürsüsünden oldu!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Avrupa’daki “kötü Türk imajı” oluşmasında Martin Luther’in etkisi yadsınamaz.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Luther için Türk, Tanrı’nın gazabıydı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Machiavelli’den Montesquieu’ye kadar Avrupalı düşünürler Doğu despotizminin medeniyete düşman olduğunu yazıp durdular!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İlginçtir, Avrupalı düşünürlerin bu bakış açısı Marx ve Engels gibi komünistleri bile etkilemişti. Yine de Marx ölmeseydi, ziyaret edeceği yerler arasında İstanbul da vardı...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Tüm Avrupalı münevverler böyle düşünmüyordu kuşkusuz.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Fransız filozof Voltaire, Müslümanların eşitçiliğinden bahsedip, misafirperverlik gibi insancıl özelliklerinden hep övgüyle bahsetti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sosyolojinin “babası” sayılan, pozitivistlerin başı Auguste Comte, Mustafa Reşid Paşa ve Midhat Paşa’ya imparatorluğun ıslahı için yeni politik yollar öneren mektuplar gönderdi.</span></p>

      <p class="duz-yaz-"/>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Bizim kuşak olumsuz Türk imajını doğuran film olarak 1978 yapımlı, Alan Parker’in yönettiği</span> <span class="italik-yaz-" style="font-size:1em;" xml:lang="tr-TR">Gece Yarısı Ekspresi</span><span class="duz-yaz-" style="font-size:1em;" xml:lang="tr-TR">’ni bilir.</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Bir önceki kuşak ise, yedi Oscarlı, 1962 yapımlı</span> <span class="italik-yaz-" style="font-size:1em;" xml:lang="tr-TR">Arabistanlı Lawrence</span><span class="duz-yaz-" style="font-size:1em;" xml:lang="tr-TR">’dan haberdardır.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu filmde, İngiliz casus Lawrence Araplar için hep iyilikler yapar! Türkler ise acımasızdır; zavallı Arap köylerini bombalar durur! Eh tabii Arap kadınlarına da tecavüz eder!Böylesine bir çiğ filmin, yedi Oscar alması ise hayli dikkat çekicidir!</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kuşkusuz yanlış anlamalar-anlaşılmalar zamanla törpülenecektir... Öyle ki bugün İngiltere’de tarih kitaplarının yeniden yazılması gündemde. Ve bu gündem İngiltere’de yeni bir tartışmaya da neden oldu.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Eşitlik ve İnsan Hakları Komisyonu Başkanı Trevor Philips, Türkler’in, İngiltere-İspanya Savaşı’nda Kraliçe I. Elizabeth’i kurtardığını, bunu tarih kitaplarına yazmak gerektiğini söyledi.</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">İngiliz</span> <span class="italik-yaz-" style="font-size:1em;" xml:lang="tr-TR">Daily Mail</span> <span class="duz-yaz-" style="font-size:1em;" xml:lang="tr-TR">gazetesi, “Şimdi de azınlıkları mutlu etmek için mi tarih kitaplarımızı değiştireceğiz” başlığını attı. İngiliz milliyetçileri, “İngiltere tarihi şanlı zaferlerle doludur, kimsenin yardımına ihtiyacımız yok” diye tepki gösterdi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yani mesele döndü dolaştı yine bizim başımıza “patladı!”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Londra Üniversitesi’nden Jerry Brotton, Kraliçe’nin, Osmanlılar’dan yardım istediği mektubu, 2004 yılında ortaya çıkardı. Ancak bu belgeye karşı çıkanlar da oldu. Dr. Simon Adams, “Mektup 1585’te yazılmış. Yani savaştan tam üç yıl önce” diyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Tartışmalar hâlâ sürüyor...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Peki bizim açımızdan gerçek ne?</span></p>

      <p class="basl-k"><span class="bold-yaz-" xml:lang="tr-TR">Bakire Kraliçe’nin bekâretini kim korudu?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Bakire Kraliçe”yle ilgili tartışmalara geçmeden önce yazımıza bir tespitle başlayayım:</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Deniyor ki,</span> <span class="italik-yaz-" style="font-size:1em;" xml:lang="tr-TR">Altın Çağ</span> <span class="duz-yaz-" style="font-size:1em;" xml:lang="tr-TR">filminde I. Elizabeth “Türk Sultanı’yla mı evleneyim?” sözünü müstehzi bir ifadeyle söyledi!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sanıyorum kendisiyle alay ediyordu! Ya da filmi çekenlerle!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Bakire Kraliçe” (1533-1603) XVI. yüzyılda yaşadı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu yüzyılda Osmanlı Devleti bir dünya imparatorluğuydu; Mısır, Tunus, Libya, Cezayir, Yemen, Hicaz, Suriye, Kıbrıs, Azerbaycan, Gürcistan, Kırım, Romanya, Macaristan, Bulgaristan, Yunanistan vb Osmanlı’nın hâkimiyet alanıydı. Osmanlı kara ordusu Viyana kapılarında, donanması Fransa’nın Nice kıyılarındaydı. Karadeniz ve Kızıldeniz tamamen Türk iç denizi, Akdeniz ise “Türk gölü”ne dönüşmek üzereydi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Böyle bir imparatorluk karşısında, sosyal ve politik meselelerle uğraşan, İspanya’nın her an yutmaya hazır olduğu bir İngiltere Kraliçesi, Türk padişahından alay eder gibi bahsedecek öyle mi? Hadi oradan!</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kraliçe I. Elizabeth biyografisine geçmeden önce dönem şartlarını bilmemiz gerekiyor. Bunun içinse bir aşk hikâyesi hakkında bilgi sahibi olmamız şart!</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">I. Elizabeth’in babası VIII. Henry farklı bir kraldı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">1491’de dünyaya geldi. 11 yaşında, İspanya Kralı Ferdinand’ın dul kızı Aragonlu Catherine’le evlenmesine karar verildi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">18 yaşında hem kral oldu hem de dünya evine girdi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">25 yaşında Anne Boleyn adlı genç bir kıza âşık oldu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Evlenmek istedi. Ama...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ama İngiltere, Batı Avrupa ülkeleri gibi Katolik’ti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Katoliklerde boşanma ancak Papa’nın izniyle olabiliyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Henry, Papa’dan boşanmak için gereken izni alamadı. Katolik İspanya’nın kralı da bu boşanmaya karşı çıktı ve Kraliçe Catherine aracılığıyla İngiliz sarayındaki ağırlığını sürdürmek istedi. Papa’ya baskı yaptı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Diğer yanda Kral Henry de İspanya’nın, içişlerine müdahalesinden rahatsızdı. Sonuçta: Bir yıl önce Martin Luther’in tüm kitaplarını yaktıran, Protestanları idam ettiren ve bu nedenle Papa tarafından “Dinin Savunucusu” unvanını alan Kral Henry, yeni bir kilise ve mezhep kurdu: Anglikanizm.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Görünür neden aşk gibi gözükse de, iki ülke arasındaki kıyasıya çekişme, İngiltere reformlarını ateşleyen fitil oldu. Böylece Avrupa’da doğmakta olan Rönesans İngiltere’ye geldi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu gelişmenin bir diğer boyutu ise, İngiltere’de burjuvazinin tarih sahnesine çıkmasıydı; bu yeni üretim biçimi kendi değerlerini topluma kabul ettirmek istiyordu.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Reformist” Kral Henry bu arada âşık olduğu Anne Boleyn’le gizlice evlendi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Aynı yıl, 7 eylül 1533’te I. Elizabeth doğdu. Ancak şansızdı: Teninin fazla beyaz olması nedeniyle hayalet olduğu söylenerek cellada teslim edildi. Elizabeth, annesi Boleyn sayesinde kurtarıldı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Elizabeth kurtarıldı ama annesi üç yıl sonra, başka erkeklerle zina yaptığı gerekçesiyle kafası uçurularak idam edildi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kral Henry on gün sonra Jane Seymour’la evlendi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Jane Seymour, bir yıl sonra Kral Henry’e en büyük armağanı verirken; Prens Edward’ı doğururken öldü.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kral Henry 1543’te ölünce, Edward 9 yaşında, “VI. Edward” olarak tahta çıktı. VI. Edward 16 yaşında çocuksuz olarak ölünce, I. Elizabeth’in diğer üvey kardeşi (Kraliçe Catherine’in kızı) I. Mary, Kraliçe oldu. İlk kez İngiltere tahtında bir kadın oturdu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">I. Mary de çocuksuz öldü ve böylece I. Elizabeth 17 kasım 1558 tarihinde 25 yaşındayken tahta çıktı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Evet, bu bilgilerden sonra Kraliçe I. Elizabeth’in “müstehzi ifadeyle konuşması” meselesine gelebiliriz...</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Önce bir olgu: XVI. yüzyıl boyunca en güçlü Hıristiyan devleti İspanya’ydı. Osmanlı ise yazdığım gibi bir dünya deviydi. Bu iki süper güç yüzyıl boyunca birbirleriyle çatıştı. Osmanlı, siyaseti gereği, Katolik İspanya’ya karşı, hep Protestan Hıristiyanların koruyucusu oldu.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İspanya tahtında Kral II. Felipe (1527-1598) vardı. Sadece İspanya’nın değil Sicilya, Napoli, Portekiz ve Hollanda’nın da hükümdarıydı. Venedik, Ceneviz, Malta kontrolü altındaydı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">I. Elizabeth’in üvey kız kardeşi Mary’yle dört yıl evli kaldı. Mary ölünce tahta geçen Kraliçe I. Elizabeth’le de evlenmek istedi. Olmadı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İspanya, İngiltere üzerindeki nüfuzunun bitmesini, hele hele Protestanlığın gelişmesini istemiyordu. “Bakire Kraliçe”yi gözüne kestirdi!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">I. Elizabeth’i zor günler bekliyordu. Kendisi ve ülkesi tehdit altındaydı. İmdadına Osmanlı yetişti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Osmanlı, önce İngiliz ticaretini destekledi. 11 eylül 1581 anlaşmasına göre, İngiliz gemileri Akdeniz’deki Türk limanlarına rahatça girip ticaret yapabilecekti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İspanya Kralı II. Felipe, Osmanlı’yı karşısına almak istemedi; ince bir diplomasi yürütüp, “barış çubuğu” içmek istedi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu hal, Fransa ve İngiltere’yi korkuttu; biliyorlardı ki Osmanlı yanlarında olmazsa, İspanya onları yutardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Osmanlı, II. Felipe’ye yüz vermedi. İngiltere’nin koruyuculuğuna devam etti. İlk İngiltere elçisi William Harborne, 26 mart 1583’te İstanbul’a gelerek göreve başladı.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">O tarihlerde Osmanlı tahtında Sultan III. Murad (1546-1595) vardı. Osmanlı, topraklarını genişletmeyi sürdürdü: Fas, Lehistan, Tebriz ve Şirvan gibi İran’ın bir bölümü vb.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kraliçe I. Elizabeth, Osmanlı yönetiminin gönlünü hoş etmek için, yalnız padişahı değil, padişahın annesi Valide Sultan Nurbanu’yu, eşi Safiye Sultan’ı, hocası Sadeddin Efendi’yi, vezirlere, Kaptanı Derya Kılıç Ali Paşa gibi komutanları hediyelere boğdu. Mektuplarında, “putperest” dediği Katoliklere karşı Türklerin yardımını istedi. Kendini İslam’a yakın göstermek için, Protestanlık’ta da tıpkı Müslümanlık’ta olduğu gibi resimlere ibadetin yasak olduğunu yazdı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">III. Murad yanıt mektubunda şöyle dedi:</span></p>

      <p class="duz-yaz-"/>

      <p class="dar-paragraf"><span class="dar-paragraf" style="font-size:1em;" xml:lang="tr-TR">Siz dahi südde-i sa’adetime ita’at ve inkıyada sabit-kadem olup, ol caniblerde vâkif ve muttali olduğunuz ahbarı arz ve ila’m etmekden hali olmıyasız.</span></p>

      <p class="italik-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kısaca, “Siz büyük bir mutlulukla Osmanlı’ya bağlandınız, gerisini merak etmeyiniz” diyordu.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Osmanlı desteğini alan I. Elizabeth, 1588’de “İspanya Armadası” denilen deniz savaşında İspanya’yı yendi. Osmanlı donanması bu savaş sırasında İspanyol gemilerini Akdeniz’de oyaladı ve savaşın, dolayısıyla tarihin seyrini değiştirdi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu savaş sonrasında İngiltere büyük bir güç olarak tarih sahnesine çıkarken, Protestanlık artık durdurulamaz oldu.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sonuç olarak, kim ne derse desin, hangi filmi nasıl çekerse çeksin; I. Elizabeth bekasını, yani kalıcı olmasını ve ölümsüzlüğünü Osmanlı Padişahına borçluydu!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Peki:“Bakire Kraliçe” istese Osmanlı Padişahı’yla evlenebilir miydi?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">I. Elizabeth 17 kasım 1558 tarihinde iktidar koltuğuna oturduğunda, Osmanlı Sarayı’nın tahtında Kanuni Sultan Süleyman vardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Aralarında 39 yıl gibi büyük bir yaş farkı vardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Üstelik Sultan Süleyman, baş kadını Hürrem Sultan’a hâlâ âşıktı. Ayrıca iki eşi daha vardı: Mahidevran Kadın ve Gülfem Hatun.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kraliçe Elizabeth’in kafasındaki “Doğu” ve “Türk” imajı nasıldı, bilmiyoruz. Ama Harem öyle uzaktan görüldüğü gibi Batı masallarına pek benzemiyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sultan Süleyman’ın eşleri arasında özellikle Hürrem Sultan ile Mahidevran Kadın arasında sürekli saç saça kavga vardı. İki sultanı, ancak Padişah’ın annesi Valide Hafsa Sultan araya girip durdurabiliyordu.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kayınvalide Hafsa Sultan Saray’a cariye olarak alınmış ve Yavuz Sultan Selim’in karısı olmuştu. İddiaya göre Leh Yahudisi’ydi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Diğer sultanlar gibi, Hürrem Sultan da bu topraklara yabancıydı. Batılı tarihçilere göre Hürrem Sultan’ın gerçek adı: Roxelana, Roza, Rossa, Rosanne, Ruziac veya La Rossa’ydı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İtalyan ve Fransız olduğu iddia edilmekle birlikte, kökeni kesin olarak bilinmiyordu. Rus Papaz Rogatino’nun kızı olduğu da, Kırım Hanı Mengli Giray’ın kızı olduğu da söyleniyordu. Kimilerine göre ise Hazar Yahudisi’ydi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Dünyayı titreten Sultan Süleyman, Hürrem Sultan’ın bir sözünü iki etmiyordu. Bir hükümdarla köle kökenli bir kadın arasındaki bu tutkuyu yadırgayan halk, Hürrem Sultan’ın padişaha büyü yaptırdığına inanıyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kim ne yaparsa yapsın, ne derse desin sonunda Hürrem Sultan amacına ulaştı:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sarayın tek hâkimi oldu. Böylece Osmanlı tarihindeki “kadınlar saltanatı” Hürrem Sultan’la başladı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kraliçe I. Elizabeth, Sultan Süleyman’ı eş olarak seçmemekle kendisine ve ülkesine iyilik yapmıştı. Yoksa Hürrem Sultan’dan çekeceği vardı!</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kraliçe I. Elizabeth’in koca adayları arasında, Kanuni Sultan Süleyman’dan sonra tahta geçen II. Selim (1524–1574) de vardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kraliçe I. Elizabeth, Hürrem Sultan gibi bir kayınvalide ister miydi, bilinmez!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ama II. Selim’in eşi Nurbanu Sultan da çok dişliydi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Nurbanu Sultan kimi tarihçilere göre Venedikli, kimilerine göre ise Yahudi’ydi! Ahmet Refik gibi tarihçiler, Nurbanu Sultanı Yahudileri devlet işlerine karıştırmakla suçladılar hep. Yahudi iş kadını Ester Kira’yla olan ticari ilişkileri bu iddiayı güçlendiriyordu. Nurbanu Sultan, tıpkı kendisini yetiştiren kayınvalidesi Hürrem Sultan gibi devlet işleriyle yakından ilgilendi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kraliçe I. Elizabeth, II. Selim’e eş olabilir miydi? Sanmam. Padişah eşi ve kızlarından çok çekmişti ve kraliçeyi görecek gözü yoktu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Peki, Kraliçe I. Elizabeth tahtın bundan sonraki hâkimi III. Murad’la evlenebilir miydi?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bunun yanıtı için sadece bir örnek olay yazalım:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Nurbanu Sultan kocası II. Selim vefat edince, ölüm haberini kimseye bildirmedi. Kocasının cesedini, oğlu III. Murad Manisa’dan İstanbul’a gelip tahta oturana kadar sarayın buzhanesinde sakladı.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kraliçe I. Elizabeth kuşkusuz Nurbanu Sultan gibi sert bir kayınvalide istemezdi. Ama III. Murad’ın eşi Safiye Sultan da Valide Sultan’ı aratmayacak bir kişilikteydi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Safiye Sultan’ın biyografisi hakkında türlü iddialar var:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Adriyatik denizinden bir gemiyle geçerken korsanlara esir düşmüş, önce Ferhad Paşa’ya sonra güzel ve zeki oluşu nedeniyle Osmanlı Sarayı’na satılmıştı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">III. Murad Safiye Sultan’ı çok sevdi. Ama...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu durum annesi Nurbanu’yla aralarının açılmasına neden oldu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Nurbanu Sultan, gelini Safiye Sultan’ı gözden düşürmek için oğluna dünyalar güzeli cariyeler sundu. Ne yapsa ne etse III. Murad’ı Safiye Sultan’dan vazgeçiremedi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Nurbanu Sultan ölünce, Safiye Sultan Osmanlı Sarayı’nın tek hâkimi oldu. Rahmetli kayınvalidesi Nurbanu Sultan’ın Yahudi Ester Kira’yla yürüttüğü ilişkileri bile devam ettirdi!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kraliçe I. Elizabeth’le iyi ilişkiler kurdu.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">XVI. yüzyıl artık geride kalıyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kraliçe I. Elizabeth hâlâ bekârdı. Ama artık yaşlanmıştı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Safiye Sultan’ın oğlu III. Mehmed tahta çıktığında 29 yaşındaydı. Kraliçe ise 58 yaşında.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu evlilik gerçekleşebilir miydi?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sultan III. Mehmed’in gözü Handan Sultan’dan başkasını görmüyordu. Dolayısıyla bu evliliğin gerçekleşmesine de olanak yoktu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kraliçe I. Elizabeth ile Sultan III. Mehmed aynı yıl 1603’te vefat ettiler.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Şaka bir yana, gelelim sorumuza:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Hani filmde Kraliçe soruyor ya, “Türk Sultanı’yla mı evleneyim?” diye. Öncelikle belirtelim: “Seçen” Kraliçe değil, Osmanlı padişahı olurdu. Ve “veraset” meselesi yüzünden “Bakire Kraliçe”nin de pek şansı yoktu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yazmadan edemeyeceğim: İngiltere feodalizmi tasfiye edip “kapitalizm”in çarklarını döndürüp toplumu harekete geçirirken, Osmanlı siyasi açıdan dünya devi olmasına rağmen, ticari hayatındaki dinsel gelenekçilik yüzünden hem ticari hem de kültürel anlamda gericileşme sürecine girdi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bugün durum ortada, İngiltere nerede biz neredeyiz?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Onlar Kraliçe I. Elizabeth için film üzerine film çekiyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Biz her şeyi sineye çekiyoruz!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Tartışmıyoruz bile...</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bakire Kraliçe I. Elizabeth bugün İngilizler için kahramandır. İngiliz “milliyetçiliğinin” temelini o atmıştır.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Özellikle son yıllarda “İngiliz milliyetciliğinin” giderek artması, I. Elizabeth dönemini araştıran, yorumlayan çalışmaların yapılmasına neden oldu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu minik bilgilerden sonra dönelim bize.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kraliçe I. Elizabeth’in yaşadığı XVI. yüzyıl Osmanlı Sarayı’ndan bazı başlıklar verelim:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Osmanlı tarihindeki “kadın saltanatı” bu yüzyılda başladı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Niye? Kimdi bu kadınlar?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sultanların kökenleri konusunda elimizde doğru dürüst bilgi yok.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ama bu padişah eşleri kadınlar ülkenin iktisadi işleriyle bile ilgilendi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Nurbanu Sultan ve Safiye Sultan başta Ester Kira olmak üzere Yahudi sermayesiyle çok sıkı ilişki içine girdi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Niye Yahudi sermayesiyle? Hıristiyan tüccarlar bu ilişkilere nasıl bakıyordu?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Osmanlı sadrazamı, elçisi, doktoru vb XVI. yüzyılda neden artık Yahudi’ydi?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Saray’da Yahudi nüfuzu neden artıyordu?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Nurbanu Sultan’ın damadı Sokollu Mehmed Paşa’nın hem doktoru hem siyasi danışmanı Yahudi Salomon ben Nathan Aşkenazi’ydi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Nurbanu Sultan’ın diğer damadı Siyavuş Paşa, Yahudi Benveniste’yi diplomat olarak kullanıyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Peki, tüm bunlar şaşırtıcı mı?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Hayır.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bakınız bizim tarihimizde, “1492’de İspanya’dan kovulan Yahudilere Osmanlı kapısını açtı” cılız cümlesi dışında bu konuyla ilgili pek çalışma yapılmamaktadır.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Niye?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Oysa: 1492’de Osmanlı’ya gelenler, doktor, fizikçi, kimyacı, matematikçi, müzisyen vb “kalifiye” elemanlardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İspanya, Endülüs’te dünyanın en ileri ilim adamlarını barındıran Yahudi toplumu, gelip sığındığı Osmanlı topraklarında neler yaptı?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Osmanlı’yı siyasi, iktisadi ve kültürel olarak nasıl etkiledi?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Endülüs’ten gelen Yahudi “devrimciliği” antitezini oluşturup Osmanlı’yı “muhafazakarlığa” mı iteledi?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Biliyoruz ki, XVI. yüzyıl Osmanlı’nın Avrupa kapılarına dayandığı yüzyıldı. Sonra duraklama ve gerileme dönemi başladı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Buna etki eden faktörlerin başında Osmanlı pazarındaki amansız Yahudi-Hıristiyan kapışmasının etkisi var mıydı?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Soru çok. Uzatmayayım.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu konuda birkaç cılız çalışma dışında bizde neden hiç araştırma yoktur?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kraliçe I. Elizabeth’in yaşadığı XVI. yüzyıl dönemine ilişkin olarak ülkesinde romanlar yazılır, tiyatrolar oynanır, diziler, filmler çekilir.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Biz de ise sadece “aktarmacılık” vardır. İngiliz doğru, yanlış ya da eğik yazar biz olduğu gibi doğru kabul ederiz.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Örneğin: Bizim tarih yazıcılığımız da, Osmanlı Sadrazamı Mustafa Reşid Paşa “büyüktür!”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Peki niye büyüktür? “Büyük” sıfatını kim vermiştir?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">1838’deki İngiliz-Osmanlı Ticaret Antlaşması’yla, Türk Müslüman tüccar ve esnafını yok eden bu sadrazam değil miydi?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bize reform diye yutturulan Tanzimat Fermanı’nı, Avrupa’nın istediği açık pazar düzeninin gerekli kıldığı mali ve idari reformlar için çıkarmadı mı?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İlk dış borçlanmayı o yapmadı mı?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">En çok rüşveti yiyen o değil miydi?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yabancı devletlerin desteğini alarak makam ve mevki kapma dönemi onun döneminde başlamadı mı?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ve bizim tarih yazıcılığımız Mustafa Reşid Paşa’yı, “Büyük Sadrazam” diye yazmaktadır!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Neden?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Çünkü: Biz de Anglosakson tarih yazıcılığı hâkimdir.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu ezberi bozmalıyız. Kim “büyük” kim “küçük” tanımalıyız...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu “büyük sadrazam”ın bir marifetini yazalım, büyük müymüş hep birlikte görelim...</span></p>

      <p class="bolum-ad-"><span class="bolum-ad-" style="font-size:1em;" xml:lang="tr-TR">6. bölüm</span></p>

      <p class="bolum-ad--2--sat-r"><span class="bolum-ad-" style="font-size:1em;" xml:lang="tr-TR">Casuslar dünyası</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Fransa Ulusal Kütüphanesi’nin (Bibliothèque Nationale) değerli ve nadir eserlerin bulunduğu bölümünde, Osmanlı istihbarat örgütünün nasıl kurulduğunu anlatan bir kitap var.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kitabın basım tarihi, 1891. Yazarı, Spiridon Mavrogenis, namı diğer Mavroyani Paşa.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Mavroyani Paşa saray doktoruydu; Sultan II. Abdülhamid’in özel hekimiydi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bir hekimin istihbaratla-casuslukla ne ilgisi olabilirdi?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Osmanlı tarihi konusunda nitelikli eserleri bulunan Prof. Taner Timur’a göre, saray doktorlarının çoğu çift taraflı ajanlık yapıyordu! Azınlık tebaasından olmaları, yabancı dil bilmeleri, onları yabancı ülkeler için cazip kılıyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Dr. Mayroyani ajan mıydı? Tarihçilere göre, evet. Osmanlı istihbaratı hakkında yazdığı kitap, karanlık işler içinde olduğunun kanıtı olarak ileri sürülüyor. II. Abdülhamid gibi herkesten şüphelenen birinin en yakınındaki ajanı fark etmemesi de, tarihin cilvesi olsa gerek!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Neyse...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Konumuz Dr. Mavroyani değil, onun yazdığı istihbarat kitabı...</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Mavroyani Paşa’nın yazdığına göre, Osmanlı istihbarat örgütü İngiliz Büyükelçisi Stratfort Canning’in çabalarıyla kuruldu!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İngiliz Elçisi Canning, gizli bir haber alma teşkilatı kurulması için Sadrazam Mustafa Reşid Paşa’yı ikna etmişti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Şaka gibi, devletin gizli olması gereken istihbarat birimini yabancı bir elçi kurduruyor!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İkna olan Sadrazam Mustafa Reşid Paşa, “madem elçiye söz verdik, ayıp olmasın” diye, Avrupa’da görev yapan Osmanlı elçilerini görevlendirdi: “Herkes bulunduğu ülkenin gizli polis teşkilatını inceleyip geniş bir rapor hazırlayacak!”</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İlk kapsamlı raporu Paris Elçiliği’ndeki Sefels Soldenhof Efendi hazırladı. Napolyon Bonapart döneminde gizli emniyet teşkilatı kuran Vidocq’un örnek alınmasını önerdi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Diğer elçiliklerden de benzer notlar, bilgiler geldi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Elçiliklerden gelen tüm raporlar İstanbul’da kime teslim edildi dersiniz?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Rum Civinis Efendi’ye!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Çünkü: İngiliz Elçisi Canning, istihbarat şefi olarak Cividis Efendi’yi uygun görmüştü!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Eee Sadrazam Mustafa Reşid Paşa da, yakın dostu Elçi Canning’i kıramamıştı! Öyle ya, İngilizlerden gizlimiz saklımız mı vardı?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bir daha hatırlatayım; istihbarat teşkilatı kuruluyor; futbol takımı değil!</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Osmanlı istihbaratının başına getirilen Rum Civinis Efendi kimdi?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Mavroyani Paşa’nın hemşerisiydi; ikisi de Ege’nin en güzel adası Mikonosluydu. Bu nedenle Mavroyani Paşa, kitabında hemşerisi Civinis’i öve öve bitiremiyor...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Osmanlı’nın ilk istihbarat şefi hakkında bilgiler sınırlı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Mavroyani Paşa, Civinis Efendi’nin biyografisini Rusya’dan başlatıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Civinis Efendi, yıllarca Sen Peterburg’ta yaşıyor, Saray’da Çariçe’nin özel hizmetçilerinden biri olmayı beceriyor. Bu arada önemli görevdeki bir subayın kızıyla da evleniyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ancak, Civinis Efendi “şeytana uyup bir gün yoldan çıkıyor”, Çariçe’nin mücevherlerini alıp kayıplara karışıyor.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Civinis Efendi sonra Anadolu’da görülüyor; sıkı durun- üzerinde imam kıyafeti var! Üstelik cami cami dolaşıp vaaz veriyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Görünen o ki, dünden bugüne değişen bir durum yok; bizim zavallı halkımız üzerinde dini sembolleri olan birini gördüğünde hemen inanıyor!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Neyse...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Civinis Efendi sonra Ege Denizi’nde yatıyla gezen zengin bir İtalyan rolünde ortaya çıkıyor; adı “Comte de Riveroso”!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ve yat bir gün İstanbul’a demir atıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu kez adı: “Civinis Efendi”!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Rum asıllı, Fransızca ve İngilizce konuşan, kibar ve zarif Civinis Efendi herkesin ilgisini çekiyor. İngiliz Elçisi Canning’in takdimiyle Sadrazam Mustafa Reşid Paşa’yla tanışıyor. Sadrazam Civinis’den çok etkileniyor. Civinis Efendi’yi hemen “albay” yapıyor ve bir de görev veriyor; “Osmanlı istihbarat örgütünü kurar mısınız?” Neden olmasın? Adamın işi bu be!..</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İstihbarat örgütünün başına geçen Civinis Efendi ne yapıyor?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İstanbul’un tanınmış tüccarlarının, paşalarının vb özel hayatlarını izletiyor, toplattığı dedikoduları rapor haline getiriyor. Kim kiminle gibi, mahrem yaşamlar ilgilendiği yegâne konu oluyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Peki, Civinis Efendi’nin raporlarında siyaset, ekonomi, dış politika, yabancı ülkeler hakkında bilgiler var mıydı? Tabii ki yoktu!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Osmanlı hızla çökerken, istihbarat örgütü sadece mahrem hayatla ilgileniyordu! Almanya ve İtalya yeni emperyal güç olarak tarih sahnesine çıkarken, İngiltere, Fransa ve Rusya dünyayı parsellerken, Civinis Efendi sadece dedikoduyla uğraşıyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Karşı casusluk faaliyeti kontrespiyonaj için parmağını bile oynatmıyordu. Kuşkusuz tüm bunlar bir İngiliz entrikasıydı.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Osmanlı sonunda dayanamadı, bu ilk “kurumsal” istihbarat birimini lağvetti. Hayır, dönen dolapları anladığından değil; raporlarda ortaya çıkan mahrem hayatlardan rahatsız olduğu için kapattı. Yine eski yöntemine döndü; kendi muhbirleriyle yetindi...</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">1863’te istihbarat teşkilatı bir kez daha kuruldu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Başına bu kez Ermeni iş çevrelerinin baskısıyla “Baron C” getirildi. Yeni şef, Civinis Efendi’yi aratmadı. Hazırladığı bir raporu, hem Osmanlı’ya, hem de el altından Viyana’ya verdiği ortaya çıkınca kovuldu...</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Görünen o ki, tarih yazan Osmanlı çöküş günlerinde yabancı istihbarat ajanlarının elinde oyuncak olmuştu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Öyle ki, Yemen ayaklanmasında İtalya adına casusluk yapan Doktor Adriano Lanzoni’ye, “savaşta gösterdiği yararlardan” ötürü nişan taktı!..</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Uzatmayalım, Osmanlı’nın, milli bir istihbarat örgütü ancak 17 kasım 1913’te “Teşkilat-ı Mahsusa”nın kurulmasıyla gerçekleşti...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bundan önce Osmanlı birkaç istisna dışında genelde hep seyirciydi... Ve İngilizler bu topraklarda istedikleri kadar “at oynattı!”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bunu kendi özel istihbarat raporlarından da görebilirsiniz...</span></p>

      <p class="basl-k"><span class="bold-yaz-" xml:lang="tr-TR">İngiliz Raporları’ndaki Türkler</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ankara Büyükelçisi Loraine’in, 1938 yılında gizlilik kaydıyla Londra’ya gönderdiği “Notes On Leading Turkısh Person Alities” adlı raporu, genç Türkiye Cumhuriyeti yöneticileri, aydınları, gazetecileri hakkında bakın ne diyor:</span></p>

      <p class="italik-yaz--alta-yak-n"><span class="italik-yaz-" style="font-size:1em;" xml:lang="tr-TR">Yunus Nadi Abalıoğlu</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Gazeteci. Kısa boylu ve şişmandır. Kelebek gözlük takar. Herhangi bir rüzgâra kapılmaya meyillidir. Vicdansız alçak adamın tekidir.</span></p>

      <p class="italik-yaz--alta-yak-n"><span class="italik-yaz-" style="font-size:1em;" xml:lang="tr-TR">Celal Nuri İleri</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Gazeteci. Müthiş Batıcıdır. Akıllı. Saman altından su yürüten biri. Komünist eğilimi olduğu düşünülüyor.</span></p>

      <p class="duz-yaz-"/>

      <p class="italik-yaz--alta-yak-n"><span class="italik-yaz-" style="font-size:1em;" xml:lang="tr-TR">Ahmet Ağaoğlu</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İslamiyet’i seçmiş Kafkas kökenli bir Yahudi’nin oğlu. Rus gizli servisinde çalıştı. 1926’dan sonra İngiliz düşmanlığı azalır gibi oldu.</span></p>

      <p class="duz-yaz-"/>

      <p class="italik-yaz--alta-yak-n"><span class="italik-yaz-" style="font-size:1em;" xml:lang="tr-TR">Yakup Kadri Karaosmanoğlu</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Minyon. Önemli özelliği olmayan bir dış görünüşe sahip. Eşi hoş ve İngilizce bilen biri.</span></p>

      <p class="duz-yaz-"/>

      <p class="italik-yaz--alta-yak-n"><span class="italik-yaz-" style="font-size:1em;" xml:lang="tr-TR">Reşid Saffet</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Lozan görüşmelerinde Türk delegasyonunun sekreterliğini yaptı. Karaktersiz bir adam olarak tarif edilebilir. İçki içtiğinde seçkin hanımlara sarkıntılık eder.</span></p>

      <p class="duz-yaz-"/>

      <p class="italik-yaz--alta-yak-n"><span class="italik-yaz-" style="font-size:1em;" xml:lang="tr-TR">Ahmed Ferid</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bolşevik yanlısıydı. Fırsatçı ve prensipsiz. Çekici karısı Londra Büyükelçiliği’ndeki başarısında ona yardımcı oldu.</span></p>

      <p class="duz-yaz-"/>

      <p class="italik-yaz--alta-yak-n"><span class="italik-yaz-" style="font-size:1em;" xml:lang="tr-TR">Kâzım Özalp</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Büyük olasılıkla Alman ve Bolşevik karşıtı. Poker hastası.</span></p>

      <p class="italik-yaz-"/>

      <p class="italik-yaz--alta-yak-n"><span class="italik-yaz-" style="font-size:1em;" xml:lang="tr-TR">İbrahim Tali Öngören</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Doktor. Öküz kafalı, kısa boylu.</span></p>

      <p class="duz-yaz-"/>

      <p class="italik-yaz--alta-yak-n"><span class="italik-yaz-" style="font-size:1em;" xml:lang="tr-TR">Cevat Çobanlı</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Çok fırsatçı ve çıkarcı bir kişiliğe sahip. Eski kafalı. Az miktarda içki içiyor ve dua okuyor.</span></p>

      <p class="italik-yaz--alta-yak-n"><span class="italik-yaz-" style="font-size:1em;" xml:lang="tr-TR">Hasan Saka</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bolşevik sempatizanıydı. Çekici değildir. Külhanbeyi gibidir.</span></p>

      <p class="duz-yaz-"/>

      <p class="italik-yaz--alta-yak-n"><span class="italik-yaz-" style="font-size:1em;" xml:lang="tr-TR">Ali Çetinkaya</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bayındırlık Bakanı iken, yabancı şirketlerin millileştirilmesi için çalıştı.</span></p>

      <p class="duz-yaz-"/>

      <p class="italik-yaz--alta-yak-n"><span class="italik-yaz-" style="font-size:1em;" xml:lang="tr-TR">Fethi Okyar</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Moğol yüzlü. Alçakgönüllü bir insan. İngilizce bilen çok çekici karısı var.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İngiliz Elçisi Percy Loraine, 96 Türk hakkında kişisel görüşlerini böyle yazdı. Bu tür değerlendirme raporu yazan ilk İngiliz o değildi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İngiliz Elçilik görevlisi G. Barclay’ın 18 ocak 1907’de yazdığı 43 No’lu Rapor’da bakın neler var:</span></p>

      <p class="duz-yaz-"/>

      <p class="italik-yaz--alta-yak-n"><span class="italik-yaz-" style="font-size:1em;" xml:lang="tr-TR">Sadrazam Kâmil Paşa</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kıbrıs asıllı Musevi’dir. Yetenekli ve namusludur. Rodos’a sürülmüştür ve burada İngiliz Konsolosluğu’na sığınmıştır.</span></p>

      <p class="duz-yaz-"/>

      <p class="italik-yaz--alta-yak-n"><span class="italik-yaz-" style="font-size:1em;" xml:lang="tr-TR">Said Paşa</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Eski sadrazam. Küçük Said Paşa denir. Çok enerjik ve hırslıdır. Vatanını müthiş sever. Aşırı derecede zekidir. Çok sabırsızdır. Eskiden İngiliz dostuydu, sonra Rus taraftarı oldu.</span></p>

      <p class="duz-yaz-"/>

      <p class="italik-yaz--alta-yak-n"><span class="italik-yaz-" style="font-size:1em;" xml:lang="tr-TR">Hariciye Nâzırı Ahmed Tevfik Paşa</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Diplomatik yeteneği yoktur. Karısı Alman olmasına rağmen Almanlardan şüphelenir.</span></p>

      <p class="duz-yaz-"/>

      <p class="italik-yaz--alta-yak-n"><span class="italik-yaz-" style="font-size:1em;" xml:lang="tr-TR">Ferid Paşa</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sadrazam. Almanlar tarafından desteklenmektedir. Devamlı Almanya’yı destekler.</span></p>

      <p class="italik-yaz-"/>

      <p class="italik-yaz--alta-yak-n"><span class="italik-yaz-" style="font-size:1em;" xml:lang="tr-TR">Şeyhülislam Mehmed Cemaleddin Efendi</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Avrupalılarla az temasa geçer, aydın bir kişidir.</span></p>

      <p class="duz-yaz-"/>

      <p class="italik-yaz--alta-yak-n"><span class="italik-yaz-" style="font-size:1em;" xml:lang="tr-TR">Dahiliye Nâzırı Memduh Paşa</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Gayet dar kafalı ve Hıristiyanlara düşmandır. Muhtelif zamanlarda İngiliz çıkarları yanında hareket etmiştir. Utanmaz derecede rüşvet yemesiyle ünlüdür.</span></p>

      <p class="italik-yaz--alta-yak-n"><span class="italik-yaz-" style="font-size:1em;" xml:lang="tr-TR">Başkâtip Tahsin Paşa</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Şahane bir kâtip ve jurnalcidir. Evine su gibi akan parayı, gayet savurgan ev halkı etrafa saçmaktadır.</span></p>

      <p class="duz-yaz-"/>

      <p class="italik-yaz--alta-yak-n"><span class="italik-yaz-" style="font-size:1em;" xml:lang="tr-TR">Mabeyinci Ragıp Paşa</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sultan’a etki edecek kişilerin en önemlilerinden biridir. Saray etkisini kullanarak büyük servet kazanmıştır. İngiliz çıkarlarına yatkındır.</span></p>

      <p class="duz-yaz-"/>

      <p class="italik-yaz--alta-yak-n"><span class="italik-yaz-" style="font-size:1em;" xml:lang="tr-TR">Mehmed Nuri Bey</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Chateauneuf isimli bir Fransız’ın oğludur. Fransa’da tahsil yapmıştır. Saray casusudur. Dış görünüşünün bütün güzelliğine rağmen tamamen çürümüş bir insandır.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bizim tarihciliğimizde İngiliz istihbarat raporları önemli bir kaynak olarak kullanılır. Bu örneklere bakarak tarih yazıcılığımız hakkında umarım biraz bilgi sahibi olmuşsunuzdur... İngiliz tarih yazıcılığı eskisi gibi olmasa da yine ağırlık taşımakla birlikte Amerikan kaynakları yavaş yavaş onların yerini alıyor. Tıpkı Türk istihbaratıyla ilişkiler konusunda, İngiliz MI6’nın yerini İkinci Dünya Savaşı’ndan sonra Amerikan CIA’in alması gibi...</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yeri geldi belirteyim: Bir kitap yazmak istiyordum. Adı: Betty Carp.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ancak CIA ajanı İstanbullu Betty Carp hakkında yeterli bilgiyi bulamadım.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bulduklarımı sizle paylaşayım...</span></p>

      <p class="basl-k"><span class="bold-yaz-" xml:lang="tr-TR">CIA’i İstanbul’da kuran kadın: Betty Carp</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">ABD’nin 1939 yılında Türkiye’de görev yapan toplam; bir büyükelçi, üç diplomat ve iki askeri ataşesi vardı. İstihbarat çalışmalarını askeri ateşe düzeyinde yürütüyordu. İkinci Dünya Savaşı her şeyi değiştirdi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Amerikalılar, savaş döneminde CIA’in “selefi” Office of Strategic Services’i (OSS) sivil istihbarat örgütü olarak düzenledi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">OSS kurucusu (CIA ilk başkanı) Allen Dulles’ın kafasında bir isim vardı. Amerikan İstanbul Konsolosluğu’nda santral memuresi olarak çalışan, 1898 İstanbul doğumlu Macar kökenli Betty Carp.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Allen Dulles, Betty Carp’ı, dışişleri memuru olarak bir dönem çalıştığı İstanbul’da tanımış, zekâsına işbitiriciliğine hayran olmuştu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bettey Carp, 16 yaşından beri Amerikalılarla çalışıyordu. İngilizce, Fransızca, İtalyanca, Almanca, Rumca ve Türkçe biliyordu. İstanbul ve Ankara’nın önde gelen isimleriyle dosttu. İlişkilerine bakınca, aslında o çoktan santral memuresi konumu aşmıştı. Belki de dışarıya gösterilen görevi oydu. Kim bilir.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Betty Carp, 9 ocak 1942 tarihinde Amerika’ya gitti. Gidişin sözde gerekçesi, Dulles’ın hukuk bürosunda çalışmaktı. Hukukun hangi dalında çalışacağını soranlara, espriyle karşılık veriyordu: Boşanma!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Amerika’da istihbarat eğitimi alan Bayan Carp, İstanbul’a dönüşünde OSS’yi kurdu ve kısa sürede hayli büyüttü.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İki yıl içinde Amerikalı personel sayısı; bir büyükelçi, on bir diplomat, yirmi bir sekreter, büyük bir askeri kola yükseldi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ayrıca, Beyoğlu İstiklal Caddesi’nde “Savaş Enformasyon Bürosu” açıldı. Burada yirmi Amerikalı ve yüzü aşkın yerel muhbir çalışıyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Betty Carp’ın yıllar içinde yaptığı çevresi Amerikalıların hayli işini kolaylaştırdı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Örneğin: OSS, dönemin Türk gizli servisinin (MAH) başkanına “Aunt Jane” (Jane Teyze) adını vermişti. “Aunt Jane”nden özellikle Bulgaristan konusunda çok istihbarat alıyordu...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Amerikan istihbaratçılarının “Jane Teyze” kod adını verdikleri Türk istihbaratçı MAH Başkanı Naci Perkel’di. Perkel 1941-1953 yılları arasında MAH Başkanlığı yaptı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">O yıllar İstanbul’da söylenen bir şarkı sanki Betty Carp’i anlatıyordu:</span></p>

      <p class="x-iir--d-rtl-k-genel"><span class="x-iir--d-rtl-k-genel" style="font-size:1em;" xml:lang="tr-TR">HU HU BEBEĞİM BEN BİR CASUSUM</span></p>

      <p class="x-iir--d-rtl-k-ilk-m-sra"><span class="x-iir--d-rtl-k-genel" style="font-size:1em;" xml:lang="tr-TR">Tehlikeli bir oyundayım</span></p>

      <p class="x-iir--d-rtl-k-genel"><span class="x-iir--d-rtl-k-genel" style="font-size:1em;" xml:lang="tr-TR">Her gün değişir adım</span></p>

      <p class="x-iir--d-rtl-k-genel"><span class="x-iir--d-rtl-k-genel" style="font-size:1em;" xml:lang="tr-TR">Yüz farklı, vücut aynı</span></p>

      <p class="x-iir--d-rtl-k-genel"><span class="x-iir--d-rtl-k-genel" style="font-size:1em;" xml:lang="tr-TR">Hu hu bebeğim ben bir casusum</span></p>

      <p class="x-iir--d-rtl-k-ilk-m-sra"><span class="x-iir--d-rtl-k-genel" style="font-size:1em;" xml:lang="tr-TR">Mata Hari’yi bilirsin</span></p>

      <p class="x-iir--d-rtl-k-genel"><span class="x-iir--d-rtl-k-genel" style="font-size:1em;" xml:lang="tr-TR">Bizim işte peşin verip gidersin</span></p>

      <p class="x-iir--d-rtl-k-genel"><span class="x-iir--d-rtl-k-genel" style="font-size:1em;" xml:lang="tr-TR">Babaya yakalandık evlenirsin</span></p>

      <p class="x-iir--d-rtl-k-genel"><span class="x-iir--d-rtl-k-genel" style="font-size:1em;" xml:lang="tr-TR">Hu hu bebeğim ben bir casusum</span></p>

      <p class="x-iir--d-rtl-k-ilk-m-sra"><span class="x-iir--d-rtl-k-genel" style="font-size:1em;" xml:lang="tr-TR">Aslında sayılmam kötü biri</span></p>

      <p class="x-iir--d-rtl-k-genel"><span class="x-iir--d-rtl-k-genel" style="font-size:1em;" xml:lang="tr-TR">Üstelik sıkı sevgiliyim hani</span></p>

      <p class="x-iir--d-rtl-k-genel"><span class="x-iir--d-rtl-k-genel" style="font-size:1em;" xml:lang="tr-TR">Ama güzelim açık etmesen görevi</span></p>

      <p class="x-iir--d-rtl-k-genel"><span class="x-iir--d-rtl-k-genel" style="font-size:1em;" xml:lang="tr-TR">Yapsak örtü altında bu işi</span></p>

      <p class="x-iir--d-rtl-k-ilk-m-sra"><span class="x-iir--d-rtl-k-genel" style="font-size:1em;" xml:lang="tr-TR">Kendimi öyle beğenirim afi keserim</span></p>

      <p class="x-iir--d-rtl-k-genel"><span class="x-iir--d-rtl-k-genel" style="font-size:1em;" xml:lang="tr-TR">Bildiklerimle seni titretirim</span></p>

      <p class="x-iir--d-rtl-k-genel"><span class="x-iir--d-rtl-k-genel" style="font-size:1em;" xml:lang="tr-TR">Yüzde onum gizdir yüzde doksan da hançerim</span></p>

      <p class="x-iir--d-rtl-k-son-m-sra"><span class="x-iir--d-rtl-k-genel" style="font-size:1em;" xml:lang="tr-TR">Hu hu bebeğim ben bir casusum...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ve savaş bitti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Betty Carp’ın yeteneklerinden çok etkilenen CIA Başkanı Allen Dulles savaştan sonra, CIA’de birlikte çalışmayı teklif etti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bayan Carp kabul etmedi, İstanbul’daki eski işine dönmek istediğini söyledi. Fakat bir isteği vardı: Amerikan vatandaşlığına geçmek.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Hemen kabul edildi. Belgesini OSS Başkanı William Donovan imzaladı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yıllar geçti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">1953 ağustosunda giderlerin azaltılması amacıyla, konsolosluk Betty Carp’ın işine son verdi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Haberi öğrenen CIA Başkanı Dulles öfkeyle masaları yumrukladı; bu ulusal bir utançtı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bayan Carp özür dilenerek yeniden işe alındı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Emekli olduktan sonra İstanbul’da yaşamayı sürdürdü.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ve İstanbul’da vefat etti.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Burada sözü bana mektup gönderen Avukat Erol Uzsoy’a bırakalım:</span></p>

      <p class="duz-yaz-"/>

      <p class="dar-paragraf"><span class="dar-paragraf" style="font-size:1em;" xml:lang="tr-TR">Kendisi hakkında 1973 (?) senesinde vefat ettikten sonra terekesinin mahkemece&nbsp;tasfiyesi sebebiyle bilgi sahibi oldum.</span></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">Mesleğe yeni başlamış genç bir avukat olarak çalışmaktayken, o tarihlerde ABD İstanbul Başkonsolosluğu’nun avukatlarından olan yazıhane komşum rahmetli Av. Necdet Yelmer’le birlikte İstanbul 1. Sulh Hukuk Mahkemesi tarafından müteveffa Betty Carp’ın terekesinin tasfiye memurluğuna tayin edildim.</span></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">80’li yaşlarındayken vefat eden Betty Carp, Taksim, Gümüşsuyu’nda, yaşlı kadın hizmetçisi Hacer’le tek başına büyük bir apartman dairesinde yaşıyordu. Oturduğu yer kiralık olduğu için, evsahibi, kira alacaklarının tahsili ve apartman dairesinin boşaltılması için terekenin tesbiti ve tasfiyesi&nbsp;amacıyla&nbsp;İstanbul Sulh Hukuk Hâkimliği’ne müracaat etmişti. Bilirkişilerle yaptığımız tespit sırasında evde yaşlı hizmetçisi kalıyordu.&nbsp;Dairede&nbsp;bir çok antika eşyanın yanında, değerli halıların ve pek çok kitabın bulunduğunu da gördük.</span></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">Mahkemece el koyulan terekenin tasfiyesinden önce, ABD Başkonsolosluğu’ndan gelen görevliler Betty Carp’ın bütün evrakını tek tek elden geçirip, bir kısmını torbalara koyarak götürdüler.</span></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">Kalan özel mektuplar ve fotoğraflar da bu görevliler tarafından çöpe atıldı. Fotoğraflar arasında 18x24 boyutlarında çerçeveli olarak Betty Carp’a imzalanmış, o zamanki CIA Başkanı Allen Dulles, İngiliz Gn. Montgomery imzalı olanları çok iyi hatırlıyorum.</span></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">Mahkemece verilen görev gereği Betty Carp’ın mirasçılarını araştırırken, kendisinin 1917&nbsp;Rus İhtilali sırasında ailesiyle birlikte Rusya’dan geldiğini, İstanbul’a yerleştikten sonra 1928 senesinde mensup oldukları Musevi dininden Protestanlığa geçtiklerini, hiç evlenmediğini, Beyoğlu nüfusuna kayıtlı olduğunu ve vaftiz belgelerinin de Tünel’deki Protestan Kilise’sinde bulunduğunu&nbsp;kayıtlarından öğrendim.</span></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">Beyoğlu Nüfus Memurluğu’nda sağ görünen kardeşlerinin (yanılmıyorsam 5 kardeştiler), her birinin başka ülke vatandaşı olduğunu, elçiliklerle yapılan yazışmalardan her birinin değişik yerlerde öldüğünü öğrendim.</span></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">Sözgelimi bir erkek&nbsp;kardeşi Alman vatandaşı olarak Rommel Ordusu’nda görevliyken Kuzey Afrika Cephesi’nde kaybolmuştu.</span></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">Bir başka erkek kardeşi de İngiliz vatandaşı ve askeriyken İkinci Dünya Savaşı’nda ölmüştü.</span></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">Bir kardeşi İngiliz vatandaşı olarak Mısır’da, bir kardeşi de ABD’de yaşayıp ölmüştü.</span></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">Bütün eşyaları ve ABD Başkonsolosluğu’nun bahçesinde duran, şoförünün kullandığı l964 Model Mercedes marka siyah renkli otomobili açık artırmayla satıldı.</span></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">Mirasçısı bulunmadığı için mal sahibinin kira borçları ödendikten sonra kalan para Hazine’ye intikal etti.</span></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">O zaman yeterli bilgi ve bilince sahip olmadığım için mektupların ve fotoğrafların çöpe atılması sırasında niye bir kısmını alıkoymadım diye hâlâ hayıflanırım.</span></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">Sanırım verdiğim bilgiler, bilgi dağarcığınıza katkıda bulunmuştur.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Böyle bir hayatı Amerikalılar öğrense film yapmaz mı?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Peki ya biz?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bakın biz kendi “ajanlarımıza” neler yapıyoruz.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Başımdan geçen bir olayı sizle paylaşayım...</span></p>

      <p class="basl-k"><span class="bold-yaz-" xml:lang="tr-TR">Türk casusuyla nasıl tanıştım?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yıl 1997. İstanbul.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Star TV Haber müdürüyüm.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bir gün sekreterimiz telefondaki bir kadının ısrarla benimle görüşmek istediği söyledi. Kadın ismini vermek istemiyordu. Sadece çok önemli bir konuda görüşmek istedigini belirtiyordu.<br/>
      Aslında bu tür telefonlara çıkmıyordum. Ama ne oldu bilmiyorum, konuştum. Sesi çok uzaklardan geliyordu. Soluk soluğa anlatmaya başladı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Soner Bey sizi Kanada’dan arıyorum. Son yıllarda başımdan çok ilginç olaylar geçti. Bunları yazmanızı kitap yapmanızı istiyorum. Şimdi telefonda anlatamam, eğer Türkiye’ye gelirsem benimle görüşür müsünüz” dedi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Ne gibi olaylar geçti biraz bahseder misiniz” diye sordum.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sanki şivesi vardı, fısıltıyla “K (c) asusluk gibi bi şey” dedi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ben de “Hele bir gelin de görüşürüz” dedim telefonu kapattık.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Aradan zaman geçti; bu telefon görüşmesini unuttum.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bir gün Star TV’deki danışmadan aradılar, bir bayan ziyaretçim vardı. Her çalışan T.C. vatandaşı gibi ben de randevusuz gelen ziyaretçiden hiç hoşlanmam. İşim oldugunu, kabul edemeyeceğimi söyledim. Danışmadaki görevli “ziyaretçiniz sizi görmek için Kanada’dan geldiğini söylüyor” deyince aylar önceki telefon görüşmesini anımsadım. “Tamam gelsin o zaman” dedim, ama içimden de “bir oyuna gelmeyelim” diye düşünmeden edemedim. Gerekli önlemleri aldım...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sarışın kısa boylu tombul biriydi konuğum. Heyecanlıydı. Kısa bir süre birbirimizi süzdük. Aramızda şöyle bir diyalog geçti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Gerçekten Kanada’dan mı geliyorsunuz?”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Hayır ama sizi Kanada’dan aradığım doğrudur!”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Nedir sizin hikâyeniz?”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Anlatmaya başlamadan önce söylediklerini ondan izinsiz hiçbir şekilde kullanmayacağıma dair söz aldı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bulgaristan göçmeniydi. Çok iyi Rusçası vardı. Erkek arkadaşı aracılığıyla Türk istihbaratçılarla tanışmıştı. Önce kısa bir süre istihbarat kursu görmüştü. Sonra Rusya’ya tekstil ürünleri götürmeye başlamıştı. Tekstil işi kamuflajdı tabii. Sonunda bir KGB ajanını devşirmeye çalışırken yakalanmıştı. Esaret günleri başlamıştı...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Hücrede tek başına günler geçirmişti. Sürekli sorgulanmış ancak hiç işkenceye maruz kalmamıştı. Önce istihbaratçı kimliğini saklamış ama sonunda kabul etmek zorunda kalmıştı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Anlattığına göre sonuçta, Türkiye ve Rusya arasındaki casus değiş tokuşu sonucu esaret günleri sona ermişti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Türkiye’ye dönünce nedense birden istenmeyen kişi oluvermişti;teşkilattan koparılmıştı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bunun üzerine Samsun’a yerleşmişti. Ancak öldürüleceği korkusuyla akrabalarının yanına Kanada’ya gitmişti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Hikâyesini dinledikten sonra, “anlattıklarınız ilginç ancak benim sizinle en az 10 gün oturup sohbet etmem gerekiyor, buna da zamanım yok. Siz doğumunuzdan itibaren başınızdan geçen tüm hikâyenizi bir mektup yazar gibi ayrıntılarıyla bana yazın getirin” dedim.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kabul etti...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ancak bir daha ortalarda gözükmedi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ta ki o güne kadar...</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Bir gün</span> <span class="italik-yaz-" style="font-size:1em;" xml:lang="tr-TR">Hürriyet</span> <span class="duz-yaz-" style="font-size:1em;" xml:lang="tr-TR">gazetesinin (20.12.01) sürmanşetinde bir haber vardı: “MİT Uçağındaki Esrarengiz Kadın.”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Habere göre, Rus Televizonu ORT’de önceki gece yayınlanan “Doğu’dan Gelen Ajan” adlı belgeselde, yakalanan Türk casusu Vicdan Şanslı dönemin MİT Müsteşarı Sönmez Köksal’ın özel uçağıyla Türkiye’ye getirilmişti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Benim Kanada’dan gelen konuğum kimdi dersiniz; Vicdan Şanslı!..</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Anlamadığım; getirilmesi için özel uçak gönderilen Vicdan Şanslı sonra neden teşkilattan dışlanmıştı? Ve Vicdan Şanslı şimdi neredeydi?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bir daha kendisinden hiç haber alamadım...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">CIA ajanı Betty Carp’la başladık Türk casus Vicdan Şanslı’ya kadar geldik.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Daha önce yazdım; Türk istihbaratında kadınlar konusu iyi bir araştırma olabilir.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Peki ya Türk “Che Guevara”lar?...</span></p>

      <p class="bolum-ad-"><span class="bolum-ad-" style="font-size:1em;" xml:lang="tr-TR">7. bölüm</span></p>

      <p class="bolum-ad--2--sat-r"><span class="bolum-ad-" style="font-size:1em;" xml:lang="tr-TR">Türk “Che Guevara”lar</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Önce Türk “Che Guevara”ları ortaya çıkaran tarihsel koşulları anımsamamız gerekiyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Fakat yazılarımda genellikle yorum analiz yapmamaya gayret ederim. Olguların-haberlerin ve tarihsel olayların daha öğretici olduğunu düşünürüm.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ama bazen... Bazen insan soğukkanlılığını kaybediyor. Bazı köşe yazarlarının bu toprakların tarihini, kalemi ellerine aldıkları dönemle başlatmaları artık dayanılmaz boyuta geldi. Neredeyse herkes Türk Silahlı Kuvvetleri’ne “akıl” veriyor:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Barzani güçleri artık düzenli orduya geçti, aman dikkat!”<br/>
      “Kuzey Irak’a girdiğimizde ABD ordusu karşımıza çıkarsa ne yapacağımızı hesap etmeliyiz!”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Askeri operasyondan önce meseleyi masada çözmeye çalışmalıyız!”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bütün mesele tarihi gerçeklerin pek bilinmemesinden kaynaklanıyor aslında. Bilmiyorlar; Türk Silahlı Kuvvetleri tarihinin, terör örgütlerine karşı verilen mücadeleyle eşzamanlı olduğunu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu arkadaşlar Abdullah Öcalan adını biliyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Peki:Yunanlı Emanuil Ksantos, Nikolaos Sfukos, Anastasyas Çakalof adını duydular mı?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bulgar Boris Sarafov, Saissij Hilandersky, Sofronij Vraçansky ya da Sırp Miloş Obradoviş ve Damien Gruev ismini hiç işittiler mi?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Balkanlar’ın en etkili terör örgütleri VMRO ve IMRO’dan haberdarlar mı?</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Balkanlar’da fitili ateşleyen Konstantin Fotinov’un hem de İzmir’de çıkardığı</span> <span class="italik-yaz-" style="font-size:1em;" xml:lang="tr-TR">Lyubaslovie</span> <span class="duz-yaz-" style="font-size:1em;" xml:lang="tr-TR">adlı yayın organını biliyorlar mı?<br/></span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yunanistan, Sırbistan, Bulgaristan, Karadağ, Makedonya, Arnavutluk, Bosna-Hersek ve Romanya’nın (Eflak-Boğdan) nasıl kaybedildiği hakkında bilgi sahibi midirler? Sanmam.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Peki:Unutun yukarıdaki isimleri, çeteleri, yayın organlarını; bugün bazılarının AB üyesi olduğu bu ülkelerin Osmanlı’dan nasıl koptuğunu kısaca anlatmak istiyorum. Bugüne benzerliklerini siz bulun lütfen!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Taktik hep aynıydı: Önce çeteler kurup isyan başlattılar. Mehmetçik çetelere dünyayı dar edince, “Aman koşun yardım edin, barbar Türkler katliam yapıyor” diye Avrupa’yı ayağa kaldırdılar.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Öyle ya bu insan hakları meselesiydi ve Avrupa bu konuda çok “duyarlıydı”. Hemen olaya el koydular. Arka bahçelerini kaybetmek istemiyorlardı. Tabii “el koyma” diplomatik yollardan oluyordu!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Masalar kuruluyor ve diplomatik görüşmeler başlıyordu. İşte mihenk noktası bu masaydı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Osmanlı masaya oturunca çaresiz kalıveriyordu. Nasıl olmasın, borç batağındaydı. Masada ne kadar kararlı gözükse de isteklerini pek yaptıramıyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Osmanlı Devleti masadan hep reform yapma sözüyle kalkıyordu. Devamlı da reformlar yaptı; Balkan tebaasına her türlü hürriyeti verdi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yetmedi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ardından özerk prenslikler, imtiyazlı bölge statüleri tanıdı. Yetmedi. Onlar hep daha çok istediler. Bağımsız devlet oldular; yine yetmedi. Bu kez daha çok toprak istediler. Bazen kendilerine güvenip Osmanlı’ya savaş açtılar.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Osmanlı işte o zaman rahatlıyordu; masadan kurtulmuştu. Yunan ordusunu da, Sırp ordusunu da cephede perişan etti. Ama sonuç alabildi mi? Hayır. Her seferinde düvel-i muazzama olaya “el koydu”.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Osmanlı yine masaya oturtuldu. Ve o diplomasi masasında sürekli kaybetti. Osmanlı kaybettikçe çeteler azgınlaştı. Oyun tekrar tekrar sahneye kondu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Mehmetçik yine çeteleri dağıttı; çetelerin Avrupa’daki uzantıları, “Aman yetişin barbar Türkler Hıristiyanları kesiyor” diye ortalığı ayağa kaldırdı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İnanması zor ama bu oyun her seferinde etkili oldu. Osmanlı şaşkındı. Haklıydı. Ama anlatamıyordu. Sonuçta Balkanlar’ın güvenlik meselesini bile Avrupalılara bıraktı! Sorun çözüldü mü? Hayır.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu kez meselenin parlamentoda çözüleceği söylendi. Osmanlı, Yane Sandanski’den İsa Bolatin’e kadar çete liderlerini Osmanlı Meclis-i Mebusan’a taşıdı. Olmadı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ne yapsa ne etse yaranamadı Osmanlı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Aslında bilmediği görmediği bir gerçek vardı; mesele başkaydı. Mesele, Türklerin Avrupa’dan çıkarılmasıydı. Öyle olmasa, Balkanlar’da 4,5 milyon Türk öldürülürken insan hakları savunucusu Avrupalıların sesi çıkmaz mıydı?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Oysa uygar Batı kılını bile kıpırdatmadı.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Dün böyleydi; bugün farklı mı? Batı’nın elinde dün olduğu gibi bugün de kendi çizdiği bir harita var ve onu gerçekleştirmek için uğraşıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Demokrasi, özgürlük, insan hakları Batı için aslında sadece laf ü güzaftır.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Biz bu filmi gördük.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Haklı olduğumuz bir davada nasıl haksız duruma düşürüldüğümüzün en iyi örneğidir Bağımsız Batı Trakya Cumhuriyeti’nde yaşananlar..</span></p>

      <p class="basl-k"><span class="bold-yaz-" xml:lang="tr-TR">Tarihte ilk Türk cumhuriyeti: Bağımsız Batı Trakya Cumhuriyeti</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Balkan Savaşları’nda Osmanlı’nın bozguna uğraması, ülke içindeki dengeleri de değiştirdi. İttihatçılar darbe yaparak iktidarı aldı. Ve kısa zamanda darmadağın olan orduyu savaşacak hale getirdi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Osmanlı Ordusu 30 haziran 1913’te Batı Trakya’ya doğru harekete geçti. Keşan, İpsala, Uzunköprü ve Edirne bir hafta içinde geri alındı. Ama ne yazık ki ordu hemen durduruldu. Cephede değil masada durduruldu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Düvel-i muazzama elçileri Sadrazam Said Halim Paşa’ya koşmuşlar; Osmanlı’nın Londra Antlaşması’nın tek taraflı bozduğunu ve hemen “işgal” ettiği topraklardan çıkmasını söyleyerek, sözlü nota vermişlerdi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Müzakereler sürerken Enver Paşa, 16 subay ve 100 Mehmetçik’ten oluşan müfrezeyi Bulgar zulmü altındaki Batı Trakya içlerine gönderdi. Kuşçubaşı Eşref komutasındaki müfreze, Edirne’den yola çıkıp Ortaköy’e geldiğinde, 1 200 kişilik Bulgar çetesi tarafından vahşice katledilen 400 Türk köylüsünün cesediyle karşılaştı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bir gün sonra katliamcı Bulgar çetesi bulundu; darmadağın edildi; 5’i subay 95 kişi esir alındı. 1 200 silaha el konuldu. Türk müfrezesi önüne ne gelirse ezip geçti; şiddetli çatışmalardan sonra Mestanlı ve Kırcaali ele geçirildi. Yedi düvelin baskısından bunalan İstanbul Hükümeti, Bulgar Cephesi’ndeki Enver Paşa’ya birliklerin çekilmesi emrini verdi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Enver Paşa emri dinlemedi. Kuşçubaşı Eşref’in yanına Süleyman Askeri Bey komutasında bir birlik daha gönderdi. Kuşçubaşı Eşref ve Süleyman Askeri güçlerini birleştirip Gümülcine ile İskeçe’yi aldılar. Meriç boyunu Bulgarlardan tamamen temizlediler.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İki Türk birliği destan yazıyordu. Düvel-i muazzama ise yıkıyordu ortalığı. Sonunda Enver Paşa da, Kuşçubaşı Eşref ve Süleyman Askeri’ye “durun” demek zorunda bırakıldı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Durmak yeterli değildi; Avrupalılar Türklerin “işgal” ettiği yerleri hemen boşaltılmasını istiyordu. İşte burada devreye Türk’ün zekâsı girdi. Batı Trakya’yı ele geçiren Kuşçubaşı Eşref ve Süleyman Askeri Bey dünyaya bir açıklama yaptılar: “Bizim Osmanlı’yla hiçbir ilgimiz yoktur!”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ve ardından “Garbi Trakya Müstakil Hükümeti”nin kurulduğunu duyurdular.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">12 eylül 1913 tarihinde kurulan bağımsız Türk devletinin yönetim şekli neydi biliyor musunuz? Cumhuriyet!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Devlet Başkanı Süleyman Askeri Bey’di. Genelkurmay Başkanı ise Kuşçubaşı Eşref. Yeni Türk devletinin başşehri Gümülcine’ydi. Bayrağı, ay yıldızlı, yeşil-beyaz-siyah renklerden oluşuyordu. Sözlerini bizzat Süleyman Askeri’nin yazdığı milli marşları bile vardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Posta teşkilatı kurup pul bastırdılar. Pasaport sistemi oluşturdular. Öyle herkes elini koluna sallaya sallaya gelemeyecekti yani!</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Dünyayla haberleşmek için Batı Trakya Haber Ajansı’nı kurdular.</span> <span class="italik-yaz-" style="font-size:1em;" xml:lang="tr-TR">Özgür</span> <span class="duz-yaz-" style="font-size:1em;" xml:lang="tr-TR">adı verilen resmi gazete ile</span> <span class="italik-yaz-" style="font-size:1em;" xml:lang="tr-TR">Independant</span> <span class="duz-yaz-" style="font-size:1em;" xml:lang="tr-TR">adlı Türkçe-Fransızca gazete çıkarmaya başladılar.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kısa zamanda 30 000 kişilik ordu oluşturdular. Amaç asker sayısını kısa zamanda 60 000’e çıkarmaktı. Öte yandan:Başta Rusya olmak üzere düvel-i muazzama, eğer bağımsız Türk devleti kendini lağvetmezse Osmanlı’nın doğusunda bağımsız Ermenistan kurdurulacağı tehdidini savurmaya başladı. (Ne rastlantı (!) değil mi, bugün de ellerinde yine Ermeni tasarısı var.)</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sonuçta, Osmanlı Hükümeti zorla masaya oturtuldu ve İstanbul Antlaşması, “Garbi Trakya Müstakil Hükümeti”nin sonu oldu.<br/>
      Yeni cumhuriyetin ömrü ancak 55 gün sürebildi. Osmanlı yine diplomasi masasında kaybetmişti. Ayrılık günü, Batı Trakya’da kalanlar da gidenler de gözyaşlarına boğuldu. Son kez hükümet konağı önünde toplu bir fotoğraf çektirildi.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İbret alınsaydı benzer olayı Kıbrıs’ta da yaşar mıydık?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kısaca anımsatayım:Adanın ilk sahibi Lüzinyanlardı. Zaman içerisinde kendi istekleriyle Venedik devletine bağlanmak istediklerini açıkladılar.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kıbrıs Venediklilerin oldu. Venedik prensesi İngiliz prensle evleneceği vakit, ada, çeyiz olarak İngilizlere armağan edildi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Osmanlı adayı savaşarak İngilizlerden teslim aldı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Anadolu’dan gelen Türk&nbsp;aileler Kıbrıslı Türklerin kökenini oluşturdu. Birinci Dünya Savaşı sonrasında&nbsp;Kıbrıs, masa üzerinde İngilizlere&nbsp;teslim edildi. En sonunda 1974 Çıkartması’yla Türkler savaşarak adada egemenliklerini ilan etti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Evet, bizler cephede kazanmasını bildik, fakat diplomasi masasında&nbsp;aynı başarıyı gösteremedik.</span></p>

      <p class="basl-k"><span class="bold-yaz-" xml:lang="tr-TR">Mehmetçik 150 yıldır gerilla savaşı yapıyor</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yine bildik bazı “aydınlar” gazeteciler TV ekranlarından, gazete köşelerinden Mehmetçik’in daha yeni yeni gerilla savaşını öğrendiğini yazıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Pes doğrusu! İnsan tarihine bu kadar yabancı mı olur?</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bugün teröristlere karşı mücadele veren Özel Kuvvetler Komutanlığı’na bağlı özel harpçiler biliniyor, tanınıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Peki, Osmanlı’nın Avcı Taburları adı biliniyor mu?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Dediğim gibi, Türk Ordusu’nun 25 yıldır gayri nizami harp yaptığı yazılıyor, söyleniyor. Oysa Mehmetçik bu savaşı 150 yıldır yapıyor. Bu savaşı başlatan ise Avcı Taburları’ydı.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ondan doğan örgütün adı Teşkilat-ı Mahsusa’dır. Bu teşkilatın mirasını devralan ise özel harpçilerdir.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Osmanlı’nın ilk özel harp teşkilatı olarak Avcı Taburları’nı gösterebiliriz. Çetelere karşı düzenli orduyla karşılık veremeyeceğini anlayan Osmanlı bu nedenle, tıpkı çeteler gibi dağlarda yaşayan Avcı Taburları’nı organize etti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Avcı Taburları, Rumeli’deki 3. Ordu Komutanlığı’na bağlı kurulmuştu. Bunlar sorumlu oldukları bölgede devamlı hareket halindeydiler. Çeteler hangi yöntemleri kullanıyorsa onlar da aynısını yapıyorlardı. Bu gerilla taburunda genellikle Harp Okulu’ndan mezun olmuş mektepli subaylar görev yapıyordu. Bunun ayrıca özel bir nedeni vardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">II. Abdülhamid, mektepli subayların İstanbul’da görev yapmasını istemiyordu. “Darbe yaparlar” diye çekiniyordu. Bu nedenle İstanbul’daki Hassa Ordusu’nda (1. Ordu) sadece, padişaha bağlı kapıkulu zihniyetindeki eğitimsiz alaylı askerleri tutuyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Avcı Taburları komutanları arasında kimler yoktu ki: Enver, Cemal, Yakup Cemil, Eyüp Sabri, Resneli Niyazi, Cafer Tayyar, Yenibahçeli Şükrü, Mülazım Atıf, Süleyman Askeri, Kuşçubaşı Eşref, Filibeli Halim, Kâzım Özalp, Kâzım Karabekir ve daha niceleri...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu subayların çetelerle mücadelesi pek kolay olmadı. Harp Okulu’nda cephe savaşlarını öğrenmişlerdi; silahları kara tahtaya çizerek! Çünkü okulda silahların bulunması, ateş edilmesi sultanın emriyle yasaktı! Bu şartlar altında mezun olan subaylar kendilerini Balkanlar’ın o zor coğrafi şartlarında ateş çemberi içinde buldular. Yine de hiç yılmadılar.</span></p>

      <p class="duz-yaz-"/>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Giritli Kaptan Skalidis, Bulgar Petso, Rum Pirlepe, Arnavut Istaryalı Kâmil, “Vardar Güneşi” adı verilen Apostol gibi onlarca çeteyi yok eden bu Avcı Taburları’ydı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Avcı Taburları kısa zamanda gerilla savaşını öğrenmişti. Ama... Ama yine karşılarında yedi düvel vardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Örneğin: Çetelerin silah depoları kiliseler ve papaz-rahip evleriydi. Osmanlı zabitleri aramak için buralara girdiklerinde çete taraftarları feryat ediyordu: “Kilisemizi yakıyorlar!” Sanki Osmanlı 600 yıl kiliseyle barışık olmamış gibi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yazdığımız gibi Avcı Taburları’nın kuruluş nedeni Yunan, Bulgar, Sırp vb çetelere karşı mücadele vermekti. Bu çeteler başta Osmanlı zabitleri olmak üzere karakollara, köylere, yolcu gemilerine, demiryollarına, köprülere saldırılar düzenliyorlardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Akla gelecek her yöntemle suikast yapıyorlardı. Olayın trajikomik yanı, bu saldırılardan Avrupalılar zarar görürse onların maddi zararlarını da Osmanlı karşılıyordu. Çeteler bunu bildikleri için yabancı görevlileri kaçırıp fidye istiyorlardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Örneğin, Fransız maden müdürü Chevalier için 15 000; İngiliz rahibe Mrs. Stene için 16 000 altınlık fidye parasını da Osmanlı ödemişti!Bu arada Avcı Taburları’ndaki subaylar 250 kuruşluk maaşlarını bile alamıyorlardı! Neyse...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Avcı Taburları’nın çetelere karşı mücadelesinde de karşılarındaki güç Batı’ydı. Örneğin, eli kanlı çete üyesini yakalayıp cezaevlerine koyuyorlardı. Ancak belli bir süre sonra Avrupa’nın baskısıyla bunlara af çıkıyordu. Salıverilen soluğu tekrar dağda alıyordu!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yani başta Ruslar olmak üzere Avrupalılar, Türk askerinin moralini bozmak için ellerinden geleni yapıyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Manastır’daki Rus Konsolosu Rostkovkiy kendisine selam durmadığı için bir Türk askerini kırbaçlayacak; Mehmetçik bu saldırıya dayanamayıp konsolosu öldürecekti. Aslında Mehmetçik nefsi müdafaa yapmıştı ama Divanı Harp’te hemen idam edilivermişti; hem de olaya hiç karışmamış nöbetçi arkadaşıyla birlikte.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Osmanlı’da milliyetçilik, ulusalcılık nasıl doğdu sanıyorsunuz? Sonuç olarak, Osmanlı Avcı Taburları Rumeli Dağları’nda gerilla savaşını öğrendiler. Öyle iyi öğrendiler ki, mirası devralan Teşkilat-ı Mahsusa, Birinci Dünya Savaşı’nda düşmanları yıldıracak eylemler yaptı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İşte kökü Avcı Taburları’na ve Teşkilat-ı Mahsusa’ya dayanan özel harpçiler bugün kararlılıkla teröre karşı mücadele vermektedir.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yani, söylendiği, yazıldığı gibi Türk Silahlı Kuvvetleri gerilla savaşını yeni öğrenmemiştir.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sözün burasında bir Osmanlı gerillasını size tanıştırmam gerekiyor...</span></p>

      <p class="duz-yaz-"/>
    </div>
  </div>
</body>
</html>
