<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml" xmlns:epub="http://www.idpf.org/2007/ops">
<head>
	<title>Canterbury Hikâyeleri</title>
	<link href="main.css" rel="stylesheet" type="text/css"/>
</head>
<body class="chapter" epub:type="chapter" id="chapter-10">
	<section>
		<h1 class="chapter-header">MELİBEE HİKÂYESİ<a class="noteref" epub:type="noteref" href="#f0">*</a></h1>
		<p class="spot">Chaucer’ın Melibee hikâyesi burada başlıyor.</p>
		<ol>
			<li><span>1)</span> Kudretli, zengin bir genç adam olan Melibee’nin, karısı Prudence’tan, Sophie adında bir kızı vardı.<a class="noteref" epub:type="noteref" href="#s1">*</a></li>
			<li><span>2)</span> Günlerden bir gün Melibeus biraz vakit geçirmek için kırlara çıktı. Karısı ve kızı evde kalmışlardı, ne de olsa evin bütün kapıları sıkı <span epub:type="pagebreak" id="page220" title="220"/>sıkıya kapalı ve kilitliydi. Fakat durumu gözleyen eski düşmanlarından üç kişi evin duvarına merdiven dayayıp pencerelerin birinden içeri girdiler ve kadını dövüp kızı ayaklarından, ellerinden, kulaklarından, burnundan ve ağzından olmak üzere beş yerinden tehlikeli bir şekilde yaraladıktan sonra öldüğünü sanarak uzaklaştılar. </li>
			<li><span>3)</span> Melibeus evine dönüp bütün bu alçaklığı görünce deliye döndü ve üstünü başını parçalayarak bağırıp ağlamaya başladı. </li>
			<li><span>4)</span> Karısı Prudence cesareti elverdiğince ağlamayı kesmesi için kocasına yalvardı fakat o yalvardıkça koca daha çok ağlayıp inledi. </li>
			<li><span>5)</span> Asil kadın Prudence o zaman, Ovid’in <em>Aşkın Dermanı </em>adlı kitabındaki düşüncesini hatırladı. Orada şöyle deniyordu: “Çocuğunun ölümüne yas tutan anne belli bir süre gözyaşı döküp ağlamaya doymadan ona müdahele etmek, aptallık olur; zira, ancak ondan sonra onu yatıştırmak için, gözyaşlarını silmeye ikna etmek için çaba gösterilebilir.” Bu sebepten dolayı, bu asil kadın Prudence kocasının içini boşaltması için bir süre bekledi; ve fırsatını bulunca onunla konuştu: “Yazık Efendim!” dedi “Neden bir aptal gibi davranıyorsunuz? Doğrusu, bu kadar üzülmek bilge bir adama yakışmaz. Kızınız Tanrı’nın lutfu sayesinde tedavi edilip iyileşecek. Hatta kızınız şu anda ölmüş olsaydı bile bu yüzden kendinizi harap etmemeniz gerekirdi. Seneca diyor ki: ‘Bilge kişi çocuklarının ölümünü taa yüreğinin derinliklerinde duymaz; bu felakete kendi bedeninin ölümünü bekliyormuşcasına sabırla katlanır.’”  </li>
			<li><span>6)</span> Melibeus cevap verdi: “Kimin ağlamak için benimkisi kadar büyük bir sebebi olur da gözyaşlarını durdurabilir? Efendimiz İsa Mesih’in kendisi de dostu Lazarus’un ölümüne ağlamadı mı?”<a class="noteref" epub:type="noteref" href="#f1">1</a>
				<p>Prudence dedi ki: “Dertliler arasında efkârlanan kişiye ölçü dahilinde ağlamanın yasak olmadığını, hatta ağlamasına özellikle izin verildiğini pekâlâ biliyorum. Havari Pavlus Romalılara: ‘Ağlayanla ağlayın, gülenle gülün’<a class="noteref" epub:type="noteref" href="#f2">2</a> diyor. Ölçülü ağlamaya izin verilmiş olsa da ölçüyü aşmak şüphesiz ki yasaktır. Yas tutmada ölçülülük Seneca’nın öğretisi çerçevesinde düşünülmelidir. ‘Bir dostunuzu yitirdiğinizde’ diyor Seneca, ‘gözleriniz ne çok ıslak, ne de çok kuru olsun ve kirpiklerinizin ucuna gelseler dahi gözyaşlarınızın <span epub:type="pagebreak" id="page221" title="221"/>düşmesine izin vermeyin.’ Öyleyse dostunuzu toprağa verdikten sonra bir başka dost edinmeye bakın; böylesi, kayıp dostunuz için ağlamaktan daha akıllıcadır, ne de olsa ağlamak hiçbir fayda getirmez. Bu nedenle de aklınızı duygularınıza hâkim kılıp üzüntüyü kalbinizden atın. Sirak oğlu İsa’nın şu sözlerini hatırlayın: ‘Sevinçli yürek iyi ilaçtır, fakat kırılmış ruh kemikleri kurutur.’<a class="noteref" epub:type="noteref" href="#f3">3</a> Sirak oğlu ayrıca, üzüntünün pek çok kişinin ölüm sebebi olduğunu da sözlerine ekliyor.<a class="noteref" epub:type="noteref" href="#f4">4</a> Süleyman diyor ki: ‘Koyun yapağısında bulunan güveler elbiselere, ve ağaç kurtçukları ağaçlara nasıl zarar verirse üzüntüler de kalbe aynı şekilde zarar verir.’ Bunu göz önüne alarak, çocuklarımız öldüğü zaman, mallarımızı yitirdiğimiz zamankinden daha az sabırlı olmamalıyız.</p>
			</li>
			<li><span>7)</span> Sabırtaşı Eyub’u hatırlayın. Çocuklarını ve mallarını yitirdiği zaman; bedeni sayısız ıstıraplara maruz kalıp hepsine katlanırken o yine de şöyle diyordu : ‘Rab verdi, Rab aldı; Rabbin ismi mübarek olsun.’”<a class="noteref" epub:type="noteref" href="#f5">5</a> Karısı Prudence’ın bu sözlerine Melibeus şöyle cevap verdi: “Söylediklerinin hepsi doğru ve aynı zamanda faydalı şeyler, fakat inan, bu üzüntü yüreğimi öyle şiddetle sarstı ki ne yapacağımı bilmiyorum.” “Öyleyse” dedi Prudence “ne kadar gerçek dostunuz ve aklı başında akrabanız varsa çağırın gelsinler; onlara derdinizi anlatın, size verecekleri öğütleri dinleyin ve bu öğütler doğrultusunda hareket edin. Süleyman ‘Her adımınızı danışarak atın, böylelikle hiç pişman olmazsınız’ diyor.” </li>
			<li><span>8)</span> Melibeus karısının tavsiyesi üzerine genç yaşlı herkesi büyük bir toplantıya çağırdı. Konuklar arasında cerrahlar, hekimler, şimdi barışmış gibi görünen eski düşmanları, çoğu böyle anlarda olduğu gibi onu sevdiklerinden değil de ondan korktukları için gelmiş komşuları vardı. Ayrıca hatırı sayılır miktarda uzman pohpohçu ve hukukta bir yerlere varmış hikmet sahibi bazı avukatlar da gelmişlerdi. </li>
			<li><span>9)</span> Bütün bu kimseler bir araya geldiklerinde Melibeus acıklı sözcükler kullanarak ve hüzün dolu bir yüzle onlara derdini anlattı. Sesinin tonundan yüreğinde vahşi bir öfke beslediği, düşmanlarından intikam almaya hazır olduğu ve bir an evvel hesaplaşmak istediği belli oluyordu. Yine de onlara bu konuda ne düşündüklerini sordu. Bunun üzerine bir cerrah, orada bulunan bütün bilge kişilerin izniyle, ayağa kalkıp şöyle dedi: </li>
			<li><span epub:type="pagebreak" id="page222" title="222"/><span>10)</span> “Efendim, biz cerrahlara soracak olursanız, bize başvuran herkes için yapabileceğimizin en iyisini yapmak ve hastalarımızın hiçbirine en küçük bir zarar vermemek asli görevimiz. Bu nedenledir ki, sık sık olduğu gibi, bir karşılıklı yaralama olayında aynı cerrah tarafların ikisini de tedavi eder. Öyleyse, insanları savaşa, kavgaya kışkırtmak veya sürtüşmeleri körüklemek bize yakışmaz. Kızınızın tedavisine gelince, tehlikeli yaralar almış olmasına rağmen, gece ve gündüz ona öyle bir özenle bakacağız ki Tanrı’nın lutfuyla iyileşip sağlığına kavuşacak, hem de mümkün olan en kısa zamanda.”
				<p>Hekimler de hemen hemen aynı sözlerle karşılık verdiler, bir farkla ki onlar sözlerinin sonuna şunları eklediler: “Hastalıkların karşıtlarıyla tedavi edilmesi gibi, savaş da intikamla tedavi edilmelidir.” </p>
				<p>Fesatlık dolu komşuları, onunla barışıkmış gibi davranan sahte dostları ve dalkavukları ağlıyor numarası yaptılar; Melibeus’un kudretinden, kuvvetinden, zenginliğinden ve dostlarından söz edip onu överek ve düşmanlarının kuvvetini küçümseyerek meseleyi daha da kızıştırdılar ve doğrudan Melibeus’un savaş ilan etmesi ve düşmanlarından intikam alması gerektiğini söylediler. </p>
			</li>
			<li><span>11)</span> Bunun üzerine bilge bir avukat orada bulunan diğer bilge kişilerin izni ve tavsiyesi sonucu söz alıp dedi ki: “Hem yapılan haksızlık ve kötülük ve bundan doğacak büyük kötülükler, hem de iki tarafın muhteşem zenginlik ve kuvveti burada toplanmamızı gerektiren meseleyi daha önemli, daha yüce kılıyor. Doğrusu bütün bu nedenlerden dolayı, bu meselede hata yapmak tehlikeli olur. Bu yüzden bizlerin tavsiyesi şudur: Her şeyden önce hiç vakit kaybetmeden, casus ve gözcüleri de ihmal etmemek kaydıyla kendinizi, kendi şahsınızı, koruyacak önlemler almalısınız. Ve evinizin de sizin kadar iyi korunması için yeterli büyüklükte bir karakol kurmalısınız. Fakat gerçeği söylemek gerekirse, acilen intikam almak amacıyla savaş açmanın yararlı mı olacağı konusunda bu kadar kısa bir zaman içinde bir şey söyleyemeyeceğiz. Bu yüzden, konuyu daha kapsamlı düşünebilmek için, biraz mühlet istiyoruz. Ne de olsa ‘acele karar veren acele pişman olur’ diye bir atasözü var. Ve bunun yanısıra, bir davayı anlamada çabuk fakat hükmünü açıklamada sakin, yavaş ve temkinli davranan hâkimler keramet sahibi kabul edilirler. Gecikmenin rahatsız edici olabileceği doğ<span epub:type="pagebreak" id="page223" title="223"/>rudur, fakat mesele adil kararlar vermek, intikamı önlemek olduğunda ve bunun için erteleme hem yeterli, hem de akla yatkın bir gereklilik olarak görüldüğünde şikayetçi olunmamalıdır. Bunun örneği Efendimiz İsa Mesih tarafından örneklerle gösterilmiştir. Zira, zina halinde basılan bir kadın huzuruna çıkarıldığı zaman, vereceği cevabı daha o an biliyor olmasına rağmen, O hemen cevap vermemiş, tedbirli davranmıştır ve çömelip toprağa iki kez yazmıştır. Bütün bu nedenlerden dolayı, sizden düşünmek için zaman rica ediyoruz. Ancak ondan sonra, Tanrı’nın izniyle, size en iyi hareket tarzını tavsiye edeceğiz.” </li>
			<li><span>12)</span> Bunun üzerine bütün gençler hep birden ayaklandılar, çoğunluğu bilge adamın tavsiyesini küçümsediler ve “demirin nasıl tavında dövülmesi gerekirse intikamın da öfke soğumadan alınması gerekir” diye homurdanıp “Savaş! Savaş!” diyerek naralar attılar.
				<p>O zaman yaşlı bilgelerden birisi ayağa kalktı, ellleriyle susmalarını ve dinlemelerini işaret ederek şöyle konuştu: “Efendiler, savaşın ne manaya geldiğinden habersiz ‘Savaş! Savaş!’ diye bağıran pek çok kimse var. Başlangıçta savaşın öyle büyük ve öyle geniş bir kapısı vardır ki, herkes dilediği zaman girip savaşı bulabilir. Fakat doğrusu, savaşın sonunun ne olacağını kestirmek kolay değildir. Zira, savaş bir kez başladı mı pek çok çocuk, daha ana rahminde ölür ya da dertlerin içine doğup, zavallı bir şekilde yok olur. Bu nedenle, herhangi bir savaşı başlatmadan evvel, insanlar sıkı danışmalı ve iyice düşünüp taşındıktan sonra hareket etmelidirler.”</p>
				<p>Fakat bu yaşlı adam sözlerini desteklemeye giriştiğinde gençlerin tamamı ayaklanıp sözünü keserek lafı uzatmamasını söylediler. Zira, kulakları olduğu halde duymayan bir topluluğa vaaz eden kişi gerçekten rahatsız edici olur. Sirak oğlu İsa’nın dediği gibi “Dertli kişiye nağmeler okumak sinir bozucudur,”<a class="noteref" epub:type="noteref" href="#f6">6</a> yani konuşmadan rahatsız olan kişilere seslenmeyi sürdürmek ancak ağlayan birinin önünde türkü söylemek kadar faydalı olur. Ve bu bilge kişi dinleyicisi kalmadığını farkedince büyük bir mahcubiyet içinde yerine oturdu. Zira Süleyman “Sizi dinleyen yoksa konuşmayı kesiniz” diyor. “Anlıyorum ki” dedi bilge ihtiyar “en gerekli zamanda iyi akıl veren olmaz” diyen atalarımız doğru söylemişler.</p>
			</li>
			<li><span>13)</span> Melibeus’un meclisinde bir de, onun kulağına bir şey fısıldayan ama herkese dönerek başka birşey söyleyenler vardı.
			<span epub:type="pagebreak" id="page224" title="224"/>
				<p>Melibeus danışmanlarının çoğunun savaş konusunda hemfikir olduklarını görünce derhal onlara katıldığını belirtip kararlarını onayladı. Bunun üzerine, kocasının hareket tarzını savaş ve intikam yönünde belirlediğini gören Bayan Prudence uygun zamanı kollayarak ve alçakgönüllülükle şöyle dedi: “Efendim, sizden cesaretim ölçüsünde ve bütün tevazumla bu meselede fazla aceleci davranmamanızı ve kendi iyiliğiniz için beni dinlemenizi rica ediyorum. Zira Petrus Alfonsus: ‘Biri size bir iyilik veya bir kötülük yaparsa ona aynı şekilde karşılık vermek için acele etmeyin; böylelikle dostunuz dost kalmaya devam edecektir ve düşmanınız daha uzun süre korku içinde yaşayacaktır’ diyor. Kaldı ki aptalca davranıp, acele etmek hiçbir fayda sağlamaz.” </p>
			</li>
			<li><span>14)</span> Melibeus karısı Prudence’a şöyle karşılık verdi: “Pek çok sebepten dolayı senin tavsiyene uymayı düşünmüyorum. Zira, bunca bilge erkek tarafından alınmış ve onaylanmış kararları senin tavsiyenle değiştirecek olursam, doğrusu herkes benim bir budala olduğumu düşünür. İkinci olarak, kanımca bütün kadınlar kötüdür. Zira Süleyman ‘Bin erkeğin arasından bir tane iyi buldum’ diyor ‘fakat bütün kadınlar arasından emin olun ki bir tek iyiye dahi rastlamadım.’<a class="noteref" epub:type="noteref" href="#f7">7</a> Ve şüphesiz, senin tavsiyene göre hareket edecek olursam idaremi sana vermiş olduğum sanılır ki Tanrı böyle bir şeyi yazdıysa bozsun. Zira Sirak oğlu İsa ‘Eğer idare kadının elindeyse, kadın kocasına karşı öfkeli ve küstah davranır ve onu azarlar’ diyor.<a class="noteref" epub:type="noteref" href="#f8">8</a> Ve Süleyman da diyor ki: ‘Henüz hayattayken karınızı, oğlunuzu, kardeşinizi, akrabanızı kendi üzerinizde yetkili kılmayın ve mallarınızı bir başkasına vermeyin. Aksi halde pişmanlık duyar verdiklerinizi geri almak için yalvar yakar olursunuz. Kendinizi çocuklarınızın eline bakar bulmaktansa ihtiyaç duydukları şeyleri onların sizden istemeleri daha hayırlıdır.<a class="noteref" epub:type="noteref" href="#f9">9</a> Ayrıca, kararlarımın açıklama zamanı gelene kadar gizli kalması gerekir, fakat kendimi sana tabi kılacak olursam bu mümkün olmaz. Zira kitaplarda ‘Kadınlar öyle gevezedir ki saklayabildikleri tek sır, bilmedikleri bir sırdır!’ yazılı. Dahası filozof ‘Konu kötü tavsiyeler vermek olunca, kadınlar erkekleri geçer’ diyor. İşte bütün bu nedenlerden dolayı senin tavsiyene uymayacağım.” </li>
			<li><span>15)</span> Bayan Prudence büyük bir nezaket ve sabırla kocasının sözlerini dinledikten sonra izin alıp şöyle dedi: “Efendim, birinci nede<span epub:type="pagebreak" id="page225" title="225"/>ninizden başlarsak, buna kolayca cevap verilebilir. Zira, kanıma göre, şartlar değiştiğinde veya mesele başlangıçta olduğundan farklı bir görünüm arzettiğinde, önceden alınmış kararları değiştirmek budalalık sayılmaz. Hatta and içip, verilen kararı uygulamaya söz vermiş olsanız dahi bunu yapmayı haklı sebeplerle reddedebilirsiniz; o zaman kimse sizin yalancı veya dönek olduğunuzu iddia etmeyecektir. Zira Kitap akıllı kişinin ilk kararından daha iyi bir karar için vazgeçmesini yanlış olarak değerlendirmez. Ayrıca, pek çok kişi tarafından kararlaştırılıp emredilmiş olsa bile eğer hoşunuza gitmiyorsa üstlenmiş olduğunuz görevi yerine getirmek zorunda değilsiniz. Zira, olayların gerçek yüzü her kafadan bir sesin çıktığı büyük kalabalıklar arasında değil; akıllı, mantıklı birkaç kişi arasında ortaya çıkar. Doğrusu, böyle bir kalabalık saygıdeğer değildir. İkinci nedene, ‘Bütün kadınlar kötüdür’ demenize gelince; böyle demekle istisnasız bütün kadınları aşağılıyorsunuz; ve Kitap’ın dediği üzre herkesi aşağılayan herkesi gücendirir. Seneca’nın da dediği gibi ‘Akıl sahibi kişi hiç kimseyi küçük görmez; fakat büyüklenip kibirlenmeden, bilgisini elinden geldiğince başkalarıyla paylaşmaya çalışır. Ve bilmediği konuları da kendisinden küçük rütbedeki kişilere sorup öğrenmekten yüksünmez.’ Ayrıca efendim, pek çok iyi kadının bulunduğu kolayca kanıtlanabilir. Zira, bütün kadınlar kötü olsaydı, başta Efendimiz İsa Mesih bir kadından doğmaya tenezzül etmezdi. Bundan başka, kadınların faziletine ilişkin olarak, Efendimiz İsa Mesih yeniden dirildiğinde, havarilerinden birisine değil de, bir kadına görünmüştür.<a class="noteref" epub:type="noteref" href="#f10">10</a> Süleyman bir tek iyi kadına rastlamadığını söylüyorsa da bu, bütün kadınlar kötüdür anlamına gelmez. O iyi bir kadına tesadüf etmemiş olabilr, fakat şüphesiz, hem iyi hem sadakatli birçok kadın bulan erkeklerin sayısı az değil. Belki de Süleyman’ın söylemek istediği, en yüce fazilet söz konusu olduğunda buna sahip hiçbir kadının bulunmadığı; yani Tanrı’nın kendisinin İncil’lerinde yazdırdığı üzere, Tanrı dışında hiç kimsenin mutlak fazilete sahip olmadığıydı.<a class="noteref" epub:type="noteref" href="#f11">11</a> Zira, hiçbir yaratılmış yoktur ki mükemmellikte yaratıcısı Tanrı’dan noksanlı olmasın.<a class="noteref" epub:type="noteref" href="#f12">12</a> Üçüncü neden olarak da benim tavsiyeme göre hareket edecek olursanız şahsınızın idaresini bana bırakmış olduğunuzun sanılacağını öne sürüyorsunuz. Efendim, izninizle, bu doğru değil. Zira, insanların üzerlerinde efendilik hakkına sahip olmayanlardan nasihat almaları sakıncalı olsaydı kimse birbirine bu kadar sık akıl <span epub:type="pagebreak" id="page226" title="226"/>danışmazdı. Doğrusu, herhangi bir konuda birine danışan herkes alacağı tavsiyeye uyma ya da uymama özgürlüğüne sahiptir. Dördüncü nedeninize gelince, kadınların gevezelikleri yüzünden ancak bilmedikleri şeyleri saklayabileceklerini, yani dillerinin altında bakla ıslanmayacağını söylüyorsunuz. Efendim, bu sözleriniz hem kötü, hem de dedikoducu kadınlar için geçerlidir; ki zaten bu tip kadınlar hakkında ‘üç şey erkeği evinden uzaklaştırır’ denir: ‘duman, damın akması ve kötü bir karı.’ Zaten bu kadınlarla ilgili olarak Süleyman ‘kavgacı bir kadınla yaşamaktansa çölde bir başına yaşamak evlâdır’<a class="noteref" epub:type="noteref" href="#f13">13</a> diyor. Üstelik Efendim, izninizle, ben bu tür kadınlardan değilim; ve siz de benim dilimi tutma yeteneğimi, sabrımı, hatta saklı tutulması gereken şeyleri nasıl sakladığımı, yeterince sık imtihan ettiniz. Beşinci nedeninize, konu kötü tavsiyeler vermek olunca kadınların erkekleri geçtiğine gelince, Tanrı biliyor ya bunun hiçbir dayanağı yoktur. Zira şundan emin olun ki, siz kötülük etmek için akıl danışıyorsunuz ve eğer sizin niyetiniz kötülük etmekse ve karınız sizi bu niyetinizden alıkoyuyor, akıl yolu ve iyi tavsiyelerle sizi vazgeçiriyorsa, karınızın suçlanması değil takdir edilmesi gerekir.’Konu kötü tavsiyeler vermek olunca kadınlar erkekleri geçer’ diyen filozofu bu şekilde anlamalısınız. Her ne kadar siz bütün kadınları ve onların aklını itham ettiyseniz de size geçmişte ve günümüzde pek çok iyi kadın bulunduğunu, ve bunların hem sağlıklı, hem mantıklı pek çok tavsiyelerde bulunduklarını örnekleriyle göstereceğim. Doğrudur, bazı erkekler kadınların verdiği nasihatın ya çok pahalı ya da çok ucuz olduğunu söylerler. Fakat tavsiyeleri beş para etmez sayısız kadının yanısıra son derece akıllı, ihtiyatlı ve isabetli tavsiyelerde bulunan kadınlar da olmuştur. Yakup’a bakın, annesinin tavsiyesine uyarak babası İshak’ın kutsamasını nasıl kazandı ve kardeşlerine nasıl hükmetti.<a class="noteref" epub:type="noteref" href="#f14">14</a> Judith, Bethulia’yı kuşatan ve yerle bir etmeyi planlayan Holofernes’in elinden memleketini nasıl kurtardı? Abigail kocası Nabal’ı, onu öldürecek olan Davut’un elinden kurtardı; aklı ve yerinde tavsiyeleriyle kralın öfkesini yatıştırdı. Esther iyi tavsiyeleriyle kral Ahaşveroş’un yönetimindeki kişileri kendisine bağışlattı.<a class="noteref" epub:type="noteref" href="#f15">15</a> Bunlardan başka birçok iyi kadının verdiği aynı derecede mükemmel tavsiyeden söz edilebilir. Üstelik, Efendimiz ilk babamız olan Âdem’i yarattığı zaman şöyle dedi: ‘Adam’ın yalnız olması iyi değildir, kendisine uygun bir yardımcı yapacağım.’<a class="noteref" epub:type="noteref" href="#f16">16</a> Buradan da görülüyor ki kadınlar iyi olmasa<span epub:type="pagebreak" id="page227" title="227"/>lardı, ve onların tavsiyeleri de iyi ve faydalı olmasaydı, Göklerin Tanrısı Efendimiz onları hiç yaratmaz, onlara erkeğin yardımcısı değil aksine baş belası derdi. Bir şair şöyle diyor: ‘Altından daha değerli ne var? Yeşim./ Yeşimden daha değerli ne var? Bilgi./ Bilgiden daha değerli ne var? Kadın./ Kadından daha değerli ne var?/ Hiçbir şey.’ Efendim, daha birçok örnekte kadınların ve onların verdikleri tavsiyelerin hem iyi hem de faydalı olduğunu görebilirsiniz. Bu nedenle benim tavsiyelerime güvenirseniz, size kızınızı sağlam olarak iade edeceğim. Ve üstelik, bu işin içinden onurunuzla çıkmanızı sağlayacağım.” </li>			
			<li><span>16)</span> Melibeus karısı Prudence’ın sözlerini dinledikten sonra “‘Hoş sözler gümeç balı gibi, cana tatlı ve kemiklere şifadır’<a class="noteref" epub:type="noteref" href="#f17">17</a> diyen Süleyman ne de doğru konuşmuş” dedi. “Karıcığım, bu tatlı sözlerin hatırına ve senin yüce bilgeliğini ve dürüstlüğünü deneyip emin olduğum için bundan böyle her işte senin tavsiyelerin doğrultusunda hareket edeceğim.” </li>
			<li><span>17)</span> “Efendim”, dedi Bayan Prudence “benim tavsiyelerime uyacağınızı söylediğinize göre, şimdi size önce danışmanlarınızı nasıl seçmeniz gerektiğini anlatayım. Her işinizde öncelikle Yüce Tanrı’ya rehberiniz olması için dua edin, ve anlayışınıza öyle bir şekil verin ki Tanrı size kılavuzluk etsin ve sizi rahatlatsın. Tobit’in oğluna söylediği şu sözleri aklınızdan çıkarmayın: ‘Efendin Tanrı’ya daima şükret, ve sana yol göstermesi için duacı ol; ve her zaman için yolunu aydınlatan ışığın ondan geliyor olmasına dikkat et.’<a class="noteref" epub:type="noteref" href="#f18">18</a> Aziz James de diyor ki: ‘İçinizden biri tavsiyeye ihtiyaç duyarsa, Tanrı’dan istesin.’ Ondan sonra, kendi aklınıza danışmalı, size en faydalı görünen tüm konulardaki bütün düşüncelerinizi sıkıca gözden geçirmelisiniz. Ve ardından, iyi bir karar vermenize engel olan şu üç şeyi yüreğinizden atmalısınız: Öfke, tamah ve acelecilik. </li>
			<li><span>18)</span> “İlk olarak, kendi kendisine danışan kişi pek çok nedenden ötürü mutlaka öfkeden uzak olmalıdır. Bu nedenlerden birincisi şudur: İçinde büyük kızgınlık ve öfke barındıran kişi boyunu aşan işlerin her zaman için üstesinden gelebileceğini sanır. İkinci olarak, kızgın ve öfke dolu kişi iyi düşünüp, sağlıklı muhakeme yapamaz; olayları doğru tartıp iyi karar veremez. Üçüncü nedense şu: <span epub:type="pagebreak" id="page228" title="228"/>Seneca’nın dediği gibi ‘Öfkeli kişinin ağzından yalnızca azarlayıcı, suçlayıcı sözler çıkar.’ Böylece öfkeli kişi hırçın sözlerle başkalarını da aynı duruma sürükler.
				<p>“Ayrıca efendim, tamahı yüreğinizden kovmalısınız. Zira Havari ‘Her türlü fenalığın bir kökü para sevgisidir’<a class="noteref" epub:type="noteref" href="#f19">19</a> diyor. Ve inanın bana, tamahkâr biri doğru karar veremez, doğru dürüst düşünemez; tamahkârlığını tatmin etmeyi düşünür yalnızca; kaldı ki gerçekte onu da başaramaz, zira zenginliği arttıkça, daha fazlasına sahip olma isteği de artacaktır.</p>
				<p>“Ve efendim, aceleciliği de yüreğinizden kovmalısınız. Zira, aklınıza gelen ilk düşüncenin en iyi düşünce olduğunu şüphesiz iddia edemezsiniz; bu düşünceyi tartmak, bu konuda birilerine danışmak gerekir. Sizin de bildiğiniz gibi ‘Çabuk emin olan çabuk pişman olur’ diye bir atasözü vardır.</p>
			</li>
			<li><span>19)</span> “Efendim, insan her zaman için aynı hava, aynı ruh hali içinde olmaz; kendisine bir an için çok iyi gibi görünen birşey, bir başka zaman tam tersi bir görünüm arzedebilir. </li>
			<li><span>20)</span> “Kendi başınıza karar verirken, ince eleyip sıkı dokuyarak sizin için en iyi olanı seçtikten sonra, size tavsiyem, bu kararınızı gizli tutun. Niyetinizi açıklamanın sizin yararınıza olacağından emin olduğunuz haller dışında kimseye yüreğinizi açmayın. Zira Sirak oğlu İsa bir sırrınızdan ya da yaptığınız bir hatadan ‘ne dostunuza, ne düşmanınıza bahsetmeyin’ diyor ‘yanınızdayken sizi dinleyip size destek veriyor görünürler, yokluğunuzda arkanızdan gülerler.’<a class="noteref" epub:type="noteref" href="#f20">20</a> Bir başka yazar ‘yeryüzünde sır saklamayı bilen kimselerin sayısı yok denecek kadar azdır’ diyor. Kitap da diyor ki: ‘Kararınızı kendi kalbinizde tuttuğunuz zaman onu içinize hapsetmiş olursunuz; ve onu birisine açtığınızda o kişi sizi hapsetmiş olur.’<a class="noteref" epub:type="noteref" href="#f21">21</a> Ve bu yüzden düşüncelerinizi kendi yüreğinizde saklamak, kalbinizi açtığınız kimselere dillerini tutmaları için yalvar yakar olmaktan yeğdir. Seneca diyor ki: ‘Sen daha kendi sırrını saklayamıyorsan bir başkasından senin sırrını saklamasını nasıl istersin?’ Ama yine de sırrınızı birisiyle paylaşmanın durumunuzu iyileştireceğine inanıyorsanız bunu şu şekilde yapmalısınız: Öncelikle savaş mı barış mı ya da şunu mu bunu mu istediğiniz konusunda hiçbir ipucu vermemeli, niyetinizi veya kararınızı karşınızdakine hiç belli etmemelisiniz; zira, inanın bana efendim, danışmanların, ve <span epub:type="pagebreak" id="page229" title="229"/>özellikle de büyük beylerin danışmanlarının, çoğu dalkavukturlar. Zira kendilerine göre doğru ve yararlı olduğunu düşündükleri sözleri değil de her zaman için efendilerinin istekleri doğrultusunda, onu hoşnut kılacak sözleri söyleme çabası içindedirler. Bu yüzden zengin kimselerin kendi kararları hariç dışarıdan nadiren iyi tavsiyeler aldıkları söylenir. Ondan sonra kimin dost kimin düşman olduğunu düşünmelisiniz. Ve dostlarınızla ilgili olarak, hangilerinin en eski ve en sadık, en akıllı ve tavsiyelerine en güvenilir, olduğuna bakmalı ve durum gerektirdikçe onlara danışmalısınız. </li>
			<li><span>21)</span> “Demem o ki, toplantıya dürüst arkadaşlarınızı çağırmalısınız. Zira Süleyman’ın dediği gibi ‘Yağ ve buhur yüreği sevindirir, dostun tatlılığı da candan gelen öğüttendir.’<a class="noteref" epub:type="noteref" href="#f22">22</a> Ve yine diyor ki ‘Hiçbir şey sadık bir dostun yerini tutamaz.’<a class="noteref" epub:type="noteref" href="#f23">23</a> Zira şüphesiz, ne altın ne de gümüş sadık bir dostun iyi niyeti kadar değerlidir. Tekrar Süleyman’a kulak verirsek: ‘Sadık bir dost sağlam bir kaledir, ve böyle birini bulan kişi bir hazine bulmuş demektir.’<a class="noteref" epub:type="noteref" href="#f24">24</a>
				<p>“Tabii bunun yanısıra gerçek dostlarınızın akıllı ve ihtiyatlı olup olmadığına da bakmalısınız. Kitap diyor ki: ‘Kulağını eğ ve hikmetli adamların sözlerini dinle.’<a class="noteref" epub:type="noteref" href="#f25">25</a> Bundan dolayı, her zaman için belli bir yaşa gelmiş, görmüş geçirmiş ve meclislerde saygınlık kazanmış kişilere danışmalısınız. Zira Kitap ‘Hikmet ihtiyarlardadır’<a class="noteref" epub:type="noteref" href="#f26">26</a> diyor. Tullius diyor ki: ‘Büyük işler bedenin faaliyeti ve kuvvetiyle değil danışma, itibar ve bilgiyle başarılırlar; bu sayılanlar kişi yaşlandıkça zayıflamaz, tersine günden güne çoğalır ve güçlenirler.’</p>
				<p>“Ayrıca, şunu genel ilke olarak benimseyin: Öncelikle görüşlerine başvurmak için yalnızca birkaç tane, çok özel dostunuzu ayırın. Süleyman diyor ki: ‘Birçok dost edinin fakat bin tanesinin içinden yalnızca bir tanesini kendinize danışman olarak seçin.’<a class="noteref" epub:type="noteref" href="#f27">27</a> Ve mecbur kalsanız dahi sırlarınızı öncelikle, sadece birkaç kişiye açın, diğerlerine daha sonra, ihtiyaç olduğunda açıklarsınız. Fakat her zaman için, danışmanlarınızda bahsettiğim üç özelliğin bulunmasına dikkat edin. Tekrar sayarsak, bunlar: Sadakat, akıl ve tecrübedir. Her zaman ve her ihtiyaç duyduğunuzda yalnızca bir tek danışmanınızın fikriyle hareket etmeyin; zira, bazen çoğunluğun görüşlerini almak da faydalıdır. Süleyman diyor ki: ‘Öğütçülerin çokluğunda kurtuluş vardır.’<a class="noteref" epub:type="noteref" href="#f28">28</a> </p>
			</li>
			<li><span epub:type="pagebreak" id="page230" title="230"/><span>22)</span> “Kimlerin tavsiyelerine uymanız gerektiğini anlattığıma göre şimdi size kimlerin tavsiyelerinden uzak durmanız gerektiğini açıklayacağım. Öncelikle aptallara danışmaktan kaçınmalısınız. Süleyman ‘Aptalların bilgisine başvurmayın, zira onlar kendi şehvet ve arzularından başka bir şey düşünemezler’ diyor. Kitap diyor ki: ‘Bir aptalı belirleyen özellik, kolayca herkesin kötü, yalnızca kendisinin en iyi olduğuna inanmasıdır.’ Ayrıca size meselelerin iç yüzünü anlatmak yerine sizi pohpohlamaya çalışan dalkavuklara danışmaktan da kaçınmalısınız.</li>
			<li><span>23)</span> “Bununla ilgili olarak Tullius ‘Dostlukları zedeleyen en ciddi hastalık, dalkavukluktur’ diyor. Böyle olunca, diğer çeşit insanlar bir yana, özelikle dalkavuklardan korkup onlardan uzak durmanız daha çok önem taşıyor. Kitap diyor ki: ‘Size gerçeği söyleyen dostunuzun yalın sözlerinden değil dalkavukların tatlı sözlerinden korkun.’<a class="noteref" epub:type="noteref" href="#f29">29</a> Süleyman da, dalkavukların tatlı sözlerinin masumları yakalamak için atılmış ökseler olduğunu belirtiyor. Ve ayrıca ‘Komşusuna yaltaklanan adam onun ayakları için ağ serer’<a class="noteref" epub:type="noteref" href="#f30">30</a> diyor. Bu nedenle Tullius diyor ki: ‘Dalkavuklara kulak vermeyin ve onlardan akıl almayın.’ Cato da ‘İyi tavsiyelere değer verin, tatlı, gururunuzu okşayıcı sözlerden sakının’ deyip ekliyor ‘ve aynı şekilde, şimdi sizinle barışıkmış gibi görünen eski düşmanlarınızın gösterecekleri yoldan gitmeyin.’ Kitaba göre, hiç kimse eski düşmanının kalbine tam bir güvenle yerleşemez. İsope diyor ki: ‘Önceden kavgalı olduklarınıza veya aranızda husumet bulunanlara asla güvenmeyin ve onlara planlarınızdan sözetmeyin.’<a class="noteref" epub:type="noteref" href="#f31">31</a> Seneca bunun nedenini açıklarken diyor ki: ‘Uzun süre ateş yakılan bir yerde mutlaka biraz sıcak duman kalır.’ Bu yüzden, ‘Eski düşmanına asla güvenme’ diyor Süleyman. Düşmanınız sizinle barışmış görünse, size karşı mütevazi davranıp önünüzde boyun eğse dahi ona asla güvenmeyin. Zira hiç kuşkunuz olmasın, bu sahte tevazunun altında şahsınıza karşı sevgisinden çok, kendine bir çıkar sağlama düşüncesi yatıyor, zira bu kişi savaş yoluyla açık açık kazanamadığı zaferi, bu şekilde, sahte bir yüz takınarak, elde etmeyi umuyor. Petrus Alfonsus da ‘Eski düşmanlarınızla dostluk kurmayın’ diyor ‘zira onlara yapacağınız iyilikleri saptırıp kötülüğe çevireceklerdir.’ Aynı şekilde, hizmetinizde olan ve size karşı son derece saygılı davrananlardan da akıl almayınız. Neden derseniz, onları konuşturan size olan sevgileri değil, size karşı duydukları <span epub:type="pagebreak" id="page231" title="231"/>korku olabilir. Ve bu yüzden bir filozof ‘Hiç kimse korktuğu kişiye katıksız sevgi duymaz’ diyor. Tullius’a göre de ‘Tebasının yüreklerinde korkudan çok sevgi uyandırmayan hiçbir imparator uzun süre tahtta kalamaz.’ Ayrıca, sarhoşlara akıl danışmaktan kaçınmalısınız, zira, onlar hiçbir sırrı saklayamazlar. Süleyman sarhoşluğun hüküm sürdüğü yerde gizliliğin olamayacağını söylüyor.<a class="noteref" epub:type="noteref" href="#f32">32</a> Ortaya konuşurken sizin kulağınıza fısıldadığı şeyin tam tersini söyleyenlerin de verecekleri akla şüpheyle bakmalısınız. Zira Cassiodorus ‘Yalnız kalınca, başkalarıyla birlikteyken yaptıklarının tam tersini yapanların bu davranışı mutlaka bozulması gereken bir oyundur’ diyor. Bunun yanısıra, kötü kişilerin tavsiyelerine de şüpheyle yaklaşmalısınız. Zira Kitap ‘Kötülerin öğütleri hiledir’ diyor.<a class="noteref" epub:type="noteref" href="#f33">33</a> Davut da diyor ki: ‘Ne mutludur o adam ki kötülerin öğüdüyle yürümez.’<a class="noteref" epub:type="noteref" href="#f34">34</a> Ayrıca genç kimselerin tavsiyelerine de itimat etmemelisiniz, zira, onların düşünceleri henüz olgunlaşmış değildir.</li>
			<li><span>24)</span> “Kimlerden akıl alabileceğinizi ve kimlerin tavsiyelerine uyabileceğinizi göstermiş bulunuyorum. Şimdi de size verilen aklın Tullius doktrinlerine göre nasıl incelenmesi gerektiğini öğreteceğim. Akıl hocanızı sınamak için pek çok şeyi göz önünde bulundurmalısınız. Öncelikle, girişmeyi amaçladığınız ve tavsiyeye ihtiyaç duyduğunuz bu işte sadece ve sadece gerçekleri anlatmalı, yani meselenizi dürüst bir biçimde ortaya koymalısınız. Zira, gerçekleri saptıran kişi, yalan söylediği bir konuda faydalı nasihatlar alamaz. Bunu yaptıktan sonra, verilen tavsiyenin size uygunluğunu gözden geçirmelisiniz; akla yatkın mı, onu gerçekleştirebilme gücüne sahip misiniz, danışmanlarınızın çoğu ve en iyileri böyle bir hareket tarzını onaylıyor mu? Daha sonra, her bir tavsiyeye uyduğunuzda ortaya çıkabilecek nefret, barış, savaş, şeref, kâr, zarar ve diğer birçok şeyi tek tek değerlendirmelisiniz. Bütün bu seçeneklerden en iyisini tercih etmeli diğerlerini bir kenara bırakmalısınız. Sıra meselenin kökünün ne olduğunu ve bu ağacın ne tür bir meyva vereceğini düşünmeye geliyor. Meseleyi doğuran tüm sebepleri ve bu sebeplerin de sebeplerini incelemelisiniz. Verilen tavsiyeleri size özetlediğim şekilde inceledikten, hangisinin daha iyi, daha faydalı olduğuna karar verdikten ve bu şekilde hareket etmenin pek çok bilge ve yaşlı kimse tarafından onaylandığını gördükten sonra da, bu işi hayırlısıyla sonuçlandırmaya gücünüzün yetip yetmeyeceği üzerinde kafa yormalısınız. Zira akıl, kimsenin layıkıyla <span epub:type="pagebreak" id="page232" title="232"/>yürütemeyeceği bir işin altına girmesine izin vermez. Kimse de zaten kaldıramayacağı yükün altına girmemelidir. Zira atalarımız ‘Kucağını en geniş açan, eline en az şey geçendir’ diyorlar. Cato da diyor ki: ‘Gücünüzün yeteceği işlere kalkışın; aksi halde büyük sorumluluklar sizi öyle bir sıkar ki başladığınız işten vazgeçmek zorunda kalırsınız.’ Olur da bir işi başarıp başaramayacağınızdan emin olamazsanız, işe başlamaktansa sabırlı olmayı seçin. Petrus Alfonsus diyor ki: ‘Gücünüz bir işi gerçekleştirmeye yetiyor fakat siz daha sonra bu iş yüzünden pişmanlık duyacağınızı biliyorsanız ‘hayır’ demek ‘evet’ demekten iyidir’ yani, konuşmaktansa dilinizi tutmak sizin için daha hayırlı olacaktır. Öyleyse, gücünüz menzilinde olsa dahi sonradan size ‘keşke yapmasaydım’ dedirtecek bir işe soyunmamalısınız. Gerçek gücü ne olursa olsun kendinden emin olmadığı bir işe hiç kalkışmayan kişi doğrusunu yapıyor. Kararınızı size söylediğim şekilde inceledikten ve amacınızı gerçekleştirebileceğinizden emin olduktan sonra, hedefe ulaşıncaya kadar planınıza sadık kalın. </li>
			<li><span>25)</span> “Şimdi de size kınanma endişesi olmadan, ne zaman ve hangi nedenlerden dolayı fikir değiştirebileceğinizi anlatacağım. Zira şüphesiz, kişi planlarını veya hedeflerini onları belirleyen sebep ortadan kalkınca veya yeni bir durum oluşunca değiştirebilir; ne de olsa Yasa ‘yeni durumlar yeni kararlar gerektirir’ der. Seneca da ‘Eğer planlarınız düşmanınızın kulağına giderse plan değişikliği yapın’ diyor. Planınızı uygulamaya koyduğunuz zaman herhangi bir hatadan veya başka bir sebepten dolayı zarar görmeniz söz konusu olacaksa yine plan değiştirebilirsiniz. Ayrıca yaptığınız plan mantıklı değilse veya yanlış varsayımlara dayanıyorsa değişikliğe gidebilirsiniz. Zira yasalara göre ‘akla yatkın olmayan emirler geçersizdir.’ Ayrıca, gerçekleştirilmesi imkansız, verimli bir şekilde uygulamaya konamayacak planlar da değiştirilebilir. </li>
			<li><span>26)</span> “Şunu genel kural olarak benimsemelisiniz ki ortaya çıkan yeni durum ne olursa olsun, asla değişmeyecek şekilde yerleşmiş kötü kurallar da vardır.” </li>
			<li><span>27)</span> Melibeus, karısı Prudence’ın bütün doktrinlerini dinledikten sonra onu şöyle cevapladı: “Hanım, şu ana kadar bana genel olarak danışmanlarımı seçmem veya onları geri çevirmem konusunda <span epub:type="pagebreak" id="page233" title="233"/>nasıl davranmam gerektiğini öğrettin. Fakat şimdi senden daha özele inmeni, danışmanlarımın yani şu mecliste bulunan danışmanlarımın senin gözüne nasıl göründüklerini anlatmanı rica ediyorum.”</li>
			<li><span>28)</span> “Efendim,” dedi karısı, “sizden, hoşunuza gitmeyecek şeyler söylesem bile öne süreceğim sebeplere itiraz etmemenizi ve öfkenin kalbinize girmesine izin vermemenizi, boynumu bükerek istirham ediyorum. Zira Tanrı biliyor ya, ben sizin iyiliğiniz, sizin şerefiniz, sizin yararınız için konuşuyorum. Ve doğrusu, iyi yürekli efendimin beni sabırla dinleyeceğini umuyorum. İnanın bana, burada biraz evvel yaptığınız danışma gerçek anlamıyla danışma değil, ahmaklığa doğru atılan bir adımdır. Zira pek çok yönden hatalı davrandınız. </li>
			<li><span>29)</span> “İlk olarak ve herşeyden önemlisi, danışmanlarınızı toplarken yanlış yaptınız. Neden derseniz, ilk elde yalnızca birkaç kişiyi çağırmalı, geri kalanını daha sonra, ihtiyaç durumunda davet etmeliydiniz. Ama siz bu yorucu, bu gürültüsü rahatsız edici, kalabalığın hepsini bir anda bir araya getirdiniz. Bir diğer hatanız şu oldu: Toplantıya yalnızca gerçek dostlarınızı, yaşlı ve bilge kimseleri çağırmanız gerekirken, burayı yabancılarla, toy delikanlılarla, sahtekâr dalkavuklarla, sizinle barışıkmış gibi görünen eski düşmanlarınızla, size saygı duyan fakat sizi sevmeyen adamlarla doldurdunuz. Yine, toplantıya öfkeyi, tamahı, ve aceleciliği ki bu üç şey her türlü adil ve yararlı toplantıya düşmandır beraberinizde getirmekle ve ne kendi içinizden, ne de danışmanlarınızın içinden, onları kovup yok etmemekle, hatalı davrandınız. Ayrıca, gönlünüzden geçenleri ve savaş ilan edip intikam almak istediğinizi danışmanlarınıza açıklamakla hata ettiniz; konuşmalarınızdan sizin hangi yönde eğilimli olduğunuzu öğrendiler. Bu nedenle, sizin yararınıza olmasını gözeterek değil, sizin istekleriniz yönünde olmasını gözeterek akıl verdiler size. Bunlardan başka, sadece bu meclise danışıp aldığınız bu kadar az tavsiyenin yeterli olacağını sanmakla hata ettiniz; halbuki böyle büyük ve önemli bir konuda daha fazla danışmanla bir araya gelip, amacınızı gerçekleştirme yolları üzerinde daha uzun süre düşünmeniz gerekirdi. Danışmanlarınızı söylediğim veya durumun gerektirdiği şekilde elemeye tabi tutmamakla ve onlar arasında hiçbir ayrım yapmamakla, yani gerçek ve sahte dostlarınızı <span epub:type="pagebreak" id="page234" title="234"/>birbirinden ayırmamakla da hata ettiniz. Gerçek dostlarınızın, yaşlı ve bilge olanların fikirlerini sormadınız, fakat hepsinin sözlerini bir türlü yemeğinin içine katıp çoğunluğa doğru meylettiniz ve bunu yapmakla da ahmaklığa tenezzül etmiş oldunuz. Sizin de pekâlâ bildiğiniz gibi, dünyadaki aptalların sayısı akıllılarınkinden fazla olduğu için bu oran böyle büyük ve kalabalık toplantılara da aynen yansır. İşte bu yüzden, bireylerin akıllıca önerileri yerine çoğunluğun isteklerinin tercih edildiği bu tür toplantılarda aptalların söz sahibi olması pek normaldir.”
				<p>Melibeus tekrar karşılık verdi: “Hatalı davrandığımı kabul ediyorum. Fakat biraz önce belli şartlar altında, belli sebeplerden dolayı danışmanların değiştirilebileceğini söyledin. İşte ben de şu anda danışmanlarımı senin uygun göreceğin şekilde değiştirmeye hazırım. Ne de olsa atalarımız ‘Hata insana mahsustur fakat hatada ısrar Şeytan’ın işidir’ demişler.”</p>
			</li>
			<li><span>30)</span> Onun bu sözleri üzerine Bayan Prudence şöyle konuştu: “Meclisinizi elemeye tabi tutun ve kimin en mantıklı konuşup en iyi tavsiyeyi verdiğini görelim ve madem böyle bir sınav gerekiyor, ilk olarak söz alan cerrah ve hekimlerden işe başlayalım. Bana kalırsa onlar, kendilerine yakıştığı gibi, akıllıca konuştular; her çeşit insanla, hastanın yararına olacak, kimseye zarar vermeyecek ve onurlu bir biçimde ilgilenmenin ve tedavilerinden sorumlu oldukları kimseleri becerileri oranında iyileştirmeye gayret göstermenin meslekleri gereği olduğunu söylerken çok haklıydılar. Efendim, akıllıca, bilgece ve soylu bir cevap verdikleri için ve değerli kızınıza daha özenle bakmalarını sağlamak amacıyla cerrah ve hekimlerin cömert bir şekilde ödüllendirilmelerini öneriyorum. Zira onlar sizin dostlarınız olsalar dahi, size bedava hizmet etmelerini bekleyemezsiniz; hatta bu yüzden onları daha iyi ödüllendirmeli, onlara karşı daha eli açık davranmalısınız. Hekimlerin bu dava için öne sürdükleri teklife, yani hastalıkların karşıtlarıyla tedavi edilebileceği düşüncesine gelince, bunu nasıl anladığınızı ve bu konuda ne düşündüğünüzü bilmek isterdim.”
				<p>“Doğrusu” dedi Melibeus, “bundan düşmanlarım bana nasıl zarar verdilerse benim de onlara aynı şekilde karşılık vermem gerektiğini anlıyorum. Zira, onların bana kötülük yapıp benden intikam almalarına karşılık, benim de misillemede bulunmam gerekir; böylece bir kötülüğü bir başkasıyla telafi etmiş olurum.” </p>
			</li>
			<li><span epub:type="pagebreak" id="page235" title="235"/><span>31)</span> “Durun, durun!” dedi Bayan Prudence, “herkes nasıl da kolay kendi arzuları, zevkleri doğrultusunda meylediyor! Hekimlerin sözü şüphesiz bu şekilde yorumlanmamalı. Zira, kötülüğün karşıtı kötülük değildir; ne de intikamın karşıtı intikam, haksızlığın karşıtı haksızlıktır; bunlar zıt değil benzerdirler. Bundan dolayı da bir intikam olayı bir başkasıyla telafi edilemez ve bir haksızlık da bir diğeriyle; aksine, bunların her biri bir diğerini doğurur ve çoğaltır. Hekimlerin sözleri şöyle anlaşılmalıdır: İyi ve kötü karşıttırlar, barış ve savaş, intikam ve bağışlama, uyum ve uyuşmazlık ve başkaları. Fakat şu bir gerçek ki kötülük iyilikle tedavi edilir, uyumsuzluk uyumla, savaş barışla ve bu diğer karşıtlar için de geçerlidir. Havari Aziz Pavlus pek çok yerde buna katılır ve der ki: ‘Kötülüğe kötülükle, küfüre küfürle karşılık vermeyin; aksine size kötülük yapana iyilikte bulunun ve sizi incitene hayır dua edin.’<a class="noteref" epub:type="noteref" href="#f35">35</a> Aziz Pavlus bundan başka birçok yerde de barış ve uyumu vaaz eder.
				<p>“Fakat şimdi avukatlar ve diğer bilge kişilerin tavsiyelerine değineceğim. Duyduğunuz gibi, hepsi aynı ağızdan konuştular ve dediler ki herşeyden önce kendi evinizi korumaya ve emniyet altına almaya bakmalısınız. Bunları yaparken de danışarak ve uzun uzun düşündükten sonra hareket etmelisiniz. Efendim, şahsınızın güvenliğiyle ilgili olan birinci noktaya gelirsek, bilmelisiniz ki savaşa giren kişi herşeyden önce alçak gönüllülükle ve kendini vererek İsa Mesih’in ve Onun Yüce Merhametinin kendisini koruması altına alıp, başı sıkıştığında yardımına koşması için dua etmelidir. Zira şüphe yok ki, yeryüzünde hiç kimse Efendimiz İsa Mesih’in gözetimi altında olmadıkça, yalnızca akıl danışarak kendini emniyete alamaz. Davut peygamber buna katıldığını şu sözleriyle belirtiyor: ‘Eğer şehri Rab korumazsa, bekçi boş yere uyanık durur.’<a class="noteref" epub:type="noteref" href="#f36">36</a> Öyleyse efendim, şahsınızın korunmasını takdir edilen ve iyi tanınan gerçek dostlarınıza bırakmalısınız; zira böylesi bir yardım ancak onlardan istenebilir. Bakın Cato ‘Bir derdiniz olunca dostlarınıza başvurunuz, zira hiçbir hekim gerçek dostunuz kadar değerli değildir’ diyor. Ve bundan böyle bütün yabancı ‘yalancı’ kimselerden uzak durmalı, onlara şüpheyle yaklaşmalısınız. Zira Petrus Alfonsus ‘Uzun zamandır tanımadığınız, yabancı biriyle asla yola çıkmayın’ diyor. ‘O kişi sizin rızanız olmadan, kazara yanınıza düşerse konuşmasına dikkat edin, özgeçmişini elden geldiğince ayrıntılı bir şekilde soruşturun ve kendi gideceğiniz yeri <span epub:type="pagebreak" id="page236" title="236"/>gizleyin; gideceğiniz yer olarak aslında planınızda olmayan bir yer adı verin ve adam elinde bir mızrak taşıyorsa sağ, bir kılıç taşıyorsa sol tarafında yürüyün.’ Bundan böyle size tarif ettiğim iki tür insandan uzak durun ve onların gösterecekleri yollardan sakının. Ayrıca gücünüze, rakibinizin gücünü hiçe sayarak kendinizi tehlikeye atacak kadar çok güvenmeyin; zira her akıllı kişi düşmanından çekinir. Süleyman diyor ki: ‘Daima korkan adama ne mutlu, zira yüreğinin cesareti ve bedeninin kuvvetine aşırı güvenenlerin sonu felaket olur.’<a class="noteref" epub:type="noteref" href="#f37">37</a> Bunlardan başka her türlü tuzak ve ispiyona karşı tetikte durmalısınız. Seneca diyor ki: ‘Kötülükten korkan akıllı kişi kötülüğe engel olur; tehlikeyi ortadan kaldıran tehlikeye düşmez.’ Herhangi bir yerde emniyette olsanız dahi her an için uyanık bulunmalısınız; yani ne en güçlü, ne en zayıf düşmanınıza karşı ihmalkâr davranmamalısınız. Seneca ‘Kafası çalışan kişi en zayıf düşmanından bile korkar’ diyor. Ovid, minicik bir gelinciğin koca bir boğayı veya yaban geyiğini öldürebileceğini söylüyor. Kitap’a göre de, minicik bir diken heybetli bir kralı ağır bir biçimde yaralayabilir ve bir tazı bir yaban domuzunu durdurabilir. Yine de, ortada korkmanızı gerektirecek haklı bir sebep yokken, korkakça davranmanızı öneriyor değilim. Bir kitapta bazı kimselerin insanları kandırmayı pek sevdiklerini ama kendilerinin de aldatılmaktan son derece korktuklarını okumuştum. Fakat zehirlenmekten korkmalı, alaycılardan uzak durmalısınız. Zira Kitap ‘Alaycılarla dostluk etmeyin,’ diyor ‘aksine onların sözlerini zehir kabul edin ve kaçın.’ </p>
			</li>
			<li><span>32)</span> “Şimdi ikinci noktaya, evinizin, danışmanlarınızın söyledikleri gibi tahkim edilip, önünde bir karakol kurulmasına gelirsek, bu sözleri nasıl anladığınızı ve bu konuda neler düşündüğünüzü duymak isterdim.” </li>
			<li><span>33)</span> Melibeus cevap olarak dedi ki: “Doğrusu, bu sözlerden evimi kalelerin savunmasında olduğu gibi, kuleler ve diğer ek yapılarla desteklemem gerektiğini anlıyorum. Ayrıca evimi her türlü silahla ve mancınıkla donatmalıyım ki düşmanlarım ne bana ne de evimin etrafına yaklaşmaya cesaret edemesinler.” </li>
			<li><span>34)</span> O zaman Prudence şöyle dedi: “Yüksek kaleler, kuleler inşa etmek bazen sadece kibire hizmet eder. Onca masraf, onca emek sarfe<span epub:type="pagebreak" id="page237" title="237"/>dilip dikilen yüksek kaleler hem yaşını başını almış, hem de akıllı gerçek dostlar tarafından savunulmadığı takdirde, bir de bakarsınız, saman çöpü kadar bile sağlam değildirler. Ve bilmelisiniz ki kudretli bir beyin gerek kendi şahsını, gerek mal varlığını korumak için inşa edebileceği en sağlam kale, tebası ve komşularının ona karşı duydukları sevgidir. Zira Tullius şöyle diyor: ‘Kimsenin ele geçiremeyeceği veya yerle bir edemeyeceği bir kale çeşidi vardır ki bu da bir halkın efendilerine karşı besledikleri sevgidir.’ </li>
			<li><span>35)</span> “Şimdi efendim, üçüncü noktaya, yaşlı ve akıllı danışmanlarınızın bu meselede fazla aceleci davranmamanız, fakat büyük bir dikkatle ve kılı kırk yararak hazırlanmanız gerektiğini öne sürmelerine gelince; bana kalırsa bunlar son derece akıllıca, son derece isabetli sözler. Zira Tullius ‘Herhangi bir işe kalkışmadan önce büyük bir dikkatle hazırlık yapın’ diyor. Ve ben de diyorum ki intikam peşinde, savaşta, kavgada, savunmada olsun işe başlamadan evvel enine boyuna düşünüp hazırlanmalısınız. Zira Tullius’a göre kısa sürede elde edilen bir zafer aslında uzun hazırlıkların bir sonucudur. Cassiodorus da ‘Hazırlıklara ne kadar uzun zaman ayrılırsa, savunmamın o derecede başarılı’ olacağını belirtiyor. </li>
			<li><span>36)</span> “Fakat şimdi, size sizi sevmeden hürmet eden komşularınızın, sizinle barışık gibi görünen eski düşmanlarınızın, sizin kulağınıza başka, ortaya konuşurken başka şeyler söyleyen dalkavuklarınızın, ve derhal savaş ilan edilip intikam alınmasını öneren gençlerin düşüncelerine değinmek istiyorum. Önceden de belirttiğim gibi, efendim, böyle kimseleri toplantıya çağırmakla büyük hata yaptınız; buraya kadar saydığım nedenler bu tip danışmanların güvenilmezliğini yeterince ortaya koydu, ama biz yine de özele inelim. Önce Tullius’un öğretisi doğrultusunda ilerlemelisiniz. Şüphesiz bu meselenin ya da bu öğretinin doğruluğunu anlamak uzun zaman almaz. Ne de olsa, size bu kötülüğü yapanların kimler ve kaç kişi olduklarını ve bu işi yaparken ne gibi yöntemler kullandıklarını zaten biliyoruz. Bundan sonra, yine Tullius’un belirttiği ikinci durumu incelemelisiniz. Zira Tullius ‘onaylama’ adı altında bir madde ortaya atıyor ve bununla, mecliste düşmanlarınızdan acilen intikam alma isteğinizi ifade ettiğinizde, danışmanlarınızdan bu düşüncenizi onaylayanların kimliklerini ve sayılarını kastediyor. Bunun yanısıra, düşmanlarınızın istekleri doğrultusunda, <span epub:type="pagebreak" id="page238" title="238"/>onlarla işbirliği yapanların da kimler ve kaç kişi olduklarını bir düşünelim. Birinci grupla başlarsak, kararınıza kimlerin katıldığı pekâlâ biliniyor; zira acilen savaş açılsın diyenler sizin dostlarınız değil. Şimdi, çok candan dostlarınız olarak düşündüğünüz insanlar kimlerdir ona da bir bakalım. Son derece kudretli ve varlıklı birisi olmanıza rağmen, şurası bir gerçek ki yalnızsınız. Zira, bir kızınız dışında çocuğunuz yok; ne de düşmanlarınızın gözünü korkutup, sizinle dalaşmaktan veya size savaş açmaktan çekinmelerini sağlayacak erkek kardeşleriniz, kuzenleriniz, akrabalarınız var. Siz de biliyorsunuz ki, öldüğünüz takdirde mirasınız birkaç uzak akraba arasında pay edilecek; ve bu akrabaların herbirinin payı yeterince büyük olacağından sizin intikamınızı almak için fazla istekli olmayacaklar. Buna karşılık düşmanlarınız üç kişi; üstelik herbirinin birçok çocukları, erkek kardeşleri, kuzenleri ve yakın akrabaları var; siz onlardan ikisini üçünü öldürseniz bile, sizi öldürerek onların intikamını almak için geriye yeterli sayıda adam artacak. Sizin adamlarınızın size karşı daha dürüst ve size daha sadık olduklarını varsayabiliriz fakat yine de, sizinle aralarında yakın akrabalık yok; buna karşılık düşmanlarınızın adamları onların yakın akrabaları. Şüphesiz ki onlar bu yönden sizden daha avantajlı durumdalar. Ayrıca, acilen intikam alınmasını isteyenlerin tavsiyelerinin, akıllı işi olup olmadığına da bir göz atalım. Biliyorsunuz ki bunun cevabı ‘hayır’. Bildiğiniz üzere, hukukun yetkili kıldığı hâkim dışında  ve o da böyle bir intikamın kanun uyarınca ve kanun çerçevesinde uzun zaman içinde veya acilen alınması gerektiği zaman hiç kimse kimseden intikam almaya yetkili değildir. Üstelik Tullius’un ‘onaylama’ dediği kavrama dönersek, sahip olduğunuz kudret ve kuvvetin sizin ve danışmanlarınızın arzusunu haklı kılıp kılmadığını da düşünün. Şüphesiz buna da ‘hayır’ cevabını vereceksiniz. Zira doğrusunu söylemek gerekirse, ne yapıyorsak haklı olarak yapmalıyız. Kendi bildiğinizce alacağınız bir intikam, tabii ki haklı olamaz. Öyleyse, gördüğünüz gibi, kudret ve kuvvetiniz arzularınızı haklı kılmaya yetmiyor. Şimdi de üçüncü noktayı inceleyelim, Tullius’un sonuç dediği noktayı. Şunu anlamalısınız ki almayı amaçladığınız intikam, bir ‘sonuçtur’. Ve ondan başka bir intikam, başka bir tehlike, başka bir savaş doğar; ve bunu şu anda farkında olmadığınız sayısız kötülükler, zararlar izler. Tullius’un ‘doğurma’ dediği dördüncü noktayla ilgili olarak, düşünün ki size yapılan bu kötülük düşmanlarınızın nefretinden doğdu; bu kötülüğün inti<span epub:type="pagebreak" id="page239" title="239"/>kamının alınmasında da işaret ettiğim gibi, yine bir başka intikam olayı ve dolayısıyla, hadsiz hesapsız üzüntü ve israf doğacak.</li>
			<li><span>37)</span> “Efendim, Tullius’un ‘sebepler’ dediği sonuncu noktaya gelirsek, bilmelisiniz ki size yapılan kötülüğün alimlerin <em>Oriens</em> ve <em>Efficiens</em> ve <em>Causa longinqua</em> ve <em>Causa propinqua</em> dedikleri, yani ‘mutlak sebebi’ ve ‘yaklaşık sebep’ anlamlarına gelen belli sebepleri vardır. ‘Mutlak Sebep’ her şeyin Sebeb’i olan Kadir Tanrı’dır. Yaklaşık sebep üç düşmanınız, ‘tesadüfi sebep’se nefrettir. ‘Görünen sebep’ kızınızın aldığı beş yaradır, ‘resmi sebep’ merdivenleri getirerek pencereye tırmananların yöntemidir. Sonuncu sebep kızınızı öldürme arzularıydı ve Tanrı onların ellerinden geleni yapmalarına izin verdi. Fakat ‘Mutlak Sebep’ten, yani sonlarının ne olacağından veya başlarına ne geleceğinden söz etmek gerekirse, akıl yürütmek ve varsayımda bulunmaktan başka birşey elimden gelmiyor. Yine de sonlarının kötü olacağını düşünebiliriz. Zira Emirler Kitabı’na göre ‘Kötü sebeplerden kaynaklanan işler nadiren ve binbir ıstıraptan sonra iyi sona vardırılabilirler.’</li>
			<li><span>38)</span> “Efendim, bana Tanrı’nın bu kötülüğün yapılmasına neden izin verdiği sorulacak olursa, tabii ki kesin bir cevap veremem. Zira, Havari’nin dediği gibi, Kadir Efendimizin hikmet ve bilgisinin ve hükümlerinin derinliğine kimsenin aklı ermez.<a class="noteref" epub:type="noteref" href="#f38">38</a> Yine de, bazı tahminler ve varsayımlar yoluyla ben inanıyorum ki, adalet ve doğruluğun kendisi olan Tanrı’nın bu kötülüğe göz yummasının altında yine adil ve geçerli bir sebep vardır. </li>
			<li><span>39)</span> “Sizin adınız Melibeus, yani ‘bal içen adam’. Siz dünyanın nimetlerinden ve hazlarından o kadar çok içtiniz ki sarhoş oldunuz; ve Yaratıcınız İsa Mesih’i unuttunuz; O’na yeterince hürmet etmediniz ve gerektiği gibi şükretmediniz. Ne de Ovid’in ‘Bedensel hazların tatlı balının altında ruhu öldüren zehir vardır’ demesine kulak verdiniz. Oysa Süleyman uyarıyor: ‘Bal buldun mu kendine yetecek kadar ye; ölçüyü aşacak olursan kusarsın’<a class="noteref" epub:type="noteref" href="#f39">39</a> ve yeniden aç ve yeniden muhtaç kalırsın. Kim bilir belki de İsa sizden hoşnut değildir, yüzünü sizden çevirmiş, merhametinin kulaklarını size tıkamıştır ve işlediğiniz günahlara benzer bir şekilde cezalanmanıza izin vermiştir. Siz Efendimiz İsa Mesih’e karşı günah işlediniz; zira, insanlığın bu üç düşmanının, ten, Şeytan ve dünyanın be<span epub:type="pagebreak" id="page240" title="240"/>deninizin pencerelerinden girmesine seve isteye göz yumdunuz; onların saldırılarına ve çeldirmelerine karşı kendinizi yeterince savunmadınız; ve onlar da yani beş duyunuz yoluyla içinize giren ölümcül günahlar böylece ruhunuzu beş değişik yerinden yaraladılar. Aynı şekilde, Efendimiz İsa Mesih üç düşmanınızın evinizin penceresinden içeri girmelerini ve kızınızı bildiğiniz şekilde yaralamalarını diledi ve buna izin verdi.” </li>
			<li><span>40)</span> “Çok iyi anlıyorum ki” dedi Melibeus, “doğabilecek kötülükleri ve tehlikeleri göstererek düşmanlarımdan intikam almamı engellemek istiyorsun. Fakat her intikam olayında herkes ortaya çıkabilecek kötü sonuçları, tehlikeleri düşünecek olsaydı, kimse intikam almazdı ve bu da zararlı olurdu; zira intikam yoluyla kötüler iyilerden ayırd edilir. Ve kötülük yapma niyetinde olanlar kötülerin cezalandırıldıklarını görünce kendilerini dizginlerler.”
				<p>Bayan Prudence buna cevap olarak dedi ki: “İntikam almanın pek çok iyi ve kötü tarafı olduğunu elbette kabul ediyorum; fakat intikam almak her önüne gelen kişinin değil, hâkimlerin ve suçlular üzerinde yetki sahibi olanların işidir. Dahası kanımca, bir başkasından intikam alan kişi nasıl günah işlemiş oluyorsa, hak edenlerden gerekli intikamı almayan hâkim de aynı şekilde günah işlemiş olur. Seneca diyor ki: ‘İyi hâkim kötüleri cezasız bırakmayan hâkimdir.’ Cassiodorus’un dediği gibi ‘İnsanlar suçlarının hâkimleri ve yöneticilerini kızdıracağını bilseler suç işlemeye çekinirlerdi.’ Buna karşılık bir başkası da ‘Adil kararlar vermekten korkan hâkimler suçlular yaratırlar.’ diyor. Havari Aziz Pavlus Romalılara yazdığı mektupta hâkimlerin önlerinden taşınan baltaların boşuna olmadığını bildiriyor.<a class="noteref" epub:type="noteref" href="#f40">40</a> Zira, bu baltalar suçluları ve kötüleri cezalandırmaya; iyi kimseleri de korumaya yarar. Öyleyse, düşmanlarınızdan intikam alınmasını istiyorsanız, kanunun onlar üzerinde yetkili kılmış olduğu hâkimlere başvurmalısınız; hâkim suçluları kanunların öngördüğü şekilde cezalandıracaktır.” </p>
			</li>
			<li><span>41)</span> “Olmaz,” dedi Melibeus, “bu türden bir intikam bana hitap etmiyor. Düşünüyorum da Talih çocukluğumdan beri hep besledi beni, pek çok sıkıntıyı aşmamda yardımcı oldu. Bunu önemli buluyorum ve Tanrı’nın izniyle, Talih’in yine bana yardım edeceğine inanıyor, onu bir kez daha denemek istiyorum.” </li>
			<li><span epub:type="pagebreak" id="page241" title="241"/><span>42)</span> “Aslında,” dedi Prudence “bana sorarsanız, hiçbir şekilde şansınızı denememeli, Talih’in önünde eğilmemelisiniz. Bakın Seneca ‘Ahmakça ve Talih’e güvenerek yapılan işlerden hayır gelmez’ diyor. Aynı kişi yine diyor ki: ‘Talih ne kadar parlak ve pırıltılı görünürse, o derece narindir ve o kadar kolay kırılır.’ Talih’e güvenmeyin zira, ne sadık ne de sabittir; en güvende ve yardımından en emin olduğunuz anda, sizi aldatır ve gelmeyiverir. Talih’in çocukluğunuzdan beri sizi beslediğini söylüyorsunuz, bana kalırsa asıl bu yüzden onun içtenliğine ve aklına daha az bel bağlamalısınız. Seneca’nın dediği gibi ‘Talih kendi beslediği kişiyi koca bir ahmak yapar.’ Madem intikam alınmasını istiyorsunuz ve hâkimin önünde kanun uyarınca alınacak intikam hoşunuza gitmiyor ve madem Talih’ten yardım umarak intikam almaya kalkışmak tehlikeli ve kesin değil; öyleyse işleri, hiçbir kötülük ve haksızlığı yapanların yanına koymayan Mutlak Hâkim’e havale etmekten başka çareniz kalmıyor; O intikamınızı söz verdiği şekilde alacaktır, zira Tanrı ‘Öç benimdir, karşılığını ben vereceğim’ diyor.”<a class="noteref" epub:type="noteref" href="#f41 ">41 </a></li>
			<li><span>43)</span> Melibeus karşılık verdi: “Eğer ben, bana zarar verenlerden, intikamımı almazsam, bana kötülük yapanlara ve diğer herkese bir başka kötülük daha yapmaları için davetiye çıkarmış olurum. Zira Kitap’ta ‘Herhangi bir kötülüğü yapanların yanına bırakırsanız düşmanınızı yeni bir kötülük yapmaya çağırmış olursunuz’ yazar. Ayrıca herşeyi sineye çekersem bana dayanamayacağım kadar büyük kötülükler yaparlar; ve bu durumda herkes tarafından aşağılanırım. ‘Kötülükleri sabırla karşılarsanız sabredemeyeceğiniz kadar büyük kötülüklerle karşılaşırsınız’ diye de bir söz vardır.”</li>
			<li><span>44)</span> “Sabrın fazlasının da iyi bir şey olmadığını şüphesiz kabul ediyorum,” dedi Prudence, “fakat bunun böyle olması her kendisine kötülük yapılan kişiye intikam alma hakkını vermez; zira, bu hak yetkili hâkimlere mahsustur ve onların görevidir. Bundan dolayı sözlerini alıntıladığınız iki otoritenin, hâkimlere hitaben ve hâkimler hakkında konuştuklarını düşünmemiz gerekiyor; zira, hâkimler haksızlık ve suçların cezasız kalmasına uzun süre göz yumdukları takdirde yenilerinin yapılmasına sadece davetiye çıkarmış olmaz, bunların yapılmasını emretmiş olurlar. Yine bir bilge kişi ‘Günahkârı cezalandırmayan hâkim ona günah işlemesini buyurmuştur’ diyor. Şurası gayet açık ki, herhangi bir ülkedeki <span epub:type="pagebreak" id="page242" title="242"/>hâkimlerin veya yöneticilerin suçlulara ve kötülük yapanlara aşırı hoşgörülü davranmaları halinde, bu kişiler zamanla hâkimleri ve kralları yerlerinden edip efendiliklerini ellerinden alacak kadar güçlenebilirler. </li>
			<li><span>45)</span> “Fakat şimdi, kendi intikamınızı kendiniz almaya yetkili olduğunuzu düşünelim. Öyle bile olsa, şu an için intikam alabilecek kadar güçlü değilsiniz. Zira, kendi gücünüzü ve düşmanlarınızın olanaklarını karşılaştıracak olursanız, önceden de belirttiğim gibi, düşmanlarınızın sizden çok üstün olduklarını göreceksiniz. Bu nedenle diyorum ki, size yapılan kötülüklere şimdilik sabırla katlanmanız yerinde olur. </li>
			<li><span>46)</span> “Üstelik ‘kendinizden güçlü biriyle kapışmak delilik, size denk biriyle kapışmak tehlikeli ve sizden daha zayıf biriyle kapışmak aptallıktır’ diye bir atasözü olduğunu da bilirsiniz. Bu yüzden, kişi elinden geldiğince kavgadan kaçınmalıdır. Süleyman ‘Kişinin kendisini kavga gürültüden uzak tutması büyük bir ibadet sayılır’<a class="noteref" epub:type="noteref" href="#f42">42</a> diyor. Ve olur da sizden daha kuvvetli ve kudretli birisi size bir zarar verirse intikam almayı değil, acınızı nasıl dindirebileceğinizi düşünmelisiniz. Zira Seneca ‘Kendinden büyüklerle kapışan kişi kendini büyük bir tehlikeye atmış olur’ diyor. Cato da diyor ki: ‘Sizden daha üst rütbe ve makamda birisi size bir kötülük yaparsa hoşgörülü olun, zira bu defa sizi üzen kişi bir başka sefer sizi sevindirip, size yardımcı olabilir.’ Bütün bunlar bir yana, ben şahsen sizin intikamınızı almak için hem yeterince güçlü hem de yetkili olduğunuza inanıyorum. Yine de belirtmek isterim ki sizi bu intikam işinden vazgeçirecek ve yapılan ne olursa olsun sabırla karşılayıp katlanmanızı gerektirecek pek çok neden var. Bunların ilki ve en önemlisi, arzu ederseniz, Tanrı’nın sizi bu şekilde cezalandırmasına sebep olan günahlarınızı düşünmenizdir. Zira şair ‘Başımıza gelen felaketleri onları hakettiğimizi düşünerek, sabırla karşılayıp kabullenmemiz gerekir’ diyor. Aziz Gregory’ye göre de: ‘Kişi hata ve günahlarının sayısının çokluğunu düşünürse çekmekte olduğu acı ve ıstırapların sayısı gözüne az görünür; ve kişi günahlarının ağırlığını ve şiddetini düşünürse çektiği acılar daha hafif ve daha dayanılabilir gelecektir.’ Ayrıca, Efendimiz İsa Mesih’in çektiği ıstırapları ve sabrını gözlemleyip öğrenmek için eğilip kalbinizi alçaltmalısınız. Aziz Petrus’un mektubunda dediği <span epub:type="pagebreak" id="page243" title="243"/>gibi: ‘Mesih dahi kendi izleri ardınca gidesiniz diye, size bir örnek bırakarak sizin için elem çekti; o günah işlemedi, ve onun ağzında hile bulunmadı; tahkir olunduğunda ona karşı tahkir etmezdi; elem çektiğinde tehdit etmezdi.’<a class="noteref" epub:type="noteref" href="#f43">43</a>
				<p>Ayrıca, şimdi Cennet’te olan azizlerin hiç hak etmedikleri ve hiçbir suç işlemedikleri halde bu dünyanın mihnetleri karşısında göstermiş oldukları sabrın sizi sabırlı olmaya sevketmesi gerekir. Üstelik bu dünyanın ıstıraplarının kısa ömürlü olduğunu, hemen bitip yiteceğini düşünerek de kendinize sabır telkin edebilirsiniz. Fakat kişinin ıstıraplara sabırla katlanmak suretiyle elde etmeyi umduğu mutluluk, havarinin mektubunda belirttiği gibi, ‘ebedi’dir.<a class="noteref" epub:type="noteref" href="#f44">44</a>` ‘Tanrı’nın bahşettiği mutluluk ebedidir’ diyor Havari, yani sonsuza kadar sürer. Bundan başka, düşünün ve içtenlikle inanın ki sabredemeyen veya kendini sabırla eğitemeyen kişi iyi yetişmiş veya iyi bir eğitim almış sayılmaz. Zira Süleyman ‘kişinin inancı ve bilgisi sabrıyla ölçülür’<a class="noteref" epub:type="noteref" href="#f45">45</a> diyor. Bir başka yerde de diyor ki: ‘Akıllı kişi hayatını sabırlı bir şekilde idare eder.’ Yine aynı Süleyman kızgın ve öfkeli adamın kavga çıkardığını, sabırlı kişininse kavgayı yatıştırdığını, söylüyor.<a class="noteref" epub:type="noteref" href="#f46">46</a> Yine, çok güç yerine çok sabır sahibi olmanın daha iyi olduğunu; nefsine hâkim olanın şehir alan adamdan daha çok övgüye layık olduğunu, belirtiyor.<a class="noteref" epub:type="noteref" href="#f47">47</a> Aynı cümleden olmak üzere, Aziz James de Mektup’unda ‘sabır mükemmeliğin önemli bir şartıdır’ diyor.”<a class="noteref" epub:type="noteref" href="#f48 ">48</a></p>
			</li>
			<li><span>47)</span> “Şüphesiz” dedi Melibeus, “sabrın mükemmelliğin önemli bir şartı olduğunu kabul ediyorum; fakat senin aradığın mükemmeliği herkes elde edemez; ne de ben mükemmel kimselerden biriyim, zira intikamımı almadıkça kalbim huzur bulmayacak. Benden intikam almak amacıyla bana kötülük yapmaları düşmanlarım için tehlikeli olmasına rağmen bunu önemsemediler ve kötü amaçlarını gerçekleştirdiler. Bu nedenle, intikam almak için kendimi birazcık tehlikeye atar ve hatta daha da ileri gidip bir kötülüğü bir başka kötülükle ödersem insanların beni suçlayacaklarını sanmıyorum.” </li>
			<li><span>48)</span> “Ah” dedi Bayan Prudence, “siz kendinize yontuyor, nasıl olmasını istiyorsanız öyle konuşuyorsunuz; fakat yeryüzünde hiç kimse her ne şartla olursa olsun şiddet kullanmamalı veya intikam almak için aşırılığa başvurmamalıdır. Cassiodorus diyor ki: ‘İntikamı<span epub:type="pagebreak" id="page244" title="244"/>nı zulmederek alan, ilk zulmeden kadar büyük kötülük yapmış olur.’ Bundan dolayı, intikamınızı uygun bir şekilde, haklı yoldan yani kanunlar çerçevesinde almalısınız. Bu konuda Seneca ‘Kimse kötülüğün intikamını kötülükle almamalıdır’ diyor. Eğer ‘hak’ sözcüğünün şiddete şiddetle ve kavgaya kavgayla karşılık vermeyi gerektirdiğini söylüyorsanız, şüphesiz doğru konuşuyorsunuz; fakat kavganın taciz edilmenizin hemen ardından; hiçbir gecikme, erteleme olmadan ve intikam maksatlı değil, sadece öz savunmaya yönelik olması şartı vardır. Kişinin kendisini belli ölçüler dahilinde, aşırılıkla ve zulümle suçlanmayacak şekilde savunması gerekir; aksi takdirde olay kabul edilemez boyutlara varır. Tanrı biliyor ya, şu anda siz kendinizi savunmuyorsunuz, intikam alacaksınız; bu da demektir ki yapacağınız işte ölçülü olmak gibi bir kaygınız yok. Bu nedenle sabrın size faydalı olacağına inanıyorum. Zira Süleyman ‘Sabırsız adamın başına büyük felaketler gelir.’ diyor.”<a class="noteref" epub:type="noteref" href="#f49">49</a></li>
			<li><span>49)</span> “Tabii ki” dedi Melibeus “kendini ilgilendirmeyen bir şeye öfkelenen, sabırsız davranan kişi bu yüzden zarar görürse şaşmamak gerek. Zira yasa ‘başkalarının işine burnunu sokan kişi suçludur’ diyor. Süleyman da kendisine ait olmayan kavgaya kızan kişiyi yoldan geçen köpeğin kulaklarından tutan bir adama benzetiyor.<a class="noteref" epub:type="noteref" href="#f50">50</a> Zira, yabancı bir köpeği kulaklarından kavrayan bir kişinin ısırılmasının olası olduğunu düşünmek gibi, kendisini ilgilendirmediği halde sabırsızlığı yüzünden başkalarının kavgalarına müdahele eden kişinin aynı şekilde zarar göreceğini düşünmek de mantıklı görünüyor. Fakat, pekâlâ biliyorsun ki bu olayın, yani benim üzüntümün ve benim derdimin ucu doğrudan bana dokunuyor. Bu yüzden kızgın ve sabırsızım, bu şaşılacak bir şey değil. Zaten müsaadenle, intikam almaya kalkışmamın bana nasıl bir zarar vereceğini anlayabilmiş değilim; zira ben düşmanlarımdan daha güçlü ve daha zenginim. Sen de biliyorsun ki bu dünyayı yöneten para ve zenginliktir. Süleyman ‘Her şey paraya boyun eğer’<a class="noteref" epub:type="noteref" href="#f51">51</a> diyor.” </li>
			<li><span>50)</span> Prudence, kocasının bu şekilde düşmanlarının gücünü küçümseyerek, mal varlığı ve parasıyla övünmesini dinledikten sonra, karşılık olarak dedi ki: “Sevgili efendim, kudretli ve zengin olduğunuzu, parasını dürüst yoldan kazanan ve iyi kullanmasını bilenler için varlıklı olmanın iyi bir şey olduğunu teslim ediyorum.<a class="noteref" epub:type="noteref" href="#f52">52</a> Zira <span epub:type="pagebreak" id="page245" title="245"/>insan vücudu ruh olmadan nasıl yaşayamazsa dünya nimetleri olmadan da varlığını sürdüremez. İnsan zenginliği sayesinde güçlü dostlar edinebilir. Bu konuda Pomphilius ‘Bir sığır çobanının kızı eğer zenginse kocasını bin aday içinden seçebilir, zira bin erkekten bir teki bile onu geri çevirmeyecektir.’ diyor. Ve ekliyor: ‘Eğer çok mutlu, yani çok zengin olursanız pek çok yaren, pek çok dost bulursunuz. Fakat şansınız döner de yoksul düşerseniz elveda yarenlik, elveda dostluk; yapayalnız kalırsınız, etrafınızda yoksullar dışında kimse kalmaz.’ Yine Pomphilius’a göre ‘Zenginlik köleleri ve köle kanından doğanları saygıdeğer ve soylu yapar.’ Zenginlikten sayısız iyi şey doğduğu gibi yoksulluktan da pek çok kötülük doğar. Zira, şiddetli yoksulluk kişiyi kötü işlere iter. Bu yüzden Cassiodorus yoksulluğa ‘mahvolmanın anası’ yani devrilmenin, düşüşün anası adını veriyor. Petrus Alfonsus bu konuda ‘Bu dünyanın en büyük kötülüklerinden birisi kan bakımından ve doğuştan özgür olan bir kimsenin, yoksulluk tarafından düşmanının vereceği sadakaya muhtaç edilmesidir’ diyor. Innocent da kitaplarından birinde aynı şeyi ifade ediyor ve diyor ki: ‘Zavallı dilencinin durumu ne mutsuz, ne acıklıdır, zira ekmeğini dilenmese açlıktan, dilense utançtan ölecektir ve yokluk onu dilenmeye zorlamaktadır.’ İşte bu yüzden Süleyman, yoksulluk içinde yaşamaktansa ölmenin yeğ olduğunu söylüyor.<a class="noteref" epub:type="noteref" href="#f53">53</a> Evet, Süleyman acı bir ölümü sefil bir hayata tercih ediyor.<a class="noteref" epub:type="noteref" href="#f54">54</a> Saydığım ve daha da çoğaltabileceğim bu nedenlerden dolayı, zenginliklerin onları iyi yollardan elde etmiş ve onları iyi kullanmayı bilenler için faydalı olduğunu kabul ediyorum. Zaten bu yüzden, servet edinirken nasıl davranmamız ve onları nasıl harcamamız gerektiğini anlatacağım.</li>
			<li><span>51)</span> “İlk olarak, zenginlikleri içinizde hiçbir şiddetli arzu duymadan, sakin sakin, yavaş yavaş ve hırslanmadan elde etmelisiniz. Zira, gözünü hırs bürüyen kişi hırsızlığa ve diğer kötülüklere sürüklenir. Bu konuda Süleyman ‘Zengin olmak için acele eden suçsuz tutulmaz’<a class="noteref" epub:type="noteref" href="#f55">55</a> diyor. Yine diyor ki ‘Çabuk gelen zenginlikler çarçabuk elinizden uçar; fakat az az biriken zenginlikler büyür ve çoğalır.’<a class="noteref" epub:type="noteref" href="#f56">56</a> Ayrıca Efendim, servetinizi kendi yararınız için, kendi aklınız ve kendi alın terinizle ve hiç kimseye hiçbir zarar vermeden veya haksızlık etmeden kazanmalısınız. Zira Yasa, para kazanacağım derken bir başkasına zararı dokunan kişinin zenginliğinin yasal olamayacağını öngörüyor; yani Tabiat, haklı olarak, herhangi <span epub:type="pagebreak" id="page246" title="246"/>bir kimsenin bir başkasının mutsuzluğu pahasına zengin olmasına karşı çıkıyor, ve bunu yasaklıyor. Tullius da diyor ki: ‘Hiçbir üzüntü, hiçbir ölüm korkusu, bir insanın başına gelebilecek hiçbir şey, bir kimsenin bir başkasına zarar vermek pahasına kâr sağlaması veya kazancını artırması kadar tabiata aykırı değildir. Ayrıca, büyük ve kudretli kimseler sizden daha kolay kazanıyor olabilir ama siz kendi ekmeğinizi kazanma konusunda onlara bakıp ne aylaklık etmeli, ne de ağır kanlı davranmalısınız, zira aylaklık uzak durmanız gereken şeylerin en başında gelir.’ Zira Süleyman ‘Aylaklık insana birçok kötü şey öğretir’ diyor. Aynı Süleyman ‘Toprağını işleyen adam ekmeğe doyar; boş adamların ardından giden ise fakir düşer ve açlıktan ölür.’<a class="noteref" epub:type="noteref" href="#f57">57</a> diyor. Aylak ve ağırkanlı kimse kazanç elde etmek için uygun zamanı bir türlü bulamaz. Zira bir şairin dediği gibi ‘Tembel adam kışın soğuğu, yazın sıcağı bahane eder.’<a class="noteref" epub:type="noteref" href="#f58">58</a> Bu sebeplerden ötürü Cato ‘Uyanın ve uykuya fazla düşkün olmayın; zira, istirahatin fazlası birçok kötülük doğurur ve onları besler’ diyor. Aziz Jerome da bununla ilgili olarak şöyle diyor: ‘Bir takım iyi işlerle meşgul olun ki düşmanınız Şeytan sizi boş yakalamasın. Zira, Şeytan iyi işlerle meşgul olanları kolay kolay kendi emri altına alamaz.’ </li>
			<li><span>52)</span> “Öyleyse para kazanırken tembellikten sakınmalısınız. Ve ondan sonra da, bilginiz ve emeğinizle elde etmiş olduğunuz servetinizi insanların sizi fazla cimri, fazla ihtiyatlı veya aptallık derecesinde cömert, yani har vurup harman savuran biri olmakla suçlamayacakları bir şekilde kullanmalısınız. Zira, tamahkâr birisi nasıl cimrilikle ve gözü doymazlıkla suçlanırsa, savurganlık edenler de bu davranışlarından dolayı suçlanırlar. Aynı konuda Cato ‘Kazandığınız serveti insanların sizi tamahkâr veya cimri diye adlandırmalarına fırsat vermeyecek şekilde kullanınız; zira yoksul bir yüreği ve zengin bir kesesi olması kişinin ayıbıdır’ diyor. Cato ayrıca, ‘sahip olduğunuz zenginlikleri ölçülü kullanınız’ diye öğütlüyor; yani idareli kullanınız, zira elleri avuçlarındakileri har vurup harman savuranlar kendi malları tükenince başkalarınınkine göz dikerler. Öyleyse tamahkârlıktan kaçın diyorum; insanlara servetinizi gömdüğünüzü dedirtmeyin, fakat servetiniz kendi eliniz ve emriniz altında olsun. Bakın, akıllı bir kişi tamahkâr bir adamı şu iki dizeyle kınıyor: ‘Bu dünyada herkesin sonu ölüm olduğuna göre, bir gün öleceğini adı gibi bilen bir adam servetini neden ve niçin gömer?’ Öldüğü zaman yanında <span epub:type="pagebreak" id="page247" title="247"/>bu dünyadan birşey götüremeyeceğini bildiği veya bilmesi gerektiği halde bir kimse hangi sebep ve hangi vesileyle sahip olduğu şeylere bu kadar sıkı bağlanır? Bu konuyla ilgili olarak Aziz Augustine ‘Tamahkâr kimse Cehennnem gibidir’ diyor, ‘yuttukça daha çok yutası gelir.’<a class="noteref" epub:type="noteref" href="#f59">59</a> Tamahkâr veya cimri diye çağırılmaktan nasıl nefret ediyorsanız, müsrif diye çağırılmaktan da aynı şekilde nefret etmeli, buna meydan vermeyecek tarzda hareket etmelisiniz. Bu yüzden Tullius diyor ki: ‘Evinizin zenginliklerini saklamayın; merhamet ve acımayla açılamayacak şekilde sıkı sıkı kilitlemeyin’ (yani bir bölümünü ihtiyaç sahiplerine vermek için.) Fakat mallarınızı orta malı haline gelecek şekilde de sergilememelisiniz. Özetlersek, servetinizi kazanırken olsun, kullanırken olsun üç şey daima aklınızda olmalı, bunlar: Efendimiz Tanrı, vicdan ve kendi temiz adınız. Öncelikle Tanrı’yı yüreğinizde ağırlamalı ve hiçbir servetin hatırı için Yaratıcınız ve Efendiniz olan Tanrı’yı gücendirecek şeyler yapmamalısınız. Zira Süleyman’ın dediği üzere: ‘Rab sevgisiyle olan az şey bu sevgi olmadan sahip olunan hazinelerden daha değerlidir’<a class="noteref" epub:type="noteref" href="#f60">60</a> Peygamber diyor ki: ‘Salihin azı kötülerin bolluğundan iyidir.’<a class="noteref" epub:type="noteref" href="#f61">61</a> Ben de diyorum ki para kazanma işini daima vicdanınız rahat kalacak şekilde yapmaya özen göstermelisiniz. Havari, yeryüzünde insanın vicdanının kendisi lehine tanıklık etmesinden daha büyük mutluluk olmadığını söylüyor. Bilge kimseler de vicdanı üzerine günah kondurmamış bir kimsenin özünün tamamen iyi olduğunu belirtiyorlar.<a class="noteref" epub:type="noteref" href="#f62">62</a> Bunlardan başka, zenginlikler elde ederken ve bunları kulanırken, iyi adınızı kötüye çıkarmamaya büyük bir gayret ve özen göstermelisiniz. İşte Süleyman ‘İyi ad zenginlikten üstün tutulmalıdır’<a class="noteref" epub:type="noteref" href="#f63">63</a> diyor. Bu yüzden bir başka yerde de diyor ki: ‘Dostlarınızı ve iyi adınızı kaybetmemeye çaba harcayın, zira bunlar en değerli hazineden bile daha kalıcıdırlar.’<a class="noteref" epub:type="noteref" href="#f64">64</a> Her şey bir yana, Allah rızası ve kendi vicdanı için para kazanma işinde iyi adını korumaya gayret etmeyen kimseye şüphesiz ki iyi bir adam denemez. Cassiodorus diyor ki: ‘Kişinin şerefli bir isim yapıp onu korumayı arzulaması onun altından bir kalbi olduğunun işaretidir.’ Bu konuda Aziz Augustine ise şöyle diyor: ‘İnsanın iki şeye ihtiyacı vardır: iyi bir vicdan ve iyi bir ad; yani kendinize karşı iyi bir vicdan ve komşularınız için iyi bir ad.’ Kendi vicdanının iyiliğine fazla güvenip komşularının düşüncelerini hiçe sayan ve komşuları arasında iyi adını korumuş korumamış umursamayan bir kimse olsa olsa kaba adamın biridir.</li>
			<li><span epub:type="pagebreak" id="page248" title="248"/><span>53)</span> “Efendim, zenginlikler elde eder veya onları kullanırken izlemeniz gereken yolu göstermiş bulunuyorum. Anlıyorum ki mal varlığınıza olan güveniniz sizi savaşa ve kavgaya götürüyor. Bense size, servetinize güvenerek savaş ilan etmemenizi tavsiye ediyorum, zira servetiniz savaşı sürdürmeye yeterli olmayacaktır. Bu konuda filozof diyor ki: ‘Savaşa giren kişinin kaynakları hiçbir zaman yeterli olmayacaktır, zira, kişi ne kadar zengin olursa saygı görmek ve zafer kazanmak için yapması gereken harcamalar o kadar büyük olur.’ Süleyman kişinin serveti ne kadar çoksa üzerine yapışan sülüklerin de o kadar çok olacağını belirtiyor.<a class="noteref" epub:type="noteref" href="#f65">65</a> Ve sevgili efendim, servetiniz sayesinde pek çok kişiyi peşinizden sürükleseniz bile diğer yönde ilerleyip kendi şerefinizi artıracak ve kendi yararınıza olacak barışı sağlamak dururken savaş ilan etmek size yakışmaz. Zira, yeryüzündeki çarpışmalarda zafer ne orduların kalabalıklığında, ne kişilerin bireysel becerikliliğinde yatar, fakat zafer yalnızca Efendimiz Kadir Tanrı’nın rızasına bağlı ve O’nun elindedir. Bu yüzden, Tanrı’nın şövalyesi Judas Maccabes kendi ordusundan sayıca daha kalabalık ve daha güçlü bir düşmanla savaşmaları istendiğinde küçük birliğine şöyle cesaret verdi: ‘Efendimiz Kadir Tanrı küçük bir gruba da büyük ordulara bahşettiği kadar kolayca zafer bağışlayabilir; zira zafer asker sayısına bağlı değildir fakat sadece ve sadece Göklerin Efendisi Tanrı’dan gelir.’<a class="noteref" epub:type="noteref" href="#f66">66</a> Sevgili efendim, herhangi bir kimsenin kendisine zafer bahşolunacak kadar değerli olup olmadığı bir yana, daha Tanrı’nın sevgisine layık olup olmadığından emin olamayacağı<a class="noteref" epub:type="noteref" href="#f67">67</a> içindir ki Süleyman, savaş başlatmaktan herkesin eşit derecede çekinmesi gerektiğini bildiriyor. Savaş esnasında insan pek çok tehlikelere girer, pek çok şanssızlıklara uğrar ve büyük bir adam da sıradan birisi kadar kolayca öldürülebilir.<a class="noteref" epub:type="noteref" href="#f68">68</a>
				<p>“Bu yüzden, Kralların İkinci Kitabı’nda savaşın tamamen bir şans olayı olduğu ve sonucunun önceden bilinemeyeceği, zira bir mızrağın herkesi aynı oranda yaralayacağı yazılıdır. Savaşta pek çok tehlikeler bulunduğundan, kişi savaşa girmekten şerefiyle sakınıp kaçınmalıdır. Zira Süleyman ‘Tehlike, tehlikeden hoşlanan kişinin sonu olur’ diyor.”<a class="noteref" epub:type="noteref" href="#f69">69</a></p>
			</li>
			<li><span>54)</span> Bayan Prudence bu şekilde konuştuktan sonra, Melibeus şöyle karşılık verdi: “Bayan Prudence, güzel sözlerin ve gösterdiğin nedenler sayesinde savaş taraftarı olmadığını anlamış bulunuyorum; fakat bu meselede ne yapmam gerektiğini hâlâ açıklamış değilsin.”</li>
			<li><span epub:type="pagebreak" id="page249" title="249"/><span>55)</span> “Tabii ki” dedi karısı, “size düşmanlarınızla anlaşıp barış yapmanızı tavsiye ediyorum. Zira Aziz James mektubunda anlaşma ve barışla küçük servetlerin büyüyeceğini, tartışma ve anlaşmazlıkla ise dağ gibi servetlerin eriyip gideceğini söyler. Siz de pekâlâ biliyorsunuz ki, yeryüzündeki en yüce ve en değerli şeylerden birisi birlik ve barış içinde olmaktır. Bu yüzden, Efendimiz İsa Mesih havarilerine ‘Ne mutlu barışı seven ve sağlayanlara, zira, onlar Tanrı’nın çocukları olarak çağrılacaklardır’<a class="noteref" epub:type="noteref" href="#f70">70</a> diyor.”
				<p>“Ah” dedi Melibeus, “şimdi anlıyorum ki sen ne benim onurumu, ne saygınlığımı düşünüyorsun. Pekâlâ biliyorsun ki bu anlaşmazlığı, bu kavgayı, yaptıkları zulümle düşmanlarım başlattı; ve gördüğün gibi ne benden barış diliyorlar, ne de şimdiye kadar bir uzlaşma isteğinde bulundular. Bu durumda kendimi küçük düşürüp ayaklarına giderek onlardan merhamet dilememi mi öneriyorsun? Şüphesiz böyle bir şey onuruma ters düşer. Zira ‘aşırı samimiyetin sonu horlanmadır’ diye bir söz vardır, bu söz tevazu ve yumuşak başlılık için de geçerlidir.” </p>
			</li>
			<li><span>56)</span> O zaman, Bayan Prudence öfkelenir gibi yaparak “Ne münasebet efendim” dedi, “izniniz olursa, sizin onurunuzu ve sizin yararınızı her zaman gözettim; siz de şimdiye kadar bunu inkâr etmediniz. ‘Uzlaşmaya varmalı, barış yapmalısınız’ derken de çok hatalı, çok yanlış birşey söylediğimi sanmıyorum. Zira hikmet sahipleri ‘anlaşmazlık bir başkasıyla fakat uzlaşma kendi içinizde başlar’ diyorlar. Peygamber de diyor ki: ‘Şerden sakının, iyilik edin ve içinizde olduğu kadarıyla barışı arayın ve onu izleyin.’<a class="noteref" epub:type="noteref" href="#f71">71</a> Fakat düşmanlarınızı barışa ikna için onların sizi iknaya çalıştıklarından daha fazla çalışmalısınız demiyeceğim, zira, benim için birşey yapmayacak kadar katı yürekli olduğunuzu biliyorum. Süleyman da ‘Yüreğini katılaştıran belaya düşer’<a class="noteref" epub:type="noteref" href="#f72">72</a> diyor.” </li>
			<li><span>57)</span> Melibeus Bayan Prudence’ın bu şekilde öfkelendiğini görünce “Hanım” dedi, “söylediklerime sinirlenme, yalvarırım, biliyorsun ki doğal olarak cinlerim tepemde; tepesi atmış kişilerse söylediklerini ve yaptıklarını pek tartamazlar. Bu yüzden peygamber ‘Öfkenin gözü kördür’ diyor. Fakat benimle konuş ve bana istediğin tavsiyelerde bulun, zira, senin uygun bulduğun şekilde hareket etmeye hazırım; beni aptallığım yüzünden azarlayacak olursan seni daha çok sevip takdir edeceğim. Zira Süleyman diyor ki ‘Ha<span epub:type="pagebreak" id="page250" title="250"/>talı adama dille yaltaklanandan ziyade onu azarlayan sonunda lutuf bulur.”<a class="noteref" epub:type="noteref" href="#f73">73</a></li>
			<li><span>58)</span> Bunun üzerine Bayan Prudence “Kızgınlığım ve öfkem sizin yararınıza” dedi. Zira Süleyman ‘Bir aptalı aptallığından dolayı kınayıp azarlayan kişi onu destekleyip öven ve yaptıklarına gülenden daha değerlidir’ diyor. Yine aynı Süleyman diyor ki ‘Bir kimsenin ciddi ve asık çehresi sayesinde aptal kişi kendine çeki düzen verir.’”<a class="noteref" epub:type="noteref" href="#f74">74</a></li>
			<li><span>59)</span> O zaman Melibeus “Bana sunduğun bunca iyi ve bunca geçerli nedene nasıl cevap vereceğimi bilemiyorum” dedi. Arzunu ve tavsiyeni bana kısaca bildir, ben yerine getirmeye hazırım.” </li>
			<li><span>60)</span> Bayan Prudence bütün dileğini ve arzusunu bildirdi: “Her şeyden önce size Tanrı’yla barışmanızı, O’nunla ve O’nun lutfuyla uzlaşmanızı tavsiye ediyorum. Zira önceden de belirttiğim gibi, Tanrı başınıza gelen felakete günahlarınız yüzünden izin verdi. Size anlatacağım şeyleri yaparsanız Tanrı düşmanlarınızı size gönderecek ve onlar her dediğinizi yapmaya hazır, her emrinize amade ayaklarınıza kapanacaklar. Zira Süleyman ‘Tanrı kendisinden hoşnut olduğu kulunun düşmanlarının kalplerini değiştirir ve onları barış yapmaya ve lutuf aramaya zorlar’ diyor.<a class="noteref" epub:type="noteref" href="#f75">75</a> Sizden rica ediyorum, izin verin düşmanlarınızla konuşayım, ama bu gizli olmalı; zira, onlar bu görüşmenin sizin rızanızla ve arzunuz üzerine yapıldığını billmemeliler. Böylelikle, onların bütün amaç ve arzularını öğrenip size daha iyi tavsiyelerde bulunabilirim.” </li>
			<li><span>61)</span> “Hanım” dedi Melibeus, “gönlün neyi dilerse onu yap, zira, kendimi tamamen senin ellerine bırakıyorum.” </li>
			<li><span>62)</span> Kocasının iyiniyetini gören Bayan Prudence bunun üzerine iyice düşünüp bu meseleyi nasıl iyi bir sona ulaştırabileceğini planladı. Vakit saat geldiğinde düşmanlarının gizlice kendisine gelmeleri için haber saldı; onlara barışın nimetlerini, Savaşın getireceği tehlike ve zararları, güzel güzel anlattıktan sonra efendisi Melibeus’a, kendisine ve kızlarına yaptıkları kötülük ve verdikleri zarar için özür dilemeleri gerektiğini yolu yordamıyla ifade etti. </li>
			<li><span epub:type="pagebreak" id="page251" title="251"/><span>63)</span> Düşmanları Bayan Prudence’ın mübarek sözlerini duydukları zaman uğradıkları şaşkınlık ve bunu takibeden coşku gerçekten anlatılması imkansız bir olaydı. “Ah bayan” dediler “siz bize Davut peygamberin deyişiyle ‘tatlılığın lutfu’nu<a class="noteref" epub:type="noteref" href="#f76">76</a> gösterdiniz; zira, hiç de layık olmadığımız, sık sık düşünmemize rağmen kibirimiz ve boş gururumuz yüzünden bir türlü ifade edemediğimiz bu uzlaşma fırsatını iyi kalpliliğiniz sayesinde siz bize bağışladınız. Şimdi Süleyman’ın sözlerinin doğruluğunu ve onlardaki kerameti çok iyi anlıyoruz. Zira, şöyle diyor Süleyman: ‘Tatlı sözler dostlarınızın sayısını artırır ve düşmanlarınızı hürmetkâr ve mütevazi kılar.’<a class="noteref" epub:type="noteref" href="#f77">77</a></li>
			<li><span>64)</span> “Emin olun ki “ dediler, “bütün bu davamızı ve amaçlarımızı sizin elerinize teslim ediyoruz ve Melibeus’un arzularına ve emirlerine boyun eğmeye hazırız. Bu nedenle, sevgili, iyi yürekli bayan, bütün mütevaziliğimizle sizden, şimdi sözcüklerle ifade ettiklerinizi gerçekleştirmenizi rica ediyoruz; zira, Efendimiz Melibeus’u telafisi imkansız bir şekilde hiddetlendirdiğimizi ve üzdüğümüzü biliyoruz. İşte bundan dolayı o neyi emrederse onu yapmak boynumuzun borcudur. Fakat işlediğimiz suç yüzünden efendimizi o denli öfkelendirmiş olabiliriz ki bakarsınız bize kaldıramayacağımız ağırlıkta bir ceza verir. Bunun için soylu bayan, kadınca merhametinize güvenerek sizden, bizi aptallığımız yüzünden reddedilmekten veya hayatımızı kaybetmekten kurtaracak bir akıl vermenizi rica ediyoruz.” </li>
			<li><span>65)</span> “Tabii ki” dedi Bayan Prudence, “kişinin kendisini düşmanlarının arzusuna, kararına bırakması ve onların kuvvetine, kudretine boyun eğmesi zor ve tehlikeli bir iş. Zira Süleyman şöyle diyor: ‘Yaşadığınız sürece oğlunuza, karınıza, erkek kardeşinize ya da arkadaşınıza, kendi üzerinizde söz hakkı tanımayın ve mallarınızı bir başkasına vermeyin: aksi halde pişmanlık duyar, verdiklerinizi geri almak için yalvar yakar olursunuz. Nefes aldığınız sürece kendinizi kimsenin eline bırakmayın.’ Şimdi, Süleyman kişinin kardeşini veya arkadaşını bile, bedeni üzerinde yetkili kılmamasını tavsiye ettiğine göre, bu yetkinin düşmanlarına verilmesini daha güçlü bir nedenle yasaklıyor olması gerekir. Yine de benim sözüme güvenmenizi salık vereceğim. Zira, çok iyi biliyorum ki kocam naziktir, yumuşak başlıdır, cömerttir, saygılıdır, ve ne dünya malında, ne parada pulda gözü vardır. Onun tek istediği, üzerinde titrediği say<span epub:type="pagebreak" id="page252" title="252"/>gınlığı ve şerefidir. Dahası, eminim bu meselede bana danışmadan hiçbir şey yapmayacaktır. Ben de Tanrı’nın izniyle, bizimle barışmanız için elimden geleni esirgemeyeceğim.” </li>
			<li><span>66)</span> Bunun üzerine hepsi bir ağızdan “Saygıdeğer bayan” dediler, “kendimizi ve varımızı yoğumuzu sizin arzunuza, sizin kararınıza tabi kılıyoruz; ve sizin için hangi gün uygunsa o gün gelip dilediğiniz şartlarda sizin ve efendimiz Melibeus’un bütün arzularını yerine getirecek şekilde bağlılığımızı bildirip yemin etmeye hazırız.” </li>
			<li><span>67)</span> Bayan Prudence adamlardan bu cevabı aldıktan sonra onları yine gizlice geri gönderdi. Kendisi de Melibeus’un yanına dönerek düşmanlarının kefaret ödeyip, ceza çekmeye hazır olduklarını, fakat Melibeus’den merhamet ve acıma dilediklerini bildirdi. </li>
			<li><span>68)</span> Bunun üzerine Melibeus “Günahları için mazeretler bulmadan, onları kabul edip, pişmanlık duyarak, af dileyen kimse bağışlanmayı hak ediyor demektir” dedi. “ Seneca ‘İtirafın olduğu yerde bağışlanma ve azad olma vardır’ diyor. Zira, itiraf masumiyetin komşusudur. Bir başka yerde yine diyor ki Seneca : ‘Günahından utanan ve onu kabullenen kişi bağışlanmaya layıktır.’ Bu nedenle barışa razı oluyorum, fakat bu işi yine de dostlarımızın tavsiyesi ve rızasıyla yapmak en iyisi.” </li>
			<li><span>69)</span> Bayan Prudence bu sözleri duyunca fazlasıyla memnun oldu ve neşelendi. “İnanın bana efendim” dedi “çok güzel bir cevap verdiniz. Zira dostlarınızın tavsiyesi, rızası ve yardımıyla savaşa karar verdiniz ve şimdi düşmanlarınızla barış yaparken de onların olurunu almanız gerekir. Yasa der ki: ‘Bir düğümün, onu atan kişi tarafından çözülmesi kadar güzel bir şey yoktur’ </li>
			<li><span>70)</span> Ondan sonra, Bayan Prudence hiç vakit kaybetmedi. Gerçekten sadık ve akıllı dostlarına haber salıp onlara, Melibeus’un huzurunda, şimdiye kadar anlattığımız meseleyi baştan sona açıkladı ve onlardan bu durumda en iyi hareket tarzını tavsiye etmelerini rica etti. Melibeus’un dostları meseleyi düşünüp dikkatle inceledikten sonra barış ve huzurdan; Melibeus’un iyi kalpliliği, merhameti ve bağışlayıcılığıyla düşmanlarının hayır duasını almasından yana karar kıldılar. </li>
			<li><span epub:type="pagebreak" id="page253" title="253"/><span>71)</span> Bayan Prudence Efendisi Melibeus’un rızasını ve dostlarının tavsiyelerini, onların kendisiyle hem fikir olduklarını duyunca, gönül hoşnutluğu içinde kaldı ve dedi ki: “‘Bugün yapabileceğin bir iyiliği yarına bırakma’ diye bir atasözü vardır. Bu nedenle, düşmanlarınıza aklı başında, ne dediğini bilir haberciler yollamanızı; hâlâ sizinle barış yapmak, birlik ve beraberlik içinde olmak istiyorlarsa bir an evvel buraya gelmelerini bildirmenizi tavsiye ediyorum.”
				<p>Bu yerine getirildi. Suçlu fakat tövbekâr kişiler, yani Melibeus’un düşmanları, habercileri duyunca yürekten memnun oldular, neşelendiler. Melibeus’a ve bütün onun tarafına teşekkürler ederek minnettarlıklarını bildirdiler. Sonra da, Efendi Melibeus’un emrine boyun eğip, derhal elçilerle birlikte yola çıkmak için hazırlık yaptılar. </p>
			</li>
			<li><span>72)</span> Kısa süre içinde Melibeus’un malikânesine doğru yola koyuldular. Dürüstlüklerinin teminatı olsun diye bazı yakın dostlarını da yanlarında rehin olarak götürdüler. Huzura vardıklarında Melibeus onlara şöyle dedi: “Şurası bir gerçek ki sizler haklı bir sebebe dayanmadan ve ortada hiçbir iddia ve mazeret yokken karım Prudence’a, bana ve kızıma büyük kötülük edip zarar verdiniz. Zira, zor kullanarak evime girdiniz ve burada öyle bir zulüm yaptınız ki, herkesin bildiği gibi, ölümü fazlasıyla hakettiniz. Bu nedenle, bu suçun telafisini, cezasını ve intikamını bana veya karım Prudence’a bırakıyor musunuz?” </li>
			<li><span>73)</span> Bunun üzerine üçünün içinden en akıllıları hepsi adına cevap verdi: “Efendimiz, sizin gibi büyük ve kıymetli bir beyin huzuruna varmaya layık insanlar olmadığımızı biliyoruz. Zira, öyle büyük bir hata yaptık ve haşmetmeaplarını öyle büyük bir suçla öfkelendirdik ki ölümü çoktan hak ettik. Yine de, bütün dünyanın şahsınızda tanıklık ettiği yüce iyi kalplilik ve merhametten cesaret alıp, lutufkâr efendimizin erdemliliğine ve yardımseverliğine sığınarak, her emrinize boyun eğmeye hazır, huzurunuzda dikiliyoruz. Sizden, merhamet ve bağışlayıcılığınızla bu büyük tövbemizi ve alçakgönüllü boyun eğişimizi dikkate alarak, hunharca işlediğimiz suçumuzu ve günahımızı bağışlamanızı rica ediyoruz. Zira, her ne kadar siz efendimize karşı aşağılık ve lanetli bir günah işlediysek de, pekâlâ biliyoruz ki, sizin cömert lutuf ve merhametinizin iyilikte ulaşacağı nokta bizim zalimane suçumuz ve günahımızın kötülükte ulaşacağı noktadan daha ileride olacaktır.” </li>
			<li><span epub:type="pagebreak" id="page254" title="254"/><span>74)</span> Ondan sonra, Melibeus onları şefkatli bir şekilde yerden kaldırdı; bağlılık ve itaat yeminlerini dinleyip, senetlerini, garantilerini, kefaletlerini ve rehinelerini aldı. Sonra da, tekrar duruşmaya gelip haklarında vereceği hükmü duymaları ve kabul etmeleri için bir gün tahsis etti ve adamların üçü de evlerine döndüler. </li>
			<li><span>75)</span> Bayan Prudence, uygun bir zamanda, efendisi Melibeus’a düşmanlarından nasıl bir intikam almayı planladığını sordu. </li>
			<li><span>76)</span> Melibeus buna “Tabii ki bütün varlıklarına el koyup kendilerini ömür boyu sürgüne yollamayı düşünüyorum” cevabını verdi. </li>
			<li><span>77)</span> “Emin olun efendim” dedi Bayan Prudence “bu çok zalimce ve çok mantık dışı bir karar olur. Zira, siz yeterince zenginsiniz ve başka kimselerin mallarına ihtiyacınız yok. Bu şekilde davranırsanız adınız kolayca tamahkâra çıkar ki, bu her iyi kimsenin sakınması gereken pis bir ünvandır. Zira, Havari’nin dediği gibi, tamah bütün kötülüklerin anasıdır.<a class="noteref" epub:type="noteref" href="#f78">78</a> Bu yüzden, onların mallarını bu şekilde ellerinden almaktansa sizin kendi mallarınızdan bir bu kadarını kaybetmeniz daha iyi olurdu. Neden derseniz, mallarınızı onurunuzla kaybetmek, onları kötülükle ve utanç verici bir şekilde elde etmekten daha iyidir. Herkes kendine iyi bir ad edinip, onu korumak için elinden geleni yapmalıdır. Kişi sadece iyi adını korumaya çalışmakla yetinmemeli, aynı zamanda bu adını yenilemeyi sürekli bir görev bellemelidir. Kitaplar, ‘iyi ün veya iyi ad yenilenmediği takdirde kısa zamanda söner gider ve unutulur’ yazar. Düşmanlarınızı sürgün etme düşüncenize gelirsek, onların kaderlerini nasıl sizin ellerinize bıraktıklarını düşününce böyle bir ceza bana mantık dışı ve fazla ağır geliyor. Kitap’ta, kendisine verilen yetkiyi kötü emelleri veya karşısındakileri sömürmek için kullananların üstünlüklerini yitirecekleri de yazılıdır. Onlara bu cezayı adilane bir şekilde ve yargı yoluyla verebileceğinizi kabul etsek bile, bunu uygulamada es kaza başarısız olmanız halinde bu kişilerle, muhtemelen, yine önceden olduğu gibi savaşa tutuşacaksınız. Bu nedenle, insanların size itaat etmelerini istiyorsanız daha insaflı kararlar, yani, daha hafif cezalar vermelisiniz. Zira Kitap’ta ‘İnsaflı buyruklar verene seve seve itaat edilir’ yazar. Bundan dolayı bu durumda sizden kendi yüreğinize söz geçirmeye çalışmanızı rica ediyorum. Seneca ‘Kendi yüreğine galip gelen çifte zafer kazanmış <span epub:type="pagebreak" id="page255" title="255"/>olur’ diyor. Tullius da diyor ki: ‘Büyük bir beyin en övgüye değer özelliği nezaketi, yumuşak kalpliliği ve öfkesini kolayca yatıştırabilmesidir.’ Size yalvarıyorum, iyi adınızı kötüye çıkarmak istemiyorsanız, bu şekilde intikam alma hevesinizden vazgeçin. Böylece de insanlara sizin merhamet ve bağışlayıcılığınızı övmeleri için bir neden vermiş olun, ve kendiniz de ileride etkisini gösterecek bir pişmanlık sebebinden kurtulun. Zira Seneca ‘kötülükle muzaffer olan kazandığı zaferden pişman olacaktır’ diyor. Bu yüzden, yalvarırım, son karar gününde Tanrı’nın da size merhamet etmesi için, aklınızdan ve yüreğinizden merhameti eksik etmeyin. Unutmayın, Aziz James Mektup’unda ‘Merhamet etmeyene karar gününde merhamet edilmeyecektir ‘ diyor.”<a class="noteref" epub:type="noteref" href="#f79">79</a></li>
			<li><span>78)</span> Bayan Prudence’ın yüce savını, ortaya koyduğu kanıtları, görüşlerini ve hikmet dolu öğretilerini dinleyince, Melibeus karısının gösterdiği yolun doğruluğunu anladı ve yüreği karısının arzuları yönünde meyletmeye başladı; kendi iradesini onunkiyle bir kıldı ve onun tavsiyesine harfi harfine uymaya razı oldu. Her türlü iyinin ve kötünün kaynağı Tanrı’ya kendisine bu kadar akıllı bir karı verdiği için şükretti.
				<p>Düşmanlarının huzura çıkma günü geldiğinde de onlara şu hikmetli sözleri söyledi: “Her ne kadar sizler gururunuz, kibriniz, aptallığınızla, aymazlık ve cehalet içinde hatalı davrandınız ve bana karşı suç işlediyseniz de; büyük mütevaziliğinizi, günahlarınız yüzünden üzgün ve tövbekâr olduğunuzu görmek, lutufkâr davranıp size merhamet etmemi gerektiriyor. Zira, Tanrı o kadar cömert, o kadar merhametlidir ki günahlarımız ve suçlarımız için onun önünde pişmanlık duyar, tövbe edersek bizleri bağışlayıp, sonsuz saadetine erdirir. Bu nedenle, sizleri lutfuma mazhar kılıyor, bana ve aileme karşı yapmış olduğunuz her türlü kötülüğü, zulmü ve haksızlığı affediyorum ki, Tanrı da son nefesimizde sonsuz merhametiyle bu sefil dünyada kendisine karşı işlemiş olduğumuz tüm günahları affetsin. </p>
			</li>
		</ol>
		<p class="end">Amin.”</p>
		<p class="spot">Chaucer’ın Melibee ve Bayan Prudence Hikâyesi burada bitiyor.</p>
	</section>
	<aside class="footnote" epub:type="footnote" id="s1">* <em>Prudence</em>’ın anlamı<em> Redhouse İngilizce-Türkçe Sözlük</em>’te “basiret, sağgörü, ihtiyat; açık gözlülük; akıl, sağduyu” olarak açıklanıyor. <em>Sophie</em> sözcüğüyse Robinson tarafından <em>wisdom</em>: “akıl, akıllılık, ilim, irfan, bilgelik, hikmet, dirayet, bilgece söz” olarak açıklanıyor.</aside>
	<aside class="footnote" epub:type="footnote" id="f0">Bu bölümün çevirisi ve notlar için kaynak olarak şu kitaplar kullanılmıştır: Robinson, F.N., (Ed.) <em>The Works of Geoffrey Chaucer, </em>Boston,1961. <em>Kitab-ı Mukaddes </em>alıntıları için kullanılan kaynaklar: <em>James, Tobit, Ecclesiasticus, Maccabees, </em>ve <em>Judith</em> bölümleri için May, G.Herbert; Metzger, Bruce M., <em>The Oxford Annotated Bible with the Apocrypha, </em>Oxford University Press, 1965; diğer bölümler için <em>Kitab-ı Mukaddes: Eski ve Yeni Ahit (Tevrat, Zebur ve İncil), </em>Kitab-ı Mukaddes Şirketi, İstanbul,1991. Fakat Chaucer alıntılarını sözcüğü sözcüğüne yapmıyor ve hatta bazen kaynaklar karışıyor. Bu gibi durumlarda kaynaklara değil Chaucer’a bağlı kalınmıştır.</aside>
	<aside class="footnote" epub:type="footnote" id="f1">1 Yuhanna xi, 35.</aside>
	<aside class="footnote" epub:type="footnote" id="f2">2 Romalılara xii, 15.</aside>
	<aside class="footnote" epub:type="footnote" id="f3">3 Süleyman’ın Meselleri xvii, 22.</aside>
	<aside class="footnote" epub:type="footnote" id="f4">4 Ecclesiasticus xxx, 22-24.</aside>
	<aside class="footnote" epub:type="footnote" id="f5">5 Eyub i, 21.</aside>
	<aside class="footnote" epub:type="footnote" id="f6">6 Eccles. xxii, 6, Süleyman’ın Meselleri xxv, 20.</aside>
	<aside class="footnote" epub:type="footnote" id="f7">7 Vaiz vii, 28.</aside>
	<aside class="footnote" epub:type="footnote" id="f8">8 Eccles. xxv, 22  ix, 2.</aside>
	<aside class="footnote" epub:type="footnote" id="f9">9 Eccles. xxxiii 19-21. </aside>
	<aside class="footnote" epub:type="footnote" id="f10">10 Mark xvi, 9.</aside>
	<aside class="footnote" epub:type="footnote" id="f11">11 Luke xviii, 19.</aside>
	<aside class="footnote" epub:type="footnote" id="f12">12 Matta xix, 17.</aside>
	<aside class="footnote" epub:type="footnote" id="f13">13 Süleyman’ın Meselleri xxi, 9.</aside>
	<aside class="footnote" epub:type="footnote" id="f14">14 Tekvin xxvii.</aside>
	<aside class="footnote" epub:type="footnote" id="f15">15 Judith viii, I. Samuel xxv, Ester vii.</aside>
	<aside class="footnote" epub:type="footnote" id="f16">16 Tekvin ii, 18.</aside>
	<aside class="footnote" epub:type="footnote" id="f17">17 Süleyman’ın Meselleri xvi, 24 </aside>
	<aside class="footnote" epub:type="footnote" id="f18">18 Tobit iv, 19.</aside>
	<aside class="footnote" epub:type="footnote" id="f19">19 I. Timoteos’a vi, 10.</aside>
	<aside class="footnote" epub:type="footnote" id="f20">20 Eccles. xix, 8-9.</aside>
	<aside class="footnote" epub:type="footnote" id="f21">21 Eccles. xvii, 18.</aside>
	<aside class="footnote" epub:type="footnote" id="f22">22 Süleyman’ın Meselleri xxvii, 9.</aside>
	<aside class="footnote" epub:type="footnote" id="f23">23 Eccles. vi, 15.</aside>
	<aside class="footnote" epub:type="footnote" id="f24">24 Eccles. vi, 14.</aside>
	<aside class="footnote" epub:type="footnote" id="f25">25 Süleyman’ın Meselleri xxii, 17.</aside>
	<aside class="footnote" epub:type="footnote" id="f26">26 Eyub xii, 12.</aside>
	<aside class="footnote" epub:type="footnote" id="f27">27 Eccles. vi, 6.</aside>
	<aside class="footnote" epub:type="footnote" id="f28">28 Süleyman’ın Meselleri xi, 14.</aside>
	<aside class="footnote" epub:type="footnote" id="f29">29 Süleyman’ın Meselleri xxviii, 23.</aside>
	<aside class="footnote" epub:type="footnote" id="f30">30 Süleyman’ın Meselleri xxiv, 5.</aside>
	<aside class="footnote" epub:type="footnote" id="f31">31 Eccles. xii, 10.</aside>
	<aside class="footnote" epub:type="footnote" id="f32">32 Süleyman’ın Meselleri xxxi, 4.</aside>
	<aside class="footnote" epub:type="footnote" id="f33">33 Süleyman’ın Meselleri xii, 5.</aside>
	<aside class="footnote" epub:type="footnote" id="f34">34 Mezmurlar i, 1.</aside>
	<aside class="footnote" epub:type="footnote" id="f35">35 I. Petrus iii, 9.</aside>
	<aside class="footnote" epub:type="footnote" id="f36">36 Mezmurlar cxxvii, 1.</aside>
	<aside class="footnote" epub:type="footnote" id="f37">37 Süleyman’ın Meselleri xxviii, 14.</aside>
	<aside class="footnote" epub:type="footnote" id="f38">38 Romalılara xi, 33.</aside>
	<aside class="footnote" epub:type="footnote" id="f39">39 Süleyman’ın Meselleri xxv, 16.</aside>
	<aside class="footnote" epub:type="footnote" id="f40">40 Romalılara xiii, 4.</aside>
	<aside class="footnote" epub:type="footnote" id="f41">41 Romalılara xii, 19.</aside>
	<aside class="footnote" epub:type="footnote" id="f42">42 Süleyman’ın Meselleri xx, 3.</aside>
	<aside class="footnote" epub:type="footnote" id="f43">43 I. Petrus ii, 21.</aside>
	<aside class="footnote" epub:type="footnote" id="f44">44 II. Korintoslulara iv, 17.</aside>
	<aside class="footnote" epub:type="footnote" id="f45">45 Süleyman’ın Meselleri xx, 11.</aside>
	<aside class="footnote" epub:type="footnote" id="f46">46 Süleyman’ın Meselleri xxvi, 28.</aside>
	<aside class="footnote" epub:type="footnote" id="f47">47 Süleyman’ın Meselleri xvi, 29-32.</aside>
	<aside class="footnote" epub:type="footnote" id="f48">48 James, i, 4.</aside>
	<aside class="footnote" epub:type="footnote" id="f49">49 Süleyman’ın Meselleri xix, 19.</aside>
	<aside class="footnote" epub:type="footnote" id="f50">50 Süleyman’ın Meselleri xxvi, 17.</aside>
	<aside class="footnote" epub:type="footnote" id="f51">51 Vaiz x, 19.</aside>
	<aside class="footnote" epub:type="footnote" id="f52">52 I. Timoteos’a iv, 4.</aside>
	<aside class="footnote" epub:type="footnote" id="f53">53 Eccles. xi, 28.</aside>
	<aside class="footnote" epub:type="footnote" id="f54">54 Eccles. xxx, 18.</aside>
	<aside class="footnote" epub:type="footnote" id="f55">55 Süleyman’ın Meselleri xxviii, 20.</aside>
	<aside class="footnote" epub:type="footnote" id="f56">56 Süleyman’ın Meselleri xiii, 21.</aside>
	<aside class="footnote" epub:type="footnote" id="f57">57 Süleyman’ın Meselleri xxviii, 19.</aside>
	<aside class="footnote" epub:type="footnote" id="f58">58 Süleyman’ın Meselleri xx, 4.</aside>
	<aside class="footnote" epub:type="footnote" id="f59">59 Süleyman’ın Meselleri xxvii, 20.</aside>
	<aside class="footnote" epub:type="footnote" id="f60">60 Süleyman’ın Meselleri xv, 16.</aside>
	<aside class="footnote" epub:type="footnote" id="f61">61 Mezmurlar xxxvii, 16.</aside>
	<aside class="footnote" epub:type="footnote" id="f62">62 II. Korintoslulara i, 12.</aside>
	<aside class="footnote" epub:type="footnote" id="f63">63 Süleyman’ın Meselleri xxii, 1.</aside>
	<aside class="footnote" epub:type="footnote" id="f64">64 Eccles. xli, 12.</aside>
	<aside class="footnote" epub:type="footnote" id="f65">65 Vaiz v, 11.</aside>
	<aside class="footnote" epub:type="footnote" id="f66">66 I. Maccabees iii, 18-19.</aside>
	<aside class="footnote" epub:type="footnote" id="f67">67 Vaiz ix, 1.</aside>
	<aside class="footnote" epub:type="footnote" id="f68">68 II. Samuel xi, 25.</aside>
	<aside class="footnote" epub:type="footnote" id="f69">69 Eccles. iii, 26.</aside>
	<aside class="footnote" epub:type="footnote" id="f70">70 Matta v, 9.</aside>
	<aside class="footnote" epub:type="footnote" id="f71">71 Mezmurlar xxxiv, 14.</aside>
	<aside class="footnote" epub:type="footnote" id="f72">72 Süleyman’ın Meselleri xxviii, 14.</aside>
	<aside class="footnote" epub:type="footnote" id="f73">73 Süleyman’ın Meselleri xxviii, 23.</aside>
	<aside class="footnote" epub:type="footnote" id="f74">74 Süleyman’ın Meselleri vii, 5.</aside>
	<aside class="footnote" epub:type="footnote" id="f75">75 Süleyman’ın Meselleri xvi, 7.</aside>
	<aside class="footnote" epub:type="footnote" id="f76">76 Mezmurlar xx, 4.</aside>
	<aside class="footnote" epub:type="footnote" id="f77">77 Eccles. vi, 5.</aside>
	<aside class="footnote" epub:type="footnote" id="f78">78 I. Timoteos’a vi, 10.</aside>
	<aside class="footnote" epub:type="footnote" id="f79">79 James ii, 13.</aside>
</body>
</html>