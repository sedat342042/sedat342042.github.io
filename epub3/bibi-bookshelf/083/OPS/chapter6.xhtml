<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml" xmlns:epub="http://www.idpf.org/2007/ops">
<head>
	<title>Canterbury Hikâyeleri</title>
	<link href="main.css" rel="stylesheet" type="text/css"/>
</head>
<body class="chapter" epub:type="chapter" id="chapter-6">
	<section>
		<span epub:type="pagebreak" id="page155" title="155"/>
		<h1 class="part-header">Grup B<sup>1</sup> (Fragman II)</h1>
		<section id="bolum-1">
			<h1 class="chapter-header">AVUKAT’IN HİKÂYESİ (GİRİŞ)</h1>
			<p class="spot">Hancı’nın kafileye söyledikleri.</p>
			<p class="entry">Hancı baktı gördü ki parlak güneş</p>
			<p>Suni günün yayı üstünde çeyrek yola varmış<a class="noteref" epub:type="noteref" href="#f1">1</a></p>
			<p>Ve aşmıştı hatta yarım saatten fazla bir zaman.</p>
			<p>Gökbilim konusunda öyle aman aman</p>
			<p>Bilgisi olmasa da emindi, Nisan’ın on sekizinci günü,</p>
			<p>Haberlerdi Mayıs ayının ufukta göründüğünü.</p>
			<p>Çünkü her ağacın gölgesi kendi boyuna eşitti.</p>
			<p>Hancımız da ağaç gölgelerine bakıp tahmin etti:</p>
			<p>“Phoebus” dedi “böyle pırıl pırıl olduğuna göre bence</p>
			<p>Yüksekliği yaklaşık kırk beş derece.”</p>
			<p>O gün, o an –yüksekliğe göre bir tahmin daha yaptı– </p>
			<p>Saat on olmalıydı, iyi hesaptı.</p>
			<p>Ve Hancımız atının dizginlerine asıldı aniden,</p>
			<p class="entry">“Efendiler” dedi “hatırlatmak isterim ki şimdiden,</p>
			<p>Günün dörtte birini bitirdik bile,</p>
			<p>Aziz John ve Tanrı aşkına, boşa gevezelikle</p>
			<p>Vakit öldürmeyelim artık derim; sorarsanız niye,</p>
			<p>Gece olsun, gündüz olsun zaman saniye saniye</p>
			<p>Harcıyor kendini uyanıkken biz veya uyurken horul horul,</p>
			<p>Sızıyor depomuzdan, gizlice, usul usul.</p>
			<p>Yapılacak bir şey varsa ihmalkâr davranmamak,</p>
			<p>Çünkü zaman akıp giden bir derecik, bir kaynak,</p>
			<p>Geri döndürmek mümkün değil, durdurmak veya,</p>
			<p>Tepeye döner mi su? Akıp gider ovaya.</p>
			<span epub:type="pagebreak" id="page156" title="156"/>
			<p>Seneca başta olmak üzere eski filozoflar</p>
			<p>Zaman kaybına her şeyden çok üzülür, oflar puflar,</p>
			<p>Altın kaybından bile. Yeniden kazanılabilir belki kaybedilen para</p>
			<p>Zaman kaybıysa yol açar telafisi imkânsız zarara.</p>
			<p>Ok yaydan fırladı mı geri dönmez bir daha,</p>
			<p>Zavallı Molly’nin kızlığı döndü mü ha?</p>
			<p>Hani kaybetmişti onu ateşli bir aşk</p>
			<p>Oyununda; neyse, çürüyüp gitmeyelim böyle aylak aylak;</p>
			<p class="entry">“Evet Avukat Bey, aramızdaki mukavele mucibince</p>
			<p>Taahhüt etttiğiniz hikâyeyi icra zamanı geldi bence.</p>
			<p>Hepiniz razı oldunuz –tabii sen de kullanıp özgür iradeni– </p>
			<p>Bu davaya hâkim tayin ettiniz beni.</p>
			<p>Haydi başla, hikâyeni söz verdiğin gibi anlat,</p>
			<p>Ancak ondan sonra edeceksin beraat.”</p>
			<p class="entry">“Anlatacağım” dedi Avukat “bundan emin olun önce,</p>
			<p>Aklımdan geçmedi hiç yan çizmek gibi bir düşünce.</p>
			<p>Söz vermek borçlanmaktır, benim de sözüm senet,</p>
			<p>Siz alacaklısınız, ben de borcumu ödemek isterim, evet.</p>
			<p>Kanunlar hepimiz içindir ve kanun koyucu –bunu herkes duymalı– </p>
			<p>Kanununa herkeslerden önce kendi uymalı,</p>
			<p>Kitabımız böyle yazar. Fakat şunu açık açık</p>
			<p>Belirtmeliyim, hisseli bir kıssa hatırlamıyorum ne yazık;</p>
			<p>Bazen kafiyede ve vezinde aşırılığa varıyor</p>
			<p>Olsa da Chaucer bir tekini atlamadan aktarıyor</p>
			<p>Bu türden öyküleri, eh işte elinden geldiğince</p>
			<p>Dikkat ediyor ve eski hikâyelere uygun bir İngilizce</p>
			<p>Kullanıyor gerektiğinde. Aradığını buluyor kesinkes,</p>
			<p>Bu kitabında değilse bile bir diğerinde arayan herkes.</p>
			<p>Uzun bir geçmişi olan eserlerinde cidden</p>
			<p>Daha çok söz ediyor be kardeşim, âşıkların ozanı Ovid’den.</p>
			<p>Ama bunların hepsi bilinen şeyler, bilineni tekrar</p>
			<p>Tekrar söylemeye canım ne gerek var?</p>
			<p>Ceix ve Halcyon’u gencecikken yazdı daha,<a class="noteref" epub:type="noteref" href="#f2">2</a></p>
			<p>Onurlandırdı soylu kadınları ve âşıklarını, büyük bir deha</p>
			<p>Sahibi olmak gerekmez bunu anlamak için,</p>
			<p>O kalın cildi bir görün, sonra paha biçin.</p>
			<p>Eserin adı Cupid’in Azizelerinin Efsaneleri’dir<a class="noteref" epub:type="noteref" href="#f3">3</a></p>
			<p>Merak edenler için görün nasıl tasvir</p>
			<p>Edilir Lucrece ve çiçek çiçek açılan</p>
			<span epub:type="pagebreak" id="page157" title="157"/>
			<p>Yaraları; Babil’de Thisbe’den akan kan.</p>
			<p>Hain Aeneas ve Dido’nun sadık kılıcı,</p>
			<p>Phyllis’in başına gelenler; –doğrusu az acı</p>
			<p>Çekmemişti o da Demophon’a olan aşkından dolayı,</p>
			<p>Ağaca dönüştürüldüğünde, hatırlayın olayı.– </p>
			<p>Yine Chaucer’ın kitabında tanışacaksınız bunların hepsiyle,</p>
			<p>Orada Deinira, Hermione, Ariadne, Hypsipyle;</p>
			<p>Orada azgın dalgalar arasındaki kurak ada,</p>
			<p>Hero’nun aşkı uğruna boğulan Leander ya da;</p>
			<p>Çilekeş Briseis, kanlı gözyaşlarıyla Helen, Ladomia;</p>
			<p>Daha kimler mi var? Taş yürekli kraliçe Medea,</p>
			<p>Minik yavrusunu ipe çekip asmıştı hani,</p>
			<p>Jason ihanet etti diye, değer mi yani?</p>
			<p>Sadık Alcestis, Penelope, ey Hypermnestra,</p>
			<p>Göklere çıkartır sizi Chaucer, evet size de gelir sıra.</p>
			<p>Hepsi var bunların; kendi erkek kardeşine âşık olan</p>
			<p>Canace’yle ilgili bir tek kelime yazmıştır dersem yalan.</p>
			<p>Böyle hikâyeler mi, aman uzak dursun,</p>
			<p>Uzak dursun hikâyesi Sur’lu Apollonius’un.<a class="noteref" epub:type="noteref" href="#f4">4</a></p>
			<p>Lanet olsun Antiochus’a, bu kral nasıl öz</p>
			<p>Kızını yol kenarına yatırıp etmişti tecavüz.</p>
			<p>Böyle iğrenç hikâyeleri anlatmaya dilim varmaz.</p>
			<p>Ama Chaucer usta az akıllı, az kurnaz</p>
			<p>Adam değildi, bu yüzden bir tedbirsizlik etmedi,</p>
			<p>Vaazlarını lanetli hikâyelerle kirletmedi.</p>
			<p>Onun izinden gideceğim ben de. Böyle hikâyeleri görmeze</p>
			<p>Gelelim, iyi ama nasıl bir hikâye anlatsam size?</p>
			<p>Pierides’e benzemeye çalışmak mı? Değil benim işim.</p>
			<p>Okuyan bilir, bu konuyu anlatır Değişim.<a class="noteref" epub:type="noteref" href="#f5">5</a></p>
			<p>Musalarla aşık atmak filan değil gayem,</p>
			<p>Zarar yok biraz ağır aksak gitsin hikâyem.</p>
			<p>Şu kadarcık umurumdaysa Tanrı canımı alsın,</p>
			<p>Ben nesri seçiyorum, şiir ona kalsın.”<a class="noteref" epub:type="noteref" href="#f6">6</a></p>
			<p>Sözlerini bitirdi ve ağırbaşlı bir neşeyle</p>
			<p>Anlatmaya başladı, hikâye şöyle:</p>
			<span epub:type="pagebreak" id="page158" title="158"/>
			<p class="spot">Avukat’ın Girişi</p>
			<p class="entry">Ah ne acı yokluk çekmek, kıtlığa düşmek ne acı;</p>
			<p>Aç, susuz kalmak, üşümek, fakirlik,</p>
			<p>Üç beş kuruş için el açmanın utancı,</p>
			<p>Ya da kimseye minnet etmemek birkaç metelik</p>
			<p>İçin, dile düşme korkusuyla borç arıyor diye fellik fellik,</p>
			<p>Bilmek çaresizliğini de kapı kapı dolaşmak, kapı önünde kalmak,</p>
			<p>Ödünç almak ekmeğini, dilenmek ya da çalmak.</p>
			<p class="margined">Suçu İsa’ya yükler ve O’nu sert</p>
			<p>Bir dille kınarsın, rızkları paylaştırırken adil</p>
			<p>Davranmadı diye. Komşunun mutluluğu senin için dert,</p>
			<p>“Neden?” diye sorarsın “hepsi onun, birazı benim değil,</p>
			<p>Yarın hesabı sorulacak hepsinin, böyle bil;</p>
			<p>Minderi olacak onun Cehennem’de kızıl kor:</p>
			<p>Komşusu açken kendisi tok yatıyor.”</p>
			<p class="entry margined">Dinle öyleyse, ariflerin sözüne kulak ver,</p>
			<p>Ölmek yeğdir komşularınca horlanan biri olarak</p>
			<p>Yoksulluk içinde yaşayıp gideceksem eğer,</p>
			<p>Paran yoksa saygı bekleme bırak!</p>
			<p>Al şu sözüm küpe olsun, kulağına tak:</p>
			<p>Gariplere bir an olsun gülmek çok,</p>
			<p>Dikkat et bu yüzden ve yoksul düşmekten kork.</p>
			<p class="margined">Yoksulsan öz kardeşin bile eder senden nefret,</p>
			<p>Eşin dostun terkeder gider tek tek,</p>
			<p>Kader zengin tacirlere çeker ziyafet</p>
			<p>Soylu ve işini bilen beyler, gün sizin, gerçek.</p>
			<p>Hep düşeş gelir zarınız, atmazsınız hiç hep yek,</p>
			<p>Sizi görür şans sürekli, bize gelince şaşı,</p>
			<p>Sizin için eğlence zamanıdır yılbaşı!</p>
			<p class="margined">Gitmedik yer komazsınız karada ve denizde,</p>
			<p>Kendinizi nimetten sayıp edersiniz pazarlık,</p>
			<p>Kral düşürmek veya taç bağışlamak elinizde,</p>
			<p>Savaşa ya da barışa siz verirsiniz salık,</p>
			<span epub:type="pagebreak" id="page159" title="159"/>
			<p>Bir tacirle ilgili bir hikâyem yok, yazık,</p>
			<p>Ama size anlatabileceğim iyi bir öyküm var,</p>
			<p>Anlatmıştı bunu bana yıllar önce bir tüccar.</p>
		</section>
		<section>
			<h1 class="chapter-header">AVUKAT’IN HİKÂYESİ</h1>
			<p class="spot">Avukat’ın Hikâyesi burada başlıyor.</p>
			<p class="entry">Bir zamanlar Suriye’de yaşıyordu bir grup tüccar,</p>
			<p>Zengin, akıllı, dürüsttüler, düsturlarıydı ciddiyet,</p>
			<p>Geniş alanlarda at koşturuyorlardı; her türlü bahar,</p>
			<p>Altın rengi kumaşlar, renk renk satenler ve görenlere “hayret!”</p>
			<p>Dedirtecek yepyeni bir sürü şey, koca bir servet</p>
			<p>Satıyorlardı. Onlarla alışveriş doğrusu kıyas</p>
			<p>Kabul etmez bir zevkti ve hazineleriyle takas.</p>
			<p class="margined">Günlerden bir gün bu tacirlerden birkaç</p>
			<p>Tanesi Roma’ya açılmaya karar kıldılar,</p>
			<p>Hem ziyaret, hem de ticaretti amaç.</p>
			<p>Ne adam gönderdiler, ne haber saldılar,</p>
			<p>Açıldılar denize ve uzun bir yol aldılar,</p>
			<p>Nerede kâr kokusu aldılarsa oraya yerleştiler,</p>
			<p>Orada konakladılar, orada eyleştiler.</p>
			<p class="entry margined">Bir şehirde konakladıktan sonra bir süre,</p>
			<p>Bir veya birkaç ay, gönüllerince yaşayıp her günü,</p>
			<p>Dilden dile dolaşıp ulaştı bulundukları şehre,</p>
			<p>Kralın kızı Prenses Constance’ın ünü.</p>
			<p>Bire bin katıp anlatıyordu herkes gördüğünü;</p>
			<p>Gün be gün Prenses ne yaptı, neyle uğraştı,</p>
			<p>Bütün ayrıntılarıyla bu Suriyelilere ulaştı.</p>
			<p class="entry margined">Herkeslerin ortak kanısı şuydu:</p>
			<p>“Kralımızın kızı kadar iyi kalpli ve güzel birini</p>
			<p>Dünya kurulalı beri kimse ne gördü ne duydu.</p>
			<p>Uzun ömürler versin, Tanrı korusun ama Majestelerini,</p>
			<p>Bir gün Avrupa tahtında alsa yerini,</p>
			<span epub:type="pagebreak" id="page160" title="160"/>
			<p>Ağzı açık bırakır, büyüler herkesi,</p>
			<p>Tanrı onurlu ve sağlıklı yaşatsın Prensesi.</p>
			<p class="entry margined">“Güzelliği rakipsiz ama yok onda kibirden eser,</p>
			<p>Hoppalıktan son derece uzak, oysa ki daha toy,</p>
			<p>Her işinde vicdanının sesini dinler,</p>
			<p>İyilikler yapar, ‘alçakgönüllü ol’ der ‘zorbalığı rafa koy.’</p>
			<p>Gönüller onu nezaketin boy</p>
			<p>Aynası seçti. Tanrı onun yüreğinin odasında konaklar,</p>
			<p>Eliyle tüm dertlere dünyamızı yasaklar.”</p>
			<p class="margined">Bunlara şüphe yoktu, nasıl Tanrı hakkında sorulmazsa soru,</p>
			<p>Ama konumuza dönersek, gemileri alınca yükü,</p>
			<p>Suriyeli tacirler yola çıktılar yeniden Suriye’ye doğru,</p>
			<p>Mutluydular bu mutluluk veren kızı görmüşlerdi çünkü,</p>
			<p>Üstelik çok iyi mallar almışlardı ve geri dönüp dünkü</p>
			<p>Gibi işlerinin, aşlarının başına geçtiler,</p>
			<p>Pek mesut yaşadılar, bu kadar yeter.</p>
			<p class="entry margined">Bu tacirler pek yakındılar Suriye sultanıyla, Roma’dan</p>
			<p>Dönüşlerinde olsun, ya da herhangi</p>
			<p>Bir yabancı ülkeden, kral onları her yanıyla</p>
			<p>Mükemmel törenlerle, şölenlerle karşılar ve büyük ilgi</p>
			<p>Gösterirdi anlatacaklarına. Öteki krallıklar hakkında bilgi</p>
			<p>Sahibi olmak için can atıyordu,</p>
			<p>Herkes de gördüğü, duyduğu gariplikleri anlatıyordu.</p>
			<p class="margined">Ondan bundan derken, bu arada uzun boylu</p>
			<p>Bahsedildi Leydi Constance’tan, ve sıra geldi</p>
			<p>Bu Prensesin nasıl iyi huylu ve nasıl soylu</p>
			<p>Olduğuna. Üstelik akıllara durgunluk verecek kadar güzeldi.</p>
			<p>Gözünün önünden gitmez oldu hayali, Sultanın aklını çeldi</p>
			<p>Sonunda Prenses, dilinden düşmez oldu adı,</p>
			<p>Ve Sultan ömrünü onun sevgisine adadı.</p>
			<p class="margined">Dünyanın üzerinde açık duran ve gökkubbe denen</p>
			<p>Kalın kitapta yazılıydı büyük ihtimalle,</p>
			<p>Bu sultanın sonunun aşktan, sevgiden</p>
			<p>Olacağı ki artık bilir bunu çocuklar bile:</p>
			<span epub:type="pagebreak" id="page161" title="161"/>
			<p>Herkesin ölümü bu yıldızlarda çıplak gözle</p>
			<p>Rahatça okunacak şekilde yazılmıştır, camdan daha berrak,</p>
			<p>Mümkün mü görüp geçmek ve okumamak?</p>
			<p class="margined">Çok uzun yıllar önce yine yıldızlarda</p>
			<p>Yazılıydı mağrur Achilles’in ölümü,</p>
			<p>Listedeydi Hektor, Pompey ve Sezar da,</p>
			<p>İyi kalpli Turnus’un ve Sokrates’in uğradıkları zulümü</p>
			<p>Yoksa çilesi bitmek bilmeyen Herkül’ü mü</p>
			<p>Anlatsam size? Hepsi de yazılıydı yıldızlarda ayan beyan,</p>
			<p>Biraz geri zekâlıdır bunları okumayan.</p>
			<p class="entry margined">Sonunda kararını verdi Suriye’li Sultan</p>
			<p>Dedi ki: “Toplansın hemen özel meclis!”</p>
			<p>Bu acil toplantının amacını anlatan</p>
			<p>Kısa bir konuşma yaptı ve tabii Leydi Constance’tı bahis</p>
			<p>Konusu olan, “Anlayın” dedi “bu kara sevda bir habis</p>
			<p>Ur gibi kemiriyor içimi, kurtarın hayatımı, korkarım</p>
			<p>Öleceğim bu güzeller güzeli olmazsa karım.”</p>
			<p class="entry margined">Değişik şeyler söyledi değişik konsül üyeleri,</p>
			<p>Tartıştılar, varsayımlarda bulundular bol bol,</p>
			<p>Sultanlarını kurtarmaktı biricik gayeleri,</p>
			<p>Karmaşık çıkarımlar, büyü, sihir, anlayacağınız bir karambol</p>
			<p>Almış gidiyordu ama sonunda “Başka çıkar yol</p>
			<p>Yok” dediler, “tek bir şeydir bizce sizin ilacınız:</p>
			<p>Constance karınız olursa ancak diner acınız.”</p>
			<p class="margined">Büyük sorunlar görüyordu hepsi bu davada,</p>
			<p>Bir mantığa dayadılar ve dediler “Bakın şuna,</p>
			<p>Bu durumda ne desek kalıyor havada,</p>
			<p>Gelenekler ve kanunlar çelişiyor. Ne kadar hoşuna</p>
			<p>Giderse gitsin Sultanın, doğrusu boşuna</p>
			<p>Çabalamak olur, tamamen boşa zahmet,</p>
			<p>Bir Hıristiyan prensesiyle evliliği yasaklıyor Muhammet.”</p>
			<p class="entry margined">Sultan cevapladı: “Leydi Constance’tan vazgeçeceğimden çok</p>
			<p>Ümitli olmayın, gerekirse vaftiz bile olurum,</p>
			<p>Benim olmalı o, başka yolu yok.</p>
			<span epub:type="pagebreak" id="page162" title="162"/>
			<p>Söz dinleyin, tartışmayı bırakın, durum</p>
			<p>Acil, –duymuyor musunuz?– hayatım tehlikede diyorum,</p>
			<p>Hastayım, derdime yalnız o olur çare,</p>
			<p>Üzüntümden öleceğim yoksa yok yere.”</p>
			<p class="margined">Sözü uzatmak için görmüyorum bir neden,</p>
			<p>Anlaşmalar yoluyla ve elçiliklerin gayretiyle,</p>
			<p>Kilise ve asiller tarafından desteklenen</p>
			<p>Aziz Papa’nın da marifetiyle</p>
			<p>Ve Muhammet’in dinini parçalamak niyetiyle</p>
			<p>Yayılsın diye dört bir yana İsa’nın yasası,</p>
			<p>Her şey kararlaştırıldı, uzun lafın kısası.</p>
			<p class="margined">Sultan ve yanında ne kadar ağası, beyi</p>
			<p>Varsa her biri tek tek edilecekti vaftiz,</p>
			<p>Ancak o zaman olabilirdi Constance’ın güveyi,</p>
			<p>Ve belli bir miktar altın –artık miktarını siz</p>
			<p>Takdir edin– verilecekti, ben diyeyim teminat, siz deyin çeyiz</p>
			<p>Parası olarak ve iki taraf da etti yemin,</p>
			<p>Güzel Constance, Ulu Tanrı yardımcın olsun senin.</p>
			<p class="entry margined">Tahminim doğruysa bazıları içinden diyor</p>
			<p>Ne gibi hazırlıklar yaptı anlat,</p>
			<p>Leydi Constance için soylu imparator,</p>
			<p>Sizleri kırmayıp anlatırdım fakat</p>
			<p>Böyle bir kutlamadaki şaşaa, şatafat,</p>
			<p>Değil burda ayak üstü bir parantez</p>
			<p>Açmak, hiç nefes almadan konuşsam bitmez.</p>
			<p class="margined">Yetineyim çağrıldığını demekle birçok piskoposun,</p>
			<p>Leydilerin, lordların, haklı bir üne</p>
			<p>Sahip şövalyelerin ve daha nicelerinin; bu bölüm son bulsun.</p>
			<p>Ülkedeki herkese haber verildi, “Bu kutlu güne</p>
			<p>İçten dualarla katılın” dendi, “bu düğüne</p>
			<p>Kutsamasıyla katılsın diye İsa, çoluk çocuk</p>
			<p>Yakarın ki iyi geçsin yolculuk.”</p>
			<p class="entry margined">Nihayet uyandılar o ıstırap dolu sabaha,</p>
			<p>Kaderin ölümcül acılar örmek</p>
			<span epub:type="pagebreak" id="page163" title="163"/>
			<p>Üzere olduğu güne, eğlenmek olmazdı daha,</p>
			<p>Bütün hazırlıklar tamamdı, yeni bir ülke görmek</p>
			<p>İçin, hazırlıklar sırasında yanağındaki al renk</p>
			<p>Solup gittiğinden sapsarı bir yüzle kalktı Constance,</p>
			<p>Ah yoktu kurtuluşu, yoktu en ufak şans!</p>
			<p class="margined">Yazık, görmeliydiniz zavallı nasıl ağladı,</p>
			<p>–Kolaysa gel onun gibi sararıp solma– </p>
			<p>Dostlarından ayrılmak düşüncesi yüreğini dağladı,</p>
			<p>Yabancı bir ülkeye ve hakkında yalnızca kulaktan dolma</p>
			<p>Bir şeyler bildiği birine boyun eğme, kul köle olma</p>
			<p>Düşüncesi yıkıyordu onu. Kadınlar şöyle der:</p>
			<p>“Kocanın kötüsü olmaz,” bu böyle gelmiş böyle gider.</p>
			<p class="margined">“Ah babacığım” dedi gözyaşlarına boğularak, ‘Bir tanem’</p>
			<p>Diyerek üstüne titrediğiniz kızınız, gözbebeğinizin</p>
			<p>Gidişini görün. Yüreğimin incisi, gönlümün tacı annem,</p>
			<p>Gökte İsa hariç yalnızca sizin</p>
			<p>Arzunuza boyun eğiyor güvercininiz, madem verdiniz izin,</p>
			<p>Uçuyorum evden, yolum Suriye, yabancı kıyılar,</p>
			<p>Gidip de dönmemek var, dönüp de bulmamak var.</p>
			<p class="margined">“Eyvah! Gelin gitmekmiş kaderim barbar bir ulusa,</p>
			<p>Ama arzunuz buysa tabii direnmek boşuna,</p>
			<p>Kurtuluşumuz için canını veren Hazreti İsa</p>
			<p>Güç, kuvvet versin bana, baksın da bu kulunun gözyaşına.</p>
			<p>Zavallı kız bunlar da mı gelecekti başına?</p>
			<p>Ama ne farkeder? Nereye gidersen git bu böyle,</p>
			<p>Alınıp satılan bir mal kadın, erkeğe köle.”</p>
			<p class="entry margined">Yok, yok Pyrrus duvarları yıktığında Truva’da arama,</p>
			<p>Yanan İlium’la, yok edilen Thebes’le etme kıyas,</p>
			<p>Ne de Hannibal’in eline geçtiğinde Roma,</p>
			<p>Üç kez muzaffer komutanın; hayır bu tamamen kendine has</p>
			<p>Bir ağıttı, bu eşi görülmemiş katıksız yas;</p>
			<p>Yer Constance’ın dostlarıyla vedalaştığı odaydı,</p>
			<p>Ama ağlasa da, inlese de gitmek zorundaydı.</p>
			<span epub:type="pagebreak" id="page164" title="164"/>
			<p class="entry margined">İlk hareketin kaynağı gök, devranın ne katı,<a class="noteref" epub:type="noteref" href="#f7">7</a></p>
			<p>Günlük deviniminle yıldızları sürersin katıp önüne,</p>
			<p>Savurur, dağıtırsın hepsini batı</p>
			<p>İstikametine, doğal yörüngelerinin tam tersi yönüne;<a class="noteref" epub:type="noteref" href="#f8">8</a></p>
			<p>Çevirirsin ortalığı tam bir ana baba gününe,</p>
			<p>Herşeyi yaparsın, yeter ki bu zahmetli yolculuk boşa çıksın,</p>
			<p>Bu evlilik gerçekleşecek olursa onlarla Mars başa çıksın.</p>
			<p class="margined">Ey Ekliptiğin en uğursuz eğimli noktası,<a class="noteref" epub:type="noteref" href="#f9">9</a></p>
			<p>Düzenini kaybedince Mars kopar curcuna,</p>
			<p>Çaresiz düşer, yuvarlanır bir açı hatası</p>
			<p>Sonucu, karanlık evine yıldızların, Akrep Burcuna.</p>
			<p>Ey savaş Tanrısı, umutları süren evrenin öte ucuna,</p>
			<p>Ey yılgın Luna, bağlısın ona mutlak boyun eğmeyle,<a class="noteref" epub:type="noteref" href="#f10">10</a></p>
			<p>İtele, ayır kendini, orada boş oturma öyle.</p>
			<p class="margined">Ey Roma imparatoru, elindeydi biraz tedbirli olmak,</p>
			<p>Böyle zamanda bir an ötekini tutar mı, soruyorum?</p>
			<p>O kadar zor muydu bir müneccim bulmak?</p>
			<p>Hangi saat, hangi yer ve hangi durum</p>
			<p>Uygundur söylesin sana yolculuk için. Bu felaket sana malum</p>
			<p>Olmalıydı zaten, sen ki böyle soylu bir ulusa baş...</p>
			<p>Çok cahiliz fakat ve ahh, çok yavaş.</p>
			<p class="entry margined">Gerektiği gibi oldu tören, ciddi ve ağırbaşlı,</p>
			<p>Kızı götürecek gemi geldi yanaştı sahile;</p>
			<p>“Tanrı sizinle olsun” dedi yalnızca ve hepsi de gözleri yaşlı</p>
			<p>“Güle güle” dediler o kadar, “Güzel Constance, güle güle.”</p>
			<p>Nasıl da kararlıydı, bir an bile</p>
			<p>Kırpmıyordu gözünü. Sonuçta Prenses açıldı denize,</p>
			<p>Şimdi başka konulardan söz edeceğim size.</p>
			<p class="entry margined">Sultan’ın bir annesi vardı, kötülük dolu bir kuyu;</p>
			<p>Oğlunun gidişatını beğenmiyordu, farketmişti, bir kâfir</p>
			<p>Gibi davranıyordu oğlu, değişmişti huyu,</p>
			<p>Eski alışkanlıklarını terkediyordu bir bir.</p>
			<p>Bu yüzden haber saldı hepsine, “Şeyh, vezir, baş vezir</p>
			<p>Gelsinler” dedi “hele çıksınlar huzuruma”</p>
			<p>Toplanınca da şöyle açıklık getirdi duruma:</p>
			<span epub:type="pagebreak" id="page165" title="165"/>
			<p class="entry">“Efendiler” dedi “şu anda karşımda duran</p>
			<p>Hepiniz biliyorsunuz ki oğlum inkâr ediyor</p>
			<p>Ne diyor Kutsal Kuran,</p>
			<p>Muhammet’in ağzından Tanrı ne diyor.</p>
			<p>Her zamanki gibi şimdi de yüreğimi Tanrı yediyor,</p>
			<p>Ve sapmam ben bu yoldan, isterse çıksın canım,</p>
			<p>Silinemez, yüreğimde kazılı imanım.</p>
			<p class="margined">“Bu yeni yasayla neler gelmez ki başa,</p>
			<p>Kölelik ve pişmanlık demek olur bu din.</p>
			<p>Çünkü Muhammet’i inkâr ederseniz, haşa!</p>
			<p>Boylar ruhunuz sonsuz ateşini Cehennem’in.</p>
			<p>Ama beyler dinleyin, işte size yemin,</p>
			<p>Güvenilir bir teklifim var bizleri kurtaracak,</p>
			<p>Bana uyun, yolumuz kurtuluşa varacak.”</p>
			<p class="entry margined">Onayladılar hepsi de, olmadı kimsenin itirazı,</p>
			<p>Kuran’a el bastılar, “Ölene dek arkanda</p>
			<p>Savaşacağız” dediler, hepsi de oldu razı,</p>
			<p>Dediler ki “sen ne yandaysan biz de o yanda</p>
			<p>Alacağız yerimizi dostlarımızla birlik, gerektiği anda.”</p>
			<p>Bunu bekliyordu Valide Sultan, şöyleydi planı,</p>
			<p>Dilim pek dönmez fakat yok sözümün yalanı:</p>
			<p class="entry margined">“Vaftize razıymış gibi görüneceğiz onlara,</p>
			<p>–Fazla canımızı yakmaz soğuk bir duş– </p>
			<p>Ve ben de Sultan’ın onuruna bir sofra</p>
			<p>Düzeceğim. Sultan uzatınca elini, dokunuş o dokunuş...</p>
			<p>Yeni vaftizli olacaklar gerçi ak pak, buraya kadar hoş,</p>
			<p>Ama kana batacaklar, vaftiz kurnasındaki su yetmeyecek,</p>
			<p>Yıkamak isterse karısı pek fayda etmeyecek.”</p>
			<p class="margined">Ey adaletsizliğin kaynağı Valide Sultan,</p>
			<p>Ey cadaloz, ikinci kraliçe Semiramis!</p>
			<p>Ey kadın maskesine bürünmüş yılan!<a class="noteref" epub:type="noteref" href="#f11">11</a></p>
			<p>Cehennem’lik yılandan başka değildi bu İblis,</p>
			<p>İki yüzlü kadın, masumluk ve faziletle örülü, mis</p>
			<p>Gibi bir mutluluğu içindeki Şeytani, iğrenç zevki için</p>
			<p>“Yok edin” dedi “yaşatmayın, ezin geçin!”</p>
			<span epub:type="pagebreak" id="page166" title="166"/>
			<p>Ey Şeytan! Kemirir durur içini kıskançlık,</p>
			<p>Sana kapılarını kapadığı günden beri mirasımız Cennet.</p>
			<p>Ne çabuk ulaştın Havva’dan kadınlara, ne çabuk?</p>
			<p>Nasıl bulaştın? Sonuç işte, içinde bulunduğumuz esaret!</p>
			<p>Şimdi de bu Hıristiyan evliliği senin cesaret</p>
			<p>Vermenle bozulacak. Ey İblis, lanetlerle anılsın adın,</p>
			<p>Bir kez daha sana alet oluyor kadın!</p>
			<p class="entry margined">Bu Hanım Sultan (üstüne olsun lanetim)</p>
			<p>Toplantıyı dağıttıktan sonra gizlice</p>
			<p>–Lafı dolaştırıp durmak değil niyetim– </p>
			<p>Atlayıp atına Sultan’ın yanına gitti bir an önce.</p>
			<p>“Vaftiz olmak istiyorum” dedi “bence,</p>
			<p>En güzel din İsa’nınki, söz bir, Allah bir,</p>
			<p>Nasıl kanmışım Muhammet’e, nasıl olmuşum kâfir!”</p>
			<p class="margined">Ve sonra “Ne olur” dedi “esirgeme benden,</p>
			<p>Hıristiyanları da ağırlama zevkini düğün günü.</p>
			<p>Hepsini memnun kılacak, dört başı mamur bir şölen</p>
			<p>Düzenleyeceğim.” Oğlu cevapladı “Hoş tut gönlünü.”</p>
			<p>Diz çöküp teşekkürler etti, dedi “yap düşündüğünü.”</p>
			<p>İstediğini alan kadın öptü oğlunu vedalaştı,</p>
			<p>Sultan’ın yüreği mutluluk doldu taştı.</p>
			<p class="latin1">Explicit prima pars.</p>
			<p class="latin2">Sequitur pars secunda.</p>
			<p class="entry">Suriye kıyılarına vardı Hıristiyan kafile,</p>
			<p>Sessiz, sade ama görkemli bir grup,</p>
			<p>Bir haberci çıkardı Sultan acele,</p>
			<p>Önce annesine, sonra herkese gelinin geldiğini duyurup</p>
			<p>“Annem” dedi “gelsin hemen, bir ata eğer vurdurup</p>
			<p>Karşı çıksın, gelinini karşılasın kaynana,</p>
			<p>Krallığın şerefi söz konusu herşey bir yana.”</p>
			<p class="margined">Muhteşem bir kalabalıktı, görülmeye değerdi giyimleri,</p>
			<p>Suriye’li ve Roma’lılar bir arada rengârenk.</p>
			<p>Valide Sultan mutluydu, örtünmüştü ipekli, simlileri,</p>
			<p>Bir anne nasıl karşılarsa el bebek, gül bebek,</p>
			<p>Gelinini öyle karşıladı o da, yürekten gülümseyerek.</p>
			<span epub:type="pagebreak" id="page167" title="167"/>
			<p>Bu kızdı demek deli eden oğlunu,</p>
			<p>Gelin kaynana yan yana tuttular şehrin yolunu.</p>
			<p class="entry margined">Muzaffer Sezar bile altından geçerken bir tâkın</p>
			<p>–Hani Lucan anlatır övüne övüne– </p>
			<p>Bu egzotik olay kadar asil değildi bakın</p>
			<p>Kalabalık akarken mutlu güveyin evine.</p>
			<p>Ama şu akrep Valide Sultan pek sadıktı ödevine:</p>
			<p>Yere göğe koyamıyordu bir yandan prensesini,</p>
			<p>Diğer yandan hazırlıyordu en zehirli iğnesini.</p>
			<p class="entry margined">Biraz sonra sultanın kendisi de geldi,</p>
			<p>Son derece alımlıydı, son derece soylu.</p>
			<p>“Hoş geldiniz” dedi, kahkahaları gökleri deldi,</p>
			<p>Güldüler, eğlendiler neyse, fazla uzun boylu</p>
			<p>Anlatmak gereksiz; dinlemek, devamını öğrenmenin yolu.</p>
			<p>Bir zaman sonra bir son verip eğlenceye,</p>
			<p>Dinlenmek için yine sığındılar geceye.</p>
			<p class="entry margined">Geldi çattı sonunda belirlenen an,</p>
			<p>Söz ettiğim şöleni hazırlamıştı yaşlı cadı,</p>
			<p>Genci, yaşlısıyla hepsini çağırınca Valide Sultan,</p>
			<p>Bütün Hıristiyanlar orada toplandı.</p>
			<p>Parmak ısırtıyordu yemeklerin tadı,</p>
			<p>Ziyaretçiler “Sağda solda ne çok altın!” dediler,</p>
			<p>Ama yataktan kalkamadan hepsini pahalıya ödediler.</p>
			<p class="entry margined">Dünyevi mutluluğun komşusu ani hüzün!</p>
			<p>Tam mutluyum derken acı serpilir derhal</p>
			<p>Sonuna fani uğraşlarla geçen her günümüzün,</p>
			<p>Yaklaştıkça biz, hedefi Keder eder işgal,</p>
			<p>Aç kulağını dinle, dinle de ders al,</p>
			<p>İyi gününde, sakın aklından çıkarma sen de,</p>
			<p>Bilinmez bir felaketin soluğu ensende.</p>
			<p class="margined">Devam edersek hikâyeye gerektiği üzre,</p>
			<p>Öldürüldü Sultan ve Hıristiyanlar, gelince buyruk,</p>
			<p>Çıtır çıtır doğrandılar, yığıldılar oldukları yere.</p>
			<p>Bir Leydi Constance sağ kaldı, yüreği buruk.</p>
			<span epub:type="pagebreak" id="page168" title="168"/>
			<p>Taş devrinden kalma Valide Sultan, lanetli moruk,</p>
			<p>Arkadaşlarının yardımıyla gerçekleştirdi planladığı şeyi,</p>
			<p>Başa geçti, yönetmeye başladı tüm ülkeyi.</p>
			<p class="margined">Sultanın yanında yer alan bir tek adam</p>
			<p>Kurtulamadı, sağ kalmadı dönenlerden hiçbiri.</p>
			<p>Hepsi kıyma yapıldı plan gereği, verilemeden alarm,</p>
			<p>Yalnızca Constance kurtulmuştu mucize eseri,</p>
			<p>Ve o da apar topar bindirilip gerisin geri</p>
			<p>Dümensiz bir gemiye dendi “İster yıldızlara bak, istersen aya,</p>
			<p>Bul yönünü, dönebilirsen dön İtalya’ya.”</p>
			<p class="margined">Yanında biraz mücevherat olduğunu eklemek gerek,</p>
			<p>Pek çok yiyecek de verilmişti doğrusu,</p>
			<p>Ve üstündekilere benzer bir sürü giyecek.</p>
			<p>Katetmeye başladı uçsuz bucaksız okyanusu.</p>
			<p>Ey Constance, Constance, merak ve endişe konusu.</p>
			<p>Yüce bir imparatordan olan kız,</p>
			<p>O Kader’e Hükmeden olsun gemine kılavuz.</p>
			<p class="margined">İstavroz çıkardı ve titrek sesiyle, harap,</p>
			<p>İsa’nın çarmıhına seslenip “Çaresizler kılavuzu,</p>
			<p>Kutsal haç” dedi “ey zengin, pırıltılı mihrap,</p>
			<p>Akıttığı kanıyla ağzına kadar dolu bir kan havuzu</p>
			<p>Haline gelen sunak, adaletsizliğe savaş açtığında Kuzu:</p>
			<p>Düşmanların şerrinden ne olur, beni gözet,</p>
			<p>Ve boğulup ölürsem ruhum sana emanet.</p>
			<p class="margined">“Ey doğrunun koruyucusu muzaffer Ağaç,</p>
			<p>Sen ki iyileştirdin göklerin Tanrısı en ak</p>
			<p>Kuzu’yu, hayata döndürdün yeniden, Kutsal Haç,</p>
			<p>Hani yaralamıştı onu da bir mızrak;</p>
			<p>Kutsadığın kişiden kaçar köşe bucak</p>
			<p>Ard niyeti olanlar. Düzen ver hayatıma beni yine hanım et,</p>
			<p>Yalvarıyorum sana, ne olur bana yardım et!”</p>
			<p class="entry margined">Denizde kaldı Constance, geçti yıllar, aylar, günler,</p>
			<p>Geçti Ege Denizi’ni ve Fas’ın önündeki boğazı.</p>
			<p>Onu buralara kadar sürüklemişti Kader,</p>
			<span epub:type="pagebreak" id="page169" title="169"/>
			<p>Üzüntüden ağzına bir lokma koymadı bazı,</p>
			<p>Durdu baktı öylece, ölüme razı,</p>
			<p>Bekledi ve teknesi azgın dalgalara dala dala</p>
			<p>Sürüklendi bir kıyıya, yanaştı bir kumsala.</p>
			<p class="entry margined">Constance neden öldürülmedi diye sorulabilir,</p>
			<p>Şölende. Onu kim korumuştu bu arada?</p>
			<p>Bu sorunun cevabı şöyle olabilir:</p>
			<p>Hatırlayın kim kurtarmıştı Danyal’ı mağarada,</p>
			<p>Hani hepsi yem olmuştu aslanlara da</p>
			<p>Efendisi kölesiyle bütün arkadaşları,</p>
			<p>O kol kanat gerdi ona: yüreğindeki Tanrı.</p>
			<p class="margined">Tanrı mucizelerle kanıtlar gücünü zaman zaman,</p>
			<p>Bu sefer de Constance’ı seçmişti aracı.</p>
			<p>İsa da, o her derde derman,</p>
			<p>Vasıtalar kullanırdı gerçekleştirmek için aynı amacı.</p>
			<p>Cahiliz, mucizeleri kavrayamayız –ne acı</p>
			<p>Kör duyularımız bu yetenekten mahrum ve bundan aciz,</p>
			<p>İlahi takdiri kavrayamayız biz.</p>
			<p class="entry margined">Haydi şölende verilmiş sadakası varmış diyelim,</p>
			<p>Kim kolladı Constance’ı yüzlerce mil?</p>
			<p>Yunus’u balığın midesinde kim</p>
			<p>Yaşattıysa Ninova’ya kadar, ondan başkası değil.</p>
			<p>Yine oydu şüphesiz, bütün bir İsrail</p>
			<p>Kavmini sağ salim denizden geçiren, budur doğrusu.</p>
			<p>Değil boğmak, ayaklarını bile ıslatmamıştı su.</p>
			<p class="entry margined">Ey Kuzey, Güney, Doğu ve Batı</p>
			<p>Diye seslenerek dört azgın rüzgâra</p>
			<p>Emrini veren: Kaçmasın okyanusun rahatı,</p>
			<p>Huzur içinde yaşasın ağaç, sakin kalsın bütün kara,</p>
			<p>Su üstünde yürüyeni kim tanımaz, hangi fukara?</p>
			<p>Oydu tabii bu kızın kılına bir tek zarar</p>
			<p>Getirmeyen, uyanıkken ve uykuda olduğu zamanlar.</p>
			<p class="entry margined">Üç yıl boyunca dalgalarla boğuştu madem,</p>
			<p>Nerden aldı yemeğini, nerden buldu suyunu?</p>
			<span epub:type="pagebreak" id="page170" title="170"/>
			<p>Hatırlayın bir mağaraya sığınan Mısır’lı Meryem<a class="noteref" epub:type="noteref" href="#f12">12</a></p>
			<p>Nasıl sürdürmüştü yaşamını. Sormak anlamsız bunu,</p>
			<p>İsa’ydı yardım eden. İki küçük balığı ve beş somunu</p>
			<p>Nasıl yetirmişse beş bin adamına,</p>
			<p>Tanrı’nın cömert eli uzanmıştı Constance’ın yardımına.</p>
			<p class="entry margined">Dalgalarla ine çıka, su üstünde yüze yüze,</p>
			<p>Nihayet sağ esen geçip bizim fırtınalı kanal</p>
			<p>Boyunca, bir kalenin dibinde varmıştı düze.</p>
			<p>Taa Northumberland’de dalgalar küçük bir sal</p>
			<p>Gibi kaldırıp atıverdiler kıyıya. Emindi kumsal.</p>
			<p>Tekne kayalıklara çekilmedi çekilirken su;</p>
			<p>Constance dinlendi orda, buydu İsa’nın arzusu.</p>
			<p class="entry margined">Bu kalede görevli bir baş muhafız</p>
			<p>Enkazı görmeye indi olanları görüp anında.</p>
			<p>İşte orda perperişan uzanmış yatıyordu kız,</p>
			<p>Değerli hazinesi duruyordu yanında,</p>
			<p>Constance yalvardı ona kendi lisanında:</p>
			<p>“Allah’ı seversen” dedi “şu canımı al,</p>
			<p>Beni bu dünya kahrından kurtar derhal.”</p>
			<p class="margined">Bozuk bir aksanı vardı ama Latince</p>
			<p>Konuşuyordu, çat pat da olsa derdini anlattı,</p>
			<p>Teknede başka bir şey olmadığına aklı yetince</p>
			<p>Karaya çıkardı onu adam, önüne kattı.</p>
			<p>Diz çöküp teşekkür etti Constance, içi rahattı.</p>
			<p>Tanrı’nın parmağı vardı bu işte, korkmadığından ölümden,</p>
			<p>Ya da beklentisi olmadığından kendini tanıtmadı bilmem neden.</p>
			<p class="margined">Yalnızca, “Başıma gelenleri ah bir bilseniz”</p>
			<p>Dedi “doğrusu kaybettim hafızamı,</p>
			<p>Bütün hayatımı karartıverdi deniz.”</p>
			<p>Ağlattı bu sözler yufka yürekli adamı,</p>
			<p>İyi başlamıştı herşey ve iyi geldi devamı,</p>
			<p>Constance oradakilerin iki etmedi bir sözünü,</p>
			<p>Kimse de ondan ayıramaz oldu gözünü.</p>
			<span epub:type="pagebreak" id="page171" title="171"/>
			<p class="entry margined">Muhafız ve onun karısı,</p>
			<p>Hermengild, tüm komşuları gibi pagandılar, yani puta tapan.</p>
			<p>Kadın kendine öyle yakın buluyordu ki Constance’ı,</p>
			<p>Ve Constance orada o kadar uzun bir zaman</p>
			<p>Kalmıştı ki başını kaldırmayıp ağlamaktan, duadan;</p>
			<p>Sonunda esirgemedi İsa onlardan yardımını</p>
			<p>Hak yoluna döndürdü evin hanımını.</p>
			<p class="margined">Koca ülkede ibadet için hiçbir Hıristiyan</p>
			<p>Bir araya gelmeye cesaret edemiyordu.</p>
			<p>Koca bir donanma ve koca bir ordu</p>
			<p>Bütün kuzey kıyısını almıştı Pagan</p>
			<p>İşgali altına. Eski Britonlar’dan bir grup inanan,</p>
			<p>Kaçıp adamıza sığınmıştı birinde zamanın.</p>
			<p>O sıralar burasıydı sığınağı imanın.</p>
			<p class="margined">Gerçi sayılmazdı yine de herkes putperest,</p>
			<p>İsa’ya gizlice inananlar vardı, her ne kadar güç</p>
			<p>Olsa da, açıktan açığa yöneticilerine karşı rest</p>
			<p>Çekemiyor olsalar da; kalenin yakınlarında böyle üç</p>
			<p>Kişi vardı tesadüfen, kördü biri göremiyordu hiç;</p>
			<p>Ama şunu da demezsek eksik söylemiş oluruz sözü,</p>
			<p>Körlerin yolunu ışıtır aslında gönül gözü.</p>
			<p class="entry margined">Pırıl pırıldı gök, bakıp yaz güneşine</p>
			<p>Bir teklifte bulundu Muhafız “İyi bir fırsat,</p>
			<p>Kalkıp yürüsek mi şöyle bir” dedi eşine</p>
			<p>Biraz temiz hava almaktı maksat,</p>
			<p>Uzanıp yarım mil ötedeki denize doğru. O saat,</p>
			<p>İşte bu yürüyüş sırasında, yaşlı adamı gördü</p>
			<p>Bu karı koca; adamın gözleri tamamen kördü.</p>
			<p class="margined">“İsa aşkına” diye bağırdı yaşlı Briton,</p>
			<p>“Leydi Hermengild! Açıldı gözlerim, hanımım!</p>
			<p>Şükürler olsun Tanrı’ya artık karanlıklara son.”</p>
			<p>Korkudan titreyen Hermengild dedi “Gitti canım</p>
			<p>Öğrenecek olursa kocam, ben de İsa’danım.”</p>
			<p>Constance yüreklendirdi onu dedi “Bir kızı olarak kilisesinin</p>
			<p>İsa’ya teslim olmaktır yapman gereken senin.”</p>
			<span epub:type="pagebreak" id="page172" title="172"/>
			<p class="entry margined">Gördükleri karşısında hayrete düştü Muhafız,</p>
			<p>“Ne demek oluyor bu?” dedi, şaşkın bakakaldı.</p>
			<p>“Efendim, Şeytan’ın pençesinden kurtulmak en imkansız</p>
			<p>Olduğunda yetişir Tanrı” dedi Constance söz aldı,</p>
			<p>Dinimizi anlattı dedi. “Her derde devadır İsa adı”</p>
			<p>Uzatmayalım bir vaaz verdi, konuştu uzun uzun,</p>
			<p>Akşam olmadan yüreğine İsa aşkı düştü Muhafızın.</p>
			<p class="margined">Bu muhafız değildi tek hâkimi</p>
			<p>Constance’ın teknesinin karaya vurup kumsala</p>
			<p>Yanaştığı yerin, fakat kılıcının gücüyle daimi</p>
			<p>Söz sahibi olmuştu Northumberland kralı Alla</p>
			<p>Adına. Herkes akıllı adam derdi bu krala,</p>
			<p>İskoçlara vermiyordu hiç aman,</p>
			<p>Neyse hikâyeye dönelim oyalanmadan.</p>
			<p class="entry margined">Bizi ayartmak için fırsat kollayan Şeytan,</p>
			<p>Constance’ın mükemmelliğini görmüş, bin türlü hile</p>
			<p>Düşünüyor ayrılmıyordu kızın etrafından.</p>
			<p>Ve genç bir şövalyeyi kışkırtıp şehvetle</p>
			<p>Saldı kızın başına; delikanlı kızı öyle şiddetle</p>
			<p>Arzuluyordu ki nerdeyse öleceğim sanıyordu,</p>
			<p>Ona sahip olmayı düşlüyor, yanıyordu.</p>
			<p class="margined">Soluk aldırmadı kıza, sürekli kur yaptı, ama anladı,</p>
			<p>Constance’ın günahla işi yoktu, peki neyle</p>
			<p>Çıkarabilirdi bunun acısını? Bu amaçla bir kumpas planladı.</p>
			<p>Gözünü kan bürümüştü, yüz kızartıcı bir ölüm ile</p>
			<p>Cezalandıracaktı onu çıkar çıkmaz bir vesile.</p>
			<p>İlk fırsatta, muhafızın yokluğunda bir gece</p>
			<p>Hermengild’in yattığı odaya süzüldü gizlice.</p>
			<p class="entry margined">Hermengild yorgun düşmüştü aralıksız ibadetten,</p>
			<p>Constance’ın yanına uzanmış yatıyordu. Geleni duyup</p>
			<p>Kalkacak gibi değildi, böyle vakitsiz bir ziyaret</p>
			<p>Beklemiyordu hiç. Şövalye üstüne geldi Şeytan’a uyup,</p>
			<p>Başına vurdu, boğazını kesti ve bıçağı koyup</p>
			<p>Sıvıştı Constance’ın yatağı kenarına,</p>
			<p>Ey Şeytan’ın uşağı, çıkmayasın yarına!</p>
			<span epub:type="pagebreak" id="page173" title="173"/>
			<p class="entry margined">Ertesi gün geri döndü Muhafız,</p>
			<p>Kralla birlikte –lanet olsun o güne– </p>
			<p>Karısını gördü, yatıyordu yerde cansız;</p>
			<p>Saçı başını yoldu düşüp dizleri üstüne,</p>
			<p>Ve Constance’ın yatağının yanında ne</p>
			<p>Görse iyi? Eyvah, cinayet aleti kanlı bıçak,</p>
			<p>Ne desindi Constance? Çok korkmuştu yavrucak.</p>
			<p class="entry margined">Bu mutsuz olayı anlattılar krala,</p>
			<p>Oluş şekli, zamanı, geçtiği yerle</p>
			<p>Birlikte Constance’ın bulunuş hikâyesini dinledi Alla,</p>
			<p>Düşündü şaşkınlıkla ve derin bir kederle,</p>
			<p>“Başa çıkılmaz” dedi “oynak Kader’le,</p>
			<p>Şu yüze bakın ne temiz, şu bakışlar ne masum,</p>
			<p>Böyle bir şeyi nasıl yapar anlayamıyorum.”</p>
			<p class="margined">Masum Constance kralın önünde kesimhaneye</p>
			<p>Getirilen titrek ve ürkek bir kuzu misali,</p>
			<p>Duruyordu ve kızın mahvına çalışan kötü kalpli şövalye</p>
			<p>Yemin etti o yaptı diye, kızın haraptı hali,</p>
			<p>Göz yaşı döktü herkes, dediler “Nasıl eli</p>
			<p>Vardı da öldürdü hanımı akıl almıyor yani,</p>
			<p>Güzel Constance imkansız, olamaz cani.”</p>
			<p class="margined">“Her zaman nazik ve her zaman ince</p>
			<p>“Davranmıştı evin hanımına kaç” kereler şahit</p>
			<p>Oldum buna, masumdur bence!”</p>
			<p>Dedi herkes, yalnız katil şövalye verdi olumsuz yanıt,</p>
			<p>İçine kurt düşen kral daha çok kanıt</p>
			<p>Bulmak isteğiyle tutuşup “Gerçek</p>
			<p>Açığa çıkmalı” dedi “sorguya devam etmek gerek.”</p>
			<p class="entry margined">Zavallı Constance, seni savunacak</p>
			<p>Avukatın da yok, işin çok zorlu;</p>
			<p>Kurtarırsa seni kurtarır ancak</p>
			<p>O, Şeytan’ı bağlayan Tanrı’nın Oğlu,</p>
			<p>O’nun ölümü olmuştu bizi bağışlatmanın yolu,</p>
			<p>Hâlâ mucizeleriyle yardımına koşar herkesin,</p>
			<p>Yoksa ölecek Constance bu kesin.</p>
			<span epub:type="pagebreak" id="page174" title="174"/>
			<p>Duaya başladı Prenses çöküp olduğu yere,</p>
			<p>“Ey ölümsüz Tanrı, suçsuz yere suçlanan Suzanna,</p>
			<p>Senin sayende aklandı. Ey şefkatli Bakire,</p>
			<p>Ey Azize Anna’nın kızı Meryem Ana,</p>
			<p>Oğlunun önünde Meleklere okunur Hosanna.</p>
			<p>Bu iğrenç iftirada hakkımda yoksa bir soru</p>
			<p>İşareti, öldürtme beni, kol kanat ger ve koru.”</p>
			<p class="entry margined">Görmüşsünüzdür en azından bir kere olsun,</p>
			<p>İdama götürülen birini kalabalık</p>
			<p>İçinde, kendine has bir rengi vardır şefaatten yoksun</p>
			<p>Yüzünün ya da renksiz, belli belirsiz, soluk.</p>
			<p>Yine de onu diğer yüzlerden ayıran bir sarılık</p>
			<p>Vardır hani, ölüm korkusunun dışa vurumu,</p>
			<p>İşte böyleydi Constance’ın yüzü, buydu durumu.</p>
			<p class="entry margined">Ey kraliçeler, varsıl dikbaşlar,</p>
			<p>Düşesler, leydiler! Nasıl ıstırap çekiyordu bu kız,</p>
			<p>Görseydi sel gibi gözyaşı dökerdi kalbi taşlar,</p>
			<p>Bir imparator kızı orada dinelirken yalnız,</p>
			<p>Başını dayayacak ne bir kucak, ne de bir omuz.</p>
			<p>İyi gün dostların nerde şimdi ey soylu kan?</p>
			<p>Ölümle bakışırken, yazık, bomboş arkan!</p>
			<p class="entry margined">Kral Alla kızın korkusunu okudu, derinden üzüldü,</p>
			<p>İyi yüreklerde çabuk uyanır şefkat,</p>
			<p>Göz yaşları durmadı sicim gibi süzüldü,</p>
			<p>“Durum karışık görünüyor” dedi “fakat</p>
			<p>Kararımızı vermeden, atamadan bir cellat,</p>
			<p>Bir kitap getirin, ona el bassın bu şövalye,</p>
			<p>‘Constance bıçağı aldı ve hanımı öldürdü’ diye.”</p>
			<p class="margined">İngilizce bir kitap buldular koşup acil,</p>
			<p>Şövalye, “Suçludur” dedi önünde durup,</p>
			<p>Hey yüce Tanrım! Adamı çarptı İncil:</p>
			<p>Bir el göründü birden, ense köküne vurup,</p>
			<p>Yıktı şövalyeyi bir taş gibi savurup;</p>
			<p>Gözleri yuvasından fırladı sahtekârın,</p>
			<p>Şaşkın bakışları önünde orda bulunanların.</p>
			<span epub:type="pagebreak" id="page175" title="175"/>
			<p class="entry">Bir ses duyuldu birden dedi “Ders alın!</p>
			<p>Bir masuma çamur attın sen zalim,</p>
			<p>Kilisenin kızına –hem önünde kralın– </p>
			<p>Dil uzattın; sabrettim, sonunda çözüldü dilim.”</p>
			<p>Bu mucize karşısında herkes şaşırdı “Kim konuşuyor?”</p>
			<p>Hepsinin gözü birbirinin bakışında,</p>
			<p>Korku bürüdü yüzlerini, Constance’ın dışında.</p>
			<p class="entry margined">Yok yere suçladıkları için bir masumu</p>
			<p>Büyüktü korkuları, yürekten pişmandılar.</p>
			<p>Ah bir günahsızdan şüphe etmek doğru mu?</p>
			<p>Nasıl oldu aldandılar, onu katil sandılar?</p>
			<p>Constance anlattı ve onlar da inandılar,</p>
			<p>İsa’nın dinine döndü Alla, Allah’ın lutfuna bak,</p>
			<p>Onu yalnız bırakmadı bu şanslı ülkede halk.</p>
			<p class="entry margined">İşte hain şövalyenin acıklı sonu buydu,</p>
			<p>Alla aracılığıyla ilahi takdir çabuk tuttu elini,</p>
			<p>Constance onun gençliğine üzüldü, derin bir acı duydu</p>
			<p>Ve İsa’nın emriyle oldu Alla’nın gelini.</p>
			<p>Çalsındı kiliseler artık çanını, zilini,</p>
			<p>Ölçülü bir kutlamayla Constance’ın açıldı bahtı,</p>
			<p>Allah’ın izniyle onun oldu kraliçelik tahtı.</p>
			<p class="margined">Kim üzüldü buna? Kim katılmadı</p>
			<p>Bu coşkulu törene? Kralın annesi!</p>
			<p>Bu zalim kadının Donegild’di adı,</p>
			<p>Göğsünü patlatacaktı sanki fesat kalbinin sesi.</p>
			<p>Kin bağlamıştı çünkü, bu neyin nesi</p>
			<p>Yaratıkla oğlu nasıl evlenirdi?</p>
			<p>Büyük ayıptı, devletin şerefi lekelenirdi.</p>
			<p class="entry margined">Bu uzun hikâyeme karışmasın sap saman,</p>
			<p>Beni ilgilendiren daha çok öz, tane.</p>
			<p>Bu nedenle düğün sabahı yaşanan</p>
			<p>Görkemli mutluluktan, coşkudan bana ne?</p>
			<p>Trampeti kim mi çaldı? Yok canım daha ne!</p>
			<p>Kabukları çöpe atıp sunayım size meyvayı,</p>
			<p>Yeme, içme, dans, düşünün o şen havayı.</p>
			<span epub:type="pagebreak" id="page176" title="176"/>
			<p>Yataklarına çekildiler, başladı zifaf,</p>
			<p>Çünkü kutsal kadınlar da insandır nihayet,</p>
			<p>Birer evliya olsalar bile, af</p>
			<p>Buyurun, geceleri yine de sabırla hizmet</p>
			<p>Etmek zorundalar kim yüzüğü takar, nikahta dedirtirse evet.</p>
			<p>Kral ve Constance örneğin. Şimdilik kraliçenin azizeliği</p>
			<p>Bir kenarda dursun – ne yapalım, bu da işin azizliği.</p>
			<p class="margined">Hemen o gece rahime düştü bir oğlan,</p>
			<p>Emanet edip karısını muhafız ve bir piskoposa</p>
			<p>İskoçya’ya gitmek zorunda kalan</p>
			<p>Kral “Hoşçakal” dedi günlerden bir gün Constance’a.</p>
			<p>Alçakgönüllü, olgun, itaatkâr karısı etmedi tasa,</p>
			<p>Odasına çekilip, karnı burnunda artık, ağır,</p>
			<p>İsa’nın takdirini bekledi, Tanrı versin sabır.</p>
			<p class="margined">Vakit saat doldu ve Constance bir oğlan doğurdu,</p>
			<p>Maurice koydular adını, herkes hoşnuttu.</p>
			<p>Muhafız haberi duyurmaya can atıyordu,</p>
			<p>Bir mektup yazdı ve bir haberci tuttu,</p>
			<p>“Tez ulaşsın” dedi “Kral’a bu muştu”</p>
			<p>Ve geciktirmeye gelmez bir takım güncel</p>
			<p>Haberlerle posta yola düştü bir an evvel.</p>
			<p class="entry margined">Kendince bir takım hesaplar yapan bu adam,</p>
			<p>Sürdü atını doğruca annesine Kral’ın,</p>
			<p>Huzura varıp yerlere eğilerek verdi selam,</p>
			<p>Kendine has konuşmasıyla “Madam” dedi “gözünüz aydın!</p>
			<p>Haberi duyunca yedi kat gök çın çın</p>
			<p>Çınlayacak : Şükürler olsun, bin kez şükürler olsun,</p>
			<p>Bir oğlu oldu kraliçenin, tosun mu tosun!</p>
			<p class="margined">“İşte bu mühürlü mektuplarda yazılı bu haber,</p>
			<p>Dört nala sürüp atımı yetiştirmem lazım,</p>
			<p>Siz de oğlunuzu tebrik etmek dilerseniz eğer,</p>
			<p>Emrinizdeyim her an, sizin uşağınızım.”</p>
			<p>“Şimdi değil” dedi Donegild “ama yok itirazım,</p>
			<p>Bu gece burada kal, iyice dinlen,</p>
			<p>Bu arada yazacaklarımı düşüneyim ben.”</p>
			<span epub:type="pagebreak" id="page177" title="177"/>
			<p class="entry">Haberci bol şarap içti ve dilediğince bira,</p>
			<p>Kütük gibi sarhoş oldu oracıkta sızdı.</p>
			<p>Tüm mektuplar çantasından aşırıldı bu ara,</p>
			<p>Usta bir el yerlerine yenilerini yazdı.</p>
			<p>Çok başarılıydı kopyalar, asıllarından farksızdı,</p>
			<p>Ve mektuplar muhafızın adıyla imzalandı.</p>
			<p>Birazdan duyacaksınız, tabii tüm yazılanlar yalandı:</p>
			<p class="margined">“Kraliçe kurtuldu, yalnız şu var:</p>
			<p>Çocuk, sanki kapısı aralık kalmış da Cehennem’in</p>
			<p>Oradan kaçıp gelen bir yaratık ya da canavar</p>
			<p>Görünümünde. Tam bir hilkat garibesi, hem yoksa niçin</p>
			<p>Yer yerinden oynasın doğum sırasında? Anne kesin bir cin,</p>
			<p>Bir peri, bir gezgin cadı veya büyücü,</p>
			<p>Kimsenin yok canavarı görmeye tahammülü, gücü.”</p>
			<p class="entry margined">Mektubu okuyunca büyük üzüntüye kapıldı Kral,</p>
			<p>Ama içine akıttı gözyaşlarını, yan yürek yan!</p>
			<p>Oturup kendi eliyle bir cevap yazdı derhal:</p>
			<p>“Başımın üstünde yeri var Tanrı kelamının, bir Hıristiyan</p>
			<p>Böyle düşünmeli, budur bana da uyan!</p>
			<p>Tanrım! Senin arzuna nasıl karşı geline?</p>
			<p>Teslim ediyorum kendimi yine senin eline.</p>
			<p class="margined">“Saklayın bu bebeyi, artık hayır ya da şer,</p>
			<p>Ben gelene dek, karımın bakımını da etmeyin ihmal,</p>
			<p>Tanrı bir gün bana da bir veliaht bahşeder,</p>
			<p>İlkinin acısını unutturur bir ihtimal.”</p>
			<p>Mektubu mühürledi ve gözlerinden sel</p>
			<p>Olup boşandı yaşlar. Mektubu yanına alarak</p>
			<p>Yola koyuldu yeniden aynı tedbirsiz ulak.</p>
			<p class="entry margined">Ey haberci, zil zurna sarhoş olmakla,</p>
			<p>Ne geçiyor eline? Tutmuyor ayağın elin,</p>
			<p>Mümkün değil, ağzında ıslanmıyor bakla,</p>
			<p>Alakargadan beter, habire şakıyor dilin,</p>
			<p>Yüzün çamur gibi, çirkin mi çirkin. Bunu böyle bilin,</p>
			<p>Aklı olan şu sözümü unutmaz:</p>
			<p>Şişedeki gibi durmaz, akar şarap sır tutmaz.</p>
			<span epub:type="pagebreak" id="page178" title="178"/>
			<p class="entry">Ey Donegild, bütün bir soylular sınıfında bile</p>
			<p>Yok senin kadar zorba, vicdansız usta bir casus,</p>
			<p>Bu yüzden seni Şeytan’a ediyorum havale,</p>
			<p>Övgüler düzsün hinliğine, bu şeref ona mahsus.</p>
			<p>Seni insan kılığındaki canavar.  –Yalan bu, sus dilim, sus– </p>
			<p>İblisin ta kendisisin sen, onu bunu bilmem,</p>
			<p>Sen nerede olursan ol, ruhunun yeri Cehennem.</p>
			<p class="entry margined">Haberci, kralın yanından ayrıldı tekrar,</p>
			<p>Ve ana kraliçenin köşküne ulaştı.</p>
			<p>Elini çabuk tuttu Donegild, entrikacı ihtiyar,</p>
			<p>Haberci büyük izzet-i ikramla karşılaştı,</p>
			<p>Yedi içti, kemerini sıkıca bağlamıştı;</p>
			<p>Sızdı kaldı, sanki üstüne ölü toprağı serpilmiş</p>
			<p>Gibi uyudu bütün gece ve uyandı ancak doğarken güneş.</p>
			<p class="margined">Yine gizlice mektubu çalmıştı biri,</p>
			<p>Sahte mektubun içeriği şöyleydi özetle:</p>
			<p>“Bu mektup Muhafıza Kral Alla’nın emri;</p>
			<p>Harfiyen uymaman halinde şiddetle,</p>
			<p>Yani ölümle cezalandırılacaksın: Constance katiyyetle</p>
			<p>Terkedecek krallığımın sınırlarını üç gün ve çeyrek</p>
			<p>Gelgit zamanı içinde, aklından geçmesin emrime karşı gelmek.</p>
			<p class="margined">“Onu yeniden geldiği tekneye bindirin,</p>
			<p>Yanında olsun yeterince yiyecek, içecek ve oğlu,</p>
			<p>Ondan sonra tekneyi suya indirin</p>
			<p>Ve bir daha topraklarımıza düşmesin yolu.”</p>
			<p>Saltanat fermanıyla bağlandı eli, kolu,</p>
			<p>Oh Constance, daha ne kadar sürecek bu kâbus?</p>
			<p>Hepsini Donegild planlamıştı, mahsus.</p>
			<p class="entry margined">Her şeyden habersiz uyandı, yola düştü bu</p>
			<p>Şaşkın haberci, gün aşarken ertesi sabah.</p>
			<p>Şatoya varıp Muhafıza verdi mektubu,</p>
			<p>Açıp okuyan Muhafız kâh</p>
			<p>Ağladı kâh sayıkladı “Eyvah, eyvah,</p>
			<p>Bunca kötülük varken, bunca kötüyken durum,</p>
			<p>Hâlâ nasıl dönüyor dünya anlamıyorum.</p>
			<span epub:type="pagebreak" id="page179" title="179"/>
			<p class="entry">“Yüce Tanrım, nasıl olur da sen</p>
			<p>–Ki yoktur senden daha adil bir hâkim– </p>
			<p>Masumlar acı çekerken, ali kıran baş kesen</p>
			<p>Kesilenlere böyle verirsin prim?</p>
			<p>Ah Constance, söyle ben yanmayayım da kim</p>
			<p>Yansın? Ben atandım infaza</p>
			<p>Cezanı, ya öleceğim ya uygulanacak bu ceza!”</p>
			<p class="entry margined">Genciyle yaşlısıyla gözyaşı döktü</p>
			<p>Bütün millet kraldan gelen emri duyup.</p>
			<p>Sarardı, soldu Constance, bir anda çöktü,</p>
			<p>O halde ne kadar uyunursa o kadar uyuyup,</p>
			<p>Dördüncü günün sabahı kalbinin sesine uyup</p>
			<p>Yürüdü, diz çöktü teknenin yanına inince,</p>
			<p>Dedi: “İsa, karar senin, boynum kıldan ince.</p>
			<p class="entry margined">“Beni hain bir iftiradan kurtaran Yaradan,</p>
			<p>Biliyorum bu sefer de mahfıma vermeyecektir izin,</p>
			<p>Kalkan olup ruhumu, bedenimi her tür yaradan</p>
			<p>Koruyacaktır yine, üstünde günlerce tuzlu denizin.</p>
			<p>Her zamanki gibi, kudretinden şüphe etmeksizin</p>
			<p>Teknem, yelkenim, O’na sonsuz güvenim, ve Annesine,</p>
			<p>Atacağım kendimi denizin sinesine.”</p>
			<p class="margined">Ağlamaya başlamıştı kucağındaki bebek,</p>
			<p>“Sus oğlum, sus” dedi şefkatle “yalvarıyorum.”</p>
			<p>Yavrusuyla birlikte diz çökerek</p>
			<p>Eşarpını alıp yavrusunun yüzüne örterek “Yum</p>
			<p>Gözlerini” dedi –hâlâ bağırıyordu masum– </p>
			<p>Kucağında pışpışlıyor ve diğer yandan ninni</p>
			<p>Söylüyordu, gökyüzüne dikmişti gözlerini.</p>
			<p class="entry margined">“Ey Kutsal Bakire, Mübarek Meryem Ana,”</p>
			<p>Dedi “Gerçek şu ki bir kadının tahrik</p>
			<p>Etmesi sonucu geldi gece ve ölüm insan soyuna,</p>
			<p>Bu yüzden çarmıha gerildi oğlun delik deşik,</p>
			<p>Gözlerinin önünde. Senin ıstırabın yanında minicik</p>
			<p>Kalır acıyla sarsılsa tüm memleket,</p>
			<p>Ya da insanın başına gelebilecek her felaket.</p>
			<span epub:type="pagebreak" id="page180" title="180"/>
			<p>“Senin oğlun katledildi; Tanrı’ya bin kere</p>
			<p>Şükür, benimki yaşıyor ama kemiğe dayandı bıçak.</p>
			<p>Şimdi yardımına muhtaç, ey güzel bakire,</p>
			<p>Ey sönmeyen yıldız, ey her dara düşene kucak</p>
			<p>Açan kadınlığın yüz akı, güvenli sığınak,</p>
			<p>Merhamet et yavruma ey kutlu kadın,</p>
			<p>Her canlı için ayrı sızlar senin vicdanın.</p>
			<p class="entry margined">“Ah, küçük çocuk, senin suçun ne?</p>
			<p>Sen böyle temizken, böyle günahsız,</p>
			<p>Taş yürekli baban nasıl bir bahane</p>
			<p>Bulup gözden çıkardı seni? Ey Muhafız,</p>
			<p>Şu kadarcık merhamet varsa yüreğinde etme naz,</p>
			<p>Yavrumun burada kalmasına izin ver, ama yok yere</p>
			<p>Suçlanmaktan korkarsan, onu babası adına öp bir kere.”</p>
			<p class="margined">Karaya doğru çevirip bakışlarını “Ey zalim koca,</p>
			<p>Gidiyoruz işte” diye bağırdı “elveda!”</p>
			<p>Sonra kalkıp yürüdü tekneye kumsal boyunca,</p>
			<p>Peşinden yürüyüp biraz daha yaklaştı kalabalık da,</p>
			<p>Bebeğine “Ağlama” diyordu hâlâ “ağlama, canım feda.”</p>
			<p>Vedalaştı herkesle, artık herşey tamamdı,</p>
			<p>Kutsadı kendini, İsa’ya imanı tamdı.</p>
			<p class="margined">Teknesi doluydu bu macera bitene kadar</p>
			<p>Bol bol yetecek erzakla, vermek gerek hakkını.</p>
			<p>Tatlısı, tuzlusu, sütüne, etine kadar</p>
			<p>Herşey sağlanmıştı, almıştı istihkakını.</p>
			<p>Yüce Rabbim, yüzünden eksik etme şavkını,</p>
			<p>Ulaştır Constance’ı eve! Dileğim budur senden,</p>
			<p>Constance açık denizlere açıyor yelken.</p>
			<p class="latin1">Explicit secunda pars.</p>
			<p class="latin2">Sequitur pars tercia.</p>
			<p class="entry">Kral Alla savaş alanında bitirip işini,</p>
			<p>Kaleye dönünce –artık hangi kale demiyorsunuz– </p>
			<p>İlk işi oğlunu sormak oldu ve sevgili eşini</p>
			<p>Muhafız yüreğinin birden buz</p>
			<p>Kesildiğini hissetti ve anlatıp bu mutsuz</p>
			<span epub:type="pagebreak" id="page181" title="181"/>
			<p>Hikâyeyi dedi “Muhafız kulunuz emri yerine getirdi.”</p>
			<p>Mektubu ve mührü gösterip konuşmasını bitirdi.</p>
			<p class="margined">“Efendim,” dedi “mektupta emredileni yaptım ben,</p>
			<p>‘Yoksa öleceksin’ deniyordu emirde, Ah keşke...”</p>
			<p>Haberci bulundu, işkenceye çekildi hemen,</p>
			<p>Anlattı bülbül gibi hangi hana, hangi köşke</p>
			<p>Uğradığını ya da aldılar ağzından söke söke.</p>
			<p>Ve bütün bu sorgulama boşa çıkmadı,</p>
			<p>Çıktı ortaya bu iğrenç işi planlayan cadı.</p>
			<p class="entry margined">Tesbit edildi mektubu yazan zalim</p>
			<p>El ve bu lanetli işe zehir katan bir tutam.</p>
			<p>Artık bilmiyorum nasıl oldu, bildiğim,</p>
			<p>Sonuçta emrini verdi kral, dedi “İdam</p>
			<p>Edilsin annem vatana ve krala tam</p>
			<p>İhanetten.” Donegild’in hikâyesi burada yeter olsun,</p>
			<p>Öte dünyada hali daha da beter olsun.</p>
			<p class="entry margined">Eş ve evlat acısı az buçuk acı değil,</p>
			<p>Eriyordu Kral günden geceye, geceden gündüze,</p>
			<p>Üzüntüsünü anlatmak her dilin harcı değil,</p>
			<p>Bu yüzden Constance’a dönüyorum; beş yıl dersem size</p>
			<p>Yalan gelmesin, yol aldı yaban yolllarında yüze yüze</p>
			<p>Denizin. İsa’nın koruyucu meleği gözetti onu,</p>
			<p>Bu hüzün sürgününü, ve göründü yolun sonu.</p>
			<p class="entry margined">Evet, bir putperest kalesinde son buldu yolculuk,</p>
			<p>–Adını verirdim kaynaklarımda olsa– </p>
			<p>Dalgalarla sahile vurdu tekne, kadın ve çocuk.</p>
			<p>Ey insan soyunun kurtarıcısı Hazreti İsa,</p>
			<p>Çocuğunu düşün ve merhamet et Constance’a.</p>
			<p>Yanaştı sahile puta tapanların yaşadığı yerde,</p>
			<p>Bayıldı bayılacaktı, başı yine girdi derde.</p>
			<p class="entry margined">Pek çok insan indi kaleden manzara</p>
			<p>Seyretmek ve Constance’ı görmek için o sabah,</p>
			<p>Kalenin vekilharcı, örtünce ortalığı gecenin kara</p>
			<p>Örtüsü, süzüldü geldi, Tanrı onu etsin ıslah!</p>
			<span epub:type="pagebreak" id="page182" title="182"/>
			<p>Bir eşkiyaydı bu adam ne Allah</p>
			<p>Ne de kitap tanıyan. Tekneye çıkıp kadınla yatmak istedi</p>
			<p>“Hiç direnme yavrum, boşuna yorulma” dedi.</p>
			<p class="entry margined">Kadın hüzne yenik sesiyle çığlık attı çaresiz,</p>
			<p>“Merhamet” dedi “merhamet”, bebeği ağladı,</p>
			<p>Ama bu hayduttan kurtardı onu Aziz</p>
			<p>Meryem Ana, adamın ayağının kaymasını sağladı</p>
			<p>Boğuşma sırasında ve elini kolunu bağladı</p>
			<p>Denize düştükten sonra yuvarlanıp tekneden;</p>
			<p>Temiz, sağ ve esen kaldı Constance, İsa’ydı tek neden.</p>
			<p class="entry margined">Ey kokuşmuş Şehvet! Yaptıklarına bir bakalım:</p>
			<p>İnsanların beynini bulandırmakla kalsan</p>
			<p>İyi, vücutlarına da getirirsin yıkım.</p>
			<p>Başlangıçta kördürler, karanlıktır her yan,</p>
			<p>Ve sonunda sonları olur hüsran.</p>
			<p>İlle de bu suçu işlemiş olmak gerekmez,</p>
			<p>Aklından geçirmek bile ölümcüldür çoğu kez.</p>
			<p class="margined">Bu cılız kadıncağız nereden bulsun,</p>
			<p>Bu alçağa direnecek kuvveti? Cevap verin bu soruya,</p>
			<p>Akıl almaz ölçülerde iri ve uzun</p>
			<p>Golyat, Toy Davut yüzüne bakmaya</p>
			<p>Nasıl cesaret etti, silahsızdı güya,</p>
			<p>Nasıl devirdi seni? Cevabı belli:</p>
			<p>Yardım etmişti ona Tanrı’nın eli.</p>
			<p class="margined">Kim verdi Judith’e gereken kuvveti</p>
			<p>Holofernes’i öldürmek için çadırı</p>
			<p>İçinde? Kim yüreklendirdi, kim verdi gereken cesareti?</p>
			<p>Başka türlü düşünmek pek akıl kârı</p>
			<p>Sayılmaz, gariplerin yardımcısı Yüce Tanrı,</p>
			<p>Kara günde nasıl onları yenilmez kılarsa,</p>
			<p>Aynı dayanma gücünü vermişti Constance’a.</p>
			<p class="entry margined">Yol almaya devam etti tekne, dar ağızlardan</p>
			<p>Süzülüp geçti, sulara bata çıka, bata</p>
			<p>Çıka sağ salim geçti gitti dar boğazlardan,</p>
			<span epub:type="pagebreak" id="page183" title="183"/>
			<p>Bazen kuzeye, güneye, doğuya, batıyaydı rota,</p>
			<p>Yorgun, bitkin düştü Constance ve bazen hasta.</p>
			<p>Neden sonra İsa’nın Annesi sonsuz iyiliğiyle</p>
			<p>Razı olmadı buna, dedi “Süremez böyle.”</p>
			<p class="entry margined">Şimdi Roma’ya dönüyoruz beraber</p>
			<p>Ve Constance’tan söz etmiyoruz bir zaman,</p>
			<p>Bir söz var, kara haber tez ulaşırmış derler,</p>
			<p>Suriye’de hunharca kıyıma kurban</p>
			<p>Giden Hıristiyanlar, taş yürekli Valide Sultan</p>
			<p>Ve Constance’ın başına gelenlerle ilgili hikâyeler ve ziyafet</p>
			<p>Tek tek anlatıldı, anlatıldı İmparatora işlenen cinayet.</p>
			<p class="margined">İntikam ateşiyle yanıp tutuşan İmparator</p>
			<p>Bu işle görevlendirdi birçok has adamını.</p>
			<p>Başlarınaysa atandı becerikli bir Senatör,</p>
			<p>Tanrı şahit, yıktılar başlarına hepsinin evini, damını;</p>
			<p>Kılıçtan geçirdiler Suriye’lilerin nerdeyse tamamını;</p>
			<p>Göz açtırmadılar günlerce. Gerek yok uzun uzun anlatmaya,</p>
			<p>Muzaffer komutanlar döndüler Roma’ya.</p>
			<p class="entry margined">Bu Senatör zafer sarhoşluğuyla pupa yelken,</p>
			<p>Alnını süsleyen bir çelenkle defne</p>
			<p>Dallarından, rahat ve huzurlu bir şekilde eve dönerken,</p>
			<p>Yoluna çıktı Constance’ı taşıyan tekne,</p>
			<p>İçler acısıydı hali, bitkin yatıyordu burunda! Ne</p>
			<p>Kim olduğunu biliyordu, ne nasıl düştüğünü bu hale,</p>
			<p>Ağzını bıçak açmıyordu, ölüm tehdidi bile.</p>
			<p class="margined">Komutan Roma’ya getirdi onu ve karısı kol kanat</p>
			<p>Gerdi Constance’la onun minik oğluna,</p>
			<p>Orada yaşadılar güvenlikli ve rahat.</p>
			<p>Acısını unutturdu kadın girip koluna,</p>
			<p>Yardım ettiği gibi Tanrı’nın her garip kuluna.</p>
			<p>Constance Senatör’ün evinde geçirdi bir mevsimi,</p>
			<p>Ağzından bir an olsun düşmedi Tanrı’nın ismi.</p>
			<p class="margined">Senatör’ün karısı, tesadüf bu ya, halası</p>
			<p>Oluyordu Constance’ın, fakat hala</p>
			<span epub:type="pagebreak" id="page184" title="184"/>
			<p>Tanıyamadı uzun süredir kayıp yeğeni Constance’ı.</p>
			<p>Burada duralım ve dönelim şimdi Kral’a,</p>
			<p>Ağlıyor inliyordu o hâlâ yana yakıla,</p>
			<p>Karısı yaşıyordu ama o farkında değildi bunun,</p>
			<p>Roma’daydı Constance; emin ellerde, hayatından memnun.</p>
			<p class="entry margined">Annesini kendi elleriyle ölüme mahkûm</p>
			<p>Eden Kral Alla gün gelir bundan pişmanlık duyar.</p>
			<p>Neyse efendim, bir solukta anlatıyorum,</p>
			<p>Roma’ya yelken açar bir gün, kalbinin sesine uyar,</p>
			<p>Papa’ya gitmektir niyeti, nasıl tövbe istiğfar</p>
			<p>Edeceğini danışmaya. Dualar eder: “Yaptığım</p>
			<p>Kötülükleri affet ey İsa, ey yürekten taptığım.”</p>
			<p class="entry margined">Haber dilden dile dolaşıp yayıldı derhal,</p>
			<p>“Kral Alla” deniyordu “geliyor hacca.”</p>
			<p>Aşağı yukarı dolaşıyordu birçok tellal,</p>
			<p>Ve o zamanki âdetler uyarınca,</p>
			<p>Senatör ve onunla beraber koca</p>
			<p>Bir kalabalık sokaklara döküldü, tam</p>
			<p>Krala yaraşır bir karşılama oldu, o ne görkemdi, o ne ihtişam.</p>
			<p class="entry margined">Asiller Kralı görülmemiş bir tezahüratla</p>
			<p>Karşıladılar ve Kral konuştu hepsiyle tek tek.</p>
			<p>Bunun üzerine asiller binbir çeşit iltifatla</p>
			<p>Şükranlarını sundular. Ve bir gün Kral bir yemek</p>
			<p>Verdi Senatör’ün onuruna, bir şölen, kısaca söylemek</p>
			<p>Gerekirse. Senatör de bunu bir şeref saydı,</p>
			<p>Constance’ın küçük oğlu da salondaydı.</p>
			<p class="entry margined">Bazılarına göre çocuğun şölen</p>
			<p>Salonunda bulunması annenin fikridir, böyle der kimi.</p>
			<p>–Her şeyi bilemem ya, budur elimden gelen– </p>
			<p>Öyle ya da böyle ben okurum bildiğimi,</p>
			<p>Çocuk ordaydı sonuçta, öyle değil mi?</p>
			<p>Önünde durmasına izin vermişti Alla,</p>
			<p>Çocuk hayran bakıyordu bu asil yüzlü Kral’a.</p>
			<span epub:type="pagebreak" id="page185" title="185"/>
			<p class="entry margined">Çocuğu görünce Kral’ı bir meraktır aldı,</p>
			<p>“Şurda duran çocuk da kimin nesi?”</p>
			<p>Diye sordu “Nedir anasının, babasının adı?”</p>
			<p>“Tanrı ve Aziz John’a yeminle bir annesi</p>
			<p>Var efendim, fakat babası bilinmiyor, işte hepsi</p>
			<p>Bu kadar,” dedi Senatör. Ve Kral’a sundu</p>
			<p>Bütün bu hikâyeyi, anlattı çocuk nasıl bulundu.</p>
			<p class="margined">“Tanrı biliyor ya” diye ekledi “böyle iyi niyetli</p>
			<p>Bir hanım ne gördüm, ne de duydum; olamaz  –imkânsız –</p>
			<p>Bu çocuğun annesi kadar temiz ve iffetli</p>
			<p>Yaşayan bir hanım, ne kadın, ne de bir kız.</p>
			<p>Namusuna leke getirmektense, inanınız,</p>
			<p>Alır hançeri kalbine saplar daha iyi,</p>
			<p>Ölür de kabul etmez böyle bir şeyi.”</p>
			<p class="entry margined">Anesinin yüzüydü çocuğun yüzü tıpkı</p>
			<p>–Böyle bir şey olağandır, inanırım– </p>
			<p>Karısının güzelliğini ve hâlâ kulaklarında bir yankı</p>
			<p>Olan sesini unutamayan Kral Alla titredi, “Tanrım</p>
			<p>Bu çocuğun annesi olabilir mi karım”</p>
			<p>Diye düşündü ve ince ince sızladı kalbi,</p>
			<p>Kalkmak için bir mazeret aradı, bir ayrılış sebebi.</p>
			<p class="margined">“Aman Allahım, aklımı mı yitirdim” dedi, “bana ne oldu?</p>
			<p>Hepsi hayal bunların, hayal gücüm ne kadar da</p>
			<p>Geniş, sular yuttu onu, denizde boğuldu.”</p>
			<p>Ondan sonra da düşünceler sökün etti ard arda,</p>
			<p>“Nerden bilebilirim ki” dedi her darda</p>
			<p>Kalana yardım eden İsa’nın getirmediğini onu buraya,</p>
			<p>Benim kuzey sahillerimde nasıl çıkmıştı karaya?”</p>
			<p class="margined">İşkillenen Kral bu işi kafaya koydu,</p>
			<p>Senatörün konağına gitti, ne olur ne olmaz.</p>
			<p>“Hemen getirin Constance’ı” dedi Senatör, onur duydu</p>
			<p>Kral’ı ağırlamaktan, büyük bir haz</p>
			<p>Duydu. Constance’ın içinden hiç de saz</p>
			<p>Çalıp oynamak, gülmek gelmedi, hatta</p>
			<p>Bayıldı bayılacaktı, zor duruyordu ayakta.</p>
			<span epub:type="pagebreak" id="page186" title="186"/>
			<p class="entry">Karısının yüzüne bakar bakmaz koca</p>
			<p>Kral ağladı, gözlerinden boşandı yaş;</p>
			<p>Öyle acıklıydı ki unutulmaz yıllarca</p>
			<p>Onu tanıdığı ilk uzun bakış</p>
			<p>Ve yüzündeki ifade. Oydu, fakat sanki dilini yutmuş</p>
			<p>Gibi duruyordu; Kral’ın yaptığını hatırlamış ve kalbi</p>
			<p>Kapılarını kapatmıştı ona, sessiz duruyordu bir ağaç gibi.</p>
			<p class="margined">Constance bayılıp yığıldı yere iki kez,</p>
			<p>Ağladı Kral, af diledi, dedi “Sevgilim,</p>
			<p>Başta ulu Tanrı ve her kutlu Aziz</p>
			<p>Merhamet etsin bana çünkü ben değilim</p>
			<p>Sıkıntılarının sorumlusu, lal olsun ağzım dilim,</p>
			<p>Oğlumuz kadar masumum –Bakışları Maurice’in</p>
			<p>Ne kadar da senin– yalansa Tanrı beni kitabından silsin.”</p>
			<p class="entry margined">Fırtınalı ruhların durulması için</p>
			<p>Epey uzun bir sürenin geçmesi gerekti.</p>
			<p>Biri kendini toplayacak olsa ve biraz sakin</p>
			<p>Dursa, diğeri ağlamaya başladı, içini çekti,</p>
			<p>Yaşanmamıştı böylesi, bu bir gerçekti,</p>
			<p>Hepsini anlatmazsam beni mazur görün,</p>
			<p>İçimi daralttı benim de bu kadar hüzün.</p>
			<p class="margined">Durum anlaşıldığında ve Constance en küçük</p>
			<p>Bir suçu olmadığını anladığında Kral’ın, hiç</p>
			<p>Durmadı ve karşılıklı yağdı yüzlerce öpücük.</p>
			<p>Bana kalırsa dostlarım, ölümsüz zevkler hariç,</p>
			<p>Görülmemiştir böyle coşkun, böyle taşkın bir sevinç,</p>
			<p>Kimse onlar kadar mutlu olmamıştır, sanmam,</p>
			<p>Olacak deseniz de yok, dünyada inanmam.</p>
			<p class="margined">“Çektiklerimi bana unutturmak istersen” diye</p>
			<p>Bastırdı Constance “hemen babama</p>
			<p>Bir adam gönder ve bir davetiye.</p>
			<p>De ki ‘Bizimle olacağınız bir akşam yemeği daima</p>
			<p>Bir övünç vesilesi olacak bizim için.’ Ama</p>
			<p>İstemem laf arasında benim adım geçsin,</p>
			<p>Haberci sözcüklerini çok dikkatli seçsin.”</p>
			<span epub:type="pagebreak" id="page187" title="187"/>
			<p class="entry">Kral’ın, minik oğlu Maurice’i</p>
			<p>Gönderdiği rivayet olunur İmparator’a.</p>
			<p>Ama kanımca Kral Alla gönderecek birisi</p>
			<p>Değildi bir çocuğu elçi olarak, zira</p>
			<p>Dinimizin incisiydi karşısındaki, tüm Hıristiyanlara</p>
			<p>Sözünü dinleten biriydi. Bu yüzden üşenmeyip</p>
			<p>Ayağına, kendisi gitti demek daha münasip.</p>
			<p class="entry margined">İmparator nezaket gösterip</p>
			<p>Lütfetti, onurlandıracaktı akşam yemeğini.</p>
			<p>Bu arada gözlerini Maurice’ten ayıramıyordu, ne garip,</p>
			<p>Kızı Constance düşüverdi aklına ani</p>
			<p>Bir çağrışımla, Kral geri döndü hemen; hani</p>
			<p>Haksız da değildi, şölene hazırlanmak gerekiyordu,</p>
			<p>Var gücüyle çalıştı, o saati iple çekiyordu.</p>
			<p class="entry margined">Sabah oldu, Kraliçe ve Kral</p>
			<p>Kalkıp giyindiler erkenden imparatoru</p>
			<p>Karşılamak için, sevinçten yanakları olmuştu al al.</p>
			<p>Babasını görür görmez Kraliçe doğru</p>
			<p>Aşağıya koştu ve ayaklarına kapanıp, zavallı yavru,</p>
			<p>“Babacığım” dedi “ çocuğuna bak, Constance’a,</p>
			<p>Bu isimde bir kızın vardı, anımsa.</p>
			<p class="margined">“Hafızanda kalmadı mı hiç benden iz?</p>
			<p>Bir vakitler yollamıştın beni Suriye’ye,</p>
			<p>Bir başımaydım, mekânım oldu tuzlu deniz,</p>
			<p>Balıklara yem olayım diye.</p>
			<p>Merhamet şimdi, ey ölesiye</p>
			<p>Sevdiğim babam, kara cahil putperestlerin içine yollama</p>
			<p>Beni bir daha ve teşekkür et iyilikleri için kocama.”</p>
			<p class="entry margined">Hangi dil güçlüdür böyle bir buluşmada</p>
			<p>Yüreklerin coşkusunu anlatabilecek kadar?</p>
			<p>Eğlenmeye gelmez artık, gün kavuşmada,</p>
			<p>Hikâyeyi bağlamak zamanı, çünkü vakit dar.</p>
			<p>Neyse efendim, birlikte sofraya oturdular,</p>
			<p>Benim size anlatabileceğimden en az bin</p>
			<p>Kat mutluydular – edeceğiniz gibi tahmin.</p>
			<span epub:type="pagebreak" id="page188" title="188"/>
			<p class="entry margined">Maurice imparatorluk tahtına oturdu zamanla,</p>
			<p>Papa’nın elinden giydi tacını ve tam</p>
			<p>İsa’ya layık bir kul oldu ve canla</p>
			<p>Başla çalıştı kilise için. Ama pek zayıfladı hafızam,</p>
			<p>Bu Constance’ın hikâyesi, bu yüzden de anlatamam</p>
			<p>Burada Maurice’i. Hikâyeyi unuttum fakat sahi,</p>
			<p>Meraklısı için onun hayatını anlatır Roma Tarihi.</p>
			<p class="entry margined">İşini bitiren Alla, hem çok hoş bir karı, hem bir Azize,</p>
			<p>Olan Constance’ı ve oğlunu yanına aldı;</p>
			<p>En kısa yoldan açıldılar denize,</p>
			<p>İngiltere’de mutlulukları sanki masaldı.</p>
			<p>Ama sanmayın bu hep böyle kaldı,</p>
			<p>Gündüz varsa gece yok, tıpkı gelgit</p>
			<p>Örneği değişir mutluluk zamanla, devam etmez sür git.</p>
			<p class="margined">Hangimiz huzurlu tam bir gün geçirmiştir,</p>
			<p>Suçluluk duymadan, öfkelenmeden şöyle yirmi dört saat,</p>
			<p>Kapışmadan kimseyle veya düşmeden esir</p>
			<p>Şiddet arzusuna, tutkularına, kibire, veya fesat</p>
			<p>Duygulara? Tüm bunları şu gerçeği ispat</p>
			<p>Etmek için söylüyorum: Mutluluklarımız hep kısa ömürlü,</p>
			<p>Kral Alla ve karısı için de olmadı başka türlü.</p>
			<p class="margined">Zengin, fakir, rütbe, makam gözetmeyen Ecel,</p>
			<p>Aradan bir yıl veya daha az zaman</p>
			<p>Geçmişti ki Kral’a dedi “Gel!”</p>
			<p>Tanrı sabır versin, yüreğine taş basan</p>
			<p>Kraliçe Constance’a, Kral’a Tanrı’dan dileyelim aman.</p>
			<p>Bağlayalım bu öyküyü bir sona</p>
			<p>Lady Constance düştü yine Roma yoluna.</p>
			<p class="entry margined">Roma’ya döndü sonunda bu yüreği Tanrı sevgisiyle dolu</p>
			<p>Kadın, sıhhat ve afiyetteydi dost, akrabası;</p>
			<p>Onca maceradan sonra düze çıkmıştı yolu;</p>
			<p>Koştu gitti yanına, kaledeydi babası,</p>
			<p>Boşa çıktı tüm kendine hâkim olma tüm çabası,</p>
			<p>Mutluluk gözyaşları döktü sapır sapır,</p>
			<p>Diz çöktü, yürekten dedi “Tanrıma şükür!”</p>
			<span epub:type="pagebreak" id="page189" title="189"/>
			<p class="entry margined">Erdemli bir hayat sürdüler bundan böyle, sadakalarını</p>
			<p>Hiç ihmal etmediler ve gelip çatana dek Ölüm,</p>
			<p>Ayrı geçirmediler birbirlerinden bir dakikalarını;</p>
			<p>“Elveda” artık, burada bitiyor öyküm.</p>
			<p>Ey sevgili İsa, senindir karar, senindir hüküm,</p>
			<p>Ey hüzünden sonra isterse mutlululuk gönderen,</p>
			<p>Sen ol bu kafileye kol kanat geren.</p>
			<p class="end">Amin.</p>
			<p class="spot">Avukat’ın hikâyesi burada bitiyor.</p>
		</section>
		<section>
			<h1 class="chapter-header">AVUKAT’IN HİKÂYESİ’NE SONSÖZ</h1>
			<p class="entry">Hancımız üzengilere yüklenip doğruldu bi gayret,</p>
			<p>“Allah aşkına” dedi “dinleyin beni millet!</p>
			<p>Sıkı bir hikâyeydi bu, kabul etmek lazım,</p>
			<p>Sözünüzü hatırlarsınız herhalde sayın papazım,</p>
			<p>Bilgi küpüsünüzdür sizler, okumuş adamlar,</p>
			<p>Nasıl desem ter yerine vücudunuzdan ilim irfan damlar.</p>
			<p>Vallahi çok şey var sende de, hadi durma anlat.”</p>
			<p class="entry">Rahip yanıtladı “Hamdolsun, fakat evlat,</p>
			<p>Tanrı’nın adını gereksiz yere ağzına almaktan sakın”</p>
			<p>Hancımız tersledi onu “Vay vay Johnny’ye bakın!<a class="noteref" epub:type="noteref" href="#f13">13</a></p>
			<p>Burnuma bir Lollard kokusu getiriyor rüzgâr,<a class="noteref" epub:type="noteref" href="#f14">14</a></p>
			<p>Gelin bakalım, sıvışmayın bayanlar baylar,</p>
			<p>İsa’ya verdiği sabrı size de versin Allah,</p>
			<p>Hikâye beklerken vaaz dinlemek varmış, eyvah!</p>
			<p>Bu Lollard nutuk çekmeyi kafaya koymuş.”</p>
			<p class="entry">“Yok canım” dedi Gemici, “yolu biraz yokuş,</p>
			<p>Yorumlarıyla kafamızı bulandırmaya gelmişse deli</p>
			<p>Olmalı bu adam, kimse ondan öğrenecek değil İncil’i.</p>
			<p>Hepimizin Tanrı’ya imanı tam, şükür,</p>
			<p>Konuşmasına izin verirsen ne yapacak bak gör:</p>
			<p>Tanrı’nın saf sözlerine asılsız laf katacak,</p>
			<p>Halis buğdayımıza kabuklu yulaf katacak;</p>
			<p>Bu yüzden sayın Hancı, sonra uyarmadın deme.</p>
			<p>Ama bakın kulak verin benim hikâyeme,</p>
			<span epub:type="pagebreak" id="page190" title="190"/>
			<p>Çın çın ötecek kulaklarınızda bir zil, hoş bir melodiyle,</p>
			<p>Uykudan uyanacak sayemde bütün kafile.</p>
			<p>Konusu felsefeyle ilgili değil, asla,</p>
			<p>Uzaktan yakından ilgisi yok <em>phislyas’</em>la.<a class="noteref" epub:type="noteref" href="#f15">15</a></p>
			<p>Yer almayacak anlaşılmaz terimlerle dolu hukuk dili,</p>
			<p>Ne de olsa sayılmam Latince’nin pek ehli!”</p>
		</section>
	</section>
	<aside class="footnote" epub:type="footnote" id="f1">1 Suni gün: 24 saat olan doğal güne karşılık gün doğumundan gün batımına kadar olan süre.</aside>
	<aside class="footnote" epub:type="footnote" id="f2">2 Ceix ve Halcyon: İkisinin hikâyesi Chaucer’ın <em>Düşesin Kitabı (Book of the Duchess) </em>adlı eserinde anlatılır.</aside>
	<aside class="footnote" epub:type="footnote" id="f3">3 Cupid’in Azizelerinin Efsaneleri: Daha çok <em>İyi Kadınlar Efsanesi (Legond of Good Women) </em>adıyla bilinir. Chaucer’ın bu kitabı 1386 yılında Kraliçe Elizabeth’in emriyle <em>Troilus ve Criseyde</em> kitabında kadınları aşağılamasını telafi etmek için yazmıştı.</aside>
	<aside class="footnote" epub:type="footnote" id="f4">4 Apollonius: Hikâye Gower’ın <em>Confessio Amantis</em> adlı eserinde anlatılır, fakat yol ortasında tecavüzden söz edilmez.</aside>
	<aside class="footnote" epub:type="footnote" id="f5">5 <em>Değişim:</em> <em>(Metamorphoses) </em>Ovidius bu eserinde Musalarla şarkı söyleme yarışına giren ve yarışmanın sonunda saksağanlara dönüştürülen Pierus’un kızlarından söz eder.</aside>
	<aside class="footnote" epub:type="footnote" id="f6">6 Avukat nesir dilini kullanacağını söylüyor fakat manzum bir hikâyeyle devam ediyor. Bu, Chaucer’ın Avukat’a önce başka bir hikâye anlattırmayı planladığını ama sonradan kararını değiştirdiğini gösteriyor.</aside>
	<aside class="footnote" epub:type="footnote" id="f7">7 İlk hareketin kaynağı: Skeat, Ptolemik sisteme göre dünyanın sabit olduğunu ve onun etrafında dönen dokuz alan bulunduğunu ve bunlardan içerdeki yedisinin birer gezegeni olduğunu (Ay, Venüs, Merkür, Güneş, Mars, Jüpiter, Satürn) bildiriyor. Sekizinci alanda sabit yıldızlar vardı ve bu alan batıdan doğuya doğru yavaş bir dönüş içindeydi. En dıştaki dokuzuncu alan primum mobile yani ilk hareket alanı olarak biliniyor ve her şeyi de aynı istikamette döndürerek günlük olarak doğudan batıya hareket ediyordu ki bu istikamet zodyakın işaretleri boyunca ilerleyen Güneşin “doğal” hareketinin tersineydi.</aside>
	<aside class="footnote" epub:type="footnote" id="f8">8 Bu ters hareketler Constance’ın evliliğinin gerçekleşmemesinin sebebi olarak yorumlanıyor, çünkü bunda ölüm, savaş ıstırap ve yıkımın evi olan Akrep burcunda bulunan Mars’ın etkisi olduğu düşünülüyor.</aside>
	<aside class="footnote" epub:type="footnote" id="f9">9 Ekliptik: Dünyanın etrafını dolaşan ve tropiklere değen büyük halka.</aside>
	<aside class="footnote" epub:type="footnote" id="f10">10 Luna: Ay.</aside>
	<aside class="footnote" epub:type="footnote" id="f11">11 Ortaçağda şairler Cennet bahçesindeki Şeytan’ı kadın yüzlü olarak tasvir ediyorlardı, belki de bu yüzden düşmüş bir melekti ve uzun saçları vardı, dolayısıyla da kadın görünümündeydi.</aside>
	<aside class="footnote" epub:type="footnote" id="f12">12 Mısırlı Azize Meryem: 5. yy.da yaşayan Azize Meryem’in gençlik yıllarında ahlaksız bir hayat yaşadığı fakat Hak yoluna döndükten sonra Ürdün’ün ötesindeki çöle kaçıp 47 yıl orada yaşadığı bildiriliyor.</aside>
	<aside class="footnote" epub:type="footnote" id="f13">13 Johnny: (Sir John) rahiplere verilen yaygın bir isimdi.</aside>
	<aside class="footnote" epub:type="footnote" id="f14">14 Lollard: Wycliffe’in çok sıkı fakat aykırı takipçileriydiler.</aside>
	<aside class="footnote" epub:type="footnote" id="f15">15 Phislyas: Skeat bunun teknik bir terimin yanlış yazılmış şekli olabileceğini bildiriyor fakat Gemici’nin cahilliğini vurgulamak için özellikle uydurulmuş saçma bir kelime de olabilir.</aside>
	
</body>
</html>