<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml" xmlns:epub="http://www.idpf.org/2007/ops">
<head>
	<title>Canterbury Hikâyeleri</title>
	<link href="main.css" rel="stylesheet" type="text/css"/>
</head>
<body class="chapter" epub:type="chapter" id="chapter-19">
	<section>
		<section>
			<h1 class="chapter-header">TÜCCAR’IN HİKÂYESİ (GİRİŞ)</h1>
			<p class="entry">“Bana sorun” dedi Tüccar “gamı, kederi, hüznü</p>
			<p>Feryat figan ederim ahh, Allah’ın günü.</p>
			<p>Ama sanırım bu durumda olan tek ben değilim,</p>
			<p>Tüm kocaların durumu en az benimki kadar elim.</p>
			<p>Şirret mi şirret bir karım var, almak istemem günahını,</p>
			<p>Ama Şeytan’a bile ters giydirir külahını;</p>
			<p>Hani Şeytan’la evlenmiş olsa. ‘Madem onca kötü biri,</p>
			<p>Diyorsun, ‘anlat bir yönünü göster neresi eğri,’</p>
			<p>Demeyin ne olur bana, neresi doğru ki?</p>
			<span epub:type="pagebreak" id="page431" title="431"/>
			<p>Saymakla bitmez eziyetleri, ne bir ne iki.</p>
			<p>Ahh, nerde benim karım, nerde sabır taşı Griselda!</p>
			<p>Dağlar kadar fark var aralarında.</p>
			<p>Bir kurtulsam kaçardım olabildiğince uzağa,</p>
			<p>Düşmezdim asla, düşmezdim aynı tuzağa!</p>
			<p>Biz kocalar ahh, hayatımız gam keder,</p>
			<p>Sorun bakın isterseniz diğerleri ne der.</p>
			<p>Göreceksiniz haklıyım, Aziz Thomas şahidim,</p>
			<p>Zaten çoğunluk dedim, tüm kocalar demedim.</p>
			<p>Böyle bir şeyi, haşa, yazdıysa bozsun Allah.</p>
			<p class="entry">“Ah Hancı Bey, bildiğin gibi değil ahh,</p>
			<p>Evleneli henüz iki ay oluyor, fazla değil,</p>
			<p>Ama şu sözlerime gözün kapalı olabilirsin kefil:</p>
			<p>Şu koca dünyada hiçbir müzmin bekâr</p>
			<p>–Bir bıçak al eline, istersen göğsünü yar– </p>
			<p>Mümkünü yok anlatamaz, tatmamıştır yarı</p>
			<p>Yarıya bile karımın elinden çektiğim ezayı, kahrı.”</p>
			<p class="entry">“Tüccar Bey” dedi Hancı, “Tanrı korusun seni,</p>
			<p>Madem bu kadar çok şey biliyorsun evlilik uzmanı</p>
			<p>Sayılırsın. Rica ederim, bu konuda bir şeyler anlat.”</p>
			<p class="entry">“Memnuniyetle” dedi Tüccar “fakat</p>
			<p>Üzüntüm öyle büyük, kalbim öyle kırık ki,</p>
			<p>Kendi çektiklerimden söz edemem yazık ki.”</p>
		</section>
		<section>
			<h1 class="chapter-header">TÜCCAR’IN HİKÂYESİ</h1>
			<p class="spot">Tüccar’ın Hikâyesi burada başlıyor.</p>
			<p class="entry">Çok değerli bir şövalye varmış eskiden,</p>
			<p>Lombardiya’da bir şehirde, Pavia diye bilinen.</p>
			<p>Bolluk bereket içinde yaşı altmışa varmış,</p>
			<p>Ama hiç evlenmemiş, müzmin bekârmış.</p>
			<p>Gerçi bu ruhban sınıfından olmayan, dünyevi</p>
			<p>Ahmakların yaptıkları gibi, her nevi</p>
			<p>Yoldan karşılamış tensel zevklerini. Fakat yaşı</p>
			<p>İlerlediğinde, devirdiğinde altmışı,</p>
			<p>–Kerametten mi bunaklıktan mı, artık ne derseniz deyin,</p>
			<p>Fakat cesaretine şaşmak gerek bu beyin– </p>
			<span epub:type="pagebreak" id="page432" title="432"/>
			<p>Evli bir erkek olmak düşüncesiyle</p>
			<p>Yanıp tutuşur olmuş. Bu düşünce onu öyle</p>
			<p>Bir sarmış ki gece gündüz nerede, nasıl bir fırsat</p>
			<p>Bulur da evlenirim diye gözler olmuş pür dikkat.</p>
			<p>Dualar ediyormuş “Ne olur esirgeme Tanrım,</p>
			<p>Bir kerecik bana da nasip et, yalvarırım:</p>
			<p>Bir karıyla kocası arasındaki</p>
			<p>Tatlı yaşantıyı ben de tatsam ne var sanki.</p>
			<p>Kadınla erkeği ilk birbirine bağladığın</p>
			<p>O evlilik bağının, evet o mübarek bağın</p>
			<p>Ben de içinde olsam” diyormuş. “Başka hiçbir olay,</p>
			<p>Hiçbir yaşantı gözümde değil. Öyle temiz, öyle kolay</p>
			<p>Ve öyle rahat ki evlilik, Dünya’da Cennet.”</p>
			<p>Bu bilge şövalye işte böyle diyormuş, evet.</p>
			<p class="entry">Tanrı nasıl su götürmez, tartışmasız “Kral”sa,</p>
			<p>Tartışmasız mutlu olur her erkek bir karı alsa,</p>
			<p>Özellikle de adam yaşlı ve ak saçlıysa eğer.</p>
			<p>O zaman kadın hazinesindeki en değerli mücevher,</p>
			<p>En paha biçilmez taştır. O zaman erkeğin gönül tahtına</p>
			<p>Kurulmalı genç ve güzel kadın, beklediği veliahtına</p>
			<p>Kavuşturmalı kocasını. Ondan sonra da koca,</p>
			<p>Mutlu ve huzurlu yaşayıp gider gönlünce.</p>
			<p>Diğer yanda aşktan biraz ağızları yansa, çokluk</p>
			<p>Feryadı basar bekârlar, eh çocukluk.</p>
			<p>Bekârlık sultanlıkmış, peh! hepsi masal.</p>
			<p>Bekârlığın bitmez derdi ve bu çok doğal:</p>
			<p>Çürük zemine atılır onların aşklarının temeli,</p>
			<p>Sağlam olmaz haliyle aşk, olmaz temelli.</p>
			<p>Özgür yaşar onlar bir kuş, bir hayvan kadar özgür,</p>
			<p>Disiplin nedir bilmezler, tanımazlar bir sınır.</p>
			<p>Mutlu bir yaşantıya kavuşur oysa evli</p>
			<p>Bir erkek, bir yaşama ki disiplinli, düzenli.</p>
			<p>Her kim ki evlilik boyunduruğu altında sabırla yaşar,</p>
			<p>İçi mutlulukla dolar, coşar da coşar.</p>
			<p>Size kim karınız kadar itaat eder, öyle ya,</p>
			<p>Kim eşiniz kadar sadık iyi günde, kötü günde veya?</p>
			<p>Sağlıklıyken, hastayken üstünüze kim titrer?</p>
			<p>Saymakla biter mi size verdiği hizmetler?</p>
			<p>Çalışır, didinir hep yorulmadan dinlenmeden,</p>
			<span epub:type="pagebreak" id="page433" title="433"/>
			<p>Son nefesinize dek yanınızdadır, sormadan “Neden?”</p>
			<p class="entry">Bazı yazarlar farklı düşünüyorlar bu hususta,</p>
			<p>İşte bunlardan biridir Teophrastus da.</p>
			<p>Teophrastus yalancının biriymiş, takan mı var?</p>
			<p>“Masrafları azaltmak, para biriktirmek için, zinhar!”</p>
			<p>Diyor “Evlenmeye kalkmayın, tavsiyem budur size.</p>
			<p>Çünkü sadık bir uşak, malınıza, mülkünüze</p>
			<p>Karınızdan daha iyi göz kulak olur. İnsanın karısı</p>
			<p>‘Yaşadığım sürece kocamın servetinin yarısı</p>
			<p>Benimdir’ diye iddia eder. Yastığa düştü başınız</p>
			<p>Diyelim, hastasınız: Bu durumda bir arkadaşınız,</p>
			<p>Bir hizmetçi, bir uşak yine, size dört başı mamur</p>
			<p>Bir hizmet verir ve inanın, daha az kusur</p>
			<p>İşler ‘Ah ne yapıp etsem de fırsatını bulsam,</p>
			<p>Bir dümen çevirip şunun mallarını alsam’</p>
			<p>Diye gece gündüz pusuda bekleyen karınızdan.</p>
			<p>Sözümü tutun ve sonra takacağınız boynuzdan</p>
			<p>Beni sorumlu tutmayın, sormayın neden?</p>
			<p>Sonunuz böyle olacaktır, demesi benden.”</p>
			<p class="entry">İşte böyle fikirler ve daha neler neler,</p>
			<p>Tanrım, sen bu herife layığı neyse ver!</p>
			<p>Fakat bu saçmalıkları siz kafanıza takmayın,</p>
			<p>Beni dinleyin şimdi, Teophrastus’a bakmayın.</p>
			<p class="entry">Gerçek şu ki, kadın kocaya Tanrı’nın armağanı,</p>
			<p>Sorarsanız “Ya kimin hediyesidir geri kalanı:</p>
			<p>Tarla tapan, menkuller, kira</p>
			<p>Gelirleri, bağ bahçe, yeşil mera?”</p>
			<p>Talihin hediyesidir derim bunların tamamı,</p>
			<p>Duvardaki gölgeler gibi geçer gider, tamam mı?</p>
			<p class="entry">Yine de bu sözlerim umudunuzu kırmasın,</p>
			<p>Tüm bu saydıklarımdan daha dayanıklıdır bir kadın,</p>
			<p>Karınız kalır evinizde uzun zaman</p>
			<p>Hatta istediğinizden daha da uzun bazan.</p>
			<p class="entry">Evliliği başlı başına bir büyük ayine</p>
			<p>Benzetirim ben, bekârlık ne adi, ne rezilane!</p>
			<p>Çaresizlik, pişmanlıklar içinde geçer bekarın ömrü.</p>
			<p>(Tabii sözüm ruhban meclisinden dışarı)</p>
			<p>Dışarı ama boş da sayılmaz sözlerim, çünkü Tanrı</p>
			<p>Erkeklerine yardımcı olsunlar diye yarattı kadınları.</p>
			<span epub:type="pagebreak" id="page434" title="434"/>
			<p>Tanrı Âdem’i yarattığında etten, kemikten,</p>
			<p>Baktı ki pek çıplak ve yalnız kaldı Âdem gerçekten,</p>
			<p>Ve sonsuz iyiliğiyle şöyle dedi:</p>
			<p>“Bu adamcağıza bir yardımcı yapalım şimdi,</p>
			<p>Öyle bir yardımcı ki kendisine benzesin”</p>
			<p>Böylece yaratıldı Havva. Ve kim ne derse desin,</p>
			<p>Bu olay şu inancımızın en güçlü ispatı:</p>
			<p>Karısının koynunda bulur erkek huzuru ve rahatı,</p>
			<p>Kadın çünkü erkeğin yardımcısıdır,</p>
			<p>Dünya’daki Cennet’in tek eğlencesidir.</p>
			<p>Kadın öyle itaatkâr, öyle erdemlidir ki,</p>
			<p>Mümkün değil, yaşayamazlar birbirinden ayrı iki</p>
			<p>Dünya halinde, kadın erkek birlikte tek BİR vücuttur.</p>
			<p>Ve BİR bedende ağlayan gülen BİR kalp mevcuttur.</p>
			<p class="entry">Bir karı! Azize Meryem, hamd ü senalar olsun,</p>
			<p>Hiç ihtimal vermem ki, bir kötülük gelsin</p>
			<p>Karısı olan birinin başına. Evli çiftlerin</p>
			<p>Arasında doğrusu, öyle yüce, öyle derin</p>
			<p>Bir mutluluk vardır ki, mümkün değil</p>
			<p>Anlayamaz hiçbir yürek, anlatamaz hiçbir dil.</p>
			<p>Koca yoksulsa tabii, tek tabanca çalışmak yetmez,</p>
			<p>Karısı köle gibi çalışır, tek kuruş israf etmez.</p>
			<p>Kocasının malını kollar, sokmaz onu zarara,</p>
			<p>Erkeğinin ak dediğine asla demez kara.</p>
			<p>Zevkleri tamamen örtüşür kocasınınkilerle,</p>
			<p>“Şunu yap” dese kocası, cevaplar “yaptım bile!”</p>
			<p>Ey mübarek, ey mutluluk verici evlilik, hiç</p>
			<p>Aksi düşünülebilir mi? Evli olmak ne büyük sevinç!</p>
			<p>Bakın, şu herkes tarafından rağbet gören bir gerçek:</p>
			<p>Kendini fasulya gibi nimetten sayan her erkek,</p>
			<p>Diz çöküp devam etmeli hayat boyu şükretmeye,</p>
			<p>“Tanrım bana da bir karı bağışladın” diye.</p>
			<p>Bekârlarsa söyle dua etmeli: “Tanrım, ömür boyu beraber</p>
			<p>Olacağım bir hayat arkadaşı, bir eş gönder.”</p>
			<p>İşte ancak ondan sonra bir erkek “Hayatım</p>
			<p>Garanti” diyebilir, budur benim kanaatim.</p>
			<p>Ömrünün sonuna dek gelmez artık oyuna,</p>
			<p>Yeter ki karısının gitsin dümen suyuna.</p>
			<p>Başını ancak böyle suyun üstünde tutar:</p>
			<span epub:type="pagebreak" id="page435" title="435"/>
			<p>Kadınlar sadık olur, hem akıllı olurlar.</p>
			<p>Sen de akıllıca bir yaşam istersen, bundan dolayı,</p>
			<p>Çıkma karının sözünden, şaşarsın pusulayı.</p>
			<p>Gözüne çarpar Yakup, şöyle bir kitaplara bakanın,</p>
			<p>Dediğini aynen yapmış annesi Rebeka’nın.</p>
			<p>Boynuna bir oğlak derisi bağlamış ve bu çabasının</p>
			<p>Karşılığı hayır dualarını almış babasının.</p>
			<p>Ya da Judith, kitaplar yazar onun da marifetini,</p>
			<p>Akıllıca buluşuyla korumuş İsa’nın ümmetini,</p>
			<p>Uykusunda öldürerek Holofernes’i.</p>
			<p class="entry">Ya, Abigail’e ne demeli? Yerinde tavsiyesi</p>
			<p>Sayesinde ölümden kurtulmadı mı kocası Nabal?</p>
			<p>Hele Esther! Tanrı’nın kavminin başına acıklı bir hal</p>
			<p>Geldiğinde, o değil miydi geçiştiren faciayı,</p>
			<p>Ve sadakati dolayısıyla Mordehay’ı</p>
			<p>Atamasına ön ayak olan Ahaserus’un?</p>
			<p>Seneca diyor ki: “Hepsi bir yana dursun,</p>
			<p>Mütevazi bir karıdan ne var daha değerli?”</p>
			<p>Cato da şöyle diyor: “Kadının dili</p>
			<p>Olmalı kocasının hayatına yön veren. İster ağa ol, ister bey,</p>
			<p>Ey erkek milleti, karına katlan ve boynunu eğ,</p>
			<p>Onu size daha çok itaate zorlayacaktır nezaketi.”</p>
			<p>Daha tutumludur kadın, söylersek hakikati;</p>
			<p>Hastalanıp yatağa düşen erkeğin vay başına,</p>
			<p>Ona bakacak bir karısı yoksa, ne çok yansa boşuna.</p>
			<p>Kafayı çalıştırın öyleyse siz siz olun,</p>
			<p>Kendinize tez elden bir karı bulun,</p>
			<p>Ve onu öyle sevin İsa nasıl severse Kilisesi’ni,</p>
			<p>Karısını da sever kişi seviyorsa kendisini.</p>
			<p>Bedeninden hiç kimse nefret etmez hayatta,</p>
			<p>Elinden geldiğince gözetir onu hatta.</p>
			<p>Siz de ağrıtmak istemezseniz ağrısız başınızı,</p>
			<p>Hoş tutun karınızı, hayat arkadaşınızı,</p>
			<p>İflah olmazsınız yoksa. Bakmayın milletin edeceği lafa,</p>
			<p>Karı ve koca, şurası kesin bir defa:</p>
			<p>Güvenli, doğru yoldadırlar, bu böyle biline.</p>
			<p>Onlar öyle sıkı yapışıklardır ki birbirlerine,</p>
			<p>Başlarına hiçbir bela, hiçbir felaket gelmez,</p>
			<p>Gelirse de sebebi asla kadın olmaz.</p>
			<span epub:type="pagebreak" id="page436" title="436"/>
			<p class="entry">İşte bu nedenlerden dolayı, bahsettiğim Ocak</p>
			<p>Adlı şövalye derin derin düşünmüş olacak</p>
			<p>Ki, son döneminde hem erdemli ve sakin</p>
			<p>Hem de şehvetli ve coşkulu hazlarını evliliğin,</p>
			<p>Bir gün eşine, dostuna bir haber</p>
			<p>Yollayıp sormuş “Böyle bir niyetim var, ne dersiniz beyler?”</p>
			<p class="entry">Şöyle konuşmuş onlarla ciddi bir ifade takınarak:</p>
			<p>“Dostlar, yaşlandım artık, gençliğim şimdi ırak;</p>
			<p>Bir ayağım çukurda, önümde uçurum var,</p>
			<p>Ama bir de düşünmem gereken bir ruhum var.</p>
			<p class="entry">“Ne kadar da hor kullandım vücudumu,</p>
			<p>Çok şükür, telafi etmek hâlâ mümkün durumu.</p>
			<p>Evlenmeye karar verdim, işte bu nedenle,</p>
			<p>Güzel, körpe bir bakireyle, hem de acele.</p>
			<p>Sizden ricam, hazırlık yapmanız ve görücüm</p>
			<p>Olmanız bu izdivaç işinde, beklemeye kalmadı gücüm.</p>
			<p>Kendi hesabıma, sorup soruşturacağım ben de,</p>
			<p>Bulur muyum acaba diye ve nerde?</p>
			<p>Bana layık bir karı çabuk tarafından.</p>
			<p>Dostlarım, tabii siz daha kalabalıksınız benden,</p>
			<p>Nerede varsa bana, benim zevkime uygun</p>
			<p>Biri, tesbit etmeniz bu yüzden daha mümkün.</p>
			<p class="entry">“Fakat sevgili dostlarım, sizleri uyarırım:</p>
			<p>İçi geçmiş bir moruk olsun istemem karım;</p>
			<p>Yirminin altında olmalı bir kere. Balığın büyüğüne evet,</p>
			<p>Ama yenir mi hiç Allah aşkına kart et?</p>
			<p>Yavrusundan daha lezzetlidir turna balığı</p>
			<p>Ama kart sığır bifteğine tercih edilir taze buzağı</p>
			<p>Eti. Otuz yaşında bir karı alamam aman,</p>
			<p>Böylesi hayvan yemi tadındadır; tatsız, tuzsuz saman.</p>
			<p>Yaşlı karılar insana bekârlık günlerini aratırlar,</p>
			<p>Wade’in botunu ustalıkla kullanır, çok sorun yaratırlar.<a class="noteref" epub:type="noteref" href="#f1">1</a></p>
			<p>Akıllarına eserse eğer, sormayın öyle</p>
			<p>Bela olurlar ki geçmez onlarla huzurlu bir an bile.</p>
			<p>Çok mektep görmüş papazlar derya deniz olur,</p>
			<p>Çok mektep görmüş kadınlar yarı papaz olur,</p>
			<p>Bilmedikleri yoktur onların; öyle mi ya gençlerle?</p>
			<p>Balmumunu nasıl yoğurup istediğin şekle</p>
			<p>Sokabiliyorsan öyle şekillendirebilirsin onları.</p>
			<span epub:type="pagebreak" id="page437" title="437"/>
			<p>İşte bu nedenle, sözümün yoğu varı:</p>
			<p>Geçkin bir karı almak istemem asla!</p>
			<p>Olur da karşılaşırsam böyle bir şanssızlıkla:</p>
			<p>Bana hiç zevk vermeyecek olursa karım,</p>
			<p>O zaman değişik maceralar aramaya çıkarım;</p>
			<p>Ölünce de ruhumu sırtlanır gider Şeytan.</p>
			<p>Bir çocuğum da olamaz böyle bir karıdan</p>
			<p>Ve mirasım yaban ele düşeceğine, kardeşim,</p>
			<p>Kurda kuşa yem olsun yeğdir leşim.</p>
			<p>Size bunları belirtmek isterim evvela.</p>
			<p class="entry">“Daha bunamadım, biliyorum pekâlâ</p>
			<p>Neden evlenir bir erkek. Hem gözümden kaçmış değil,</p>
			<p>Evlilik üstüne nutuk çeken sayısız cahil.</p>
			<p>Hangi esaslı nedenlerden dolayı evlenmek gerekir?</p>
			<p>Bu konuda uşağım bile hepsini yaya bırakır.</p>
			<p>Ahlaklı bir yaşantı süremiyorsa kişi</p>
			<p>Hemen evlenmeli, bir karı almak olmalı ilk işi.</p>
			<p>Aşkla, iştihayla çalışmalı hem gündüz, hem de gece,</p>
			<p>‘Çoğalın’ diyen Tanrı’nın buyruğu gereğince.</p>
			<p>Ama aşk düşkünlüğünü, tensel zevki geçin,</p>
			<p>Tanrı hatırına dünyaya nesiller getirmek için</p>
			<p>Ve işlememek için o lanetli zina suçunu,</p>
			<p>Vakit buldukça ödemeli koca, karısına borcunu;</p>
			<p>Ve bir kız nasıl yardım ederse oğlan kardeşine</p>
			<p>Çiftlerin her biri öyle destek olmalı eşine;</p>
			<p>Biri yek diğerini günahtan uzak tutmalı,</p>
			<p>Amel defterini tertemiz, pak tutmalı.</p>
			<p>Ama izninizle beyler, bu uymaz bana,</p>
			<p>Tanrı’ya çok şükür, derdim yok güçten yana.</p>
			<p>Sanmayın enerjisi bitmiş bir ihtiyarım,</p>
			<p>Tıkır tıkır işliyor bütün organlarım,</p>
			<p>Erkeklik görevlerine haydi haydi yeter,</p>
			<p>Ben bilirim gücümün sınırı nedir, nerde biter.</p>
			<p>Doğru, saçlarıma ak düştü, ama bir ağaca</p>
			<p>Benzerim, ak çiçekler açan meyva vermeden önce.</p>
			<p>Çiçek açmış ağaçlar ne diri, ne ölüdür.</p>
			<p>Hem zaten benim de yalnız başım kır,</p>
			<p>Yüreğim ve bütün organlarım bir defne</p>
			<p>Yaprağı kadar yeşil, hem de bütün bir sene.</p>
			<span epub:type="pagebreak" id="page438" title="438"/>
			<p>İşte aslını astarını öğrendiniz olayın,</p>
			<p>İtiraz etmeyin lütfen, siz de onaylayın.”</p>
			<p class="entry">Eski evliliklerden örnekler verilmiş, her kafadan bir ses</p>
			<p>Çıkmış, değişik bir fikir öne sürmüş herkes.</p>
			<p>Kimi lehte konuşmuş, kimi aleyhte,</p>
			<p>Ama fayda var sözü kısa kesmekte.</p>
			<p>Dostlar arasında her gün olduğu gibi,</p>
			<p>Bir tartışmaya girmiş iki ayrı fikrin sahibi.</p>
			<p>Placebo adındaymış bunlardan biri,</p>
			<p>Aklımda yanlış kalmadıysa Justinus’muş diğeri.</p>
			<p class="entry">Placebo demiş ki “Ey Ocak, kardeşim,</p>
			<p>Tavsiyeye ihtiyacın yok senin, doğrusu burada kim</p>
			<p>Öğüt versin sana, kim çizsin doğru yolu?</p>
			<p>Ama tamam, sen yine de sağduyulu</p>
			<p>Davranmak istiyorsun, öyle istiyor canın,</p>
			<p>Sözünden çıkmamak diliyorsun Süleyman’ın.</p>
			<p>Şöyle der Süleyman: ‘Sonradan ağrımasın isterseniz başınız,</p>
			<p>Bir işi yapmadan önce mutlaka danışınız.’</p>
			<p>Süleyman bu şekilde demiş olabilir, peki,</p>
			<p>Peki de canım kardeşim, efendim, inan ki</p>
			<p>–Allah günah yazmasın, huzurumu bozmasın ama– </p>
			<p>En doğru fikir insanın kendi fikridir daima.</p>
			<p>Beni, sevgili kardeşim, buna bir örnek say,</p>
			<p>Biliyorsun, hayatım şimdiye dek hep saray</p>
			<p>Çevresinde geçti. Tanrı biliyor, layık olmasam da</p>
			<p>Bu güne değin pek çok yüce makamda</p>
			<p>Bulundum, yüksek rütbeli beyler arasında,</p>
			<p>Ama bir gün olsun, sohbetler sırasında</p>
			<p>Ordakilerin hiçbiriyle girmedim tartışmaya,</p>
			<p>Hiçbirine asla karşı çıkmadım veya.</p>
			<p>Efendim benden iyisini bilir çünkü, biliyorum,</p>
			<p>O ne derse, hemen benimseyip tasdikliyorum.</p>
			<p>Aynı sözleri tekrarlıyorum, veya aynı amaca hizmet eden</p>
			<p>Başka sözler söylüyorum: Efendisini öğütlemeye cüret eden</p>
			<p>Çünkü salağın tekidir; hele hele yüksek</p>
			<p>Rütbeli birinin yanındaysanız, iyi düşünmek gerek,</p>
			<p>Düşünmek gerek: ‘Efendim benden daha mı az zeki?’</p>
			<p>Efendiler aptal olamaz çünkü.</p>
			<p>Sen de öyle güzel ifade ettin ki kendini bu gün,</p>
			<span epub:type="pagebreak" id="page439" title="439"/>
			<p>Anlaşıldı ne erdemli, ne yüce fikirli olduğun.</p>
			<p>Katılıyorum tek tek söylediklerinin her birine,</p>
			<p>Ağzından çıkan her söze ve her fikrine.</p>
			<p>Daha iyisini diyecek yoktur bu şehirde,</p>
			<p>Ne de koca İtalya’da, yok canım, nerde!</p>
			<p>İsa bu konuşmandan gurur duyacak.</p>
			<p>Sen yaşta birinin böyle bir işe kalkışması ancak ve ancak</p>
			<p>Cesaret göstergesidir, coşkulu bir yürek ister.</p>
			<p>Pek mutlu bir olaya azmetmişsin birader,</p>
			<p>Canının çektiğini yap, ne kadar tez başlarsan kâr.</p>
			<p>En iyi karar kendi kararındır, işte bu kadar.”</p>
			<p class="entry">Oturmuş, başından beri sus pus</p>
			<p>Placebo’yu dinliyormuş, ama dayanamamış sonunda Justinus:</p>
			<p>“Kardeşim” demiş “Şimdi sabırlı ol biraz,</p>
			<p>Sen konuştun, sıra bende, sakın etme itiraz.</p>
			<p>Diğer faydalı öğütlerinin yanı sıra, Seneca</p>
			<p>‘İnsan’ diyor ‘iki kere düşünmeli mutlaka,</p>
			<p>Vermeden birisine toprağını ya da servetini’</p>
			<p>Sezmişsem eğer durumun ciddiyetini,</p>
			<p>Mal mülk söz konusu olunca dahi ince</p>
			<p>Eleyip sıkı dokumam gerekiyorsa, vücuduma gelince</p>
			<p>Daha mı az ihtiyatlı olmam gerekir peki?</p>
			<p>Seni uyarıyorum kardeşim, şunu bil ki:</p>
			<p>Çocuk oyunu değildir bir karı</p>
			<p>Almak kimseye danışmadan, hiç değil akıl kârı.</p>
			<p>Bu pek hassas bir konu, her türlü detay</p>
			<p>Soruşturulmalı. Neler mi mesela? Dersen ki ‘say’:</p>
			<p>Akıllı, ölçülü yoksa ayyaş biri mi,</p>
			<p>Zayıf noktası tersliği ya da kibiri mi,</p>
			<p>Hor mu görür insanları, fakir mi, zengin mi,</p>
			<p>Sana layık değil mi yoksa, ya da tam dengin mi?</p>
			<p>Şimdi diyeceksin ‘Böylesini kolaysa ara bul’</p>
			<p>Kimse tam olarak uymaz birbirine, kabul.</p>
			<p>Ne hayvanlar, ne de insanlar uyar, bu zorlu bir iş,</p>
			<p>Ama ‘Buldum’ diyorsan, yeterince kârlı bir alışveriş</p>
			<p>Yapmış say kendini, karın hakkında rahatsa için;</p>
			<p>Eminsen kötülerden çok olduğuna iyi yönlerinin.</p>
			<p>Tüm bunlar için ihtiyaç var tabii zamana,</p>
			<p>Tanrı biliyor ya, soracak olursanız bana:</p>
			<span epub:type="pagebreak" id="page440" title="440"/>
			<p>Durup dineceği yok doğrusu gözyaşlarımın,</p>
			<p>Evime adım attığı günden beri karımın.</p>
			<p>Evlilik yaşantısını kimler överse övsün,</p>
			<p>Şahsen bu güne geldim, ama bir gün olsun</p>
			<p>Gülmedi yüzüm. Evlilik mi? Hep elemin, kederin</p>
			<p>Hüküm sürdüğü, mutluluktan uzak bir rutin.</p>
			<p>Ama konu komşu sanki ağız</p>
			<p>Birliği etmiş gibi –özellikle de kadınlar– avaz avaz</p>
			<p>Kutluyorlar: En sadık, en yumuşak başlı karıyı</p>
			<p>Seçtim diye, bilmiyorlar içimdeki yarayı.</p>
			<p>Pabucumun neresi vuruyor ah, yalnızca ben bilirim.</p>
			<p>Sana gelince, sevgili biraderim,</p>
			<p>Dilediğin gibi almakta özgürsün kararını.</p>
			<p>Bu yaşa gelmişsin, bilirsin artık kârını zararını,</p>
			<p>Ama bir düşün evliliğe adım atmadan evvel.</p>
			<p>Genç olsun diyorsun karın, üstelik güzel.</p>
			<p>Toprağı, suyu, ateşi, havayı yaratanın adına,</p>
			<p>Sahip olabilmek için bu özelliklerde bir kadına,</p>
			<p>Dünyanın en genç erkeğinin bile</p>
			<p>Çalışıp çabalaması gerekir bütün gücü ile.</p>
			<p>Elde etmek sorun değil, evlenmek kolay,</p>
			<p>Kadını kendine bağlamak bütün olay.</p>
			<p>Haydi evlendin diyelim, ama tahmin</p>
			<p>Ederim ki, mesela üç yıldan sonra, onu tatmim</p>
			<p>Edemez olacaksın: Kadınlar tam doyum ister daima,</p>
			<p>Çok şey isterler dostum, sakın yanlış anlama.”</p>
			<p class="entry">“Diyeceklerin bittiyse” demiş Ocak “bir dakika”</p>
			<p>Atasözlerinle birlik yerin dibine batsın Seneca!</p>
			<p>Bana kalırsa bir balya saman</p>
			<p>Etmez bu kitabi lafların, istemem aman!</p>
			<p>Senden daha akıllıları –sen de duydun ya– </p>
			<p>Daha farklı bakıyorlar bu olaya.</p>
			<p>Evet, ne düşünüyorsun Placebo biraderim?”</p>
			<p>“Olsa olsa lanetli bir adamdır, derim</p>
			<p>Böylesine mutlu bir yola baş koyan</p>
			<p>Kimsenin önüne çıkan, yoluna taş koyan”</p>
			<p>İşte böyle demiş Placebo ve oy birliğiyle,</p>
			<p>İlk fırsatta evlenmesinin dostlarının iyiliğiyle</p>
			<p>Sonuçlanacağına karar verip ayrılmışlar.</p>
			<span epub:type="pagebreak" id="page441" title="441"/>
			<p class="entry">Çok renkli hülyalar, ilginç düşler</p>
			<p>Ele geçirmiş ruhunu ihtiyarın. Gece gündüz,</p>
			<p>Hayallerini süsler olmuş hoş bir taze, güzel bir yüz.</p>
			<p>Nasıl bir aynayı parlatıp yerleştirerek pazara</p>
			<p>Bütün pazar halkını izlemek mümkünse kazara</p>
			<p>Oradan geçen, aynı şekilde Ocak</p>
			<p>Civarda oturan bütün kızları tek tek</p>
			<p>Gözlemeye başlamış beyninin aynasında.</p>
			<p>Yine de hangi birini seçeceği konusunda</p>
			<p>Kararsız kalmış. Birinin güneş parlarmış sanki yüzünde,</p>
			<p>Ama öteki de değerliymiş halkın gözünde,</p>
			<p>Olgun tavırlarıyla herkesin beğenisini topluyormuş,</p>
			<p>İyilik dolu kalbi onu üstün kılıyormuş.</p>
			<p>Kimisi zenginmiş ama kötüye çıkmışmış adı.</p>
			<p class="entry">Ama sonunda işte böyle yarı şaka, yarı ciddi,</p>
			<p>Birisini ayırmış, onu mimlemiş,</p>
			<p>Kalbinin kapısını diğer kızlara kapatıp lehimlemiş,</p>
			<p>Ve tamamen tek başına seçmiş kızı;</p>
			<p>Gün boyu göremediğinden, kör olduğundan aşkın gözü,</p>
			<p>Yatağına çekildiği vakit her gece,</p>
			<p>Yüreğini aynı duygu, kafasını aynı düşünce</p>
			<p>Dolduruyormuş, tazeliği, yaşının körpeliği kızın</p>
			<p>Düşüveriyormuş aklına ansızın, apansızın.</p>
			<p>O incecik beli, uzun, zarif kolları,</p>
			<p>Akıllı, ölçülü, kibar halleri</p>
			<p>Düşüveriyormuş aklına kadınca davranışları;</p>
			<p>Elini ayağını bağlıyormuş kızın bakışları.</p>
			<p>En iyi seçim bu olurmuş Ocak’a göre,</p>
			<p>Aksini savunmak, doğrusu boş yere</p>
			<p>Çaba harcamak olurmuş: “Başkalarından</p>
			<p>Akıl almam” diyormuş, hoşnutmuş kararından.</p>
			<p>“Değilmi ki onunla evlenecek benim,</p>
			<p>Kim karışır” diyormuş “bu zevk benim.”</p>
			<p>Dost, akrabasına elçiler göndermiş hemen,</p>
			<p>“Lütfen yapın” demiş “neyse elinizden gelen.</p>
			<p>Benim yanıma kadar bi zahmet gelin hele,</p>
			<p>Acele gelin hem, iki eliniz kandaysa bile.</p>
			<p>Artık daha fazla oyalanmaya ne hacet,</p>
			<p>Dömem artık, kararımı ben vermişim nihayet.”</p>
			<span epub:type="pagebreak" id="page442" title="442"/>
			<p class="entry">Placebo ve diğerleri koşup gelmiş çabucak,</p>
			<p>Şöyle bir ricada bulunmuş onlardan Ocak:</p>
			<p>“Bu noktadan sonra dostlarım, sayın</p>
			<p>Baylar, lütfen evliliğimi tartışma konusu yapmayın.</p>
			<p>Emin olun Tanrı’nın da hoşuna gidecek kararım,</p>
			<p>Bundan sonra varsam bu sayede varım.”</p>
			<p class="entry">Bunları söylemiş ve asıl konuya dalmış,</p>
			<p>Demiş ki: “Kasabamızda güzelliğiyle ün salmış</p>
			<p>Bir kız var, soylu değil gerçi –kabul etmeliyim– </p>
			<p>Ama ben onun gençliği, güzelliğine sevdalıyım.</p>
			<p>İşte, diyorum ki bu kız olursa karım,</p>
			<p>Ben de rahat rahat yaşamaya bakarım,</p>
			<p>Fazilet dolu bir hayata başlarım temiz temiz,</p>
			<p>Tanrım, derim, sana ne çok şükretsem az:</p>
			<p>Bu ahuyu bağışladın bana tamamiyle.</p>
			<p>–Başkasına pay düşmez mutluluktan, yok öyle!</p>
			<p>Görüyorsunuz işte, çoktan yaktım abayı,</p>
			<p>Kavuşmamız yönünde gösterin her çabayı.</p>
			<p>Sizleri çağırmamın gayesi zaten budur,</p>
			<p>Ancak o zaman bilin ki yüreğim sükun bulur.</p>
			<p>Ancak o zaman hiçbir şey sıkamaz canımı,</p>
			<p>Yine de bir konu hafiften sızlatır vicdanımı,</p>
			<p>Anlatayım durun, nedenini sizlere.</p>
			<p>Efendim, yıllar önce duyduğuma göre,</p>
			<p>Konmazmış bir kimse iki kısmete</p>
			<p>Birden –yani biri dünyada diğeri Cennet’te,</p>
			<p>Yedi ölümcül günahtan uzak dursun isterse,</p>
			<p>Ve günah ağacının dallarından bu kimse.– </p>
			<p>Ama öyle mükemmel bir olay ki şu evlilik,</p>
			<p>O kadar az ki gözyaşı, öyle çok ki mutluluk,</p>
			<p>Evlenirsem, korkarım bu yaşıma rağmen,</p>
			<p>Öyle bir mutluluk deryasına dalacağım ki ben,</p>
			<p>Keder de olmayacak hayatımda, hüzün de,</p>
			<p>Cennet’ime kavuşacağım daha burda, yeryüzünde.</p>
			<p>Ama bu işin astarı yüzünden pahalıya geliyor:</p>
			<p>Gerçek Cennet madem bin bir güçlükle elde ediliyor,</p>
			<p>Cennet’e gitmek dileyenler dünyada, burda,</p>
			<p>Sonsuz ıstıraplar yaşıyorlar bu uğurda.</p>
			<p>Tüm evli erkeklerin eşleriyle paylaştıkları gibi,</p>
			<span epub:type="pagebreak" id="page443" title="443"/>
			<p>Böyle yüce bir mutluluğun daha şimdiden sahibi</p>
			<p>Olan ben nasıl olur da ererim hidayete?</p>
			<p>Nasıl varırım İsa’ya, nasıl giderim Cennet’e?</p>
			<p>İşte korkum bu yüzden muhterem kardeşlerim,</p>
			<p>Bir çözüm varsa söyleyin çok rica ederim”</p>
			<p class="entry">İhtiyarın saçmalarından sıkılan Justinus,</p>
			<p>İlk aklına gelenleri söyleyivermiş mahsus,</p>
			<p>Başvurmadan konuşmuş hiçbir otoriteye,</p>
			<p>(Tartışma lüzumsuz uzamasın gaye)</p>
			<p>“Başka bir engel olamaz” demiş “korkma sakın,</p>
			<p>Tam kilisedeyken evliliğin kutsanmasına yakın</p>
			<p>O şefkati bol Tanrım sana acıyıp</p>
			<p>Pişmanlık vermezse kalbine, sen de girişiminden cayıp</p>
			<p>Şimdi ‘İçinde zerre kadar kavga, gürültü</p>
			<p>Yoktur’ dediğin evlilik anlamazsan ne kötü.</p>
			<p>Ya da evlenmişsen bir kez –hak saklasın aman– </p>
			<p>Dua et de evli erkeklere de pişman</p>
			<p>Olmak için bir fırsatı çok görmesin Tanrı.</p>
			<p>(Bekârlardan daha çok, kayırsın kocaları)</p>
			<p>İşte bu yüzden efendim, böyle bir sürü</p>
			<p>Lafın özü: Umudunu yitirme hiç, zafere yürü!</p>
			<p>Gerçekleşir bakarsın işin güzel tarafı:</p>
			<p>Karın çıkar senin gibi bir günahkârın Araf’ı;</p>
			<p>Kırbacıdır Tanrı’nın, Tanrı’nın aracıdır,</p>
			<p>Evlilik, ruhunun Cennet’e miracıdır,</p>
			<p>Daha hızlı uçar ruhun yaydan fırlayan oktan.</p>
			<p class="entry">“Dileğim odur ki, o zamana dek çoktan</p>
			<p>Anlamış olursun –gösterir sana Allah’ım,– </p>
			<p>Görürsün ki evlilikte öyle ahım şahım</p>
			<p>(Hele hele tehlikeye düşürecek derecede kurtuluşunu)</p>
			<p>Muhteşem bir mutluluk yoktur, kafana sok şunu;</p>
			<p>Evet, yoktur ve inan olmayacak asla.</p>
			<p>Kurtuluşun mümkün, yeter ki çılgın bir hırsla</p>
			<p>Doyurmaya çalışma cinsel iştahını,</p>
			<p>Sakin ol biraz ve ‘Gelse feriştahını</p>
			<p>Doyururum’ gibisinden yüklenip alıştırma karını,</p>
			<p>O da bilmeli istemenin ölçüsü, ayarını.</p>
			<p>Diğer günahlardan da kaçınırsan bu iş tamam.</p>
			<p>Burada bitiyor hikâyem. Bildiğin gibi ham</p>
			<span epub:type="pagebreak" id="page444" title="444"/>
			<p>Beyinlinin biriyim kardeşim, nasıl olsa.</p>
			<p>Hiç çekinmezdim yerinde olsam, bana kalsa.</p>
			<p>Fakat bir kenara bırakalım, kapansın artık bu konu,</p>
			<p>Bathlı Kadın –eğer doğru anladıysan onu</p>
			<p>Pek güzel konuştu evlilik hakkında– helal.<a class="noteref" epub:type="noteref" href="#f2">2</a></p>
			<p>Tanrı korusun seni kardeşim, hoşçakal!”</p>
			<p class="entry">Ve ayrılmış Justinus, dostunu emanet edip Allah’a</p>
			<p>Ötekiler de ağızlarını açmamışlar bir daha,</p>
			<p>Dönüp gitmişler, zira anlamışlar ki Ocak</p>
			<p>Çok kararlı, eninde sonunda bu iş olacak.</p>
			<p>Bir evlilik anlaşması hazırlamışlar bir hız.</p>
			<p>Buna göre –kendisinin de rızasıyla– Mayıs adlı kız,</p>
			<p>Her hangi bir gecikmeye vermeden mahal,</p>
			<p>Ocak adlı ihtiyarla evlenecekmiş derhal.</p>
			<p>Boşuna vakit kaybı olur şimdi kanımca,</p>
			<p>İhtiyarın arazisini kıza devreden onca</p>
			<p>Yazılı belgeden, senetten söz edersem,</p>
			<p>Kıza alınan şatafatlı giysileri anlatayım dersem.</p>
			<p>Neyse uzatmayalım, varmışlar beklenen güne</p>
			<p>Ve çift kiliseye gitmiş, Kutsal Ayin’e.</p>
			<p>Önünde durmuşlar uzun cüppeli papazın.</p>
			<p>Sara’yı ve Rebeka’yı örnek almasını istemiş kızın</p>
			<p>Muhterem Peder, “Onlar gibi sadık ve bağlı ol eşine”</p>
			<p>Demiş, her zamanki dualarını okumuş yine,</p>
			<p>Ve kutsamış onları, elinde haçı,</p>
			<p>İlahi bir edayla kutsamış izdivacı.</p>
			<p class="entry">İhtiyar ve genç kız evlenmişler böylece,</p>
			<p>Ve düğün şöleninde, eve dönünce,</p>
			<p>Yemiş içmişler yanlarında değerli konukları,</p>
			<p>Doldurmuş odaları çoşkulu mutlulukları.</p>
			<p>Her türlü çalgı, her türden yiyecek,</p>
			<p>Şenlendirmiş gönülleri, doğrusu yokmuş diyecek.</p>
			<p>En iyi lezzetleri oradaymış İtalya’nın,</p>
			<p>Çalgıları soracak olursanız, dünyanın</p>
			<p>Hiçbir yerinde yokmuş onların eşi menendi.</p>
			<p>Ne Orpheus, ne Thebes Kralı Amphion efendi<a class="noteref" epub:type="noteref" href="#f3">3</a></p>
			<p>Mümkün değil yapamazlarmış böyle tatlı bir müzik.</p>
			<p class="entry">Bir yandan da baladlar söyleniyormuş yüksek</p>
			<p>Perdeden, Joab’ın trompetleri böyle bas bas<a class="noteref" epub:type="noteref" href="#f4">4</a></p>
			<span epub:type="pagebreak" id="page445" title="445"/>
			<p>Bağırmamış, ne de Thebes tehlikedeyken Theodomas<a class="noteref" epub:type="noteref" href="#f5">5</a></p>
			<p>Bu eğlencedekilerin yarısı kadar net</p>
			<p>Çalmamış borusunu. Yanlış duymuyorsunuz, evet,</p>
			<p>Davetliler arasında sakilik yapıyormuş Baküs<a class="noteref" epub:type="noteref" href="#f6">6</a></p>
			<p>Herkese gülücükler saçıyormuş; diğer yandan Venüs,</p>
			<p>Ocak onun şövalyesi olduğu için nihayet</p>
			<p>Ve merak edip bakalım nasıl bir cesaret</p>
			<p>Gösterecek diye çiçeği burnunda koca</p>
			<p>Bekârlık sona erip evlilik başlayınca,</p>
			<p>Döne döne dans ediyormuş neşeyle,</p>
			<p>Gelinin ve konukların önünde, elinde bir meşale.</p>
			<p>Bu arada –demeden geçemeyeceğim şahsen,– </p>
			<p>Evli çiftlerin mutluluk Tanrısı Hymen</p>
			<p>Görmemiş o güne kadar böyle mutlu bir damat.</p>
			<p class="entry">Ey ozan Martian, dilini tut, dikkat!<a class="noteref" epub:type="noteref" href="#f7">7</a></p>
			<p>Methini yaparsın bize düzenlenen eğlencenin,</p>
			<p>Düğünlerinde Merkür ve Philology’nin,<a class="noteref" epub:type="noteref" href="#f8">8</a></p>
			<p>Musaların şarkılarını översin ama çok komik olur halin,<a class="noteref" epub:type="noteref" href="#f9">9</a></p>
			<p>Burada sus, güdük kalır kalemin, zayıf kalır dilin:</p>
			<p>Böyle bir evliliği anlatamazsın çünkü.</p>
			<p>Bir karlı kış ve taze baharın evlendikleri günkü</p>
			<p>Coşkuyu, doğrusu, kimseler anlatamaz,</p>
			<p>Denizler mürekkep, ağaçlar kalem olsa az.</p>
			<p>Doğru söylüyor muyum? İstersen kendin dene,</p>
			<p>Ondan sonra ister inan, ister inanma yine.</p>
			<p class="entry">Güleç yüzüyle Mayıs orda oturuyor, bak!</p>
			<p>Böylesine peri masallarında rastlanır ancak.</p>
			<p>Kraliçe Esther’den böyle munis</p>
			<p>Bir bakış koparamadı asla Ahaserus.<a class="noteref" epub:type="noteref" href="#f10">10</a></p>
			<p>Güzelliğini olduğu gibi anlatmam mümkün değil,</p>
			<p>Ancak şu kadarını söylemek kabil:</p>
			<p>Parlak bir Mayıs sabahına benziyor Mayıs,</p>
			<p>Güzellikleri, hoşluğuyla o kendine has.</p>
			<p class="entry">Kendinden geçiyormuş ihtiyar Ocak,</p>
			<p>Her yüzüne baktıkça kızın öldü ölecek;</p>
			<p>Bir yandan da tehdide başlamış kızı içten içe,</p>
			<p>Çünkü kucağına alıp –hem de o gece– </p>
			<p>Paris’in Helen’e yaptığından</p>
			<p>Daha sert hamleler yapmalıymış, dinlemeyip aman.</p>
			<span epub:type="pagebreak" id="page446" title="446"/>
			<p>Sonra da yüreğinde derin bir acıma duymuş,</p>
			<p>“Böyle bir kötülüğü nasıl yaparım, zavallı minik kuş”</p>
			<p>Diye düşünmüş “Zavallı körpe yaratık, Tanrım merhamet</p>
			<p>Buyur ve ona hamlelerime dayanacak mukavemet</p>
			<p>Gücünü ver. Ah, arzularım öyle güçlü, öyle taşkın</p>
			<p>Ki korkarım bu gece dayanamazsın.</p>
			<p>Yapabileceklerimin tümünü yapmaktan Tanrı beni alıkoysun,</p>
			<p>Ama şimdi bir an evvel gece olsun</p>
			<p>Ve sonsuza kadar sürsün gece, ohh yavaş yavaş...</p>
			<p>Bu misafirler de artık gitse arkadaş!”</p>
			<p>Elden bırakmamaya çalışarak nezaketi,</p>
			<p>Bu arada vermiş davetlilere her türlü işareti</p>
			<p>Artık kalkmak zamanıdır diye sofraların başından.</p>
			<p>Ocak böyle uğraşadursun, efendim, öyle bir an</p>
			<p>Gelmiş ki misafirler ayaklanmayı akıl etmişler,</p>
			<p>Bir odadan ötekine koşturup yerleri kirletmişler</p>
			<p>Yemekleri, içkileri saçarak sağa sola.</p>
			<p>Dans edip eğlenmişler vermeden bir tek mola.</p>
			<p>Günlerdir Ocak’a hizmet eden silahtar Damian,</p>
			<p>Dışında herkesin şen çığlıklarıyla inlemiş her yan.</p>
			<p class="entry">Mayıs’ın görüntüsü aklını öyle bir başından almış ki,</p>
			<p>Deliye dönmüş delikanlı, bayılıp ölecekmiş sanki.</p>
			<p>Zavallının yüreğini Venüs işte öyle</p>
			<p>Şiddetle yakıp yandırmış elindeki meşaleyle.</p>
			<p>(Elinde tuttuğu meşaleyle dans ederken)</p>
			<p>Dayanamamış delikanlı, yatağına çekilmiş erken.</p>
			<p>Ama şimdi ondan söz edemeyeceğim daha,</p>
			<p>Bırakalım devam etsin o ‘ah ile vah’a,</p>
			<p>Körpe Mayıs olana dek derdine merhem.</p>
			<p class="entry">Ey, yatakta çakan tehlikeli kıvılcım,</p>
			<p>Ey yangını büyüten aşina yüzlü hain,</p>
			<p>Ey hain uşak, ey koynumuzdaki yılan,</p>
			<p>O kadar evcil, o kadar sinsi ve o kadar sahtekâr!</p>
			<p>Tanrı korusun şerrinden kıyamete kadar.</p>
			<p>Ey Ocak, ey ihtiyar, iç bakalım, iç,</p>
			<p>Neler olup bitiyor merak etmiyorsun hiç.</p>
			<p>Bak gör, silahtarın, kendi adamın Damian</p>
			<p>Ne tezgahlar kuruyor, yan derdine, yan!</p>
			<p>Tez elden göstersin sana Tanrı evindeki düşmanı,</p>
			<span epub:type="pagebreak" id="page447" title="447"/>
			<p>Yeryüzünde hiçbir illet budur genel kanı </p>
			<p>Evdeki ihanet kadar tehlikeli olamaz.</p>
			<p class="entry">Güneş gökte yarım çemberini tamamlar tamamlamaz,</p>
			<p>Ufukta oyalanmadan çekip gitmiş usulca;</p>
			<p>Gelip örtmüş kalın kara örtüsünü gece,</p>
			<p>Yarıküreyi bir baştan bir başa karanlığa boğup.</p>
			<p>Bunun üzerine bu neşeli grup,</p>
			<p>(Düğün davetlileri) her şey için teşekkürler ederek</p>
			<p>Ayrılmışlar evden ve evlerine gidip yat vaktine dek</p>
			<p>Meşgul olacakları bir şeylere soyunmuşlar.</p>
			<p class="entry">Madem ki yemişler, içmişler, doyunmuşlar;</p>
			<p>“Hemen yatmalı’ diyormuş sabırsız Ocak ille:</p>
			<p>Tahammülü yokmuş bir anlık gecikmeye bile.</p>
			<p>Bir kadeh likör yuvarlamış arzusunu kamçılasın diye,</p>
			<p>Baharatlı şaraplar içmiş bu kahraman şövalye.</p>
			<p>Bu amaca yönelik şişe şişe, kutu kutu</p>
			<p>İksirleri varmış, lanetli Constantine’in De Coitu<a class="noteref" epub:type="noteref" href="#f11">11</a></p>
			<p>Adlı kitabında adı geçen bütün ilaçlar.</p>
			<p>Hepsini içmiş bitirmiş son damlasına kadar.</p>
			<p>Hâlâ ayak sürüyen birkaç yakın arkadaşına,</p>
			<p>“Daha ne oyalanıyorsunuz” demiş “Allah aşkına!</p>
			<p>Boşaltın artık evi, hadi bakalım, kış kış”</p>
			<p>Direnmemiş dostları, ne deniyorsa yapmış.</p>
			<p>Boşalan kadehler, sonra çekilmesi perdelerin,</p>
			<p>Ve taş gibi kaskatı yatağa taşınan gelin.</p>
			<p>Kutsamasından sonra rahibin zifafta</p>
			<p>Kullanılacak yatağı, boşalmış ev, kimseler kalmamış etrafta.</p>
			<p class="entry">Ve işte Ocak’ın olacakmış nihayet,</p>
			<p>O taptaze Mayıs, o yeryüzündeki Cennet.</p>
			<p>Yatıştırmış kızcağızı, defalarca öpmüş, kolları</p>
			<p>Arasına alıp, çok fena batıyormuş sert sakalları.</p>
			<p>Arzularına pürüzsüz bir tatmin sağlamak için, yeni</p>
			<p>Bir stilde tıraş olmuşmuş çünkü, bir çalı dikeni</p>
			<p>Gibi batıyormuş bu yüzden cildi ve bir köpek</p>
			<p>Balığı derisini andırıyormuş. Neyse, sürterek</p>
			<p>Yanağını kızın taze yanağına</p>
			<p>“Yazık ki” demiş “üstünden ineceğim ana</p>
			<p>Kadar biraz ıstırap vereceğim, üzeceğim seni:</p>
			<p>Kızlığını bozacağım zira, ama dur dinle beni,</p>
			<span epub:type="pagebreak" id="page448" title="448"/>
			<p>Bir zenaatkâr hem zamanla yarışır,</p>
			<p>Hem iş yapacağım derse o işe Şeytan karışır.</p>
			<p>Acele yapılan bir iş erişmez mükemmele,</p>
			<p>Bu da mükemmel olacak, sakin ol bekle.</p>
			<p>Uzun uzun oynaşmamızın bir zararı yok,</p>
			<p>Bu bizim hakkımız, biz evliyiz artık.</p>
			<p>Bizleri bağlayan bu boyunduruk ne güzel,</p>
			<p>Sayesinde yapacağımız her şey mübah, hadi gel.</p>
			<p>Karı koca arasında günahın lafı olmaz,</p>
			<p>Kimse kendi hançerini kendi kalbine salmaz.</p>
			<p>Dediğim gibi çekinecek tarafı yok bunun,</p>
			<p>Bize bu yetkiyi tanıyor kanun.”</p>
			<p>Gün doğumuna dek çalışmış bu minval üzre,</p>
			<p>Şaraba banıp yemiş ekmeğini, açlığa çare.</p>
			<p>Daha sonra da yatağa dimdik oturmuş,</p>
			<p>Avaz avaz şarkılar söylemeye durmuş.</p>
			<p>Öpmüş karısını, ona şehvetli bir bakış fırlatmış,</p>
			<p>Oynak bir taymış sanki, azgın bir atmış.</p>
			<p>Bir saksağan gibi saçmalamış bölük pörçük.</p>
			<p>Şarkı söylerken çenesinin altındaki pörsük</p>
			<p>Deri titreşip sallanıyormuş. Böyle şahlanıp, coşarak</p>
			<p>Söylemiş şarkılarını ihtiyar gıraak gıraak.</p>
			<p class="entry">Kim bilir Mayıs’ın aklından neler geçti o gece,</p>
			<p>Onu böyle fistanı, gece takkesiyle görünce,</p>
			<p>Kuru kemik boynuyla onu böyle oturmuş...</p>
			<p>İhtiyarın oyunlarına değer biçmemiş kız üç kuruş.</p>
			<p>Biraz sonra demiş ki damat “Gün ışıdı,</p>
			<p>Uyandırmayın beni, dinlenmem gerek şimdi.”</p>
			<p>Ve başını koyup uyumuş saat dokuza dek.</p>
			<p>Neden sonra, kalkması gerektiğine hükmederek</p>
			<p>Ayaklanmış Ocak, ama körpe Mayıs</p>
			<p>Odasında kalmış –yerinde bir âdet bu kadınlara mahsus– </p>
			<p>Evet, dördüncü güne kadar çıkmamış gelin, zira</p>
			<p>Bütün işçiler dinlenmek ister arasıra,</p>
			<p>Kuş olsun, balık olsun, hayvan ya da insan,</p>
			<p>Her canlı yaratık hatta, yoksa nasıl dayansın?</p>
			<p class="entry">Yeniden gelelim şimdi Damian’a,</p>
			<p>Zavallıcık erimiş sevdadan yana yana.</p>
			<p>Şu şekilde sesleneceğim ona bu yüzden:</p>
			<span epub:type="pagebreak" id="page449" title="449"/>
			<p>“Ey aptal çocuk, delirdin mi sen?</p>
			<p>Soruma cevap ver düşün de bir an.</p>
			<p>Mevcut şartlar altında aşkını nasıl ilan</p>
			<p>Edeceksin gönlünü çalıveren körpe Mayıs’a?</p>
			<p>‘Hayır’ diyecek kesin, cevap bu kadar kısa.</p>
			<p>Hem sırrını açarsan, seni şikâyet eder,</p>
			<p>Tanrı yardımcın olsun, benden bu kadar.”</p>
			<p class="entry">Öyle yakıyormuş ki Damian’ı Venüs’ün ateşi,</p>
			<p>Ölecekmiş nerdeyse, çıkacakmış leşi.</p>
			<p>Hayatını koymuş ortaya, ölümü göze almış,</p>
			<p>Bu şekilde yaşaması zaten masalmış.</p>
			<p>Bir yerlerden bir kalem geçirmiş eline,</p>
			<p>Derdini kâğıda dökmüş, yazmış ne geldiyse diline.</p>
			<p>Ne mi yazmış? O ayın ondördü gibi güzel</p>
			<p>Mayıs’a sitem eden pek çok türkü, gazel.</p>
			<p>İpek bir torbaya koymuş mektubu, katlamış.</p>
			<p>Kalbinin üstüne asmış sonra, biraz rahatlamış.</p>
			<p class="entry">Ocak Mayıs’la bir öğle vakti evlenip düğün</p>
			<p>Dernek kurduğunda ikisindeyken Boğa Burcunun,</p>
			<p>İlerlemiş ay Yengeç Burcu’nda kendine ayrılan yere.</p>
			<p>Ve asiller arasında âdet olduğu üzere,</p>
			<p>Mayıs odasından dışarı adım atmamış bu ara,</p>
			<p>Ortalıkta görünmemiş dördüncü güne kadar, zira</p>
			<p>Gelin salona inip sofraya oturamazmış hiç,</p>
			<p>En az üç gün geçmeliymiş, ondan sonra in, ye, iç.</p>
			<p>Bir öğleden bir öğleye dört gün olunca tam,</p>
			<p>Tamamlanınca büyük ayin, büyük merasim,</p>
			<p>Salondaki masaya oturmuş çift, Ocak</p>
			<p>Ve Mayıs, taptaze ve bir yaz günü gibi parlak.</p>
			<p>Pek fazla zaman geçmemiş ki aradan,</p>
			<p>İhtiyarın aklına düşüvermiş Damian.</p>
			<p>“Azize Meryem aşkına” demiş “buna aklım yatmıyor,</p>
			<p>Damian bu gün bana neden hizmet etmiyor?</p>
			<p>Hasta mı yoksa hâlâ, ne oldu ona?”</p>
			<p>Diğer uşaklar delikanlının salona</p>
			<p>Gelemeyecek kadar hasta olduğunu</p>
			<p>Belirtmişler, yoksa hiçbir şey alıkoyamazmış onu.</p>
			<p>“Çok üzüldüm” demiş bu duruma Ocak,</p>
			<p>“Sağlam bir delikanlı, gerçeği konuşursak.</p>
			<span epub:type="pagebreak" id="page450" title="450"/>
			<p>Gerçekten yazık olur ölür giderse eğer.</p>
			<p>Gördüğüm kadarıyla onunla eşdeğer</p>
			<p>Bir başkası yok bu civarda: mesela zeki,</p>
			<p>İhtiyatlı, üstelik ağzı sıkı,</p>
			<p>Delikanlı çocuk, her an hazır yardıma,</p>
			<p>Becerikli, tutumlu, idareli daima.</p>
			<p>Onu ziyaret edelim sevgili karım,</p>
			<p>Onun için doğrusu, ne gerekse yaparım.”</p>
			<p class="entry">Takdir etmiş herkes bu iyi</p>
			<p>Kalpli, eli açık, yardımsever şövalyeyi.</p>
			<p>Öyle ya, hasta bir silahtarı teselli</p>
			<p>Etmek istemesinden daha büyüklüğü belli.</p>
			<p class="entry">“Hanım” demiş Ocak “şimdi beni dinle,</p>
			<p>Yemekten sonra, yanında nedimelerinle</p>
			<p>(Tabii önce istersen odana çık)</p>
			<p>Damian’a git bir bak, zavallı çocuk.</p>
			<p>Biraz neşelendirin onu, o tam bir centilmen.</p>
			<p>Ve deyin ona, ben de biraz dinlendikten</p>
			<p>Sonra yanına varacağım. Acele etmen gerek</p>
			<p>Yalnız şimdi; sen dönüp yanıma yatıncaya dek</p>
			<p>Uyumayacağım çünkü, uyuyamam doğrusu.”</p>
			<p>Bundan sonra da kalkıp, salon sorumlusu</p>
			<p>Uşağı yanına çağırıp uzunca bir</p>
			<p>Emirler listesi vermiş şuna buna dair.</p>
			<p class="entry">Hiç sallanmadan Mayıs o yana bu yana,</p>
			<p>Diğer kadınlarla birlikte doğru Damian’a</p>
			<p>Gitmiş. Söylendiği gibi yorgan döşek</p>
			<p>Yatıyormuş delikanlı. Yatağın bir kıyısına ilişerek,</p>
			<p>Teselli etmiş onu Mayıs, demiş “İçini rahat</p>
			<p>Tut, iyileşeceksin.” Damian bakmış fırsat bu fırsat,</p>
			<p>Gizlice çıkartarak koynundaki torbayı,</p>
			<p>Ve (tabiri caizse) hanımına nasıl abayı</p>
			<p>Yaktığını anlatan mektubu Mayıs’ın eline sıkıştırmış.</p>
			<p>Taa yüreğinden gelen bir “ah” onu yakmış tutuşturmuş,</p>
			<p>Ve şu sözleri fısıldamış usulca:</p>
			<p>“Beni ele vermeyin ey yüce</p>
			<p>Hanımım, ölümüm olur bunu bir duyup</p>
			<p>Gören olursa!” Hanım da mektubu koynuna koyup</p>
			<p>Ayrılmış sevdalı delikanlının yanından.</p>
			<span epub:type="pagebreak" id="page451" title="451"/>
			<p>Şimdi bir müddet söz etmeyeceğiz Damian’dan.</p>
			<p>Ne diyorduk, Mayıs Ocak’ın yanına dönmüş doğruca,</p>
			<p>Yatağında sakin uzanıyormuş koca.</p>
			<p>Karısını öpücüklere boğmuş, kollarına almış,</p>
			<p>Ama çok geçmeden uyuyakalmış.</p>
			<p>Karısı uyumamış ve herkesin arasıra</p>
			<p>Gitmeye ihtiyaç duyduğu yere gider gibi numara</p>
			<p>Yapıp usulca kalkmış yataktan.</p>
			<p>Damian’ın yazdıklarını iyice ezberledikten</p>
			<p>Sonra satır satır, ve mısra mısra</p>
			<p>Parçalayıp atmış mektubu kubura.</p>
			<p class="entry">Mayıs düşünmesin de kim düşünsün artık?</p>
			<p>Kocasının yanına dönmüş yine ve bir öksürük</p>
			<p>Nöbetiyle uyanana kadar Ocak, aklında Damian,</p>
			<p>Düşünmüş durmuş, hiç gözünü kırpmadan.</p>
			<p>“Soyunsan” demiş kocası “seni canım çekiyor,</p>
			<p>Biliyorsun fistanın varken bu işi yapmak zor.”</p>
			<p>İstese de istemese de Mayıs olmuş razı.</p>
			<p>İncitmemek için içimizden bazı</p>
			<p>Nazik kimseleri, Ocak karısına sonra neler etmiş,</p>
			<p>Kadına Cehennem azabıymış bu ya da Cennet’miş</p>
			<p>Anlatamayacağım bu mahrem konuları,</p>
			<p>Neyse ne, paydos edip kalkmışlar akşam suları.</p>
			<p class="entry">Ne derseniz artık, kader ya da kaza,</p>
			<p>Kendiliğinden veya dış etkilerle de olabilir hakeza,</p>
			<p>Ya da mesela, göklerde duran bir burç</p>
			<p>Uygun saat geldiğinde Venüs’e “Haydi uç,</p>
			<p>Ve aşk mektubunu şimdi ver” demiş olabilir.</p>
			<p>Her şeyin bir zamanı vardır, okuyanlar bilir,</p>
			<p>Bir kadının kalbini kazanmak için de uygun bir zaman</p>
			<p>Vardır, fakat her şeyin bir sebebi olduğunu bilen Yaradan</p>
			<p>Cevaplasın bu türden soruları, ben yorum</p>
			<p>Yapmaktan kaçınıp işte susuyorum.</p>
			<p>Fakat şu gerçek ki o gün Damian’ı gören</p>
			<p>Mayıs öyle etkilenmiş, öyle acımış ki ona, bir an</p>
			<p>Olsun yapamıyormuş delikanlıyı düşünmeden.</p>
			<p>Ve sızısını dindirmemek için hiçbir neden</p>
			<p>Tanımıyormuş. “Bu durumdan kim rahatsız</p>
			<p>Olursa olsun” diyormuş “kendime söz</p>
			<span epub:type="pagebreak" id="page452" title="452"/>
			<p>Veriyorum: Üstün tutacağım Damian’ı herkese,</p>
			<p>Sırtındaki gömleğinden başka malı olmasın isterse,</p>
			<p>Aşkımı görmeze gelemem, çekemem gözüme perde.”</p>
			<p>Şefkat, süratle büyürmüş asil kalplerde!</p>
			<p class="entry">Şüphen varsa al, bu örnekte seyret,</p>
			<p>Ne eli açık olabiliyor kadınlar, bazen ne cömert.</p>
			<p>Bazı yürekleri nasır tutmuş, kalpleri taş</p>
			<p>Dişi zorbalar vardır –ben çok gördüm arkadaş– </p>
			<p>Acıma nedir bilmezler böyleleri.</p>
			<p>Onların aşkından ölmeye yatsa biri,</p>
			<p>Ne acırlar ona, ne şifa bahşederler,</p>
			<p>Ve bu kabalıklarından gururla bahsederler.</p>
			<p>Umurlarında mı sanki bu bir cinayetmiş?</p>
			<p class="entry">Damian’ın hali Mayıs’ın pek ağrına gitmiş,</p>
			<p>Oturup kendi eliyle bir mektup yazmış hemen.</p>
			<p>“Her türlü fedakârlığa” demiş “hazırım ben.</p>
			<p>Uygun yer ve zaman bulur bulmaz, derhal,</p>
			<p>Ne arzun kaldıysa bende, dilediğin kadar al.”</p>
			<p>Ve bir fırsatını bulur bulmaz bir gün,</p>
			<p>Damian’ın yanına koşturmuş dolu dizgin.</p>
			<p>Tenha bir zamanda okusun diye tabii,</p>
			<p>Yastığının altına kaydırıvermiş mektubu.</p>
			<p>Avucuna almış oğlanın elini, gizlice sıktırmış,</p>
			<p>(Bir gören olur diye endişeleniyormuş)</p>
			<p>“Geçmiş olsun” deyip sonra veda etmiş,</p>
			<p>Kendisini çağırtan kocasına seğirtmiş.</p>
			<p class="entry">Ayağa kalkmış Damian ertesi günü,</p>
			<p>Ne hastalığı kalmış, ne kederi, ne hüznü.</p>
			<p>Bir hal olmuş delikanlı tarana, süslene,</p>
			<p>Hoş görünmek için kraliçesine.</p>
			<p>Ocak’a karşı da bir köpek uysallığıyla boyun</p>
			<p>Eğiyormuş (sade biraz yetenek ister bu oyun)</p>
			<p>Ve öyle nazik davranıyormuş ki herkese karşı,</p>
			<p>Herkes Damian’ı sanki öz kardeşi</p>
			<p>Gibi seviyormuş, özellikle de Hanım,</p>
			<p>Hanımın gözünde, evet, bir taneymiş canım.</p>
			<p>Bırakalım Damian’ı böyle ihtiyaçlarıyla meşgul,</p>
			<p>Hikâye nasıl gelişmiş, ona bakalım bir yol.</p>
			<p class="entry">Bazı yazarlar der ki –bilemem nedir doğruluk</p>
			<span epub:type="pagebreak" id="page453" title="453"/>
			<p>Payı– zevkten ibarettir mutluluk.</p>
			<p>Ve bizim şövalye, ihtiyar Ocak,</p>
			<p>Bütün imkânlarını bu doğrultuda kullanarak</p>
			<p>Zevk u safa içinde bir yaşam</p>
			<p>Sürüyormuş. Kıyafetleri, mobilyaları tam</p>
			<p>Bir şövalyeye yakışan tarzmış, krallara layık.</p>
			<p>Ama elinin altındaki onca güzellik</p>
			<p>İçinde ayrı bir yeri olan bir bahçesi varmış.</p>
			<p>Bu bahçenin etrafı boydan boya duvarmış.</p>
			<p>Herhangi birinin böyle hoş bir bahçe</p>
			<p>Gördüğünden şüphem var, konuşmak gerekirse açıkça.</p>
			<p>Roman de la Rose’u kaleme alan yazar bile,<a class="noteref" epub:type="noteref" href="#f12">12</a></p>
			<p>Bu bahçenin güzelliğini anlatacak tahayyüle</p>
			<p>Sahip değildi eminim. Priapus dahi hatta yetersiz kalır.<a class="noteref" epub:type="noteref" href="#f13">13</a></p>
			<p>(Malumunuz kendisi Bahçeler Kralı olur.)</p>
			<p>Yok, anlatılamaz bu bahçenin güzelliği, ne de koyu</p>
			<p>Gölgeli, dört mevsim yeşil defnenin altındaki kuyu.</p>
			<p>Bilirsiniz duyduysanız anlatılan hikâyeleri:</p>
			<p>Pluto, Proserpina ve birçok peri,<a class="noteref" epub:type="noteref" href="#f14">14</a></p>
			<p>Çok âlem yapıp dans etmişler bu kuyunun başında.</p>
			<p>Şövalyemiz, soylu Ocak, bu ilerlemiş yaşında,</p>
			<p>Bu bahçede dolaşmaktan öyle büyük bir zevk</p>
			<p>Alırmış ki yasakmış kendinden başkasına girmek.</p>
			<p>Bahçe kapısını sair zaman kapalı</p>
			<p>Tutmaya yarayan bir mandal ve bu mandalı</p>
			<p>Açmak için sadece kendinde bir anahtar varmış.</p>
			<p>Kapıyı bu anahtarla açar kaparmış.</p>
			<p>Ve karısına borcunu ödemek istediğinde bazen,</p>
			<p>Mayıs’ı da bu bahçeye getirirmiş yazın.</p>
			<p>Başka kimseler bilmezmiş, yalnızca bu ikisi.</p>
			<p>Kışın evde, yatakta yaptıklarının hepsi</p>
			<p>Bahçede yapılıyormuş yazın, evde değil de.</p>
			<p>Ocak ve Mayıs işte bu anlattığım şekilde,</p>
			<p>Tarifsiz hazlar içinde yaşamışlar günlerini.</p>
			<p>Ama kalıcı olan nedir? Bu dünya fani!</p>
			<p>Uçup gidiyor mutluluklar, olmuyor daim,</p>
			<p>Bu gerçek Ocak’ın başına gelenlerle de kaim.</p>
			<p class="entry">Ey kaypak Talih, ey şans, değişirsin hep,</p>
			<p>Sensin sinsi sinsi ilerleyen akrep,</p>
			<span epub:type="pagebreak" id="page454" title="454"/>
			<p>Okşarsın başınla tam sokmak üzereyken,</p>
			<p>Kuyruğun ölümdür senin, zehirli diken.</p>
			<p>Ey kırılgan mutluluk, ey garip, tatlı zehir,</p>
			<p>Sensin o işbilir, sinsi canavar,</p>
			<p>Tuzaklarına öyle bir tedbir süsü verirsin ki,</p>
			<p>Akıllısı da aptalı da gerçek buymuş gibi sanki,</p>
			<p>Kapılır gider senin aldatıcı rengine.</p>
			<p>Söyle ne sebep oldu da, söyle hangi bahane</p>
			<p>Yüzünden seni en yakın dostu bilen</p>
			<p>Ocak’ın kör ettin iki gözünü birden?</p>
			<p>Dünyası kapkaranlık, ölmek tek arzusu şimdi.</p>
			<p class="entry">Heyhat! Eskiden hayatla dolup taşan kimdi?</p>
			<p>Onca zenginliğin ortasında, ama gel gör</p>
			<p>Ki görecek göz nerde, Ocak birdenbire kör.</p>
			<p>Ağlıyormuş gündüz gece, hali içler acısı,</p>
			<p>Yüreğinde alev alev bir kıskançlık sancısı,</p>
			<p>Olur da bir aptallık yapar mı diye karısı,</p>
			<p>Ne büyük bir iyilik edermiş, kalkıp birisi,</p>
			<p>Öldürüverse hem karısını, hem onu.</p>
			<p>İçi içini yermiş, düşündükçe yanarmış canı,</p>
			<p>Ne o öldükten sonra, ne yaşadığı sürece,</p>
			<p>Sevgili karısı başkasına olamazmış zevce.</p>
			<p>Aksine eşini kaybeden kaplumbağalar misali,</p>
			<p>Siyahlara bürünüp oturmalıymış ve emsali</p>
			<p>Görülmemiş bir yas tutmalıymış karısı ardından.</p>
			<p class="entry">Gerçi ilk bir iki ay geçince aradan,</p>
			<p>Acısı hafiflemiş, endişesi yatışmış.</p>
			<p>Ne yapsın? Kader’e karşı ne yapsan boşmuş.</p>
			<p>Felaketini kabullenmeyi öğrenmiş sabırla,</p>
			<p>Fakat şüpheniz olmasın bundan ki, hâlâ</p>
			<p>Yanıyormuş yüreği kıskançlık ateşiyle.</p>
			<p>Sırf bu yüzden ihtiyar gün boyu öyle</p>
			<p>Kuruntulara kapılıyormuş ki hiçbir yerde,</p>
			<p>Ne kendi evinde, ne gittikleri ziyaretlerde</p>
			<p>Karısını bir an için ayırmıyormuş yanından,</p>
			<p>Adım atmıyormuş hatta elini omzuna koymadan.</p>
			<p>Körpe Mayıs ağlıyormuş bu yüzden sık sık;</p>
			<p>Neden ağlamasın? Damian’a ölesiye âşık.</p>
			<p>“Eğer doya doya saramazsam Damian’ı</p>
			<span epub:type="pagebreak" id="page455" title="455"/>
			<p>Kalmaz” diyormuş “yaşamımın yaşamaya değer yanı.”</p>
			<p>İntihar planlıyormuş, vakit saat gelince,</p>
			<p>Ama belki yüreği çatlar diye bekliyormuş daha önce.</p>
			<p class="entry">Delikanlıya gelirsek, diğer tarafta,</p>
			<p>Kederinden dünyanın kalbi en hasta</p>
			<p>Erkeği olmuş, daha da mı olmasın?</p>
			<p>Günler gelip geçiyor ve sevgili Mayıs’ın</p>
			<p>Ne sesini duyabiliyor, ne de bir çift söz</p>
			<p>Edebiliyormuş ona amaca yönelik. Çünkü gece gündüz,</p>
			<p>(Görüyor musunuz şu Ocak domuzunu?)</p>
			<p>Bir an olsun bırakmıyormuş karısının omzunu.</p>
			<p>Neyse ki mekik dokuyan mektuplar yoluyla,</p>
			<p>Gizli işmarlar, işaretler kanalıyla</p>
			<p>Damian sevgilisinin anlamış ne demek</p>
			<p>İstediğini ve meramını anlatmaya olmuş muvaffak.</p>
			<p class="entry">Ey, Ocak! En uzak gemileri görsen ne çıkar sanki?</p>
			<p>Vak’t olur bunun bile faydası olmaz inan ki!</p>
			<p>Doğrusu görenler de, en az görmeyenler kadar,</p>
			<p>Kolay kandırılır dostum, bilmende fayda var.</p>
			<p>Bir düşün, yüz adet gözüne rağmen Argus,<a class="noteref" epub:type="noteref" href="#f15">15</a></p>
			<p>Bütün evhamına, gözetlemesine rağmen bu muhteşem casus</p>
			<p>Bile kurtulamadı gelmekten oyuna;</p>
			<p>Tanrı bilir daha niceleri örnek buna.</p>
			<p>Bir hata ne kadar az dillenirse, telafi</p>
			<p>İmkanı o kadar fazla olur, bu kadar kâfi.</p>
			<p class="entry">Hikâyesini anlattığımız körpe Mayıs durumu</p>
			<p>İdare etmenin yolunu bulmuş, işini görmüş biraz balmumu:</p>
			<p>Kocasının sık sık bahçeye</p>
			<p>Girmek için kullandığı anahtarı kopya</p>
			<p>Etmiş ve sevgilisinin niyetini sezen</p>
			<p>Damian bu modele bakıp bir eşini yapmış sezdirmeden.</p>
			<p>Diyecek bir şey yok, şimdilik bu kadar,</p>
			<p>Fakat biraz sonra bu kopya anahtar</p>
			<p>Sayesinde mucize gerçekleşecek,</p>
			<p>Ancak biraz beklemeniz gerekecek.</p>
			<p class="entry">Kulak verin, dinleyin soylu Ovid’i:</p>
			<p>Ey ustam ne doğru söylemişsin – hey gidi.</p>
			<p>Kuş dahi uçurtulmasa, alınsa her türlü güvenlik önlemi,</p>
			<p>Bir yolu bulunur âşıklara, yoktur önemi.</p>
			<span epub:type="pagebreak" id="page456" title="456"/>
			<p>Evet bu bir hünerdir, yalnız sevenlere mahsus.</p>
			<p>Göz altında tutuldukları halde, Thisbe ve Priamus<a class="noteref" epub:type="noteref" href="#f16">16</a></p>
			<p>Görüşmemişler miydi yine bir duvarın ardından?</p>
			<p>Neyse efendim, konumuza dönersek yeniden,</p>
			<p>Bir hafta geçmiş ve daha girmeden Temmuz,</p>
			<p>Karısının da cilveleri sonucu Ocak’ın aklına karpuz</p>
			<p>Kabuğu düşmüş, bahçede karısıyla oynaşmaya heveslenmiş</p>
			<p>Ve bir sabah Mayıs’a şöyle seslenmiş:</p>
			<p>“Uyan, kalk, sevgilim, yavrucuğum,</p>
			<p>Kaplumbağaların sesini dinle, minik kuşum, kumrucuğum.</p>
			<p>Yağmurun düşmesiyle kış çıktı gitti canım,</p>
			<p>Dışarı gel, gözleri çakmak, ak güvercinim!</p>
			<p>Göğüslerinin yanında şarabın tadı nedir, haşa!</p>
			<p>Biliyorsun bahçemiz duvarla çevrili baştan başa,</p>
			<p>İn benimle bahçeye, ey ak tenli kadın, öldüm!</p>
			<p>Biliyorsun sana ben taa yürekten vuruldum.</p>
			<p>‘Ak’sın dedim çünkü paksın, şimdiye kadar bir tek</p>
			<p>Leke sürdürmedin kendine. Gel, vakit varken eğlenmek gerek;</p>
			<p>Seni bu zevk için seçtim, Tanrı seni bana saklamış.”</p>
			<p>(Bu bayat sözleri bir kitaptan araklamış.)</p>
			<p>Bu arada Damian’a bir işaret</p>
			<p>Çakmış Mayıs, “Sen anahtarla önden git”</p>
			<p>Demiş. Koşmuş delikanlı da kapıyı açıp,</p>
			<p>Ve bir kuş gibi çarçabuk uçup,</p>
			<p>Kimselere görünmeden bahçeye süzülmüş,</p>
			<p>Bir çalının dibine kıpırtısız büzülmüş.</p>
			<p class="entry">Biraz sonra, sağlamına kör Ocak,</p>
			<p>Ve sevgili karısı ele ele tutuşarak</p>
			<p>İnmişler aşağıya ve bahçeye girer</p>
			<p>Girmez kapıyı arkalarından kilitlemişler tekrar.</p>
			<p class="entry">“Karıcığım,” demiş Ocak “kimse yok burda ikimizden başka,</p>
			<p>Kelimeler yetmez biliyorsun sana duyduğum aşka.</p>
			<p>Göklerde oturan Tanrı şahittir buna,</p>
			<p>Seni üzmektense bir bıçağın ucuna</p>
			<p>Yaslamayı yeğlerim kalbimi, sadık karım.</p>
			<p>Seni nasıl seçtiğimi düşün bir yalvarırım.</p>
			<p>Sana duyduğum aşktı sebep, şehvet</p>
			<p>Değildi, aşk yapmak düşüncesi değildi elbet.</p>
			<p>Ve artık yaşlansam da, kör olsam da ben,</p>
			<span epub:type="pagebreak" id="page457" title="457"/>
			<p>Sadık kalmalısın bana, anlatayım neden:</p>
			<p>Eline üç şey geçecek bu takdirde,</p>
			<p>İsa’nın sevgisi, şeref, mirasım bir de.</p>
			<p>Evet mirasım, bütün hanlar, hamamlar.</p>
			<p>Sözleşmeyi bir an evvel tamamlar,</p>
			<p>Yarın güneş batmadan imzalarız.</p>
			<p>Şimdilik ruhumun sükûn bulması için yalnız,</p>
			<p>N’olursun mühürle bu anlaşmayı bir öpücükle</p>
			<p>Ve öyle olsam da suçlama beni kıskançlıkla;</p>
			<p>Öyle derin işlemişsin ki düşüncelerime,</p>
			<p>Senin güzelliğine bakınca, bir de kendi pörsük derime,</p>
			<p>Öleceğimi bilsem dahi, elimde değil,</p>
			<p>Bir anımı bile sensiz yaşamaya tahammül</p>
			<p>Edemiyorum, bunun aşktan başka açıklaması olmaz.</p>
			<p>Şimdi öp beni ve gel dolaşalım biraz.”</p>
			<p class="entry">Körpe Mayıs bu sözler üzerine,</p>
			<p>Başın eğip uysalca cevap vermiş erine,</p>
			<p>Ağzını açmadan ama başlamış ağlamaya.</p>
			<p>“Benim de bir gururum var değil mi ya?”</p>
			<p>Demiş “Ve varlığımı sana bağladığı an rahip,</p>
			<p>Evet, o andan beri seni efendim bilip</p>
			<p>Ellerine bıraktığım namusum çiçek gibi.</p>
			<p>Sevgili kocacığım sana şu cevabı</p>
			<p>Uygun görüyorum, eğer iznin olursa:</p>
			<p>Bir kadın en kötü ne şekilde ölürse</p>
			<p>Öleyim ben de öyle, alsın canımı Allah,</p>
			<p>Doğmasın üstüme güneş o sabah,</p>
			<p>Boğarsam ailemi böylesi bir utanca,</p>
			<p>Veya ihanet etmek gibi sersemce</p>
			<p>Bir işle kötüye çıkarırsam adımı.</p>
			<p>Sakın affetme bu yönde atacağım bir adımı,</p>
			<p>Çırılçıplak soy beni, sonra koyup bir çuvala,</p>
			<p>İlk rastladığın nehrin sularına yuvarla.</p>
			<p>Soylu bir kadınım ben, değilim bir aşifte.</p>
			<p>Neden böyle konuşuyorsun yalnız. Söyle, ne hata</p>
			<p>İşledim ki böyle siteme boğarsın beni?</p>
			<p>Bilmez miyim sanırsın hem bu düzeni:</p>
			<p>Hep erkektir aldatan ama suçlanan kadın,</p>
			<p>Kendi suçunu bastırmak olmasın senin de maksadın?</p>
			<span epub:type="pagebreak" id="page458" title="458"/>
			<p>Bilmez miyim bizi suçlayıp üste çıkar erkekler.”</p>
			<p class="entry">Ve tam bu sıra Mayıs, bir çalı dibinde bekler</p>
			<p>Görmüş Damian’ı ve başlamış öksürmeye,</p>
			<p>“Hemen meyva yüklü bir ağaca tırman” diye</p>
			<p>İşaret etmiş eliyle ve hemen o an</p>
			<p>Mesajı almış delikanlı. Zira Damian,</p>
			<p>Kadının kocasından, Ocak’tan, daha iyi</p>
			<p>Anlıyormuş her işareti, yapılacak her bir şeyi.</p>
			<p>Çünkü Mayıs en ince ayrıntılara girerek</p>
			<p>Anlatmış hareket tarzını mektuplarda tek tek.</p>
			<p>Ve onu ağaçta oturur bırakarak</p>
			<p>Dolaşmaya devam etmişler Mayıs ve Ocak.</p>
			<p class="entry">Gök mavi, gün parlakmış, ne sis varmış, ne pus,</p>
			<p>Sıcaklığıyla bütün çiçekleri sevindirerek Phoebus,</p>
			<p>Cömertçe gönderiyormuş altın ışınlarını.</p>
			<p>Kabaca tahmin etmek gerekirse yerini,</p>
			<p>İkizler burcundaymış ama pek yakın bir yere</p>
			<p>Gelmişmiş Yengeç burcuna –ki bu burçta gün doğar Jüpiter’e:</p>
			<p>Güneş meylederken Jüpiter yükselir Yengeç burcunda– </p>
			<p>Ve o aydınlık sabah, bahçenin öte ucunda</p>
			<p>Görünmüş periler ülkesinin kralı Pluto ve bir grup peri,</p>
			<p>Tabii önlerinde Proserpina, kraliçeleri.</p>
			<p>(Pluto’nun çiçek toplayan Proserpina’yı Aetna’dan</p>
			<p>Korkunç arabasına nasıl atıp getirdiğini anlatır Claudian.)</p>
			<p>Periler kralı çimenlere oturup arkasına yaslanmış,</p>
			<p>Ve dönüp kraliçesine şöyle seslenmiş:</p>
			<p>“Sevgili karıcığım, ‘hayır, kadınlar ihanet etmez’</p>
			<p>Demeye kimsenin gücü kifayet etmez.</p>
			<p>Günlük yaşantımızda mümkün, bu dediğime örnek,</p>
			<p>Kocasını aldatan sayısız kadın görmek.</p>
			<p>On binlerce hikâye –kum taneleri gibi denizin– </p>
			<p>Sadakatsizliğinizi anlatır, hafifliğinizi sizin.</p>
			<p>Ey Süleyman, yalnızca dünya malıyla zengin</p>
			<p>Değilsin, bilgeliğin de aynı derece engin.</p>
			<p>Düşünen her canlı için ne büyük bir nimet</p>
			<p>Senin şu sözlerin, herbiri bir ganimet.</p>
			<p>Zira diyor ki Süleyman erkeklerin sadakatine dair:</p>
			<p>‘Erkekler arasında buldum da binde bir,</p>
			<p>Tüm kadınlar arasında bulamadım bir tane.’”</p>
			<span epub:type="pagebreak" id="page459" title="459"/>
			<p class="entry">İşte böyle demiş kadınların kötülüklerine</p>
			<p>Vakıf kral. Neyse der geçerdik yalnız o olsa,</p>
			<p>Size pek hürmet etmez yine Sirak oğlu İsa.<a class="noteref" epub:type="noteref" href="#f17">17</a></p>
			<p>“Yılancık ve yok edici bir bulaşıcı hastalık</p>
			<p>Yaksın, kül etsin vücutlarınızı. Baksana yazık,</p>
			<p>Şu koskoca, anlı şanlı şövalye,</p>
			<p>Yalnızca gözleri görmüyor diye,</p>
			<p>Boynuzlanacak kendi silahtarı tarafından.</p>
			<p>Bak işte orda aşık, şu ağaçta oturan.</p>
			<p>Şimdi bir iyilik edeceğim bu âmâ</p>
			<p>Şövalyeye, bu ihtiyar, saygıdeğer adama.</p>
			<p>Ve gözleri görmeye başlayacak yeniden,</p>
			<p>Kadın ihanetine başlar başlamaz, karısının,</p>
			<p>Aşifteliğinden haberdar olacak kocası,</p>
			<p>Ne bu kadın, ne de onun gibiler unutmasın bu dersi.”</p>
			<p class="entry">“Demek öyle yapacaksın! Öyle olsun, peki!</p>
			<p>Ama ben de büyük babamın ruhuna yemin ederim ki</p>
			<p>İnanılmaz bir dil çabukluğu vereceğim kadına</p>
			<p>Ve bütün hemcinslerine, onun hatırına.</p>
			<p>Yakalanmış olsalar bile suç üstü,</p>
			<p>Olayı soğukkanlılıkla açıklayıp, kıç üstü</p>
			<p>Oturtuverecekler kendilerini itham edeni.</p>
			<p>Kılıf bulamamak olmayacak hiçbirinin ölüm nedeni.</p>
			<p>Siz erkekler bir şeyi gözümüzle gördük de deseniz,</p>
			<p>Kolayca kabullenip itiraf etmeyiz biz.</p>
			<p>Ağlar, yemin, sitem eder öfkenizi söndürürüz,</p>
			<p>Erkekleri aptal kazlara döndürürüz.</p>
			<p class="entry">“Bana ne otoritelerinden? Sanki umurumdaydı,</p>
			<p>Ben de biliyorum, tamam, o Süleyman adlı Yahudi</p>
			<p>Aptallara rast gelmiş –hem de büyük bir sayı– </p>
			<p>Biz kadınlar arasında, ama var bunun kolayı:</p>
			<p>Bir tek iyi kadına rastlamamışsa yazık,</p>
			<p>Bu onun sorunu, pek çok erdemli, sadık</p>
			<p>Kadınla tanışmış başka pek çok erkek,</p>
			<p>Gerekiyorsa ille örnekler vermek:</p>
			<p>Sadakatlerini şehadetle kanıtlayan kadınları düşün,</p>
			<p>İsa’nın evinde yaşayanları, evet, karar verme peşin.</p>
			<p>Roma tarihi de bahseder bunlardan,</p>
			<p>Doğruluklarıyla yücelen muhterem kadınlardan.</p>
			<span epub:type="pagebreak" id="page460" title="460"/>
			<p>Süleyman ‘Dürüst kadın yoktur’ demiş ama</p>
			<p>Sakin ol efendim, aldırma o adama.</p>
			<p>Ya da onun sözlerini şöyle yorumla istersen:</p>
			<p>Kadın, erkek değişir, Tanrı’dır değişmeyen.</p>
			<p>Tanrı biliyor ya, Süleyman yalnızca bir kişi,</p>
			<p>Başka onun gibi düşünen var mı? Var mı bir eşi?</p>
			<p>Böyleyken, ne de çok önemsiyorsun onu,</p>
			<p>Bir mabet yaptı diye ne olmuş yani?</p>
			<p>Onun zenginliği, saltanatı kalsın orada,</p>
			<p>Bir mabet dikmedi mi sahte tanrılara da?</p>
			<p>Bundan daha kötü, sorarım ne var? Hem gerçek</p>
			<p>O ki –istersen al üstüne kat kat boya çek– </p>
			<p>Gizleyemezsin, şehvet düşkünü bir putperestti o,</p>
			<p>Zaten son günlerinde Tanrı’yı terk etti o.</p>
			<p>Kitaplara bak hele, böyle edilir rivayet,</p>
			<p>İsa, Babasının hatırına onu kayırmasaydı şayet,</p>
			<p>Bütün krallığı çıkacaktı elinden,</p>
			<p>Ve senin kadınlar hakkında söylediklerine ben</p>
			<p>Zırnık vermem. Konuşmazsam patlarım,</p>
			<p>Ben bir kadınım; konuşur, rahatlarım.</p>
			<p>Saçlarımın uçuşmasını istemem gibi</p>
			<p>Tabii bir şey bu, kadınlara dil uzatanı affedemem tabii.</p>
			<p>Nezaketi, inceliği bırakıp bir kenara,</p>
			<p>Verip veriştiririm hemcinslerime hafiflik yakıştıranlara.”</p>
			<p class="entry">“Madam” demiş kral, “Celallenme ne olur,</p>
			<p>Vazgeçtim, pes, ne olursun artık dur.</p>
			<p>Yapacak bir şey yok ama, yemin ettim bir kere,</p>
			<p>Bulacağım diye adamcağızın gözlerine bir çare.</p>
			<p>Ve şimdi sözümü tutmam gerekiyor bence,</p>
			<p>Bir krala yalan yakışmaz her şeyden önce.”</p>
			<p>“Sen kralsan periler kraliçesiyim ben de,</p>
			<p>Cevabını belleteceğim sana kadın, benden sana müjde.</p>
			<p>Allah aşkına daha eğlenmeyelim,</p>
			<p>Burda durup sana laf yetiştirecek değilim.”</p>
			<p class="entry">Evet, epey oldu Ocak’tan söz etmeyeli,</p>
			<p>Peri kızı karısıyla bahçede, bir saksağan kadar neşeli,</p>
			<p>Şarkılar söyleyip dolaşıyordu en son:</p>
			<p>“Seni seviyorum ve hep seveceğim, inan.”</p>
			<p>Bahçeyi baştan başa dolaşıp karı koca,</p>
			<span epub:type="pagebreak" id="page461" title="461"/>
			<p>Damian’ın yeşil yaprakları arasına tünediği ağaca</p>
			<p>Gelmişler dönüp dolaşıp yeniden. Delikanlı</p>
			<p>Yukarda oturmuş bekliyormuş, mutlu ve heyecanlı.</p>
			<p>Göz kamaştıran körpe Mayıs birden</p>
			<p>“İçim nasıl kazınıyor efendim, bir bilsen,”</p>
			<p>Demiş “Ah efendim, inan öleceğim yoksa.</p>
			<p>Şu armutlardan birini yiyeyim de olsun ne olacaksa.</p>
			<p>Nasıl canım çekiyor aman, dayanılacak gibi değil,</p>
			<p>Ne de güzel görünüyor şu minik, yeşil...</p>
			<p>Yardım et ne olur, göklerin kraliçesi adına,</p>
			<p>Söylemedin deme, benim durumumda bir kadına</p>
			<p>Öyle bir iştah gelir ki meyvalara karşı,</p>
			<p>Yiyemezse – maazallah kaldırılır naaşı.”</p>
			<p>“Eyvah, etrafta ağaca tırmanacak bir uşak</p>
			<p>Filan da yok, mahvolduk “ demiş Ocak.</p>
			<p>“Ben de körüm aksi gibi, görüyor musun?”</p>
			<p>“Zarar yok efendim, varsın öyle olsun,”</p>
			<p>Demiş Mayıs “bir iyilik yap da şu armut</p>
			<p>Ağacını kucakla, aman sıkı tut.</p>
			<p>Bana hiç güvenin yok çünkü iyi bilirim,</p>
			<p>Ama ancak o zaman tırmanabilirim,</p>
			<p>Ayağımı sırtına basayım, hele biraz eğil”</p>
			<p class="entry">“Tabii ki” demiş Ocak “seni kırmam mümkün değil,</p>
			<p>İşine yarayacaksa al kalbimi sök.”</p>
			<p>“Tamam”demiş karısı “Öyleyse çök”</p>
			<p>İhtiyarın sırtına basarak ayağa kalkmış,</p>
			<p>Bir dala tutunup kendini yukarı çekmiş.</p>
			<p>–Fakat lütfen bana gücenmeyin bayanlar,</p>
			<p>Benim gibi basit biri nezaketten ne anlar– </p>
			<p>Elini çabuk tutmuş, kim tutar Damian’ı?</p>
			<p>Yarmış geçmiş var gücüyle sıyırıverip fistanı.</p>
			<p class="entry">Mayıs’ın böyle utanç verici bir şekilde kucağa</p>
			<p>Oturduğunu gören Pluto gözlerini geri vermiş Ocak’a.</p>
			<p>Görmezken görür etmiş yine ihtiyarı,</p>
			<p>Yokmuş o an dünyada Ocak’tan bahtiyarı.</p>
			<p>Ama ilk coşkunluk anını atlatınca,</p>
			<p>Karısını aramış hemen ve gözleri ağaca</p>
			<p>Takılmış bir ara, aman Tanrım ne görsün?</p>
			<p>İncelik, nezaket de neymiş, bir kenarda dursun,</p>
			<span epub:type="pagebreak" id="page462" title="462"/>
			<p>Demedikçe anlatılamayacak şeyler</p>
			<p>Yapıyormuş karısına Damian, daha ne olsun beyler?</p>
			<p>Çocuğunu yitiren annelere has</p>
			<p>Çığlıklarla ağlamış, bağrınmış bas bas.</p>
			<p>“İmdaat! Yetişin, bakın şu işe,</p>
			<p>Ne haltlar karıştırıyorsun orda? Seni fahişe!”</p>
			<p>“Ne oluyor efendim?” demiş kadın “Derdin nedir?</p>
			<p>Sabırlı ol hele biraz, düşünsene bir,</p>
			<p>Yeniden görmeni sağlayan benim.</p>
			<p>Allah canımı alsın varsa yalanım.</p>
			<p>Boğuşmam olduğunu dediler en iyi ilacın,</p>
			<p>Bir erkekle tepesinde bir ağacın.</p>
			<p>Tanrı şahit, niyetim yalnızca sana yardım</p>
			<p>Etmekti.” “Ne boğuşması? Resmen girdiğini gördüm.”</p>
			<p>Demiş Ocak “Tanrı utanç verici bir ölümle</p>
			<p>Cezalandırsın ikinizi, sana sahip oldu, gördüm gözlerimle.</p>
			<p>Yalan söylüyorsam şuracıkta sallandırsınlar beni.”</p>
			<p class="entry">“Tüüh! Benim reçetem boşa mı gitti yani?</p>
			<p>Çünkü gerçekten açılmış olsaydı gözlerin,</p>
			<p>Lüzumsuz olduğunu bilirdin bu sözlerin.</p>
			<p>Bir şeyler görmüşsün ama görüşün net değil hâlâ”</p>
			<p>“Eskisi kadar iyi görüyorum pekâlâ”</p>
			<p>Diye direnmiş Ocak “Tanrıma şükür,</p>
			<p>Gördüm işte adamın seni nasıl kütür kütür...”</p>
			<p class="entry">“Beni şaşırtıyorsun efendim, hiç yakışık</p>
			<p>Alıyor mu? Görmenize yardım etmeme karşılık</p>
			<p>Alacağım mükâfat buydu demek!</p>
			<p>Boşa gitti onca çabam, verdiğim onca emek!”</p>
			<p class="entry">“Canım karım” demiş Ocak “olan oldu bir kere,</p>
			<p>Her şeyi unutalım, hadi güzelim in yere.</p>
			<p>Sözlerimde varsa en ufak iftira payı</p>
			<p>Tanrı verir bana hak ettiğim cezayı.</p>
			<p>Ama selamete çıkarsın Tanrı rahmetli babamı,</p>
			<p>Sana sahip olurken gördüm o Damian denen adamı.</p>
			<p>Memelerinin üstüne dek sıvanmıştı üstündeki fistan.”</p>
			<p class="entry">“Peki efendim, canının istediğine inan</p>
			<p>Fakat uykudan daha kalktığımız dakika,</p>
			<p>Nesneleri pek seçemeyiz, bu görülmüş vak’a</p>
			<p>Değil, bir süre bekleriz de neden sonra, nihayet</p>
			<span epub:type="pagebreak" id="page463" title="463"/>
			<p>Ortaya çıkar her şey açık ve net.</p>
			<p>Aynı şekilde, uzun süre kör kalan</p>
			<p>Birinden daha gözlerini açtığı ilk an,</p>
			<p>Bir iki gün önce görüşüne kavuşan biri kadar</p>
			<p>Net görmesini isteyebilir miyiz? Akıl var mantık var.</p>
			<p>Gözlerin alışıncaya dek bir iki gün</p>
			<p>Seni aldatacağını bil pek çok görüntünün.</p>
			<p>Dikkat et öyleyse, yemin olsun ki ulu Tanrı’ya</p>
			<p>Herkes kapılır zaman zaman böyle bir sanrıya,</p>
			<p>İlk gördüğü manzaradan eminken bir</p>
			<p>Bakar ki... Yanlış gören, unutma, yanlış karar verir.”</p>
			<p>Ve böyle deyip ağaçtan aşağıya inmiş.</p>
			<p class="entry">İhtiyar Ocak aman nasıl sevinmiş,</p>
			<p>Kucaklamış, defalarca öpmüş karısını,</p>
			<p>Hafif hafif okşamış Mayıs’ın orasını.</p>
			<p>Sonra da güle oynaya eve dönmüşler birlikte.</p>
			<p>Artık sevinebilirsiniz beyler, işte</p>
			<p>Burada sona eriyor Ocak’a dair hikâyem.</p>
			<p>Kutsasın bizi Tanrı ve annesi Azize Meryem.</p>
			<p class="spot">Tüccar’ın anlattığı Ocak’ın Hikâyesi burada bitiyor.</p>
		</section>
		<section>
			<h1 class="chapter-header">TÜCCAR’IN HİKÂYESİ’NE SONSÖZ</h1>
			<p class="entr">Hancı ünledi “Ey merhametli Tanrı,</p>
			<p>Uzak dursun aman benden böyle bir karı!</p>
			<p>Ne akıl almaz oyunları var görüyorsunuz,</p>
			<p>Şu karılar arılar gibi vız vız vız,</p>
			<p>Her an için meşguller, bütün düşündükleri</p>
			<p>Tongaya bastırmak biz aklı güdükleri.</p>
			<p>Ne alıp veremedikleri varsa erkeklerden,</p>
			<p>Uzak tutmak isterler bizleri gerçeklerden.</p>
			<p>Tüccar haklı, zaten hikâyesi de kanıtladı bunu.</p>
			<p>Laf aramızda, benim evde de var bir kaşık düşmanı.</p>
			<p>Zengin de değil ama, ne dil aman, ne şirret!</p>
			<p>Binbir türlü kötü huy onda ganimet.</p>
			<p>Neyse, eski defterleri karıştırmanın anlamı yok,</p>
			<p>Samimiyetle söylüyorum, çok pişmanım, çok,</p>
			<span epub:type="pagebreak" id="page464" title="464"/>
			<p>Onunla evlendiğim için, belirtmem gerek.</p>
			<p>Şimdi size kötülüklerini saymaya kalksam tek tek,</p>
			<p>Büyük aptallık etmiş olurum, neden derseniz:</p>
			<p>İsmi lazım değil, aramızdan biri çıkar bakarsınız,</p>
			<p>Yetiştirir karıma bütün bu laflarımı.</p>
			<p>Bu işlerde pek ehildir kadın kısmı.</p>
			<p>Kaldı ki sanmam, hepsini anlatmaya aklım yetsin,</p>
			<p>Bu yüzden de bu hikâye burada bitsin.”</p>
		</section>
	</section>
	<aside class="footnote" epub:type="footnote" id="f1">1 Wade’in botu: Wade antik çağda bir Anglo-Sakson kahramanıdır. Chaucer’dan başkaları da ondan söz ederler, fakat bu problemli bot hakkında adının Guingelot olduğunun dışında bir şey bilinmez.</aside>
	<aside class="footnote" epub:type="footnote" id="f2">2 Bu bölüm anlaşılacağı gibi Justinus tarafından değil, Tüccar tarafından ve diğer hacılara söyleniyor.</aside>
	<aside class="footnote" epub:type="footnote" id="f3">3 Orpheus: Eurydike’nin kocası efsanevi ozan. Amphion: Müziğiyle Thebes şehri etrafında bir duvar örmüştü.</aside>
	<aside class="footnote" epub:type="footnote" id="f4">4 Joab: Davut’un ordusunda komutan.</aside>
	<aside class="footnote" epub:type="footnote" id="f5">5 Theodomas: Thebes’li bir kâhin.</aside>
	<aside class="footnote" epub:type="footnote" id="f6">6 Baküs: Eski Yunan şarap tanrısı.</aside>
	<aside class="footnote" epub:type="footnote" id="f7">7 Martian: 5. yy’da Kartaca’da yaşamış Martianus Mineus Felix Capella.</aside>
	<aside class="footnote" epub:type="footnote" id="f8">8 Merkür: Romalıların ticaret tanrısı.</aside>
	<aside class="footnote" epub:type="footnote" id="f9">9 Musalar: Bilim ve sanatı temsil eden 9 tanrıça.</aside>
	<aside class="footnote" epub:type="footnote" id="f10">10 Ahaserus: Tevrat Ester ii. ve v.</aside>
	<aside class="footnote" epub:type="footnote" id="f11">11 De Coitu: “Cinsel İlişki Üzerine”.</aside>
	<aside class="footnote" epub:type="footnote" id="f12">12 <em>Roman de la Rose: </em>“Gülün Romansı”. Guillaume de Lorris bu kitabın bir bölümünü yazmıştı.</aside>
	<aside class="footnote" epub:type="footnote" id="f13">13 Priapus: Bereket Tanrısı.</aside>
	<aside class="footnote" epub:type="footnote" id="f14">14 Pluto: Yeraltı tanrısı.</aside>
	<aside class="footnote" epub:type="footnote" id="f15">15 Argus: Yüz tane gözü olan Yunan mitolojik yaratığı. 50 gözü kapalıyken diğer 50’si açık duruyordu. Bu yüzden Hera onu Zeus’un bir düveye dönüştürdüğü Io’nun gözcüsü yaptı. Fakat Hermes onu flütüyle uyutup kafasını kesti.</aside>
	<aside class="footnote" epub:type="footnote" id="f16">16 Thisbe: Babil’li kız; Priamus: Thisbe’nin sevgilisi.</aside>
	<aside class="footnote" epub:type="footnote" id="f17">17 Sirak oğlu İsa: Ecclesiasticus’un muhtemel yazarı.</aside>
</body>
</html>