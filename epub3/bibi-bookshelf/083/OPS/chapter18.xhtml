<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml" xmlns:epub="http://www.idpf.org/2007/ops">
<head>
	<title>Canterbury Hikâyeleri</title>
	<link href="main.css" rel="stylesheet" type="text/css"/>
</head>
<body class="chapter" epub:type="chapter" id="chapter-18">
	<section>
		<span epub:type="pagebreak" id="page395" title="395"/>
		<h1 class="part-header">Grup E (Fragman IV)</h1>
		<section id="bolum-1">
			<h1 class="chapter-header">ÜNİVERSİTELİ’NİN HİKÂYESİ (GİRİŞ)</h1>
			<p class="spot">Oxfordlu Öğrenci’nin Hikâyesi’ne Giriş</p>
			<p class="entry">“Oxfordlu öğrencimiz!” diye seslendi Han sahibi,</p>
			<p>“Sofrada sus pus oturan taze gelin gibi</p>
			<p>Bu ne naz böyle? Tek kelime etmedin bugün.</p>
			<p>Sanırım yine ilim irfanla meşgulsün.</p>
			<p>Ama her şeyin bir zamanı var diyor Süleyman.</p>
			<p>Allah aşkına neşelen biraz, haydi canlan!</p>
			<p>Şimdi düşüncelere dalmanın sırası değil,</p>
			<p>Şöyle neşeli bir hikâye anlat bize gel.</p>
			<p>Bir oyuna girdiysen, tam bir erkek</p>
			<p>Gibi davranıp oyunun kurallarına uymak gerek.</p>
			<p>Ama sakın ola Paskalya perhizinde papazların</p>
			<p>Yaptığı gibi günahlarımızı hatırlatıp ağlatmasın vaazların,</p>
			<p>Uyutmasın hikâyen, hem dönüşmesin vaaza.</p>
			<p class="entry">“Bak ne diyeceğim, iyisi mi sen bize</p>
			<p>Şöyle keyifli bir hikâye patlat.</p>
			<p>Güzel konuşma sanatlarını, süslü sözleri bir kenara at,</p>
			<p>O yüksek üslubunu sonraya sakla,</p>
			<p>Krallar için yazacağın günü bekle.</p>
			<p>Ama şimdilik, rica ediyorum sade ve dümdüz</p>
			<p>Konuş, öyle ki anlaşılsın ağzından çıkan her söz.”</p>
			<p class="entry">Uysallıkla cevapladı bu değerli öğrenci,</p>
			<p>“Arzularınıza amadeyim” dedi “sayın Hancı.</p>
			<p>Ne diyebilirim ki, idare sizin</p>
			<p>Elinizde, bu durumda bana düşen itiraz etmeksizin</p>
			<span epub:type="pagebreak" id="page396" title="396"/>
			<p>Boyun eğmekten başka ne olabilir?</p>
			<p>Şimdi size Padua’da dinlediğim bir</p>
			<p>Hikâyeyi anlatacağım. Hikâyemize konu olan kişi</p>
			<p>Değerli bir bilgindi. Hem sözleri aynası bunun, hem de işi.</p>
			<p>Allah rahmet eylesin kendisi çoktan öldü,</p>
			<p>Tabutu çivileneli çok zaman oldu.</p>
			<p>Bu bilgin bir kraliyet şairi,</p>
			<p>Francis Petrarch adıyla bilinen biri.<a class="noteref" epub:type="noteref" href="#f1">1</a></p>
			<p>Onun tatlı söyleyişi aydınlattı ışıl ışıl</p>
			<p>Koca İtalya’yı, felsefe, hukuk ve diğer alanlarda nasıl</p>
			<p>Yaptıysa Lynian aynı şeyi.<a class="noteref" epub:type="noteref" href="#f2">2</a> Neyleyim, Ölüm</p>
			<p>Diyor ‘Dünyada kalmanıza yok tahammülüm.’</p>
			<p>İkisi de göçtü gitti. Açtın yumdun gözünü, eh hayat ne ki?</p>
			<p>Biz de göçüp gideceğiz, bir bir daha iki.</p>
			<p class="entry">“Ama şimdi sözü yine ona getirmek gerekirse,</p>
			<p>Bu hikâyeyi bana anlatan kimse</p>
			<p>Asıl hikâyeye gelmeden önce</p>
			<p>Bir önsözle başlardı, üslubu yüce mi yüce.</p>
			<p>Piedmont’u tarif ederdi. Saluzzo vadisini anlatır,</p>
			<p>Daha sonra, batı Lombardy topraklarıyla sınır,</p>
			<p>Dorukları yüksek Apennine’lere gelirdi sıra.</p>
			<p>Ama özellikle –tüm bunların yanı sıra– </p>
			<p>Monte Viso’dan söz ederdi, ki orada minicik</p>
			<p>Bir kuyudan doğar Po nehri – o incecik</p>
			<p>Kaynağından. Doğuya doğru akar çoğala çoğala</p>
			<p>Emilia, Ferrara, Venedik dolaşır bir çıktı mı yola.</p>
			<p>Hepsini anlatmaya ne gündüz yeter, ne gece,</p>
			<p>Üstelik bütün bunlar hikâyeyle ilgisiz bence,</p>
			<p>Ne amacı olabilir bilgi vermekten öte,</p>
			<p>Ama dinlemek isterseniz, hikâyem işte.”</p>
		</section>
		<section>
			<span epub:type="pagebreak" id="page397" title="397"/>
			<h1 class="chapter-header">ÜNİVERSİTELİ’NİN HİKÂYESİ</h1>
			<p class="spot">Oxfordlu Öğrenci’nin Hikâyesi burada başlıyor.</p>
			<p class="entry">Tam İtalya’nın batı yakasında,</p>
			<p>Soğuk Vezülüs’ün eteklerinde,</p>
			<p>Bereketli bir ova yer alır, bol ürün veren.</p>
			<p>Büyük büyük babalarımız zamanında kurulmuş</p>
			<p>Birçok kale ve kasaba bulunur orda, ve</p>
			<p>Daha saymakla bitmez güzel manzara:</p>
			<p>Saluzzo diye bilinir bu güzel ülke.</p>
			<p class="entry margined">Bir Marki vardı, bu toprakların efendisi,</p>
			<p>Eskiden dedelerinin olduğu gibi,</p>
			<p>En küçüğünden en rütbelisine emrindekiler</p>
			<p>İtaatkârdılar, her an emrine amade.</p>
			<p>Hem korku uyandırarak tebasında hem sevgi,</p>
			<p>Mutluluk içinde yaşıyordu uzunca bir süredir,</p>
			<p>Talihi vardı, hem halkın hem asillerin sevgilisiydi.</p>
			<p class="entry margined">Bundan başka, soyundan bahsetmek gerekirse,</p>
			<p>En asil kandan geliyordu Lombardiya’da.</p>
			<p>Yakışıklı biriydi, güçlüydü, gençti,</p>
			<p>Onurluydu üstelik nazikti ve</p>
			<p>Ülkesini yönetmek için zekiydi yeterince.</p>
			<p>Bazı kusurları yok değildi elbette;</p>
			<p>Ve işte bu genç Lordun, Walter’dı adı.</p>
			<p class="entry margined">Kusurlarından kastım şu: Uzun vadede</p>
			<p>Tahmin edemiyordu neler olabileceğini,</p>
			<p>Anlık zevklerle meşgüldü bütün düşüncesi:</p>
			<p>Ülkenin dört bir yanında ava çıkmak ve</p>
			<p>Şahinle avlanmak gibi. Boşvermişti başka her şeye.</p>
			<p>Daha da kötüsü yalnız, ne olursa olsun</p>
			<p>Yanaşmıyordu bir türlü, bir türlü evlenmeye.</p>
			<p class="entry margined">Bu durum o kadar ağır geliyordu ki halkına,</p>
			<p>Dayanamayıp bir gün çıktı huzuruna</p>
			<span epub:type="pagebreak" id="page398" title="398"/>
			<p>Bir temsilciler heyeti... İçlerinden en görmüş geçirmiş olan</p>
			<p>Ya da Lord’un halkın duygularına tercüman</p>
			<p>Olmasına rıza göstereceğini umdukları kişi (yahut da </p>
			<p>O olduğu için en iyi kotarabilecek bu işi)</p>
			<p>Konuştu Marki’yle ve şunları dedi ona:</p>
			<p class="entry margined">“Ey soylu Lord’um, sizin insanlığınızdan</p>
			<p>Aldığımız cesaretle –evet böyle bir teminatla– </p>
			<p>Ne zaman lüzum hasıl olursa o zaman,</p>
			<p>Sık sık içimizi dökmeye çıkıyoruz huzura.</p>
			<p>Şimdi de Lord’um, yüreklerimizde bir ağırlıkla </p>
			<p>Bir şikâyetimizi arza geldik dinleyin,</p>
			<p>Kulak tıkamayın ne olur – lutfedin bize.</p>
			<p class="entry margined">“Bu konu burada bulunanların</p>
			<p>Hiçbirinden daha fazla ilgilendirmiyor beni.</p>
			<p>Yine de efendim bana karşı daima iyi,</p>
			<p>Daima lutufkâr davrandığınızı düşünerek</p>
			<p>Bu heyetin sözcüsü olma cesaretini buldum kendimde:</p>
			<p>Sizden bir ricamız var izin verirseniz,</p>
			<p>Tabii yine uygun gördüğünüz gibi yapın siz.</p>
			<p class="entry margined">“Şüphesiz ki efendim çok seviyoruz sizi,</p>
			<p>Bugüne değin yapmış olduklarınızı</p>
			<p>Takdir ediyor ve daha mutlu bir yaşamı hayal bile</p>
			<p>Edemiyoruz, inanın, istesek de,</p>
			<p>Bizi üzen bir konu dışında sade:</p>
			<p>Artık evlenmeye karar verseniz ne vardı</p>
			<p>O zaman kullarınızın kalbi huzur dolardı.</p>
			<p class="entry margined">“Eğin başınızı o kutsal boyunduruk altında;</p>
			<p>İzdivaç ya da evlilik denilen,</p>
			<p>Kölelik değildir, krallıktır aslında</p>
			<p>Düşünün bir Lord’um tüm gücüyle aklınızın,</p>
			<p>Nasıl geçiyor günler değişik işler arasında.</p>
			<p>Uyuyor, uyanıyor, dolaşıyor, ata biniyoruz,</p>
			<p>Akıyor zaman, oyalanmıyor kimsenin hatırına.</p>
			<span epub:type="pagebreak" id="page399" title="399"/>
			<p class="entry margined">“Ömrünüzün baharında olsanız bile daha</p>
			<p>Yaklaşıyor ölüm, kaya gibi sessiz, sinsi.</p>
			<p>Her yaştakileri tehdit eder o kayırmaz kimseyi,</p>
			<p>Ne makam dinler, ne de mevki dinler</p>
			<p>Hepimiz biliyoruz pekâlâ, pek güzel:</p>
			<p>Bizler de toprak olacağız bir gün, bilemeyiz tek</p>
			<p>Hangi gün, hangi saat bulacak bizi ecel.</p>
			<p class="entry margined">“Bu yüzden dinleyin bizi, dinleyin ricamızı,</p>
			<p>Karşı çıkmadık emirlerinize bir günden bir güne.</p>
			<p>Şimdiyse arzumuz, şayet kabul ederseniz,</p>
			<p>Bir kadın seçelim en kısa zamanda size,</p>
			<p>Bu ülkede bulunanların en iyisini seçelim,</p>
			<p>Soylu bir aileden gelme; böylesi bizce</p>
			<p>Şan verirdi hem Tanrı’ya hem de size.</p>
			<p class="entry margined">“Kurtarın ne olur bizi bu endişeden</p>
			<p>Ve evlenin yüce Tanrı aşkına,</p>
			<p>Hak saklasın ama hani olur da</p>
			<p>Ölümünüzle sona ererse soyunuz,</p>
			<p>Yerinizi alacak olursa bir soysuz</p>
			<p>Yabancı, pişman oluruz o zaman yaşadığımıza,</p>
			<p>Bir an evvel evlenin diye bu yüzden yalvarıyoruz.”</p>
			<p class="margined">Alçakgönüllü duaları, yüzlerindeki yalvaran ifade</p>
			<p>Bir acıma duygusu uyandırdı Marki’de.</p>
			<p>“Sevgili halkım” dedi “şimdiye kadar hiç</p>
			<p>Aklımdan geçmeyen bir şeyi istiyorsunuz benden.</p>
			<p>İyice tadına vardım özgürlüğümün,</p>
			<p>Ki nadiren rastlanır buna evlilikte;</p>
			<p>Bekârken özgürüm, köle olmam isteniyor şimdiyse.</p>
			<p class="entry margined">“Yine de anlıyorum sizin endişenizi</p>
			<p>Ve güveniyorum size – zaten hep güvendim.</p>
			<p>Ve özgür irademle kabul ediyorum teklifinizi</p>
			<p>Sözüm söz, en kısa zamanda evleneceğim.</p>
			<p>Bana bir eş bulma fikrine gelince,</p>
			<p>Silin diyorum kafanızdan böyle bir düşünceyi;</p>
			<p>Ve bir daha bu teklifle gelmeyin önüme.</p>
			<span epub:type="pagebreak" id="page400" title="400"/>
			<p class="entry">“Tanrı biliyor ya, çokluk hiç benzemez çocuklar</p>
			<p>Kendilerinden önceki değerli büyüklerine.</p>
			<p>Tanrı vergisidir iyilik, kazanılmaz</p>
			<p>Doğuştan, soylu bir kandan gelmeyle.</p>
			<p>Tanrı’nın sonsuz iyiliğine imanım tam,</p>
			<p>Bu yüzden evliliğimi, tahtımı ve geri kalan ne</p>
			<p>Varsa –dilediğince yapsın– bırakıyorum Tanrı’nın eline.</p>
			<p class="entry margined">“Bırakın, karımı tek başıma seçeyim,</p>
			<p>Kendi omuzlarımda isterim böyle bir yükü.</p>
			<p>Fakat lütfen, hayatınız üstüne yemin edin bana,</p>
			<p>Kimi alırsam alayım, hayatı boyunca</p>
			<p>Saygıda kusur etmeyeceksiniz burda ve her yerde,</p>
			<p>Konuşmalarınızda, ve davranışlarınızda:</p>
			<p>Bir imparator kızıymış gibi davranacaksınız ona.</p>
			<p class="entry margined">“Şu konuda yemin etmenizi istiyorum şimdi de:</p>
			<p>Yapacağım seçime en küçük bir sızlanma</p>
			<p>Ya da itiraz olmayacak. Ve madem ki ben</p>
			<p>Ricanız üzerine vazgeçiyorum özgürlüğümden,</p>
			<p>Onunla evleneceğim gönlüm kimi seçerse,</p>
			<p>Buna razıysanız tamam; yok ama</p>
			<p>Değilseniz, bu konuyu açmayalım bir daha.”</p>
			<p class="entry margined">Yürekten sevinerek yemin ettiler ve</p>
			<p>Kabul ettiler şartını “hayır” demedi kimse.</p>
			<p>Ama ayrılmadan sordular, acaba</p>
			<p>Evlilik için bir tarih lütfedemez miydi onlara?</p>
			<p>Ne kadar erken olursa o kadar iyi olurdu.</p>
			<p>Bunu istediler, çünkü Marki’leri yine evlenmez diye</p>
			<p>Her şeye rağmen halkı hâlâ biraz korkuyordu.</p>
			<p class="entry margined">Bir gün belirledi Marki kendine göre,</p>
			<p>Gerçekten, ama gerçekten evlenecekti o gün.</p>
			<p>Söyledi yine de bunu onların hatırına yaptığını.</p>
			<p>Onlarda kabullenip alçak gönüllülükle</p>
			<p>Teşekkürler ettiler, saygıyla diz çöküp yere.</p>
			<p>Amaçlarına ulaşmışlardı, hayırlı gelmişti işin sonu,</p>
			<p>Ve böylece tuttular evlerinin, yolunu.</p>
			<span epub:type="pagebreak" id="page401" title="401"/>
			<p class="entry">Emirler verdi Marki subaylarına,</p>
			<p>Tertip etsinler diye festivali.</p>
			<p>Uygun gördüğü vazifeler yükledi</p>
			<p>Özel şövalyelerine, silahtarlarına,</p>
			<p>Emirlerine itaat ettiler hepsi,</p>
			<p>Çalışıp çabaladı herbiri canla başla,</p>
			<p>Yeterince görkemli kılmak için şöleni.</p>
			<p class="latin1">Explicit prima pars.</p>
			<p class="latin2">Incipit secunda pars.</p>
			<p class="entry">Marki’nin düğün hazırlıklarını yaptığı</p>
			<p>Görkemli sarayına pek uzak olmayan bir mesafede,</p>
			<p>Minik, sevimli bir köy vardı.</p>
			<p>Kulübelerinde yaşayıp gidiyordu köy halkı,</p>
			<p>Kabullenip ne verim alabilirlerse hayvanlarından,</p>
			<p>Kabullenip alın teri karşılığı,</p>
			<p>Artık cömertliğine göre toprağın verdiği rızkı.</p>
			<p class="entry margined">Bu yoksul köylüler arasında bir</p>
			<p>Adam vardı, köyün en fakirinden de fakir.</p>
			<p>Fakat hikmetinden sual olunmaz Tanrı,</p>
			<p>Nur yağdırır isterse bir küçük buzağının ahırına.</p>
			<p>Bu yoksul köylünün Janicula’ydı adı,</p>
			<p>Bir kızı vardı, kaşı gözü yerinde,</p>
			<p>Herkes Griselda diye ünlerdi bu kızı.</p>
			<p class="entry margined">Ruh güzelliği olunca söz konusu,</p>
			<p>Dünyada bir eşi bulunmazdı doğrusu.</p>
			<p>Yokluklar içinde büyüdüğü için</p>
			<p>Geçmezdi hiç yüreğinden şehvet arzusu.</p>
			<p>Kuyu suyunu tercih ederdi maşrapadakine,</p>
			<p>Ve faziletli bir kız olduğundan,</p>
			<p>Severdi çalışmayı, aylaklık değildi huyu.</p>
			<p class="margined">Yaşının daha küçük olmasına rağmen,</p>
			<p>Bir olgunluk taşıyordu bakire göğsünde.</p>
			<p>Bir ağırbaşlılık, bir vakar vardı her halinde.</p>
			<p>Derin bir saygı ve sevgi dolu bir yürekle</p>
			<p>Bakıyordu yaşlı, yoksul babasına.</p>
			<span epub:type="pagebreak" id="page402" title="402"/>
			<p>Bir yandan yün eğiriyor, bir yandan koyun güdüyordu,</p>
			<p>Yatana dek boş durmuyordu bir an bile.</p>
			<p class="entry margined">Akşam olunca da, eve dönerken artık,</p>
			<p>Değişik otlar, kökler getiriyordu çok zaman,</p>
			<p>Doğrayıp haşlıyor, yemek yapıyordu onlarla.</p>
			<p>Sonra da yatağa... Yatağı hiç değildi yumuşacık.</p>
			<p>İşte böyle, bütün gayretiyle ve büyük bir uysallıkla</p>
			<p>Hizmet ediyordu yaşlı adama Griselda,</p>
			<p>Bir evlat ancak bu kadar saygı duyar babasına.</p>
			<p class="entry margined">Griselda, zavallı yaratık,</p>
			<p>Ava giderken Marki ya da geçerken öylesine</p>
			<p>Marki’nin gözüne çarpıyordu sık sık.</p>
			<p>Ama Marki’nin genç kıza bakışlarında</p>
			<p>Şehvetin aptallığı değildi okunan, aksine</p>
			<p>Gözleri Griselda’nın yüzüne ilişiyor ve</p>
			<p>Düşüncelere dalıyordu derinden derine.</p>
			<p class="entry margined">Kızın kadınca tavırlarıydı en çok hoşuna giden,</p>
			<p>Bu yaşta birine göre, son derece</p>
			<p>İyiliksever yüreği, büyük bir zerafetle</p>
			<p>Yansıyordu bakışlarına ve her haline.</p>
			<p>Fazileti farkedemez sıradan insanlar ama,</p>
			<p>Marki pekâlâ sezinledi o iyilik dolu yüreği,</p>
			<p>Evlenecek olsa evlenirdi mutlaka bu kız gibi biriyle.</p>
			<p class="entry margined">Düğün için belirlenen gün gelip çattığında,</p>
			<p>Gelin adayının kim olduğu bilinmiyordu hâlâ.</p>
			<p>Hayret ve şaşkınlık içinde insanlar</p>
			<p>Toplanıp söylenmeye başladı kendi aralarında:</p>
			<p>“Gururundan vazgeçip evlenmeyecek mi soylu efendimiz?</p>
			<p>Eyvah kim derdi ki bu günleri de göreceğiz,</p>
			<p>Nasıl kandırır kendini, bunu nasıl yapar kullarına?”</p>
			<p class="entry margined">Aslına bakarsanız, Griselda için</p>
			<p>Altın ve mavi taşlar üstüne mücevher işlemeli</p>
			<p>Broşlar, yüzükler hazırlatmıştı Marki.</p>
			<p>Onun bedeninde bir kız bulup ölçüsünü aldırmış</p>
			<span epub:type="pagebreak" id="page403" title="403"/>
			<p>Ve ona göre diktirmişti elbiselerini.</p>
			<p>Aynı şekilde hazır etmişti diğer teferruatı,</p>
			<p>Ve büyük bir düğün için gerekenleri.</p>
			<p class="entry margined">Bu düğünün yapılacağı gün;</p>
			<p>Sabah oldu, vakit öğleye uzandı,</p>
			<p>Bütün odalar, salonlar kullanılmaya uygun</p>
			<p>Şekilde düzenlenmişti, tüm saray pırıl pırıldı.</p>
			<p>Depo olarak kullanılan odalarda,</p>
			<p>İtalya’da bulunabileceklerin en iyisinden</p>
			<p>Binbir çeşit yiyecek, içecek yığılıydı.</p>
			<p class="entry margined">Göz alıcı giysiler içinde bu soylu Marki,</p>
			<p>Arkasında düğün davetlileri grubu,</p>
			<p>Pek çok lordu, efendim, pek çok leydi,</p>
			<p>Ve maiyetindeki genç şövalyeler</p>
			<p>Olduğu halde, birbirine karışan şarkı türkü sesleri</p>
			<p>İçinde, biraz önce sizlere sözünü ettiğim</p>
			<p>Griselda’nın köyüne doğru sürdü atını gitti.</p>
			<p class="entry margined">Tanrı şahit, Griselda her şeyden habersizdi,</p>
			<p>Bütün bu tantana kendisi içinmiş ne bilsin?</p>
			<p>Bir kuyuya su almaya gitmişti masum,</p>
			<p>Ve olabildiğince çabuk dönmüştü geri;</p>
			<p>Duymuştu çünkü elbet: Marki</p>
			<p>Evlenecekti o gün. Olur ya düğün alayını</p>
			<p>Kıyısından köşesinden o da görürdü belki.</p>
			<p class="entry margined">“Yarenim olan kızlarla dikilip kapımızın</p>
			<p>Önüne” diye düşünmüştü “görürüm ben de</p>
			<p>Markimizin eşini. Bu yüzden elimden geldiğince</p>
			<p>Çabuk bitirmeye çalışmalıyım evdeki işimi.</p>
			<p>Biraz boş zamanım kalır böylelikle</p>
			<p>Seyretmek için geçerken gelini,</p>
			<p>Buradan geçerek giderse kaleye.”</p>
			<p class="entry margined">Tam eşiği geçmek üzereyken,</p>
			<p>Marki de vardı oraya ve seslendi ona;</p>
			<p>Griselda testisini yere bıraktı hemen,</p>
			<span epub:type="pagebreak" id="page404" title="404"/>
			<p>Eşiğin yanındaki ahıra;</p>
			<p>Dizlerinin bağı çözülüverdi sonra,</p>
			<p>Yüzünde ciddi bir ifadeyle öylece kaldı,</p>
			<p>Marki’yi dinleyene dek baştan sona.</p>
			<p class="entry margined">Düşünceli Marki ağır ağır konuştu onunla,</p>
			<p>Vakur bir ifadeyle şunları dedi kısaca:</p>
			<p>“Baban nerede?” dedi “Griselda?”</p>
			<p>Saygılı ve itaatkâr bir tavırla</p>
			<p>Cevapladı kız: “Efendim, babam burda.”</p>
			<p>İçeri koşup sonra hiç vakit kaybetmeden,</p>
			<p>Aldı geldi babasını Marki’nin huzuruna.</p>
			<p class="entry margined">Marki elinden tutunca yoksul ihtiyarı,</p>
			<p>Al bastı yüzünü garibin, başladı titremeye.</p>
			<p>Aklı öyle karışmıştı ki tek söz çıkmadı ağzından.</p>
			<p>“Efendim, arzunuz arzumuzdur” dedi sadece.</p>
			<p>“Size ters düşen bir şey isteyecek değilim,</p>
			<p>Sevgili, çok sevgili efendimsiniz benim,</p>
			<p>Dilediğiniz gibi hallolsun bu mesele.”</p>
			<p class="entry margined">“Yine de” dedi Marki yumuşak bir sesle,</p>
			<p>“Oturup konuşsak diyorum senin kulübede,</p>
			<p>Sen, ben, bir de kızın, oturup konuşsak.</p>
			<p>Neden dersen ona da sormak istiyorum bir,</p>
			<p>Karım olup bana itaat etmeye gönlü var mıdır?</p>
			<p>Ama bu konuşma senin yanında yapılmalı ille,</p>
			<p>Kesinlikle konuşmam, orada olmazsan sen de.”</p>
			<p class="entry margined">Onlar odada anlaşmayla meşgulken,</p>
			<p>(Biraz sonra geleceğim bu konuya)</p>
			<p>Evin etrafını sardı dışardaki kalabalık.</p>
			<p>Ve hayret ettiler hepsi nasıl canla başla,</p>
			<p>Ne büyük bir saygıyla hizmet ediyordu</p>
			<p>Griselda babasına. Ama Griselda’ydı asıl</p>
			<p>Hayrete düşen, böyle bir şey görmemişti ne olsa.</p>
			<p class="entry margined">Şaşırması çok doğal, böyle yüksek</p>
			<p>Bir misafir ilk kez geliyordu oraya.</p>
			<span epub:type="pagebreak" id="page405" title="405"/>
			<p>Böyle şeylere alışkın olmadığından yavrucak,</p>
			<p>Sapsarı yüzüyle duruyordu orada.</p>
			<p>Ama neyse, hikâyeyi hızlandıralım bir miktar,</p>
			<p>Marki’nin söylediği sözler, işte bunlar</p>
			<p>İyiliksever, kibar ve sadık kıza:</p>
			<p class="entry margined">“Griselda şunu anlamanı istiyorum ki,</p>
			<p>Senle evlenmem mutlu kılacak babanı ve beni,</p>
			<p>Ve olur da –ki beklentim bu yönde– </p>
			<p>Kabul edersen evlilik teklifimi, önce</p>
			<p>Bir takım isteklerim olacak senden.</p>
			<p>Birkaç soru. Ama biraz aceleye gelecek,</p>
			<p>Bu yüzden, şimdi ‘Evet’ de, ya da biraz düşün istersen.</p>
			<p class="entry margined">“Sorularım şunlar: Hazır mısın bütün yüreğinle</p>
			<p>Kendini teslim etmeye benim zevkime?</p>
			<p>Ve istediğimi yapayım, ister güldüreyim,</p>
			<p>İster ağlatayım, sızlanmamaya ne gündüz ne gece?</p>
			<p>Benim evet dediğime hayır dememeye,</p>
			<p>Ne sözlerinle, ne de asık bir yüzle?</p>
			<p>Yemin et bunlara ve işte evlilik yeminim.”</p>
			<p class="entry margined">Bu sözlerden şaşkına döndü, korkudan titreyerek</p>
			<p>Şöyle dedi Griselda: “Hak etmiyorum ve layık değilim</p>
			<p>Bana bağışlayacağınız bu şerefe efendim,</p>
			<p>Sizin arzunuz benim de arzumdur fakat.</p>
			<p>Ve işte yeminim: asla kendi isteğimle</p>
			<p>Asi olmayacağım size, ne davranışlarımda ne düşüncede,</p>
			<p>Ucunda çok korktuğum ölüm olsa bile.”</p>
			<p class="entry margined">“Bu kadar yeter Griseldam” dedi Marki,</p>
			<p>Yürüyüp çıktı kapıdan mağrur bir ifadeyle,</p>
			<p>Griselda da onun peşinden geldi.</p>
			<p>Ve Marki şöyle dedi düğün alayına:</p>
			<p>“İşte burada dikilen karımdır benim,</p>
			<p>Beni seven sevsin, saysın onu da,</p>
			<p>Sizden ricam bu, işte bu kadar diyeceklerim.”</p>
			<span epub:type="pagebreak" id="page406" title="406"/>
			<p class="entry margined">Sonra da eski elbiselerinden tek bir parça</p>
			<p>Bile getiremeyeceğini belirtip kızın</p>
			<p>Onu oracıkta soymalarını emretti kadınlara.</p>
			<p>Kadınlar pek de memnun olmadılar doğrusu,</p>
			<p>Dokunmaktan kızın çıkardığı paçavralara.</p>
			<p>Ama neyse bu parlak, körpe tenli kızı</p>
			<p>Giydirdiler yeniden baştan ayağa.</p>
			<p class="entry margined">Taradılar örgüsüz, dümdüz düşen saçını,</p>
			<p>Ve zarif parmaklarıyla kadınlar bir taç</p>
			<p>Kondurdular başına. Mücevherlere boğdular kızı,</p>
			<p>Çeşitli takılara boğdular irili ufaklı.</p>
			<p>Onun görünüşünü anlatıp neden dolaştırayım lafı?</p>
			<p>Öyle güzel olmuştu ki bu zengin kıyafet içinde,</p>
			<p>Tanıyamazdı onu kimse, ne de dost, akrabası.</p>
			<p class="entry margined">Ondan sonra, bu amaç için getirilen</p>
			<p>Yüzüğü takıp onunla evlendi Marki.</p>
			<p>Bindirip yumuşak yürüyüşlü bir kır ata,</p>
			<p>Saraya götürdü yanındakilerle ve karşıcılarla,</p>
			<p>Sarayına götürdü bu coşkulu kalabalık arasında.</p>
			<p>Ve işte böyle çalgı cümbüş geçti gün,</p>
			<p>Bir de baktılar ki güneş batıyor ufukta.</p>
			<p class="entry margined">Hikâyemin akışını hızlandırmak amacıyla</p>
			<p>Kısaca şunu diyorum: Bu yeni Markiz</p>
			<p>Girmiş olmalıydı ki Tanrı’nın sevgili kulları arasına,</p>
			<p>Yoksulluk içinde doğup büyüdüğünü,</p>
			<p>İmkânı yok, tahmin edemezdiniz asla:</p>
			<p>Bir kulübeden veya sığır ahırından ziyade</p>
			<p>Yetişmiş gibiydi bir imparatorun sarayında.</p>
			<p class="entry margined">Öyle saygıdeğer, öyle yüce bir yeri vardı ki</p>
			<p>Halkın gözünde, çocukluğundan beri bunca yıl, bunca sene</p>
			<p>Gözleri önünde büyüdüğü kimseler bile,</p>
			<p>Diyemiyordu bu kız biraz önce size</p>
			<p>Sözünü ettiğim Janicula’nın kızıdır,</p>
			<p>Daha da ileri gidip hatta, bambaşka</p>
			<p>Bir yaratık olduğunu iddia edeceklerdi nerdeyse.</p>
			<span epub:type="pagebreak" id="page407" title="407"/>
			<p class="entry">Her zaman erdemli biri olmuştu gerçi,</p>
			<p>Ama bu iyi yanlarını mükemmele vardırdı,</p>
			<p>Yüreğinde kök salan iyilik büyüyüp serpildi.</p>
			<p>Öyle akıllıydı, öyle tatlı dilliydi,</p>
			<p>Öyle yardımseverdi, öyle saygı değerdi ki</p>
			<p>Herkesin gönlünü fethediyordu kolayca,</p>
			<p>Yüzüne bakanın kendine bağlıyordu kalbini.</p>
			<p class="entry margined">Yalnızca Saluzzo şehrinde değil,</p>
			<p>Bütün civar bölgelerde ünlendi Griselda adı,</p>
			<p>Dilden dile dolaşıp dört bir yana yayıldı.</p>
			<p>Biri iyi dese hakkında bir başkası onaylıyordu;</p>
			<p>Öyle geniş bir alana yayıldı ki şöhreti,</p>
			<p>Kadını, erkeği, genci, yaşlısıyla halk</p>
			<p>Onu görmek için Saluzzo’ya akın etti.</p>
			<p class="entry margined">Evet, işte halktan biriyle evlendiyse de Walter,</p>
			<p>Aslında bu pek isabetli ve asil bir iş oldu.</p>
			<p>Rahatı yerindeydi, gönlü huzur dolu,</p>
			<p>Bolluk, bereket ve gönenç içinde yaşıyordu.</p>
			<p>Ve sezdiği için erdemin çok zaman</p>
			<p>Alt sınıftan kimselerde gizlenmiş olduğunu</p>
			<p>–Ender bir olay– akıllı biri olarak takdir görüyordu.</p>
			<p class="entry margined">Doğal zekâsı sayesinde Griselda,</p>
			<p>Kadınca görevlerini yapmakla kalmıyordu yalnız;</p>
			<p>Tam tersine, ne zaman olursa olsun,</p>
			<p>Toplumun sorunlarıyla da uğraşıyordu.</p>
			<p>Hiçbir anlaşmazlık, hiçbir kin, hiçbir üzüntü</p>
			<p>Yoktu ki akıllıca bir çare bulmasındı Markiz,</p>
			<p>Ve kavuşturmasındı kalpleri huzura.</p>
			<p class="entry margined">Kocasının olmadığı zamanlarda bile</p>
			<p>Boş durmuyor ve barıştırıyordu hemen,</p>
			<p>Asiller bozuşmuşlarsa birbirleriyle.</p>
			<p>Öyle akıllıca ve olgun konuşuyordu ve</p>
			<p>Öyle adaletli kararlar veriyordu ki,</p>
			<p>İnsanların kafasında o, Cennet’ten onları korumaya</p>
			<p>Ve yanlışları düzeltmeye gönderilmiş bir melekti sanki.</p>
			<span epub:type="pagebreak" id="page408" title="408"/>
			<p class="entry">Evliliklerinin üzerinden çok geçmeden</p>
			<p>Bir kız çocuğu doğurdu Griselda,</p>
			<p>Bir erkek çocuğunu tercih ederdi oysa.</p>
			<p>Ama Marki memnundu bundan, halkı da öyle,</p>
			<p>Bebeğin kız olması büyük kusur değildi,</p>
			<p>Zaman gösterecekti, bir oğlan da</p>
			<p>Doğururdu elbet, nasılsa kısır değildi.</p>
			<p class="latin1">Explicit secunda pars.</p>
			<p class="latin2">Incipit tercia pars.</p>
			<p class="entry">Hayatta sık sık olduğu gibi,</p>
			<p>Bebek annesini pek kısa bir süre emmişti ki</p>
			<p>Karısını denemek geçti Marki’nin kalbinden.</p>
			<p>Bilmek istiyordu sadakatinin derecesini,</p>
			<p>Söküp atamıyordu kalbinden bir türlü,</p>
			<p>Onu bir tecrübe etme isteğini,</p>
			<p>Onu biraz korkutmak istiyordu besbelli.</p>
			<p class="margined">Daha önce yeterince denemişti oysa,</p>
			<p>Ve güvenilir bulmuştu her defasında,</p>
			<p>Ne gereği vardı ısrarla sürdürmenin.</p>
			<p>“İnce zekâ işi” deyip övse de kimileri</p>
			<p>Maraz doğar derim bana kalırsa,</p>
			<p>Durup dururken sınava tabi</p>
			<p>Tutulursa bir kadın, acı çektirilir, korkutulursa.</p>
			<p class="entry margined">Amacını gerçekleştirmek için şöyle yaptı Marki:</p>
			<p>Bir gece tek başına karısının yanına geldi,</p>
			<p>Ciddi bir ifade vardı yüzünde, endişeliydi,</p>
			<p>Ve dedi ki: “Griselda, ümit ederim,</p>
			<p>Seni o sefil yaşantıdan çekip aldığım</p>
			<p>Ve soylular katına yükselttiğim günü</p>
			<p>Hatırlıyorsundur, yoksa unuttun mu?</p>
			<p class="entry margined">“Demek istiyorum ki Griselda, sana bağışladığım</p>
			<p>Bu yüce makam, gördüğün bunca saygı,</p>
			<p>Sebep olmuyordur umarım unutmana,</p>
			<p>Seni asıl bir yoksulluktan kurtardığımı</p>
			<p>Ve ne zenginliklere boğduğumu, biliyorsun sen de.</p>
			<span epub:type="pagebreak" id="page409" title="409"/>
			<p>Şimdi ağzımdan çıkan her sözü dikkatle dinle,</p>
			<p>Yok burda bizi duyacak bir başka kimse.</p>
			<p class="entry margined">“Kendin de biliyorsun nasıl geldin bu eve,</p>
			<p>Aradan uzun zaman geçmedi daha</p>
			<p>Ve benim hayatım, canım olmana rağmen,</p>
			<p>Böyle değilsin yazık ki asillerimin gözünde.</p>
			<p>Büyük utanç duyuyoruz diyorlar, büyük üzüntü,</p>
			<p>Boyun eğiyor olmaktan ve hizmet etmekten</p>
			<p>Senin gibi, küçük bir köyde doğmuş birine.</p>
			<p class="entry margined">“Doğrusunu istersen, özellikle kızını</p>
			<p>Doğurduktan sonra söylenir oldu bunlar.</p>
			<p>Benim de gönlümden geçen barış ve huzur</p>
			<p>İçinde geçinip gitmek onlarla – öyleydi şimdiye kadar.</p>
			<p>Duymaza gelemem hoşnutsuzlukları,</p>
			<p>Kızından kurtulmalıyım işte bu yüzden,</p>
			<p>Bu benim isteğim değil fakat onların arzusu.</p>
			<p class="entry margined">“Tanrı biliyor bu işten nasıl nefret ettiğimi,</p>
			<p>Senden habersiz bir şey yapmayacağım yine de,</p>
			<p>Senden şunu istiyorum fakat” dedi,</p>
			<p>“Bu konuda neye karar verirsem kabul etmeni</p>
			<p>Göster bakalım şimdi engin sabrını,</p>
			<p>Düğünümüzün yapıldığı gün hani,</p>
			<p>Sabırlı davranacağına yemin etmiştin kulübede.”</p>
			<p class="entry margined">Bütün bunları duyup dinlediğinde,</p>
			<p>Ne sesi, ne yüzü, ne tavrı değişti Griselda’nın,</p>
			<p>Hiç mi hiç üzülmemiş gibiydi hatta.</p>
			<p>“Efendim” dedi “her şey sizin elinizde</p>
			<p>Kızım ve ben yürekten gelen bir itaatle</p>
			<p>Siziniz zaten. İster öldürür, ister güldürürsünüz,</p>
			<p>Size ait olanı, hareket edin siz yine gönlünüzce.</p>
			<p class="entry margined">Tek bir şey varsa eğer Allah canımı alsın,</p>
			<p>Sizi mutlu, beni mutsuz kılacak.</p>
			<p>Hiçbir şey istemem, korkmam bir şeyi kaybetmekten,</p>
			<p>Korkarsam sizi kaybetmekten korkarım ancak,</p>
			<span epub:type="pagebreak" id="page410" title="410"/>
			<p>Gönlümün arzusu bu, hep böyle kalacak ve</p>
			<p>Yok edemez onu geçen zaman, ne de ölüm</p>
			<p>Çevirebilir kalbimi bir başka yöne.”</p>
			<p class="entry margined">Bu cevaptan pek memnun olmuştu Marki,</p>
			<p>Ama hiç renk vermedi, belli etmedi.</p>
			<p>Odadan yürüyüp çıkarken dışarı,</p>
			<p>Soğuktu yüzü, bakışları buz gibiydi.</p>
			<p>Bu olayın üstünden bir iki gün geçmişti ki</p>
			<p>Bütün niyetini açıklayıp güvenilir bir adamına,</p>
			<p>Onu karısı Griselda’nın yanına gönderdi.</p>
			<p class="entry margined">Bir tür casus sayılırdı bu adam,</p>
			<p>Önemli olaylarda kanıtlamıştı sadakatini.</p>
			<p>Böyleleri, hayırlı işlere olduğu kadar</p>
			<p>Kötülüğe de hizmet eder, layıkıyla kötülük yapar.</p>
			<p>Adamın kendisini hem sevdiğini,</p>
			<p>Hem kendisinden korktuğunu biliyordu Marki. Ve onun</p>
			<p>Gizlice Griselda’nın odasına sızmasını istedi.</p>
			<p class="entry margined">“Madam” dedi adam, “bağışlayın beni,</p>
			<p>Bu işi yapmaya elim varmıyor ama,</p>
			<p>Efendimizin emirlerine aynen uymak zorunda</p>
			<p>Olduğumuzu siz de pekâlâ biliyorsunuz, değil mi?</p>
			<p>Yerine gelmeli emirler, ağlanıp sızlansa da,</p>
			<p>Hareket edilmeli onların doğrultusunda,</p>
			<p>Ben de yerine getireceğim verilen emri.”</p>
			<p class="entry margined">“Bu çocuğu almam emredildi” dedi</p>
			<p>Başka bir şey demedi sonra, horlayan hoyrat tavırlarla</p>
			<p>Yakaladı yalnızca masumu ve onu öldürecekmiş</p>
			<p>Gibi bir ifade vardı yüzünde, daha oracıkta.</p>
			<p>Bağrına taş basıp boyun eğmeliydi Griselda;</p>
			<p>Oturuyordu bir kuzu gibi uysal ve sessiz,</p>
			<p>Ne isterse yapabilirdi bu cani, yavrucağa.</p>
			<p class="entry margined">Uğursuzluğuyla ün salmıştı bu adam.</p>
			<p>Uğursuzdu suratı, her sözü uğursuzdu;</p>
			<p>Uğursuzdu tüm bunları yaptığı saat.</p>
			<p>Onca sevdiği sevgili kızı, heyhat!</p>
			<span epub:type="pagebreak" id="page411" title="411"/>
			<p>Ölüverecek sandı daha adamın ellerinde.</p>
			<p>Ne ağlıyor, ne iç çekiyordu yine de,</p>
			<p>Emindi ki tüm bunlar Marki’nin arzusuydu.</p>
			<p class="entry margined">Ama işte dili çözülmüştü sonunda,</p>
			<p>Yumuşak başlılıkla yalvardı Marki’nin adamına,</p>
			<p>Bir centilmen olarak rica etse,</p>
			<p>Öpmesine izin verir miydi yavrusunu ölmeden önce?</p>
			<p>Ve sonra kucağına aldı minik yavruyu,</p>
			<p>Endişeli bir yüzle onu kutsadı,</p>
			<p>Yatıştırdı ve öptü öptü sonra.</p>
			<p class="entry margined">Şöyle seslendi ona sevgi dolu sesiyle,</p>
			<p>“Güle güle yavrum, bir daha göremem seni,</p>
			<p>Seni İsa’nın haçıyla kutsadığım için ama bak,</p>
			<p>(Ki o babamızdır bizim, kutlu babamız,</p>
			<p>Ve çarmıhta bizim için canını verdi)</p>
			<p>Ruhunu yavrucuğum, ona emanet ediyorum,</p>
			<p>Çünkü bu gece benim için öleceksin sen de.”</p>
			<p class="entry margined">Sanıyorum böyle bir olayla karşılaşan bir dadı</p>
			<p>Bile güçlükle katlanırdı bunun acısına;</p>
			<p>Başka bir anne olsa yanardı yakılırdı,</p>
			<p>Ama öyle bir sabır sebat sahibiydi ki Griselda</p>
			<p>Her türlü felakete katlanıyordu.</p>
			<p>Adama dönüp yine uysal uysal</p>
			<p>Dedi “Al minik kızımı işte, geri al.</p>
			<p class="entry margined">“Şimdi git” dedi “Efendimin emrini yerine getir;</p>
			<p>Fakat bir iyilik yapmanı istiyorum senden,</p>
			<p>Tabii efendin aksini emretmediyse,</p>
			<p>Bu minik vücudu yem etme kurda kuşa,</p>
			<p>Güvenli bir köşeye göm onu hiç olmazsa.”</p>
			<p>Ama adam tek bir söz bile söylemedi bu konuda,</p>
			<p>Çocuğu aldı sadece ve çıktı yola.</p>
			<p class="entry margined">Adam Marki’nin yanına döndü yine,</p>
			<p>Ve bir bir anlatıp Marki’ye olup bitenleri,</p>
			<p>Griselda’nın söylediklerini, yüzündeki ifadeyi,</p>
			<p>Sevgili kızını Marki’ye uzattı sonra.</p>
			<span epub:type="pagebreak" id="page412" title="412"/>
			<p>İnce bir sızı duyduysa da Marki yüreğinde,</p>
			<p>Bütün kararlı efendilerin yaptıkları üzre</p>
			<p>Başlangıç amacından yine de vazgeçmedi.</p>
			<p class="entry margined">Yeni bir emir verdi adamına, şöyle dedi:</p>
			<p>“Yumuşak kumaşlara sar sarmala bu bebeği,</p>
			<p>Özen göster yalnız her şeye ve büyük bir gizlilikle</p>
			<p>Bir tabut ya da sandık içine yerleştir onu.</p>
			<p>Ve başının üstüne yemin et şimdi,</p>
			<p>Hiç kimse bilmeyecek senin amacını,</p>
			<p>Ne nereden geldiğini, ne nereye gittiğini.</p>
			<p class="entry margined">“Bologna’daki kız kardeşime git doğruca,</p>
			<p>Kendisi Panaro Kontesi’dir orada,</p>
			<p>Ona götür çocuğu, anlat meseleyi,</p>
			<p>Ve benim adıma rica et ondan</p>
			<p>Bu kızı bir leydi gibi yetiştirmesini</p>
			<p>Tembih et ona, çocuğun kim olduğunu</p>
			<p>Kimseye hiçbir şart altında söylememesini.”</p>
			<p class="entry margined">Yola düştü adam ve emri getirdi yerine;</p>
			<p>Ama biz Marki’ye dönelim yine.</p>
			<p>Doğruca onun yanına koştu çünkü Marki,</p>
			<p>Görebilmek için karısının yüzündeki ifadeyi,</p>
			<p>Çıkartabilmek için bakışlarından acaba değişti mi?</p>
			<p>Ama beklediği değişimi göremedi hiçbir zaman,</p>
			<p>Sabırlıydı karısı ve nazikti her zaman.</p>
			<p class="entry margined">Hoşnuttu, alçakgönüllüydü, hizmetine çabuktu,</p>
			<p>Eskiden olduğu gibiydi yine aşkta;</p>
			<p>Marki’ye karşı tavrı değişmiş değildi hiç,</p>
			<p>Kızı hakkında tek laf etmiyordu asla.</p>
			<p>Bu felaketten en ufak bir iz dahi</p>
			<p>Görmek mümkün değildi onda. Ve kızının adını</p>
			<p>Kederde ya da sevinçte almıyordu ağzına.</p>
			<p class="latin1">Explicit tercia pars.</p>
			<p class="latin2">Sequitur pars quarta.</p>
			<p class="entry">Tam dört yıl geçip gitti bu minval üzre,</p>
			<p>Ve bir kez daha gebe kaldı Griselda,</p>
			<span epub:type="pagebreak" id="page413" title="413"/>
			<p>Bir oğlan doğurdu bu sefer Walter’a,</p>
			<p>Bir bebekti ki eşi bulunmazdı güzellikte.</p>
			<p>Ve babasına muştulandığında haber</p>
			<p>Yalnızca o değil, bütün ülke</p>
			<p>Sevinçle çalkalandı ve herkes şükretti Tanrı’ya.</p>
			<p class="entry margined">Çocuk iki yaşına geldiğinde,</p>
			<p>Dadısının göğsünden ayrıldığında bir gün,</p>
			<p>Marki aynı hevese kaptırdı kendini,</p>
			<p>Karısının sabrını test etmek istedi yine.</p>
			<p>Ah lüzumsuz, ne kadar lüzumsuz bu test!</p>
			<p>Fakat evli erkekler sınırı aşarlar sık sık,</p>
			<p>Sabırlı bir yaratık geçti mi ellerine.</p>
			<p class="entry margined">“Karıcığım” dedi Marki “bunları önce de duydun,</p>
			<p>Evliliğimiz hakkında iyi şeyler denmiyor, biliyorsun;</p>
			<p>Şimdi de bir oğlan doğurdun ya bana,</p>
			<p>İşler daha da kötüye gidiyor bu defa.</p>
			<p>Mırıltılar parçalıyor kalbimi, kırıyor cesaretimi.</p>
			<p>Öyle acı, öyle ağır ki kulağıma gelen sesler,</p>
			<p>Çatlatacak yüreğimi, mahvedecek beni.</p>
			<p class="entry margined">Şimdi de diyorlar ki ‘Walter’dan sonra</p>
			<p>Janicula’nın soyu izleyecek onu,</p>
			<p>Başkası yok çünkü geçecek başa,</p>
			<p>Efendimiz olacaklar.’ Bunlar işte halkımın korkusu.</p>
			<p>Bu mırıldanmaları dikkate almak zorundayım,</p>
			<p>Bunlar açık açık söylenmese de huzurumda,</p>
			<p>Beni oldukça korkutuyor doğrusu.</p>
			<p class="entry margined">“Huzur içinde yaşamak isterim, yapabilirsem;</p>
			<p>Şu kesin karara vardım bu nedenle:</p>
			<p>Bu çocuğa da aynı şey yapılacak,</p>
			<p>Neler yapıldı, ne olduysa kız kardeşine.</p>
			<p>Uyarmak isterim seni şimdiden, öyle birdenbire</p>
			<p>Kendini kaybedip bir çılgınlık yapma,</p>
			<p>Sabırlı ol lütfen, bu sözlerimi dinle.”</p>
			<p class="entry margined">“Hep bunu söyledim ve söyleyeceğim” dedi Griselda</p>
			<p>“Hiçbir şey istemem ve reddetmem de</p>
			<span epub:type="pagebreak" id="page414" title="414"/>
			<p>Sizin arzunuz dışında. İnanın hiç dokunmuyor bana;</p>
			<p>Sizin emrinizle oldukça sorun yok.</p>
			<p>Öldürülse bile oğlum da kızımdan sonra.</p>
			<p>Çocuklarım bana zaten şunları verdiler:</p>
			<p>Önce hastalık, sonra acı ve keder.</p>
			<p class="entry margined">“Efendimizsiniz bizim, dilediğinizi yapın</p>
			<p>Zaten sizin olanlara; hiç danışmayın bana.</p>
			<p>Değil mi ki buraya ilk adım attığımda</p>
			<p>Babamın evinde bırakıp geldim elbiselerimi,</p>
			<p>Özgürlüğümü de bıraktım orada, özgür irademi.</p>
			<p>Ve sizin verdiklerinizi giydim, lütfen</p>
			<p>Canınızın istediğini yapın uyacağım harfiyen.</p>
			<p class="entry margined">“Hiç şüpheniz olmasın, önceden bilebilmek gibi</p>
			<p>Bir yeteneğim olsaydı gönlünüzden geçeni,</p>
			<p>Özenle yerine getirmiş olurdum çoktan onu da.</p>
			<p>Ama şimdi de arzunuzu öğrenmiş oldum madem,</p>
			<p>Gönlümü bağlıyorum ona sıkı sıkıya.</p>
			<p>Bilsem ki sizi mutlu edecek ölümüm,</p>
			<p>Kuşku duymayın bundan, seve seve ölürüm,</p>
			<p class="entry margined">“Ölümün sözü olamaz çünkü inanın</p>
			<p>Aşkınızın yanında.” Bu sözleri duyunca Marki,</p>
			<p>Görünce karısının sadakatini, yere eğdi</p>
			<p>Bakışlarını ve düşündü; “Bu nasıl bir sabırdır</p>
			<p>Ki çekmeye razı bütün kaprislerimi?”</p>
			<p>Ve ayrıldı odadan asık bir suratla,</p>
			<p>Oysa kalbi mutlulukla doluydu aslında.</p>
			<p class="entry margined">O çirkin çavuş nasıl yakaladıysa kızı,</p>
			<p>Aynı şekilde kaba hareketlerle ve hatta</p>
			<p>Daha da kötü bir şekilde –daha kötüsü düşünülebilirse– </p>
			<p>Yakaladı o güzel mi güzel, nur topu oğlanı.</p>
			<p>Yine sabır küpüydü Griselda,</p>
			<p>Yüzüne yansımadı hiç yüreğindeki sızı,</p>
			<p>Öptü oğlunu yine ve kutsadı yalnızca.</p>
			<p class="entry margined">Ve yakardı sadece adama,</p>
			<p>Gömsün diye minik yavrusunu toprağa.</p>
			<span epub:type="pagebreak" id="page415" title="415"/>
			<p>Yırtıcı kuşlardan, hayvanlardan korunsun</p>
			<p>İstiyordu kolu bacağı körpecik, güzel yavrunun.</p>
			<p>Fakat hiçbir cevap alamadı yakarmalarına,</p>
			<p>Adam onu duymamış gibi çekip gitti yine</p>
			<p>Ve Bologna’ya götürdü oğlanı özenle.</p>
			<p class="entry margined">Marki gittikçe daha çok şaşırıyordu</p>
			<p>Griselda’nın sabrına ve eğer</p>
			<p>Tanımıyor olsaydı onu şimdiye kadar,</p>
			<p>Bilmiyor olsaydı çocuklarını ne denli sevdiğini,</p>
			<p>Bu sabrın altında bir şeytanlık, bir kötü niyet</p>
			<p>Taş yürekli, zalim bir ilgisizlik</p>
			<p>–Başka nasıl açıklanır– olduğuna hükmedecekti.</p>
			<p class="entry margined">Fakat pekâlâ biliyordu Marki,</p>
			<p>Kocasından sonra en çok çocuklarını severdi Griselda.</p>
			<p>Bu noktada sormak isterim kadınlara</p>
			<p>Bu kadar deneme yeter mi, yetmez mi?</p>
			<p>Daha neler icad edebilir zalim bir koca</p>
			<p>Karısının sadakatini denemek amacıyla,</p>
			<p>Zulmüne artırarak devam ederken kendisi?</p>
			<p class="margined">Fakat öyle yaradılışlı insanlar vardır ki</p>
			<p>Bir şeyi koydular mı bir kez kafaya,</p>
			<p>Yapacaklarına bir sınır koymazlar asla.</p>
			<p>Ve bir boyunduruğa koşulmuş gibi sanki</p>
			<p>Varmak isterler o ilk tayin edilen noktaya.</p>
			<p>Aynı şekilde, bu Marki de gizlice</p>
			<p>Aklına koymuştu bu işte sona kadar gitmeyi.</p>
			<p class="entry margined">Bekliyordu Marki, görmek için Griselda’nın</p>
			<p>Kendisine karşı duyguları değişecek mi diye.</p>
			<p>Göremiyordu ama bir fark bir günden bir güne:</p>
			<p>Kalbiyle birdi hep kadının yüzündeki ifade.</p>
			<p>Üstelik geçtikçe zaman, ilerledikçe yaşı</p>
			<p>Daha da artıyordu bağlılığı – mümkünse tabii.</p>
			<p>Artıyordu sevgisi, hizmet ediyordu daha bir gayretle.</p>
			<p class="entry margined">Öyle görünüyordu ki, işte bu yüzden,</p>
			<p>Bir tek iradeleri vardı bu karı kocanın.</p>
			<span epub:type="pagebreak" id="page416" title="416"/>
			<p>Walter’ın her isteği zevki oluyordu Griselda’nın</p>
			<p>Ve Tanrı’ya şükür ki her şey iyi sonuçlandı.</p>
			<p>Hiçbir dünyevi dert yüzünden,</p>
			<p>Hiçbir kadın ters düşmemeliydi kocasının arzusuyla,</p>
			<p>Griselda bunu bizzat yaşayarak kanıtladı.</p>
			<p class="entry margined">Walter’ın kötü ünü yayıldı kulaktan kulağa,</p>
			<p>Yayıldı acımasız yüreği ve yaptığı kötülük,</p>
			<p>Yoksul bir kızdı diye bir zamanlar karısı,</p>
			<p>Öldürtmüştü, kıymıştı iki çocuğuna da.</p>
			<p>Bu türden fısıltılar yayıldı halk içinde.</p>
			<p>Şüphesiz insanların kulağına gelmiyordu</p>
			<p>Çocukların öldürüldüklerinden başka kelime.</p>
			<p class="entry margined">Doğal olarak bu söylentilerin neticesinde,</p>
			<p>Marki’yi öteden beri seven insanların</p>
			<p>Duyguları az zamanda dönüşüverdi nefrete.</p>
			<p>Bir katil olarak anılmak ne korkunç bir şey!</p>
			<p>Ama o yine de, ne olursa olsun,</p>
			<p>Vazgeçmiyordu o gaddarca planından,</p>
			<p>Devam edecekti karısını denemeye.</p>
			<p class="entry margined">Kızı on iki yaşına geldiği zaman,</p>
			<p>Roma’ya bir haber yolladı Marki,</p>
			<p>Çok kurnazca hazırlanmış bir plandı haber:</p>
			<p>Acımasız amacı için gerekli belgeleri</p>
			<p>Düzenleyin diye emrediyordu ordaki mahkemeye.</p>
			<p>Bir izin belgesi istiyordu Papa’dan “Halkının</p>
			<p>İyiliği için yeniden evlenebilir Marki” diye.</p>
			<p class="entry margined">Sahte bir belge düzenlensin istiyordu yani,</p>
			<p>Papa’nın onayı varmış gibi gösterip,</p>
			<p>İlk karısını boşayabileceğinden söz eden.</p>
			<p>Ve aynı şekilde, Papa’nın izniyle</p>
			<p>Yok etmek için halkın kendisine duyduğu kini;</p>
			<p>Sonuçta halka okunan belge</p>
			<p>İşte bu duyuruları yapan bir belgeydi.</p>
			<p class="entry margined">Şüphesiz, cahil halk inandı buna,</p>
			<p>Her şeyin duyurulduğu gibi olduğunu sandı.</p>
			<span epub:type="pagebreak" id="page417" title="417"/>
			<p>Mahkeme emrini aldığı zaman Griselda,</p>
			<p>Sanırım yüreği çok derinden burkuldu.</p>
			<p>Ama o alçakgönüllü yaratık bu defa da</p>
			<p>O sarsılmaz inancıyla Talih’in getireceği</p>
			<p>Talihsizlikleri hazırdı sabırla karşılamaya.</p>
			<p class="entry margined">Bütün kalbi ve bütün varlığıyla verildiği</p>
			<p>Efendisine zevkle ve şevkle hizmet ediyordu yine,</p>
			<p>Dünyadaki gerçek hazinesi, efendisine.</p>
			<p>Fakat kısa tutmak gerekirse hikâyeyi,</p>
			<p>Gizli bir mektup yazdı Marki,</p>
			<p>Bu mektupta anlattı bütün niyetini</p>
			<p>Ve Bologna’ya gönderdi yine gizlice.</p>
			<p class="entry margined">Kızkardeşiyle evli bulunan</p>
			<p>Panaro kontundan hassaten rica ediyordu,</p>
			<p>Kendisine getirmesini artık iki çocuğunu,</p>
			<p>Kimseden gizlemeden ve görkemli bir şekilde.</p>
			<p>Fakat bir şeye dikkat edilsindi her şeyin üstünde:</p>
			<p>Kim sorarsa sorsun ve hiçbir şartla</p>
			<p>Söylenmesindi çocukların kimler olduğu.</p>
			<p class="entry margined">“Bakın şunu diyebilirsiniz” diyordu yalnız:</p>
			<p>“Yakında Saluzzo Markisiyle evlenecek bu kız.”</p>
			<p>Kendinden istenenleri yerine getirdi Kont;</p>
			<p>Ertesi gün seher vakti yola koyuldu.</p>
			<p>Saluzzo’ya doğru yola çıktı bir kafile,</p>
			<p>Zengin giyimli lordlar kıza eşlik ediyordu</p>
			<p>Ve yanıbaşında gidiyordu kardeşi de.</p>
			<p class="entry margined">Evlilik için uygun şekilde</p>
			<p>Giyinmişti bu körpecik kız, parlak mücevherler içinde;</p>
			<p>Henüz yedi yaşında olan kardeşi derseniz,</p>
			<p>O da giydirilmişti göz alıcı bir şekilde.</p>
			<p>Böylece soylu, görkemli ve neşeli yüzlerle</p>
			<p>Saluzzo’ya doğru devam etti kafile,</p>
			<p>At üstünde devam etti yolculuk bir günden öbür güne.</p>
			<p class="latin1">Explicit quarta pars.</p>
			<span epub:type="pagebreak" id="page418" title="418"/>
			<p class="latin2">Sequitur pars quinta.</p>
			<p class="entry">Bu arada, acımasız planı çerçevesinde</p>
			<p>Hiçbir şüpheye meydan bırakmayacak şekilde,</p>
			<p>Bu işi sonuna kadar götürüp tecrübe ederek,</p>
			<p>Karısını daha da denemek gayesiyle,</p>
			<p>Hâlâ eskisi gibi sebat sahibi mi, görmek</p>
			<p>İçin, topluluk içinde bir gün</p>
			<p>Şöyle dedi Marki gürültülü bir sesle:</p>
			<p class="entry margined">“Şu bir gerçek ki Griselda, iyilik dolu</p>
			<p>Yüreğin, uysallığın, dürüstlüğün sayesinde</p>
			<p>–İyi ki almışım seni– pek güzel günlerim oldu.</p>
			<p>Soyuna, mal varlığına bakmamışım iyi ki.</p>
			<p>Fakat bir gerçeğin şimdi varıyorum farkına,</p>
			<p>Yönetici olmak pek çok bakımdan</p>
			<p>Kölelikmiş, girmek demekmiş boyunduruk altına.</p>
			<p class="entry margined">“Herhangi bir çiftçi gibi davranamam ben,</p>
			<p>Başka bir karı alayım diye halkım</p>
			<p>Baskı yapıyor bana, gün be gün artıyor çığlıkları.</p>
			<p>Aynı şekilde Papa da bu kini yok etmek için</p>
			<p>Onaylamış durumda ikinci bir evlilik yapmamı;</p>
			<p>Doğrusu sana söyleyeceklerimin hepsi bu kadar,</p>
			<p>Yakında varır yeni karım, şimdi yoldalar.</p>
			<p class="entry margined">“Yüreğini pek tut ve boşalt onun yerini,</p>
			<p>Bana getirmiş olduğun çeyize gelince,</p>
			<p>Büyüklük edip bağışlıyorum sana, alabilirsin geri.”</p>
			<p>Böyle konuştu Marki, dedi “dön babanın evine.</p>
			<p>Hep bolluk bereket içinde yaşamaz hiç kimse.</p>
			<p>Metin ol şimdi, sana tavsiyem budur,</p>
			<p>Ve katlan kaderine sarsılmaz bir yürekle.”</p>
			<p class="entry margined">Sabırla cevap verdi Griselda bu sefer de,</p>
			<p>“Efendim” dedi “hep farkındayım bunun.</p>
			<p>Sizin ihtişamınızla karşılaştırıldığı zaman</p>
			<p>Bir hiç olduğunu benim yoksulluğumun;</p>
			<p>Mümkün değil iddia etmek bunun aksini.</p>
			<p>Doğrusunu isterseniz karınız değil,</p>
			<p>Oda hizmetçiniz olmaya bile layık görmem kendimi.</p>
			<span epub:type="pagebreak" id="page419" title="419"/>
			<p class="entry">“Ve beni hanımı yaptığınız bu evde,</p>
			<p>Şahit olsun sözlerime o yüce Tanrı,</p>
			<p>Ve mutlu kılsın ki ruhumu, gerçeği bilip,</p>
			<p>Kendimi hanım olarak düşünmedim hiç,</p>
			<p>Değerli şahsınıza bir hizmetçiydim sadece,</p>
			<p>Ve sizi sevdiğimden daha fazla sevemem</p>
			<p>Dünyada hiçbir varlığı yaşadığım sürece.</p>
			<p class="entry margined">“Bunca uzun zamandır, iyi yürekliliğinizle,</p>
			<p>Böylesi bir şerefe layık olmadığım halde,</p>
			<p>Bu asil ve onurlu mevkide tuttuğunuz için beni,</p>
			<p>Teşekkürler ediyorum ve yalvarıyorum Tanrı’ya</p>
			<p>Size bunun karşılığını versin diye.</p>
			<p>Şimdi memnuniyetle gideceğim babamın yanına,</p>
			<p>Hayatımın sonuna dek kalacağım onunla.</p>
			<p class="entry margined">“Orada yaşıyordum küçücük bir çocukken,</p>
			<p>Ölene dek orda kalmak isterim yine,</p>
			<p>Temiz bir dul olarak, bedeni ve kalbiyle.</p>
			<p>Kızlığımı size verdim çünkü ben,</p>
			<p>Sadık karınız oldum hep, şüphe etmeyin bundan,</p>
			<p>Sizin gibi yüce bir efendinin karısını</p>
			<p>Tanrı korusun bir başka erkekle evlenmekten.</p>
			<p class="entry margined">“Ve yeni eşinize gelince efendim,</p>
			<p>Yüce Tanrı bolluk, bereket bağışlasın size!</p>
			<p>Bir zamanlar pek mutlu yaşadığım odamı</p>
			<p>Bırakırım elbet ona, hem de seve seve.</p>
			<p>Ve sizin arzunuzdur madem, canım efendim,”</p>
			<p>Dedi Griselda, “tüm kalbimle taptığım efendim,</p>
			<p>Ne vakit isterseniz o vakit dönerim eve.</p>
			<p class="entry margined">“Çeyizimi bağışladığınızı diyorsunuz bana</p>
			<p>İlk gelirken getirdiğim, üstümdeki çul çaput</p>
			<p>Giysilerimdi hepsi dün gibi hatırımda </p>
			<p>Onları yeniden bulmak kolay olmayacak tabii.</p>
			<p>Ey Ulu Tanrım! Ne kadar yumuşak, ne kadar ince</p>
			<p>Görünmüştünüz gözüme evlendiğimiz gün,</p>
			<p>Yüz ifadenizle ve sözlerinizle.</p>
			<span epub:type="pagebreak" id="page420" title="420"/>
			<p class="entry">“Doğruymuş meğer –ve kendi tecrübemle</p>
			<p>Doğru olduğunu kanıtlamış oldum ben de– </p>
			<p>Eskirmiş aşk, kalmazmış eskisi gibi yeni.</p>
			<p>Ama efendim, ne olursa olsun, emin olun ki</p>
			<p>Ve evet, ucunda ölüm olsa bile</p>
			<p>Pişmanlık duymayacağım asla ayrılsam dahi,</p>
			<p>Sevdim diye sizi bütün kalbimle.</p>
			<p class="entry margined">“Efendim, biliyorsunuz, babamın evinde,</p>
			<p>Yoksul giysilerimi çıkarttınız üstümden,</p>
			<p>Zengin kıyafetler giydirdiniz onların yerine.</p>
			<p>Başka bir şey getirmedim size şüphesiz;</p>
			<p>Sadakat, çıplaklık getirdim, kızlığımı bir de;</p>
			<p>Ve işte giysilerinizi iade ediyorum</p>
			<p>Ve evlilik yüzüğünü, bir daha geri almamak üzre.</p>
			<p class="entry margined">“Bana verdiğiniz mücevheratın geri kalanı</p>
			<p>Rahatça diyebilirim, duruyor odamda.</p>
			<p>Nasıl çıplak geldiysem babamın evinden</p>
			<p>Yine çıplak döneceğim” dedi Griselda.</p>
			<p>“Memnuniyetle uyacağım yine arzunuza;</p>
			<p>Ama umarım geçmiyordur aklınızdan,</p>
			<p>Beni çırılçıplak salıvermek sokağa.</p>
			<p class="entry margined">“Mümkün değil yapmanız böyle bir şeyi,</p>
			<p>Hiç yakışık alır mı çırılçıplak yürütmek</p>
			<p>Çocuklarınızı karnında taşımış bir bedeni</p>
			<p>Cümle halkın önünde? Yalvarıyorum size,</p>
			<p>İzin vermeyin yol üstünde bir tırtıl gibi gitmeme.</p>
			<p>Hatırlayın efendim, sevgili Lordum,</p>
			<p>Karınızdım ben sizin, artık değersiz olsam bile.</p>
			<p class="entry margined">“Bu yüzden yanımda getirdiğim ama götürmediğim</p>
			<p>Kızlığımın karşılığı olarak efendim,</p>
			<p>Bir mükâfat bahşedin bana –evet yalnızca– </p>
			<p>Buraya gelirken giymiş olduğum gibi bir giysi</p>
			<p>İstiyorum ki örteyim eski karınıza ait şu bedeni.</p>
			<p>Şimdi de üzmemek için sizi daha fazla</p>
			<p>Gidiyorum canım efendim, elveda.”</p>
			<span epub:type="pagebreak" id="page421" title="421"/>
			<p class="entry">“Şu an giymekte olduğun fistan” dedi Marki</p>
			<p>“Sende kalabilir tamam al götür onu.”</p>
			<p>Fakat bundan başka da bir söz söyleyemedi,</p>
			<p>Çıktı gitti yüreği ezik, acımayla dolu.</p>
			<p>Herkesin gözü önünde bir bir üstündekileri</p>
			<p>Çıkardı Griselda, fistanıyla kaldı yal’nayak başı kabak</p>
			<p>Ve babasının evine doğru yürüdü gitti.</p>
			<p class="entry margined">Peşisıra geliyordu halk ağlaşa ağlaşa,</p>
			<p>Ve kadere lanet ediyorlardı her bir adımda.</p>
			<p>Ama Griselda’nın kupkuruydu gözleri</p>
			<p>Tek kelime etmiyordu tüm bu esnada</p>
			<p>Haberi alır almaz zavallı babası</p>
			<p>Lanet okudu Tabiat’ın onu bir canlı </p>
			<p>Olarak tasarladığı güne, lanet okudu o uğursuz saata.</p>
			<p class="margined">Hiç şüphesiz çünkü bu yoksul ihtiyar,</p>
			<p>Oldum olası şüpheyle bakıyordu bu evliliğe.</p>
			<p>Böyle olacağını biliyordu başından beri,</p>
			<p>Marki şehvet ateşini söndürdüğünde</p>
			<p>Onur kırıcı bir şey olarak görecekti elbet,</p>
			<p>Bu denli alçalmasını zat-ı şahanelerinin,</p>
			<p>Boşamak isteyecekti kızı bir an önce.</p>
			<p class="entry margined">Yol boyunca ağlaşan insanların sesinden,</p>
			<p>Yaklaştığını anlayıp kızının karşısına çıktı baba.</p>
			<p>Griselda’nın eski mantosunu da getirmişti yanında</p>
			<p>Hıçkırıklar arasında giydirdi onu, olduğu kadar tabii.</p>
			<p>Manto tam olarak oturdu denemez vücuduna</p>
			<p>Kaba kumaştandı, ve ne de olsa</p>
			<p>Düğünden çok önce alınmıştı ve pek eskiydi.</p>
			<p class="entry margined">Böylece babasıyla yaşadı bir süre,</p>
			<p>Evlilikte kadınca sabrın timsali Griselda.</p>
			<p>Ne yüz ifadesi, ne sözleriyle bu zaman zarfında,</p>
			<p>Ne bir başınayken, ne de herkesin içinde</p>
			<p>Bir gün olsun belli etmedi çektiklerini.</p>
			<p>Şimdi mazi olan yüce makamını</p>
			<p>Hatırlatmıyordu yüzü, anlatmıyordu onun hikâyesini.</p>
			<span epub:type="pagebreak" id="page422" title="422"/>
			<p class="entry">Şüphe yok çünkü, o mevkideyken dahi</p>
			<p>Alçakgönüllüydü hep, mütevaziydi ruhu.</p>
			<p>Ne yiyecek düşkünü bir ağzı, ne çıtkırıldım bir kalbi</p>
			<p>Vardı, ne de gösteriş budalası, asalet delisiydi,</p>
			<p>Her zaman sabırlıydı, iyilikseverdi fakat,</p>
			<p>Akıllı, kibirden uzak ve onurluydu</p>
			<p>Uysaldı, üstelik kocasına sadıktı hepsinden önemlisi.</p>
			<p class="entry margined">[VI. BÖLÜM]</p>
			<p class="entry">Bologna’dan geldi sözünü ettiğim kont,</p>
			<p>Yediden yetmişine herkes duydu haberi,</p>
			<p>Kulaktan kulağa yayıldı dört bucağa,</p>
			<p>Bütün bu debdebeyle, bütün bu şatafatla</p>
			<p>Kontun yeni Markizi birlikte getirdiği.</p>
			<p>Tek kimse şahit olmuş değildi doğrusu,</p>
			<p>Böyle soylu görkem görmemişti Lombardiya.</p>
			<p class="entry margined">Tüm bunları planlayan, her şeyden haberdar Marki,</p>
			<p>Kont şehre varmadan önce bir ara,</p>
			<p>Bir adam yolladı yoksul Griselda’ya.</p>
			<p>Bütün alçakgönüllülüğü ve güleç yüzüyle</p>
			<p>Ve en ufak kıskançlık uyanmadan kalbinde,</p>
			<p>Kalktı geldi o da ve saygıyla selamladı Markiyi,</p>
			<p>Özenle selamladı diz çökerek önünde.</p>
			<p class="entry margined">“Griselda” dedi Marki “kararım kesin,</p>
			<p>Bu yeni gelen kızla evleneceğim.</p>
			<p>Yarın sabah karşılanacak kraliyet töreniyle,</p>
			<p>Mümkün olan en iyi şekilde benim evimde.</p>
			<p>Ve herkes rütbesine göre yerini almış olacak,</p>
			<p>Mutlulukla hizmetine dönecek herkes,</p>
			<p>Benim yapacağım görevlendirmeye göre.</p>
			<p class="entry margined">“Elimde hiç kadınım yok bu işlerden anlayan,</p>
			<p>Odaları düzenleyecek şöyle zevkime göre,</p>
			<p>İyi olurdu diyorum bu yüzden işte,</p>
			<p>Kontrol işini sen üstüne alsan.</p>
			<p>Sen iyi bilirsin nelerden hoşlandığımı;</p>
			<p>Pek güzel olmasa da sırtındaki elbise</p>
			<p>Biliyorum üstüne düşeni yapacağını.”</p>
			<span epub:type="pagebreak" id="page423" title="423"/>
			<p class="entry margined">“Büyük zevk alacağım efendim” dedi Griselda</p>
			<p>“Arzunuzu yerine getirmekten. Ama bunun dışında ben,</p>
			<p>Faydalı olmak isterim size elimden geldiğince</p>
			<p>Bir gün olsun hizmette kusur etmeden.</p>
			<p>Azalmaz sevgim ne alçak, ne yüce yerde,</p>
			<p>Ruhum sevmeye devam edecek sizi,</p>
			<p>Evet, hep seveceğim sizi bütün kalbimle.”</p>
			<p class="entry margined">Ve sonra evi düzenlemeye girişti</p>
			<p>Masaları hazırlattı, yatakları yaptırdı;</p>
			<p>Yapmaya çalıştı, yapabileceği ne varsa.</p>
			<p>Oda hizmetçilerine dedi “Allah aşkına,</p>
			<p>Silin silkeleyin hadi, çabuk tutun elinizi”;</p>
			<p>Bütün odaları ve salonu kendi elleriyle</p>
			<p>Düzenledi, içlerinde en fazla koşturandı kendisi,</p>
			<p class="entry margined">Bu sırada gelmişti Kont, atından iniyordu,</p>
			<p>Tabii iki asil çocuk da vardı yanında.</p>
			<p>Öyle zengin kıyafetler giydirmişlerdi ki onlara</p>
			<p>Halk akın akın bu ihtişamı görmeye koşuyordu.</p>
			<p>Bir süre sonra aralarından bazıları,</p>
			<p>“Walter aptal değil,” demeye başladılar; “boşuyorsa</p>
			<p>Daha iyisini almak için boşuyor karısını.”</p>
			<p class="entry margined">Herkes kabul etti Griselda’dan</p>
			<p>Daha genç, daha güzel olduğunu yeni gelinin.</p>
			<p>“Daha hoş, daha güzel olur meyvası”</p>
			<p>Dediler “ne de olsa soylu kandan gelenin.”</p>
			<p>Ne hoş bir yüzü vardı oğlan kardeşinin de,</p>
			<p>Pek memnun oldu bu iki çocuğu görenler</p>
			<p>Ve hak vermeye başladılar Marki’ye.</p>
			<p class="entry margined">“Ey fırtınalı halk, oynak, vefasız kalabalık!</p>
			<p>Ey basiret yoksunu, ey dön dön fırıldak!</p>
			<p>Hep en yeni söylentiler çeker ilgini,</p>
			<p>Yanar sönersin yanıp sönen ay gibi.</p>
			<p>Şakşakçısın, ne ki alkışın etmez beş para,</p>
			<p>Yanlış çıkar hükümlerin, sadakatin hava cıva,</p>
			<p>Katıksız aptaldır sana bel bağlayan kişi.”</p>
			<span epub:type="pagebreak" id="page424" title="424"/>
			<p class="entry margined">Böyle dediler şehrin aklı başında büyükleri,</p>
			<p>Şöyle dışardan bakınca kalabalıklara.</p>
			<p>Yalnızca yenilikten kaynaklanıyordu halkın sevinci,</p>
			<p>Sebep yeni bir hanımın gelmesiydi zira.</p>
			<p>Fakat bu konuya girmeyeceğim şimdi,</p>
			<p>Griselda’ya dönmek istiyorum çünkü yeniden,</p>
			<p>Anlatmak için sadakatini ve çalışma şevkini.</p>
			<p class="entry margined">Canla başla çalışıyordu Griselda,</p>
			<p>Şenlikle ilgili bütün hazırlıklarda.</p>
			<p>Kaba kumaştan ve eprimiş olsa da elbisesi,</p>
			<p>Bundan utanç duyuyor gibi değildi asla.</p>
			<p>Herkesle beraber kapıya çıktı tam tersi,</p>
			<p>Güleç bir yüzle selamladı Markiz’i,</p>
			<p>Ve işinin başına döndü hemen sonra.</p>
			<p class="entry margined">Öyle aydınlık bir yüzle karşıladı ki misafirleri,</p>
			<p>Ve öyle becerikli: herkesi rütbesi gereğince;</p>
			<p>Bir tek kusur bulamadılar hiçbir işinde,</p>
			<p>Griselda’nın merak ettiler kim olduğunu,</p>
			<p>Böyle eski püskü, yoksul bir kıyafet içinde</p>
			<p>Biri nasıl olup da biliyordu tüm protokol kurallarını,</p>
			<p>Göklere çıkardılar basiretini öve öve.</p>
			<p class="entry margined">Bütün bunlar olurken, bu işler esnasında,</p>
			<p>Taze gelin ve kardeşine iltifatlar ediyordu Griselda,</p>
			<p>Öyle içten, öyle iyiniyetli konuşuyordu ki</p>
			<p>Daha iyi sözler diyecek çıkmazdı salonda.</p>
			<p>Nihayet yemeğe oturduğunda bütün lordlar,</p>
			<p>Yine bir şeylerle meşgul oluyorken salonda,</p>
			<p>Marki tarafından çağrıldı Griselda.</p>
			<p class="entry margined">“Söyle bakalım,” dedi Marki şaka yollu,</p>
			<p>“Nasıl buldun yeni karımı, güzelliğini?”</p>
			<p>“Pek güzel efendim” dedi Griselda, “doğrusu,</p>
			<p>Bugüne dek görmedim ondan güzelini.</p>
			<p>Onun mutluluğu için duacıyım Tanrı’ya,</p>
			<p>Ve hayatınızın sonuna kadar mutlu,</p>
			<p>Mesut kılar dilerim Tanrı ikinizi.</p>
			<span epub:type="pagebreak" id="page425" title="425"/>
			<p class="entry margined">“Fakat bir ricam var, bir uyarım olacak size,</p>
			<p>Bana yaptığınız gibi canını yakmayın,</p>
			<p>İşkence etmeyin bu körpecik kıza,</p>
			<p>Daha el bebek gül bebek büyümüş çünkü o,</p>
			<p>İşte bu yüzden benim düşünceme göre,</p>
			<p>Yoksulluk içinde büyüyen biri kadar</p>
			<p>Kolay göğüs geremez felaketlere.”</p>
			<p class="entry margined">Gördüğünde Walter Griselda’nın sabrını,</p>
			<p>Her tür ard niyetten uzak, gülümseyen yüzünü.</p>
			<p>Ona yaptığı bütün kötülüklere rağmen,</p>
			<p>Düşününce nasıl kale duvarı gibi durduğunu,</p>
			<p>Nasıl uysal ve nasıl masum kaldığını düşününce,</p>
			<p>Evet, karısının sadakati karşısında daha fazla</p>
			<p>Dayanamadı, bir sızı duydu Marki yüreğinde.</p>
			<p class="entry margined">“Tamam Griselda’m” dedi “artık sona erdi,</p>
			<p>Üzülmene, korkmana gerek yok daha fazla.</p>
			<p>Şimdiye kadar hiçbir kadının görmediği</p>
			<p>Sınavlardan geçirdim, denedim seni,</p>
			<p>Hem varlıkta denedim, hem de yoklukta,</p>
			<p>Ve şimdi biliyorum sadakatini.”</p>
			<p>Kollarına alıp Griselda’yı öptü sonra.</p>
			<p class="entry margined">Şaşkınlıktan anlamadı Griselda bu sözlerin önemini,</p>
			<p>Duymamıştı çünkü söylenenlerin hiçbirini,</p>
			<p>Bu şaşkınlığı üstünden atana kadar</p>
			<p>Uykudan henüz kalkmış birisi gibiydi.</p>
			<p>“Griselda” dedi Marki, “bizim için ölen</p>
			<p>Tanrı adına, bir tanecik karımsın, başka biri olamaz,</p>
			<p>Olmadı da zaten Tanrı şahidimdir ki.</p>
			<p class="entry margined">“Senin kızının ta kendisi oluyor</p>
			<p>Bu yeni karım sandığın; ötekine gelince,</p>
			<p>Veliahtım olacak o, niyetim böyle;</p>
			<p>Onu da karnında taşıdın, yalanım yok.</p>
			<p>Bologna’da tuttum onları herkesten gizli;</p>
			<p>Ama bak getirdim tekrar geri,</p>
			<p>Sızlanma yavrularımı yitirdim diye.</p>
			<span epub:type="pagebreak" id="page426" title="426"/>
			<p class="entry margined">“Hakkımda ileri geri konuşanlara gelince,</p>
			<p>Hatırlatmak isterim ki, ben bu işi</p>
			<p>Ne zalimliğimden, ne kötülük olsun diye yaptım,</p>
			<p>Senin karılığını sınamaktı maksadım.</p>
			<p>Çocuklarımı öldürmek mi –Tanrı korusun!– </p>
			<p>Ama uzakta tutmam gerekiyordu ikisini,</p>
			<p>İçinle, dışınla iyice tanıyana dek seni.”</p>
			<p class="entry margined">Bunları duyunca Griselda sevincinden</p>
			<p>Bayılıp düştü yere, fakat kendine gelir gelmez</p>
			<p>Çocuklarını yanına çağırttı hemen.</p>
			<p>Hazin hazin ağlayarak, kolları arasına</p>
			<p>Aldı onları ve hafif hafif kokladı öptü sonra.</p>
			<p>Tam bir anneydi o an: tuzlu gözyaşları</p>
			<p>Yıkarken çocukların yüzünü, saçlarını.</p>
			<p class="entry margined">Ah, nasıl da yürek sızlatan bir manzaraydı,</p>
			<p>Bayılmasını görmek ve duymak mütevazi konuşmasını.</p>
			<p>“Rabbim, şükürler olsun” diyordu Griselda,</p>
			<p>“Kurtardın, bağışladın sevgili yavrumu bana!</p>
			<p>Şuracıkta ölsem artık gam yemem;</p>
			<p>Gözettiğin sevgili kullarındanım madem;</p>
			<p>Ölüm ne ki ruhum sükun bulduktan sonra.</p>
			<p class="entry margined">“Ey tatlı, körpe, ey minik canlarım benim!</p>
			<p>Bu bağrı yanık anneniz nasıl da uzun süre</p>
			<p>Yem olduğunuza inandı vahşi köpeklere,</p>
			<p>Sizi yırtıcı hayvanlar yedi sandı. Şükürler olsun,</p>
			<p>Merhametli Tanrıma ve iyi yürekli babanıza teşekkürler yine,</p>
			<p>Özenle korunup bakmışlar size” ve tam o anda</p>
			<p>Yeniden bayılıp yığılıverdi yere.</p>
			<p class="entry margined">O baygın halinde bile öyle sıkı sıkı</p>
			<p>Sarılıyor, öyle bir kucaklıyordu ki çocuklarını,</p>
			<p>Büyük uğraş gerekti onları çekip almak için,</p>
			<p>Bu pek çok güçlükten sonra mümkün oldu.</p>
			<p>Onları içleri burkularak izleyenlerin,</p>
			<p>Yanaklarından sel olup aktı gözyaşları;</p>
			<p>Ki her biri odada güçlükle duruyordu.</p>
			<span epub:type="pagebreak" id="page427" title="427"/>
			<p class="entry margined">Walter neşelendirdi karısını, dağıttı kederini;</p>
			<p>Ayağa kalktı Griselda sersemlemiş bir halde,</p>
			<p>Herkes eğleniyordu etrafında pür neşe,</p>
			<p>Bulsun diye hanımları yeniden kendini;</p>
			<p>Kendini heba ediyordu Walter, Griselda</p>
			<p>Gülsün diye tek. Harika bir şeydi görmek</p>
			<p>Yüzlerinde yeniden kavuşmanın sevincini.</p>
			<p class="entry margined">Etrafındaki hanımlar, zamanı geldiğinde</p>
			<p>Griselda’yı alıp odasına götürdüler,</p>
			<p>Eski giysilerini çıkardılar üstünden,</p>
			<p>Parlak bir elbise giydirdiler, altın renginde.</p>
			<p>Değerli taşlarla süslü bir taç,</p>
			<p>Kondurdular başına. Ve salona indirip</p>
			<p>Hürmet ettiler ona layığı üzre.</p>
			<p class="entry margined">Kötü bir gün mutlu sona erdi böylece.</p>
			<p>Kadın erkek, herkes doya doya eğlendi,</p>
			<p>Coşku dolu saatler yaşandı gün boyu,</p>
			<p>Yıldızlar ışıyana dek gökkubbede.</p>
			<p>Kime sorarsan sor, daha görkemliydi bu şenlik,</p>
			<p>Paralar böyle sel gibi akmamıştı, bu kadar</p>
			<p>Masraf yapılmamıştı düğün şölenlerinde.</p>
			<p class="entry margined">Uzun yıllar bolluk bereket içinde,</p>
			<p>Uyumlu ve huzurlu yaşadılar karı koca.</p>
			<p>Zengin bir evililik ayarladı Marki kızına,</p>
			<p>İtalya’nın sayılı lordlarından biriyle.</p>
			<p>Kayınpederini de sarayında tuttu Walter,</p>
			<p>Ruhu bedeninden uçup gidene kadar,</p>
			<p>Rahat ve huzur içinde bir yaşam sürdü Janicula.</p>
			<p class="entry margined">Walter’dan sonra oğlu geçti başa,</p>
			<p>Rahat ve huzur dolu günler yaşandı yine.</p>
			<p>Şanslı bir evlilik yaptı delikanlı,</p>
			<p>Karısını sınamaya filan kalkışmadı, hâşâ!</p>
			<p>Eskisi kadar sağlam değil dünyamız,</p>
			<p>Gerçekleri konuşmak gerekirse,</p>
			<p>Bakın hikâyeci ne diyor bu konuda:</p>
			<span epub:type="pagebreak" id="page428" title="428"/>
			<p class="entry margined">Bütün evli kadınlar uysallıkta Griselda</p>
			<p>Gibi davransınlar diye anlatılmaz bu hikâye,</p>
			<p>Çekilmez olurdu hayat, yaşanmaz olurdu yoksa;</p>
			<p>Yine de kendi çapında herkes,</p>
			<p>Onun gibi sağlam durabilmeli felaketler karşısında;</p>
			<p>İşte bu düşünceyle kaleme almış Petrarch</p>
			<p>Bu hikâyeyi o yüce üslubuyla.</p>
			<p class="entry margined">Bir kadın bunca sabırlı olabiliyorsa eğer</p>
			<p>Ölümlü kocasına karşı, Tanrı’dan gelen her şeyi</p>
			<p>Nasıl bir tevekkülle karşılamak gerekir düşünün beyler!</p>
			<p>Son derece doğal denemek istemesi</p>
			<p>Kendi yarattıklarını. Sınavı bir kez geçenleri bir daha</p>
			<p>Sınamaya gerek duymasa da –böyle der Aziz James risalesi– </p>
			<p>Her günümüz bir sınavdır şüphe yok buna.</p>
			<p class="entry margined">Acılar çektirir bize, pişelim diye,</p>
			<p>Keskin kırbacıyla felaketlerin</p>
			<p>Sık sık kamçılar bizi değişik şekillerde.</p>
			<p>Bizi daha iyi tanımak için değil elbet,</p>
			<p>Zayıflıklarımızı bilir o biz daha doğmadan önce;</p>
			<p>Terbiye olmamız içindir, yararımızadır her şey,</p>
			<p>Acılara sabırla katlanıp yaşayalım öyleyse.</p>
			<p class="entry margined">Fakat beyler, sözlerimi bitirmeden bir kelime daha:</p>
			<p>Günümüzde, gerçekten pek zor koca şehirde</p>
			<p>Üç Griselda bulmak, üç değil iki hatta,</p>
			<p>Böyle bir sınava şimdikiler girecek olsa</p>
			<p>Altınları öyle adi bir alaşım yapmıştır ki pirinçle,</p>
			<p>Pek hoş görünse de madenlerinden yapacağınız para</p>
			<p>Kırılıverir ortadan, bükülmek yerine.</p>
			<p class="entry margined">İşte bu yüzden Bathlı Hanım’ın aşkına</p>
			<p>–Tanrı onu korusun, yaşatsın tarikatını, onun gibileri,</p>
			<p>Yazık, gerçekten çok yazık olurdu yoksa– </p>
			<p>Coşkulu bir kalple şen bir şarkı söylemek istiyorum ben,</p>
			<p>Memnun kılmak isterim sizleri bu şarkıyla,</p>
			<p>Önce, hüzünlü konuları bırakalım bir tarafa,</p>
			<p>Ve işte şarkım, dinleyin lütfen:</p>
		</section>
		<section>
			<span epub:type="pagebreak" id="page429" title="429"/>
			<h1 class="chapter-header">CHAUCER’IN SONSÖZ’Ü</h1>
			<p class="entry margined">Griselda öldü, öldü onun sabrı da,</p>
			<p>İtalya’da bir vadide yatarlar şimdi;</p>
			<p>Sesleniyorum bu yüzden tüm kocalara,</p>
			<p>Uygulamaya kalkmayın böyle bir denemeyi</p>
			<p>Bir Griselda bulmak için karınıza,</p>
			<p>Boşa gider çabanız bilmelisiniz ki.</p>
			<p class="entry margined">Ey değerli hanımlar, akıl sahipleri,</p>
			<p>Uysallık dilinizi bağlamasın böyle,</p>
			<p>Bir üniversiteli veyahut başka biri,</p>
			<p>Sizi de konu yapmasın hikâyesine,</p>
			<p>Uysal belleyip sizi de Griselda gibi,</p>
			<p>Yutar, haberiniz olsun, yoksa Chichevace.<a class="noteref" epub:type="noteref" href="#f3">3</a></p>
			<p class="entry margined">Yankı’yı örnek alın derim kendinize,</p>
			<p>Susmak nedir bilmez o hep karşılık verir.</p>
			<p>Masumluğunuz bir tuzak olmasın size,</p>
			<p>İdareyi sertçe ele almak gerekir,</p>
			<p>Kazıyın bu dersi aklınıza derince,</p>
			<p>Böylesi tarafların menfaatinedir.</p>
			<p class="entry margined">İri cüsseli kadınlar, savunmaya geçin,</p>
			<p>Güçlüsünüz nasıl olsa bir deve kadar;</p>
			<p>Şiddet sever kocalara vermeyin izin.</p>
			<p>Ey kavgada zayıf, ufak tefek hanımlar,</p>
			<p>Her biriniz bir Hint kaplanı kadar azgın,</p>
			<p>Çen çen ötün, size örnek değirmenler var.</p>
			<p class="entry margined">Korkmayın, hem boyun eğmeyin erkeklere,</p>
			<p>Kocanız zırhlara bürünmüş olsa dahi,</p>
			<p>Sert sözleriniz oklardır, işler göğsüne,</p>
			<p>Deler geçer zırhı, başlığı da vallahi.</p>
			<p>Süt dökmüş kedi gibi uslu istenirse</p>
			<p>Kıskançlık da pıstırır erkek milletini.</p>
			<p class="entry margined">Güzelseniz eğer, salının ortalıkta,</p>
			<p>Sergileyin yüzünüzü, şıklığınızı,</p>
			<span epub:type="pagebreak" id="page430" title="430"/>
			<p>Çirkinseniz eğer, cömert davranın daha,</p>
			<p>Dostlar satın alın, sıkmayın canınızı,</p>
			<p>Neşeniz bir olsun dalında bir yaprakla,</p>
			<p>Kocanız olsun yanan, hep o çeksin acı.</p>
			<p class="spot">Hancı’nın neşeli sözleri.</p>
			<p class="entry">Değerli üniversiteli hikâyesini bitirdiği zaman,</p>
			<p>Hancımız yemin etti ve dedi “Aman aman,</p>
			<p>Pek hoş bir hikâye bu, gerçekten yaman.</p>
			<p>Bir fıçı birasına yeğlerdim benim</p>
			<p>Karının da duymasını en azından bir kere,</p>
			<p>Bu hikâyeden çok şey öğrendim zira,</p>
			<p>Ama olmaz duaya amin demeyelim, hiç koşmayalım zora.”</p>
			<p class="spot">Oxfordlu Öğrenci’nin Hikâyesi burada bitiyor.</p>
		</section>
	</section>
	<aside class="footnote" epub:type="footnote" id="f1">1 <em>Petrarch</em>: Francesco Petrarca (1304-74), Roma’da 1341 yılında Devlet Şairi <em>(poet laureate)</em> seçilen İtalyan şair ve hümanist. Petrarch, Griselda’nın hikâyesini Boccacio’nun <em>Decamaron</em> adlı kitabından Latinceye çevirmişti. Chaucer’ın bu hikâyeyi oradan aldığı düşünülüyor.</aside>
	<aside class="footnote" epub:type="footnote" id="f2">2 <em>Lynian</em>: Giovanni di Legnano, Bologna’da hukuk profesörü. Ölümü 1383. Savaş ve astrolojiyle ilgili yazılar yazmıştır.</aside>
	<aside class="footnote" epub:type="footnote" id="f3">3 <em>Chichevache</em>: Eski bir Fransız masalında Chichevache ve Bicorne adlarında iki inek vardı. Bicorne besiliydi çünkü sabırlı kocaları yiyordu, ama sabırlı karıları yiyerek beslenen zavallı Chichevache zayıftı.</aside>
</body>
</html>