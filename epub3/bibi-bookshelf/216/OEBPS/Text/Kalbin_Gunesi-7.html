<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Kalbin_Gunesi-7.html</title>
  <link href="../Styles/template.css" rel="stylesheet" type="text/css"/>
</head>

<body>
  <div id="Kalbin_Gunesi-7.html" xml:lang="tr-TR">
    <div class="Basic-Text-Frame">
      <p class="x1-Baslik" id="toc_marker-1-7">Hayat-ı Seniyyelerinin Şehadeti</p>

      <p class="x2-Baslik" id="toc_marker-1-7-1">Kabukta Bulunmaz</p>

      <p class="a--Parafraf">Tavus kuşunun rengârenk, nakış nakış kanatları vardır. Hele bir de açılıp, bütün genişlik ve güzelliği ile göründü mü, seyrine doyum olmaz, ihtişamı gözleri kamaştırır.</p>

      <p class="a--Parafraf">Tavus kuşunun güzelliğini içinden çıktığı yumurtada, o küçük kireç yuvarlağında arayan bulamaz. O, kabuğun çok ötesindeki bir sanat ve güzelliğin eseridir. Orada işleyen sonsuz bir kudret eli vardır.</p>

      <p class="a--Parafraf">Öyle de, Hz. Muhammed’i beşerî urba içerisinde aramamak gerekir. O’nu görebilmek için, mânevî mahiyetine, kâinatı kuşatan rahmet kanatlarına nazar edilmelidir.</p>

      <p class="a--Parafraf">Evet, O, getirdiği hakikatlerle bütün mahlûkâta bir rahmettir.</p>

      <p class="a--Parafraf">Cebrail Aleyhisselâm, Efendimiz’e geldiğinde genellikle bir insan şeklinde görünürdü. Bazen Hz. Dıhye gibi bir sahabe efendimizin, bazen bir yolcunun suretine girerdi.</p>

      <p class="a--Parafraf">Sadece birkaç defa asıl suretinde görünmüştü. Efendimiz’e <span class="Saygimiz-Char-" style="font-size:0.86em;" xml:lang="tr-TR">(aleyhissalâtü vesselâm)</span> Hira’da ilk göründüğünde de kendi asıl mahiyetindeydi. Mahiyeti meçhul nurdan kanatları âfâkı tutmuş, ihtişamı her yanı sarmıştı. Efendimiz, Cebrail <span class="Saygimiz-Char-" style="font-size:0.86em;" xml:lang="tr-TR">(aleyhisselâm)</span>’ı o hâliyle görünce bir an tesirinde kaldı, sarsıldı.</p>

      <p class="a--Parafraf">Daha sonra, menkıbevârî bu hâdiseyi nakleden büyükler şöyle diyecekti:</p>

      <p class="a--Parafraf">– Efendimiz, hakikî mahiyeti ile Cebrail <span class="Saygimiz-Char-" style="font-size:0.86em;" xml:lang="tr-TR">(aleyhisselâm)</span>’ı görünce bir an kendini kaybetti. Eğer Cebrail <span class="Saygimiz-Char-" style="font-size:0.86em;" xml:lang="tr-TR">(aleyhisselâm)</span>, Efendimiz’in rahmet kanatlarının ebed memleketine uzanan enginliğini bir kerecik görseydi, bayılır ve kıyamete kadar bir daha ayılamazdı.</p>

      <p class="a--Parafraf">İşte Efendimiz <span class="Saygimiz-Char-" style="font-size:0.86em;" xml:lang="tr-TR">(aleyhissalâtü vesselâm)</span> ancak, hücreleri müminlerden ve onların bütününün elinden dökülen güzelliklerden oluşan mânevî vücudu ile birlikte düşünülür ve görülürse bir derece anlaşılabilir.</p>

      <p class="x2-Baslik" id="toc_marker-1-7-2">Kudret Eli</p>

      <p class="a--Parafraf">Her şey varlığını Allah’a borçludur ve her şeyin vücudunun devamı Allah’ın var ediciliği ile kâimdir.</p>

      <p class="a--Parafraf">Varlık, Ezelî Yaratıcı’nın dâimî tecellilerine mazhardır. Var eden, bir an, herhangi bir şey üzerindeki yaratıcı tesirini kesse, o şey yok olur. Vâkıa, yok da bir vardan sonra doğar ve O’nun sonsuz ilim ve kudreti için “yok” da yoktur…</p>

      <p class="a--Parafraf">Allah <span class="Saygimiz-Char-" style="font-size:0.86em;" xml:lang="tr-TR">(celle celâluhû)</span>, yarattığı mevcudatı var ettikten sonra kendi hâline bırakmamıştır. Zaten, öyle bir ayrılık söz konusu olsa, o varlıkların kendilerini kendileri var etmeleri gerektir ki, bu da imkânsızdır.</p>

      <p class="a--Parafraf">Allah’ın yaratıcılığı, zerreden güneşe, her an, her şey üzerinde dâimîdir.</p>

      <p class="a--Parafraf">İnsanı da, insana ait fiilleri de Allah yaratır. Onun içindir ki, insana “yaratıcılık” isnadı, O’ndan <span class="Saygimiz-Char-" style="font-size:0.86em;" xml:lang="tr-TR">(celle celâluhû)</span> uzaklığın neticesidir ve kullananı, kasıtsızsa günaha düşüren çirkin bir küfür lafzıdır.</p>

      <p class="a--Parafraf">Güneşi kabul etmeyenin her pırıltıya güneş demesi gibi, akılları gözlerine inmiş maddeperest insanlar da bir yaratıcıyı kabul etmeyince âciz zerreleri ilâh zannederler.</p>

      <p class="a--Parafraf">Efendimiz, mutlak tevhidin zirvesinde hakikî bir mümindir. Varlık O’nun hatırına, O’nu meyve versin diye yaratılmıştır. O <span class="Saygimiz-Char-" style="font-size:0.86em;" xml:lang="tr-TR">(aleyhissalâtü vesselâm)</span>, yaratan değil, ama onun dışında her şeydir. Hak katında hatırı o kadar yücedir.</p>

      <p class="a--Parafraf">Buna rağmen, O, iman ve edep ufku konuşmalarına başlarken çok defa, “Nefsimi kudret elinde tutan Allah’a yemin ederim ki!” demiş, öyle başlamıştır.</p>

      <p class="a--Parafraf">Yani, “Kâinatın yüzü suyu hürmetine yaratıldığı ben dahi, hiçbir şeyi yapmaya bizzat muktedir değilim. Mutlak kudret O’nundur. O’nun mülkünde, O’nun var etmesiyle var olan zerre, küçüklüğünden ötürü tecelliden gâip olup ayrılamadığı gibi, güneş de büyüklüğüne güvenerek o tecelliden kopamaz, haddi aşamaz. Benim nefsimi bile bir lahza bana bırakmayan Allah’ın izzeti, mahlûkâttaki en ufak bir müdahale ve şirk imasını bile reddeder.” demektedir.</p>

      <p class="a--Parafraf">Hz. Muhammed <span class="Saygimiz-Char-" style="font-size:0.86em;" xml:lang="tr-TR">(aleyhissalâtü vesselâm)</span>’ın, tevhiddeki bu hassasiyeti, vazifesinin ve samimiyetinin şâhididir. Rabbimiz’i tanıması ve tanıtmasıyla emsalsiz olduğu gibi, O’na karşı edepte ve hakikatin korunmasında da fevkalade hassastır. O’nun yanında en ufak bir şirk imasının yeri yoktur. Zaten O’nun vazifesi de odur.</p>

      <p class="x2-Baslik" id="toc_marker-1-7-3">Soya Emanet</p>

      <p class="a--Parafraf">Evini, ailesini, soyunu sevmek önemlidir ve çok kuvvetli bir bağdır. İnsan, kendisine beşiklik yapan yuvayı, yurdu, insanları elbette sever ve sevmelidir. Onu, onların havası, suyu, huyu örmüştür. Ayrı düşünülemez ve ayrı düşürülemez.</p>

      <p class="a--Parafraf">Ait olduğu dünyaya vefası olmayanın başkasına vefası olmaz. Sevgisiz, teşekkürsüz bir mizaç nankördür, hayırsızdır. Anne, baba, ata; can gibidir, candan azizdir.</p>

      <p class="a--Parafraf">İnsanın, ait olduğu yuvayı sevmesi başkadır, onları dünyanın en faziletli, en üstün, en bilgili insanları görmesi başkadır. Bu sevginin gözü kör etmesi, insanı hakikatsiz bir yalancı hâline getirmesidir. Bir iyiden kötülük toplamaktır.</p>

      <p class="a--Parafraf">Onları oldukları hâlleriyle değil, hayali kimlikleri ile sevmek ve olmadık özellikler vermek, sevmek değil, onları istiskal etmek, hakikî hâllerini küçük görmektir. Üstün diye sevmek ayrıdır, onlar oldukları için sevmek ayrıdır.</p>

      <p class="a--Parafraf">İslâm, insanın ailesini, soyunu sevmesini ister, “cibilli kurbiyet”i reddetmez. Fakat kimse falan anneden doğduğu için üstünlük iddia edemez. Bu hem hakikate, hem o anneye ihanettir, yalandır.</p>

      <p class="a--Parafraf">Elbette insan, kendi yakınlarının ilimde ve fazilette üstün olmasını arzu eder. Aile bağından ötürü şartsız sevilen ve taraftar olunan, hakikat hatırına da sevilirse, o bağ ve muhabbet çok daha metin ve sarsılmaz olur.</p>

      <p class="a--Parafraf">Delisini dışarı atmayan ve ona taraftar olan insan nevi, cihanın en akıllısına elbette bir başka sahip çıkacak, en sıkıntılı anlarda bile O’ndan tarafa koşmaktan ve O’nunla olmaktan çekinmeyecektir. Kan çekecek, can çekecek, ruh çekecek; ilim, idrak, hukuk çekecektir.</p>

      <p class="a--Parafraf">Efendimiz <span class="Saygimiz-Char-" style="font-size:0.86em;" xml:lang="tr-TR">(aleyhissalâtü vesselâm)</span>, <span class="italik" xml:lang="tr-TR">“Size iki şey</span> <span class="italik" xml:lang="tr-TR">bırakıyorum. Onlara tutunursanız kurtulursunuz: Biri Kitabullah, biri Âl-i Beyt</span><span class="italik" xml:lang="tr-TR">’im.”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-39" id="footnote-207-39-backlink">39</a></span> buyurur.</p>

      <p class="a--Parafraf">Bu ifade, elbetteki kuru bir soy muhabbetinin neticesi değildir. Efendimiz’in Peygamberliğine delil olacak bu mu’cizevi ifadeler, Allah’ın <span class="Saygimiz-Char-" style="font-size:0.86em;" xml:lang="tr-TR">(celle celâluhû)</span> bildirmesiyle istikbaldeki durumu anlatan bir hakikat ve ikazdır.</p>

      <p class="a--Parafraf">Evet, Âl-i Beyt’in fertleri, tarih boyu iman davasına teslimiyet ve taraftarlıkta hep önde olmuşlardır. Çünkü, İslâm’a fıtraten, neslen taraftardırlar. Şansız ve haksız bir durumda bile bırakılmayan soy sevgisi, insana şan ve şeref kazandıran hakikatli bir yolda elbette bırakılmaz. Onun içindir ki, başkalarının kuvvetli delillerle ikna oldukları bir durumda Ehl-i Beyt, en küçük bir emareyi, kuvvetli bir delil olarak kabul eder.</p>

      <p class="a--Parafraf">Efendimiz <span class="Saygimiz-Char-" style="font-size:0.86em;" xml:lang="tr-TR">(</span><span class="Saygimiz-Char-" style="font-size:0.86em;" xml:lang="tr-TR">aleyhissalâtü vesselâm)</span>, istikbaldeki fitneleri, ümmetinin içine düşeceği kargaşaları ve karanlık günlerde hemen her asrı aydınlatan dev simaların kendi neslinden çıkacağını görmüş, ümmetini hakkı bulmak için onların etrafında toplanmaya teşvik etmiştir. Demek vazifesini ebed diyarına gittikten sonra dahi takip edecek kadar samimi ve hassastır.</p>

      <p class="a--Parafraf">Efendimiz’in Hz. Hasan ve Hüseyin Efendilerimiz’in başını okşamasında, Şah-ı Geylânîlerin, Bediüzzamanların hissesi olduğu gibi, soyuna muhabbete teşvikte de vazifesine sadakatin hatırı vardır.</p>

      <p class="a--Parafraf">O, ümmeti ile kıyamete kadar olduğu gibi, cehennemin kapısında şefaatliyle imdada kadar da alâkadar bir vazifelidir.</p>

      <p class="x2-Baslik" id="toc_marker-1-7-4">Tereddüde Düşmemesi</p>

      <p class="a--Parafraf">Sözü doğru olmayan insan, en basit bir meseleyi, en küçük bir topluluğa, neticesi önemsiz dahi olsa tereddütsüz söyleyemez. Kalbindeki bulanıklık bir şekilde akseder.</p>

      <p class="a--Parafraf">İnsanlığın Efendisi <span class="Saygimiz-Char-" style="font-size:0.86em;" xml:lang="tr-TR">(aleyhissalâtü vesselâm)</span>, hayatî önemi ve sonuçları olan bir meseleyi, en büyük topluluklara pervasızca haykırmış, en küçük bir tereddüde düşmemiştir. Hiç kimse, davasını ilan ederken yaşadığı hiçbir tereddüdüne şâhid değildir. Hâşâ, eğer Allah’ın peygamberi olmasaydı, davasında da, neticesinde de bu kadar tereddütsüz olamaz, sözünü ve değişik tesirlerle yönünü değiştirirdi. Zira çok çetin günler yaşamış, müşriklerle arasına birçok hatır girmişti. Fakat ne Mekke müşriklerinin zulmü ve ne de amcası Ebû Talip’in hatırı O’nun vazifesini yapmasına mâni olmuştu. O, değil tereddüt yaşamak, “Benim davamdan dönmem, sizden birinizin güneşten bir parça koparmasıyla aynı şeydir.” buyuruyor, bunun ne kadar imkânsız olduğunu ilan ediyordu.</p>

      <p class="a--Parafraf">Mekke müşriklerinin çirkinlik üstüne çirkinlik, eziyet üzerine eziyet yaptığı zor günlerdi. Allah Resûlü, örtüsünü başına almış, Kâbe’nin gölgesinde oturuyordu. Habbab bin Eret <span class="Saygimiz-Char-" style="font-size:0.86em;" xml:lang="tr-TR">(radiyallâhu anh)</span>, daha hürriyetine kavuşamamış bir köleydi. Müşriklerin işkenceleri dayanılmaz bir hal almıştı. Zor durumdaydı. Efendimizi yalnız görünce yanına gitti:</p>

      <p class="a--Parafraf">– Ya Resûlallah! Dua edip Cenâb-ı Hak’tan nusret ve yardım dilemez misin?</p>

      <p class="a--Parafraf">Hemen ellerini açıp beddua etmesini bekliyordu ki, Efendimiz ona döndü, geçmiş devirlerde Müslümanların yaşadığı eziyetleri anlattı ve şöyle dedi:</p>

      <p class="a--Parafraf">– Allah’a yemin olsun ki, O mutlaka bu dini tamama erdirecektir. Hatta gün gelecek, yalnız başına bir atlı, Allah korkusu ve sürüsüne kurt saldırması endişesinden başka hiçbir korku taşımaksızın San’a’dan Hadramevt’e kadar emniyetle gidecektir. Ne var ki, siz bu hususta acele ediyorsunuz.<span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-40" id="footnote-207-40-backlink">40</a></span></p>

      <p class="a--Parafraf">Allah Resûlü, Sonsuz Kudret’e itimat ettiği için, davasından emindi. Onun içindir ki, müminlerin hayatlarından emin olmadan sokağa çıktıkları, tebliğlerinin bile engellenmeye çalışıldığı o günlerde zaferi müjdeliyordu.</p>

      <p class="a--Parafraf">Zaman geçti, Allah dinini tamamladı, o sözleri âyet olarak inzal buyurdu. Habbab bin Eret, San’a’dan Hadramevt’e emniyet içerisinde gidilip gelinen o günleri gördü.</p>

      <p class="a--Parafraf">Hicrette, müşrikler iz takibiyle mağaranın ağzına kadar gelmişlerdi. Aralarında bir metre kadar bir mesafe vardı. Hz. Ebûbekir, İnsanlığın Efendisi’ne bir şey olmasın diye telaş içindeydi. Allah Resûlü, onu teselli ediyor, <span class="italik" xml:lang="tr-TR">“Korkma, Allah bizimle beraberdir.”</span> <span class="x-yet-Metin-Char-" style="font-size:0.76em;" xml:lang="tr-TR">(</span><span class="x-yet-Metin-Char-" style="font-size:0.76em;" xml:lang="tr-TR">Tevbe, 9/40)</span> buyuruyor ve <span class="italik" xml:lang="tr-TR">“Üçüncüsünün Allah olduğu iki kişi hakkındaki zannın nedir?</span><span class="italik" xml:lang="tr-TR">”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-41" id="footnote-207-41-backlink">41</a></span> diyordu.</p>

      <p class="a--Parafraf">Davasında emin olmasaydı, bu kadar tereddütsüz olamazdı.</p>

      <p class="a--Parafraf">Efendimiz, bir ağacın altında uyurken, Gavres isimli kâfir, dalda asılı olan kılıcı aldı, âdeta gırtlağına dayayarak sordu:</p>

      <p class="a--Parafraf">– Seni şimdi benim elimden kim kurtaracak?</p>

      <p class="a--Parafraf">Efendimiz hiç tereddüt etmeden, adamın ödünü koparırcasına cevap verdi:</p>

      <p class="a--Parafraf">– Allah!</p>

      <p class="a--Parafraf">Tereddüt etmiyordu, çünkü O, Yerlerin ve Göklerin Sahibinin gönderdiği bir memurdu. O’nu Rabbi koruyordu.</p>

      <p class="a--Parafraf">Gavres’i sıtma tutmuş gibi bir titreme aldı. Kılıcı elinden düşürdü. Efendimiz kılıcı aldı:</p>

      <p class="a--Parafraf">– Ya şimdi seni kim kurtaracak?</p>

      <p class="a--Parafraf">Adamın Allah’a imanı yoktu. Bir şey diyemedi. Efendimiz kendisini serbest bıraktı. Adam, karşılaştığı herkese insanların en hayırlısının yanından geldiğini anlatıyordu.<span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-42" id="footnote-207-42-backlink">42</a></span></p>

      <p class="a--Parafraf">Yukarıda anlatılanlar gibi hayatının birçok karesinde görülen ve tereddütsüzlüğünü ilan eden hâdiseler, Efendimiz’in Allah’ın elçisi olduğunun şâhididir.</p>

      <p class="x2-Baslik" id="toc_marker-1-7-5">Servetinin Artmaması</p>

      <p class="a--Parafraf">Efendiler Efendisi, –hâşâ!– Allah’ın peygamberi olmasa idi muradı dünya olur, dünyası artardı. Hâlbuki, muzaffer bir Peygamber olmasına rağmen, dünyadan ayrılırken kendisine peygamberlik gelmeden evvel sahip olduğu kadarına bile sahip değildi. Nefsine pay biçmemiş, almamış vermiş; yememiş, yedirmişti.</p>

      <p class="a--Parafraf">Efendimiz, peygamberliğinden önce ticaretle meşgul olmuş, dürüstlüğü ve başarılarıyla dikkat çekmişti. O kadar ki, ticaretle uğraşan, kervanlar Mekke’den hareket ettiğinde malları diğer bütün mallara denk olan, yüksek ahlâkından ötürü “tâhire” diye anılan Hz. Hadîce Annemiz, Efendimiz’in doğruluk ve güvenilirliğini duyunca, mallarını satmayı kabul ederse kendisine başkalarının verdiği kârın iki katını vermeye hazır olduğunu ifade etmiş, Efendimiz de bu teklifi kabul ederek onun mallarını Basra’ya götürmüştü.</p>

      <p class="a--Parafraf">Ticarî işlerinden ötürü Yemen’e, Basra’ya, Suriye’ye defalarca gidip gelmişti. İşini o kadar iyi yapıyordu ki, peygamberliğinden sonra yanına gelenler, kendi memleketlerini O’nun kadar bilmediklerini ifade ediyorlardı.</p>

      <p class="a--Parafraf">Nübüvvet vazifesinden sonra, fedakâr ve tâhire annemiz Hazreti Hadîce’nin serveti dahil, her şeyini İslâm yolunda feda etmişti. Vefat ettiğinde arkada bıraktığı kayda değer hiçbir mal varlığı yoktu. Zaten, <span class="italik" xml:lang="tr-TR">“Biz peygamberlerin mirası</span> <span class="italik" xml:lang="tr-TR">yoktur, bıraktıklarımız sadakadır.”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-43" id="footnote-207-43-backlink">43</a></span> buyurmuştu. Amr bin el-Hâris, O’ndan kalanları şöyle anlatıyordu: <span class="italik" xml:lang="tr-TR">“Resûl-i Ekrem</span> <span class="Saygimiz-Char-" style="font-size:0.86em;" xml:lang="tr-TR">(sallallâhu aleyhi</span> <span class="Saygimiz-Char-" style="font-size:0.86em;" xml:lang="tr-TR">ve sellem)</span><span class="italik" xml:lang="tr-TR">, ölümü anında ne bir dirhem, ne bir</span> <span class="italik" xml:lang="tr-TR">dinar, ne bir köle, ne de başka bir şey bırakmıştı. Ancak</span> <span class="italik" xml:lang="tr-TR">beyaz astarını, silahını ve sadaka olarak dağıttığı arazi parçasını bıraktı.”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-44" id="footnote-207-44-backlink">44</a></span></p>

      <p class="a--Parafraf">Dikkat edilirse bu anlatılanlar arasında saraylar, hazineler, altınlar, vadiler dolusu develer, atlar, koyunlar yoktur. Efendimiz’in, <span class="italik" xml:lang="tr-TR">“Vârislerim aralarında altınlar</span> <span class="italik" xml:lang="tr-TR">bölüşmeyecektir.”</span> buyurduğu gibi, bölüşülen servetler olmamıştır.</p>

      <p class="a--Parafraf">Servetinin artmaması, kendisine ait şeyleri de Allah yolunda harcaması ile birlikte, yaşadığı mahrumiyetler ve çektiği sıkıntılar da tarifsiz olmuş, mübarek annemiz Hz. Fâtıma, Efendimiz’in vefatı anında “Vay babamın çektiği ızdıraba…” diyerek ağlamıştı. Hâlbuki İnsanlığın Efendisi, o son anlarında bile vazifesini yapıyor, <span class="italik" xml:lang="tr-TR">“Ellerinizdeki</span> <span class="italik" xml:lang="tr-TR">kölelerinize iyi davranınız! Namaza dikkat ve devam ediniz!”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-45" id="footnote-207-45-backlink">45</a></span> buyuruyordu.</p>

      <p class="a--Parafraf">Kimseden –hâşâ!– vazifesinden ötürü hiçbir beklentiye girmemiş, hicret esnasında Ebûbekir Efendimiz’in kendisi için hazırladığı deveye bile ücretini ödeyip satın alarak binmişti.</p>

      <p class="a--Parafraf">Bir gün mescidde oturarak namaz kıldığını gören Ebû Hureyre Efendimiz <span class="Saygimiz-Char-" style="font-size:0.86em;" xml:lang="tr-TR">(radiyallâhu anh)</span> yanına yaklaşmış,</p>

      <p class="a--Parafraf">– Ya Resûlallah hasta mısınız, demişti.</p>

      <p class="a--Parafraf">Cevap onun da, bütün müminlerin de yüreğini dağlayan bir şeydi.</p>

      <p class="a--Parafraf">– Hayır Ya Ebâ Hureyre, açım… Açlıktan ayağa kalkacak dermanın kalmadı.</p>

      <p class="a--Parafraf">Bu, inandığı dava uğrunda her şeyini vermenin ve vazifesindeki samimiyetin ifadesiydi. Ebû Hureyre ağladı. Allah Resûlü, onu teselli etti:</p>

      <p class="a--Parafraf">– Ağlama, hesabın şiddeti aç olanlara dokunmayacaktır.<span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-46" id="footnote-207-46-backlink">46</a></span></p>

      <p class="a--Parafraf">Bir başka gün, sıkıntılar içerisinde yaşayan ve ganimet mallarından kendisine de bir şeyler verilmesini uman öz kızı Hz. Fâtıma Annemiz’e: “Kızım, Suffe ashabının bütün ihtiyaçlarını görmeden evvel sana bir şey veremem. Ama sana bundan daha hayırlısını öğreteyim, yatmak için yatağına gittiğinde 33 defa ‘Sübhânallâh’, 33 defa ‘Elhamdülillâh’, 33 defa ‘Allahuekber’ de. Bu senin istediklerinden, senin âhiretin hesabına daha iyidir.” diyordu.<span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-47" id="footnote-207-47-backlink">47</a></span></p>

      <p class="a--Parafraf">Eğer –hâşâ!–, Allah’ın peygamberi ve ebedî saadetin davetçisi olmasaydı, öz kızına Suffe ashabı olarak bilinen talebelerini tercih etmez, zaman zaman açlık çekerek yaşamazdı. O, Rabbimiz’in, hâli dilinden ayrı olmayan sâdık ve masdûk elçisiydi.</p>

      <p class="x2-Baslik" id="toc_marker-1-7-6">İbadet Israrı</p>

      <p class="a--Parafraf">Hz. Muhammed <span class="Saygimiz-Char-" style="font-size:0.86em;" xml:lang="tr-TR">(aleyhissalâtü vesselâm),</span> eğer –hâşâ!– Allah’ın şanı yüce peygamberi olmasaydı, ibadet ve tâat içerisinde yaşamaz, kendisinin ve ailesinin muaf olduğunu iddia ederdi. Hâlbuki, O, kulluğu o kadar dolu, o kadar câmi yaşıyordu ki, ardından gelen insanlar ve topluluklar kullukta O’na mukabele edemiyorlardı. Secdesi öyle ulvî, takvası öyle ince, duası öyle makbuldü.</p>

      <p class="a--Parafraf">Öyle bir namaz kılışı vardı ki, sinesinden değirmen taşlarının çıkardığı ses gibi sesler çıkıyor, O’nu o hâlde görenler Allah’ın azamet ve celalini hatırlıyordu.<span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-48" id="footnote-207-48-backlink">48</a></span></p>

      <p class="a--Parafraf">Geceleri teheccüd namazı kılar ve hıçkıra hıçkıra ağlardı. Ebû Zer Efendimiz <span class="Saygimiz-Char-" style="font-size:0.86em;" xml:lang="tr-TR">(radiyallâhu anh)</span>, şâhid olduğu bir tabloyu şöyle anlatıyordu:</p>

      <p class="a--Parafraf">– Bir gece sabaha kadar namaz kıldı. <span class="italik" xml:lang="tr-TR">“Eğer azab edersen onlar</span> <span class="italik" xml:lang="tr-TR">Senin kulların, eğer affedersen azîz ve hakîm Sensin!”</span> <span class="x-yet-Metin-Char-" style="font-size:0.76em;" xml:lang="tr-TR">(Mâide</span><span class="x-yet-Metin-Char-" style="font-size:0.76em;" xml:lang="tr-TR">, 5/118)</span> âyetini okudu, ağladı.<span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-49" id="footnote-207-49-backlink">49</a></span></p>

      <p class="a--Parafraf">Hz. Âişe Annemiz <span class="Saygimiz-Char-" style="font-size:0.86em;" xml:lang="tr-TR">(radiyallâhu</span> <span class="Saygimiz-Char-" style="font-size:0.86em;" xml:lang="tr-TR">anhâ)</span> da, O’nun gece ibadetiyle ilgili şu hâdiseyi anlatır:</p>

      <p class="a--Parafraf">– Bir gece uyandığımda, Allah Resûlü’nü yanımda göremedim. Aklıma, diğer hanımlarından birisinin yanına gitmiş olabileceği ihtimali geldi. El yordamıyla etrafı yokladım. Elim ayağına dokundu. O zaman Allah Resûlü’nün namaz kılmakta olduğunu anladım. Kulak verdim, hıçkıra hıçkıra ağlıyor ve şöyle diyordu:</p>

      <p class="a--Parafraf"><span class="italik" xml:lang="tr-TR">“Allah’ım! Senin gazabından senin rızana sığınırım.</span> <span class="italik" xml:lang="tr-TR">Cezandan affına sığınırım. Allah’ım! Senden yine Sana sığınırım. Zâtını</span> <span class="italik" xml:lang="tr-TR">senâ ettiğin ölçüde Seni sena etmekten âciz olduğumu itiraf ederim.”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-50" id="footnote-207-50-backlink">50</a></span> <span class="italik" xml:lang="tr-TR">“Senin komşuluğun, yakınlığın azîzliktir. Senin senâ ve övülmen yücedir.</span> <span class="italik" xml:lang="tr-TR">Senin ordun mağlup edilmez. Sen, vaad ettiğin şeyde vaadinden dönmezsin.</span> <span class="italik" xml:lang="tr-TR">Senden başka ilâh, senden başka mâbud yoktur.”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-51" id="footnote-207-51-backlink">51</a></span></p>

      <p class="a--Parafraf">Bir ilim okyanusu olan ve Efendimiz’e yakınlığıyla Ehl-i Beyt’ten zannedilen İbn-i Mes’ud Efendimiz anlatıyor:</p>

      <p class="a--Parafraf">– Bir gün Allah Resûlü’yle beraber gece namazı kılmaya azmettim. Geceyi O’nunla geçirecek ve O’nun yaptığı ibadeti ben de yapacaktım. Namaza durdu, ben de durdum. Fakat bir türlü rükûa gitmiyordu. Bakara Sûresi’ni bitirdi, “Şimdi rükûa gider.” dedim, fakat O devam etti; Âl-i İmrân’ı, arkasından da Nisâ Sûresi’ni okudu. Sonra rükûa gitti. Namaz esnasında o kadar yoruldum ki, bir ara aklıma kötü düşünceler geldi.</p>

      <p class="a--Parafraf">– Ne düşünmüştün?</p>

      <p class="a--Parafraf">– Namazı bozup, O’nu namazıyla baş başa bırakmayı düşünmüştüm.<span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-52" id="footnote-207-52-backlink">52</a></span></p>

      <p class="a--Parafraf">Anlatılanlar, günlük beş vakit namaz değil, gündüzünü, ibadet ve tebliğle geçiren Efendimiz’in, geceyi nasıl ihya ettiğinin ifadesidir.</p>

      <p class="a--Parafraf">Müminler için nafile bir ibadet olan gece namazı Efendimiz’e <span class="Saygimiz-Char-" style="font-size:0.86em;" xml:lang="tr-TR">(aleyhissalâtü vesselâm)</span> farzdı. Hâşâ, O, Allah’ın şanı yüce peygamberi olmasaydı, tam tersi olur, diğer insanlar gece namazı kılsa da kendisi kılmaz, belki onlara tavsiye ederdi. Ve hatta, namaz gibi nefse zor gelen bir ibadeti değil gece, gündüz bile yapmaz, üzerinde bu kadar ısrarla durmazdı.</p>

      <p class="a--Parafraf">Hasırda yatıyor, vücudunda hasırın iz bıraktığını gören Ömer Efendimiz ağlıyor; O, <span class="italik" xml:lang="tr-TR">“İstemez misin Ya Ömer, dünya onların âhiret</span> <span class="italik" xml:lang="tr-TR">bizim olsun. Benim dünya ile alâkam bir ağacın altında gölgelenip</span> <span class="italik" xml:lang="tr-TR">giden yolcu gibidir.”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-53" id="footnote-207-53-backlink">53</a></span> buyuruyordu.</p>

      <p class="a--Parafraf">Sadaka ve zekât almıyor, peygamber olduğu için kendisine haram olduğunu anlatıyordu. Hâşâ, başka türlü olsaydı, evvela kendisine helal olduğunu ilan eder, onun en büyük hasenat olduğunu söylerdi.</p>

      <p class="a--Parafraf">Bir gece, yatağında uyuyamadı, sağına soluna dönüp durdu. Sabah, mübarek eşleri:</p>

      <p class="a--Parafraf">– “Ya Resûlallah, bu gece rahatsız mıydınız, çok ızdırap çektiniz.” diye sordu.</p>

      <p class="a--Parafraf">Allah Resûlü şöyle dedi:</p>

      <p class="a--Parafraf">– Yatağımı hazırlarken yere düşmüş bir hurma buldum. Onu ağzıma koydum. Fakat sonra aklıma bizim evde sadaka ve zekât hurmalarının da bulunduğu geldi. Ya bu hurma onlardan ise! İşte sabaha kadar bunu düşündüm, bunun ızdırabıyla sağa sola dönüp durdum. Bir türlü gözüme uyku girmedi. <span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-54" id="footnote-207-54-backlink">54</a></span></p>

      <p class="a--Parafraf">O hâne kendi hânesiydi. Evindeki bir şeyi, belki de çok aç olduğu için ağzına atmıştı. Fakat O, en küçük şüpheli bir şeye karşı bile bu kadar hassas yaşıyor, vazifesine ve kulluğuna zerre kadar zarar verecek şeylerden fersah fersah uzak duruyordu.</p>

      <p class="a--Parafraf">Hâşâ, peygamber olmasaydı, ibadetine bu kadar düşkün olmayacağı gibi, getirdiği din de ibadet üzerinde bu kadar ısrar etmezdi.</p>

      <p class="a--Parafraf">Sadece ibadeti ve takvası bile Efendimiz’in peygamberliğinin şâhidiydi. Zira, öyle olmasaydı ne namaz kılar, ne oruç tutar, ne hac meşakkatine katlanır, ne öyle cömert olur, ve ne de yasak dairesinin sınırına yaklaşmamak için âdeta parmaklarının üzerinde gezinirdi. Hâşâ, kendisini muaf tutar, âleme tebliğ yapardı. O zaman da, inanmadan, yaşamadan konuşanların durumuna düşer, böylesine tesirli olamazdı.</p>

      <p class="x2-Baslik" id="toc_marker-1-7-7">Daveti</p>

      <p class="a--Parafraf">Efendimiz’e <span class="Saygimiz-Char-" style="font-size:0.86em;" xml:lang="tr-TR">(sallallâhu aleyhi ve sellem)</span> bakıldığında görülecek ilk şey, O’nun, Allah’ın verdiği varlık ve nimetlerle Allah’ın huzurunda yaşadığı şuurunu her daim koruduğu olacaktır. Evet, O’na <span class="Saygimiz-Char-" style="font-size:0.86em;" xml:lang="tr-TR">(sallallâhu aleyhi ve sellem)</span> her kum tanesi “Allah’ı düşün.” diyordu ve O <span class="Saygimiz-Char-" style="font-size:0.86em;" xml:lang="tr-TR">(sallallâhu aleyhi ve</span> <span class="Saygimiz-Char-" style="font-size:0.86em;" xml:lang="tr-TR">sellem)</span> daima Rabbinin zikri ile, Rabbini hatırlatarak yaşıyordu.</p>

      <p class="a--Parafraf">Bir hava zerresi, görüntüyü naklederken ne kadar kendini gizliyor, naklettiği şeyi gösteriyorsa, Efendimiz de o kadar ve hatta ondan daha öte her haliyle Rabbine şehadet ediyor, O’nu gösteriyordu. O, Kur’ân’ın ifadesi ile <span class="italik" xml:lang="tr-TR">“Allah’a davet eden nurlu bir</span> <span class="italik" xml:lang="tr-TR">kandil”</span> di. <span class="x-yet-Metin-Char-" style="font-size:0.76em;" xml:lang="tr-TR">(Ahzâb, 33/36)</span>.</p>

      <p class="a--Parafraf"><span class="italik" xml:lang="tr-TR">“Allah tektir, teki sever.”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-55" id="footnote-207-55-backlink">55</a></span> buyuran Efendimiz her şeyi tek yapmayı tercih eder, bu fiiliyle de “tek”i, akla düşürürdü. Su içerken üç yudumda içer, abdest uzuvlarını üç defa yıkar, tesbihi tek sayı ile biter, hacamat gününde tekli günü tercih eder, hurma yerken tek sayı ile yer, sa’yini, tavafını yedi defa yapar, şeytan taşlamada yedi taş kullanarak tekliği korur, gün içerisinde son olarak tek rekatla biten vitr namazını kılardı.</p>

      <p class="a--Parafraf">Yemesini, giyinmesini, binite binmesini, bir şey öğrenmesini ve sair bütün işlerini Rabbini zikrederek ve hatırlatarak yapan Efendimiz, <span class="italik" xml:lang="tr-TR">“Hamd, açlar içinde bizi doyuran Allah’a</span> <span class="italik" xml:lang="tr-TR">mahsustur. Hamd, çıplaklar içinde bizi giydiren Allah’a mahsustur. Hamd</span><span class="italik" xml:lang="tr-TR">, yaya yürüyenler içinde bizi bir binite bindirene mahsustur. Hamd, cahiller</span> <span class="italik" xml:lang="tr-TR">arasında bize öğreten Allah’a mahsustur. Hamd, âlemlerin Rabbi olan</span> <span class="italik" xml:lang="tr-TR">Allah’a mahsustur.”</span> derdi. Evet, o anda yeryüzünde açlar da varken tok olmak, giyecek şey bulamayanlar da varken giyinmek, bir yerden bir yere gitme imkânına sahip olmayanlar da varken binite binmek, cahiller de varken ilim öğrenmek elbette hamd edilecek, minnettar kalınacak şeydi. O <span class="Saygimiz-Char-" style="font-size:0.86em;" xml:lang="tr-TR">(sallallâhu aleyhi ve sellem)</span>, nimeti görünce “nimeti vereni” hatırlar, hatırlatırdı.</p>

      <p class="a--Parafraf"><span class="italik" xml:lang="tr-TR">“Kapını kapa, Allah’ın ismini</span> <span class="italik" xml:lang="tr-TR">zikret.. kandilini söndür, Allah’ın ismini zikret.. yemek tabağının kapağını</span> <span class="italik" xml:lang="tr-TR">kapat, Allah’ı zikret.”</span> buyuran Efendimiz, <span class="italik" xml:lang="tr-TR">“Ya Resûlallah, bana</span> <span class="italik" xml:lang="tr-TR">sıkı sıkıya yapışacağım bir şey söyle.”</span> diyene de, <span class="italik" xml:lang="tr-TR">“Dilin</span> <span class="italik" xml:lang="tr-TR">hep Allah’ı zikretsin.”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-56" id="footnote-207-56-backlink">56</a></span> demişti.</p>

      <p class="a--Parafraf">İsmin bile O’nu ve O’na kulluğu hatırlatanı güzeldi. <span class="italik" xml:lang="tr-TR">“Abdullah, Allah katında</span> <span class="italik" xml:lang="tr-TR">isimlerin en güzelidir.”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-57" id="footnote-207-57-backlink">57</a></span> buyurmuştu.</p>

      <p class="a--Parafraf">Ashabı kendi aralarında konuşuyor, <span class="italik" xml:lang="tr-TR">“Falanın</span> <span class="italik" xml:lang="tr-TR">nasibi develerdedir, falanın nasibi koyunlardadır, falanın nasibi kölelerdedir.”</span> diyorlardı. Onlar kendi aralarında konuşurken Efendimiz de dua ediyordu. Bu sözler kulağına gelince sesini yükseltti, “Nasibi veren de Sensin” dedi. Deveyi de, koyunu da, hizmetliyi de bir veren vardı ve kim neye ulaştı ise, bütün o nasiplerin asıl sahibi O’ydu. Sanki arkadaşlarının ifade tarzından rahatsız olmuş, sözlerini eksiksiz ve tam doğru hâle getirmek istemişti.</p>

      <p class="a--Parafraf">Râhib Bahira, Efendimiz’i sınamak için “Lat ve Uzza adına” demiş, Efendimiz anında, <span class="italik" xml:lang="tr-TR">“Lat ve Uzza</span> <span class="italik" xml:lang="tr-TR">adına yemin ederek bana bir şey sorma!.. Ben onlardan nefret</span> <span class="italik" xml:lang="tr-TR">ettiğim kadar hiçbir şeyden nefret etmem.”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-58" id="footnote-207-58-backlink">58</a></span> buyurmuş, şirkin zerresine tahammül edemeyeceğini göstermişti.</p>

      <p class="a--Parafraf">Hiç araya girmeyen, “Nefsimi kudret elinde tutan Allah’a yemin olsun ki” diyerek söze başlamayı seven, peygamberlik vazifesine insanları tevhide davet ederek başlayan Efendimiz, bir şey taksim ederken veya verirken de –hâşâ– araya girmiyor, <span class="italik" xml:lang="tr-TR">“Ben veren</span> <span class="italik" xml:lang="tr-TR">değil, sadece taksim edenim. Veren aziz ve celil olan Allah’</span><span class="italik" xml:lang="tr-TR">tır</span>.” diyordu.<span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-59" id="footnote-207-59-backlink">59</a></span></p>

      <p class="a--Parafraf">O kadar Allah <span class="Saygimiz-Char-" style="font-size:0.86em;" xml:lang="tr-TR">(celle celâluhû)</span> için yaşıyordu ki, bu hem hâline, hem kelimelerine, daha doğrusu her an bütün mahiyetine sinmişti. “Köle gibi oturmuş yemek yiyor.” diyen birisine, “Ben kibirli değilim, mütevaziyim.” demiyor, <span class="italik" xml:lang="tr-TR">“Rabbim beni kibirli yaratmamış</span><span class="italik" xml:lang="tr-TR">, mütevazi yaratmış.”</span> diyor, iyiliği, güzelliği Rabbine veriyordu.</p>

      <p class="a--Parafraf">Çünkü O, cisimleşmiş bir Kur’ân’dı. O’nun ahlâkı, Kur’ân’ın anlattığı gibi Allah’ı anlatmaktı ve Kur’ân, <span class="italik" xml:lang="tr-TR">“Kime</span> <span class="italik" xml:lang="tr-TR">bir iyilik isabet etmişse o Allah’tandır.”</span> <span class="x-yet-Metin-Char-" style="font-size:0.76em;" xml:lang="tr-TR">(Bakara, 2/269</span><span class="x-yet-Metin-Char-" style="font-size:0.76em;" xml:lang="tr-TR">)</span> buyuruyordu.</p>

      <p class="x2-Baslik" id="toc_marker-1-7-8">Mütevaziliği</p>

      <p class="a--Parafraf">Tevazu, insanın Allah karşısındaki küçüklüğünü, hiçliğini bilmesi, yaratılmış olma ve yaratamama yönüyle her şeyle ve herkesle eşit olduğunu idrak etmesidir. Bütün zâlimler, yalancılar ve dünyayı maksat edinenler kendi küçüklüklerini unutmuş, kendilerini başkalarından üstün görmüşlerdir.</p>

      <p class="a--Parafraf">Allah Resûlü ise hayatını mahviyet ve tevazu içerisinde yaşamış, kul gibi yemek yemiş, kul gibi oturmuştu. Hikmetliydi, heybetliydi. Fasih bir lisanı, fevkalade hitabeti vardı. Galipti. Belki de O’ndan kimse bu kadar başı yerde olmasını beklemeyecekti. Yapsaydı izzetine yorulacak, “O Allah’ın peygamberi” denilecek, oturacağı şâhikalar baştan kabullenilecekti.</p>

      <p class="a--Parafraf">Hâlbuki O hep insanların arasında yaşadı, kendisini onlardan birisi, onları da arkadaşları kabul etti. Ayrı bir yerde oturtmak isteyen amcası Hz. Abbas’a, <span class="italik" xml:lang="tr-TR">“Allah’ın ruhumu teslim alacağı âna</span> <span class="italik" xml:lang="tr-TR">kadar sahabelerimin ökçeme basmalarına, hırkamı çekiştirmelerine katlanacağım.”</span> demiş, mütevaziliği ile de Allah’ın varlığına ve büyüklüğüne şehadet etmişti.</p>

      <p class="a--Parafraf">Mescid yapımında herkes gibi taş taşımış, Hendek savaşında herkes açlıktan karnına bir taş bağlarken, o iki tane bağlamıştı. Karşısına gelen adam, peygamberlik heybetinden titreyince, <span class="italik" xml:lang="tr-TR">“Kardeşim korkma, ben de</span> <span class="italik" xml:lang="tr-TR">senin gibi anası kuru ekmek yiyen bir insanım.”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-60" id="footnote-207-60-backlink">60</a></span> demişti. Kendini farklı görmüyor, farklı göstermiyor, her şeyi Rabbinin ihsanına veriyordu.</p>

      <p class="a--Parafraf">Efendimiz’in fetihten sonra Mekke-i Mükerreme’ye girişi de enfes bir dersti. Allah zafer ihsan etmişti ve dün çıkmak zorunda kaldığı Mekke’ye bugün muzaffer olarak giriyordu. Devesinin üzerinde, başını Yüce Rabbine karşı tevâzû ile o derece eğmişti ki, sakalının uçları neredeyse devenin hörgücüne değmekteydi. Sanki bir şükür secdesindeydi.</p>

      <p class="a--Parafraf">Bir yandan bu halinin yanlış ve sun’î anlaşılmaması için, <span class="italik" xml:lang="tr-TR">“Allah’ım, bu hâlimi riya ve gösterişten uzak kıl</span><span class="italik" xml:lang="tr-TR">!”</span> diye dua ediyor, bir yandan da o muvazene ufku, <span class="italik" xml:lang="tr-TR">“Allâh’ım! Hayat, ancak âhiret hayatıdır!”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-61" id="footnote-207-61-backlink">61</a></span> diyordu.</p>

      <p class="a--Parafraf">Zafer, zerre kadar başını döndürmemişti.</p>

      <p class="a--Parafraf">– <span class="italik" xml:lang="tr-TR">“Kim tevazu gösterirse Allah onu yüceltir</span><span class="italik" xml:lang="tr-TR">. Kim kibirlenirse Allah onun burnunu yere sürter.”</span> <span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-62" id="footnote-207-62-backlink">62</a></span> buyurmuştu.</p>

      <p class="a--Parafraf">Allah’ın en sevdiği ve “O’na benzeyin” diye herkese örnek gösterdiği insan olmasına rağmen, O, verilen her şeyin Rabbinin ikramı olduğu hakikatini bir lahza aklından çıkarmıyordu.</p>

      <p class="a--Parafraf"><span class="italik" xml:lang="tr-TR">“Hiç kimse</span> <span class="italik" xml:lang="tr-TR">kendi ameliyle cennete giremez.”</span> buyurduğunda, “Sen de mi?” dediler. Hiç tereddütsüz cevap verdi:</p>

      <p class="a--Parafraf">– <span class="italik" xml:lang="tr-TR">“Evet, ben de… Eğer Allah</span> <span class="Saygimiz-Char-" style="font-size:0.86em;" xml:lang="tr-TR">(celle</span> <span class="Saygimiz-Char-" style="font-size:0.86em;" xml:lang="tr-TR">celâluhû)</span> <span class="italik" xml:lang="tr-TR">rahmetiyle sarıp sarmalamazsa…”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-63" id="footnote-207-63-backlink">63</a></span></p>

      <p class="a--Parafraf">Rabbini de, mahlûkâtın mahiyetini de biliyordu. Bir gün devesi Abda’yı bir bedevinin devesinin yarışta geçmesi üzerine, kâinat çapında kıymetli şu sözü söylemişti:</p>

      <p class="a--Parafraf">– <span class="italik" xml:lang="tr-TR">“</span><span class="italik" xml:lang="tr-TR">Yeryüzünde yükselttiği bir şeyi sonra alçaltmak, Allah’ın üzerinde bir</span> <span class="italik" xml:lang="tr-TR">haktır.”</span> <span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-64" id="footnote-207-64-backlink">64</a></span></p>

      <p class="a--Parafraf">Demek, fâni olan her şey, maddesi itibariyle yıkılmaya, çözülmeye, çıktığı yerden inmeye mahkûmdu, demek Mutlak İzzet, Azamet ve Celal sadece Allah’a aitti.</p>

      <p class="a--Parafraf">Habeşistan’dan gelen heyete kendisi hizmet etmiş, onları ağırlamış, <span class="italik" xml:lang="tr-TR">“Yaptıklarına karşılık onlara bizzat hizmet</span> <span class="italik" xml:lang="tr-TR">etmek hoşuma gidiyor.”</span> buyurmuştu.</p>

      <p class="a--Parafraf">Bir başka gün içinde tirit bulunan yemek kabının başında diz çöktü, ashabıyla birlikte yedi. Bunu gören bir bedevî:</p>

      <p class="a--Parafraf">– Bu nasıl oturuş, diye sordu.</p>

      <p class="a--Parafraf">Resûlullah <span class="Saygimiz-Char-" style="font-size:0.86em;" xml:lang="tr-TR">(sallallâhu</span> <span class="Saygimiz-Char-" style="font-size:0.86em;" xml:lang="tr-TR">aleyhi ve sellem)</span>:</p>

      <p class="a--Parafraf">– <span class="italik" xml:lang="tr-TR">“Allah Teâlâ beni şerefli bir kul</span> <span class="italik" xml:lang="tr-TR">olarak yarattı, inatçı bir zorba değil!”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-65" id="footnote-207-65-backlink">65</a></span> dedi.</p>

      <p class="a--Parafraf">Hz. Âişe Annemiz, Efendimiz’in ev hâlini şöyle anlatıyordu: <span class="italik" xml:lang="tr-TR">“Allah</span> <span class="italik" xml:lang="tr-TR">Resûlü evinde herhangi bir insan gibi davranırdı. Kendi elbisesini yamar,</span> <span class="italik" xml:lang="tr-TR">ayakkabılarını tamir eder ve ev işlerinde hanımına yardımda bulunurdu.”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-66" id="footnote-207-66-backlink">66</a></span></p>

      <p class="a--Parafraf">Abdullah bin Cübeyr <span class="Saygimiz-Char-" style="font-size:0.86em;" xml:lang="tr-TR">(radiyallâhu anh)</span> anlatıyor:</p>

      <p class="a--Parafraf">Resûlullah <span class="Saygimiz-Char-" style="font-size:0.86em;" xml:lang="tr-TR">(sallallâhu aleyhi</span> <span class="Saygimiz-Char-" style="font-size:0.86em;" xml:lang="tr-TR">ve sellem)</span> bir grup ashâbıyla yolda yürürken, birisi gelip örtü ile Allah Resûlü’nü güneşten korumak istedi. Efendimiz, <span class="Saygimiz-Char-" style="font-size:0.86em;" xml:lang="tr-TR">(sallallâhu</span> <span class="Saygimiz-Char-" style="font-size:0.86em;" xml:lang="tr-TR">aleyhi ve sellem)</span>, adama örtüyü bırakmasını söyledi ve:</p>

      <p class="a--Parafraf">– <span class="italik" xml:lang="tr-TR">“Ben</span> <span class="italik" xml:lang="tr-TR">de sizin gibi bir insanım!”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-67" id="footnote-207-67-backlink">67</a></span> buyurdu.</p>

      <p class="a--Parafraf">Sıradan bir insanın kendisini insanlardan bir insan göremediği dünyada, O’nun, yani kâinatın en kıymetli nakşının bunu söylemesi, O’nun peygamberliğine başlı başına delildi.</p>

      <p class="a--Parafraf">Hiç kimsenin kendisini arkadaşlarından farklı görmesini sevmezdi. Bir sefer esnâsında, ashâbından koyun kesip pişirmelerini istemişti.</p>

      <p class="a--Parafraf">Sahabeden biri:</p>

      <p class="a--Parafraf">– Yâ Resûlallah, onu ben keseyim!</p>

      <p class="a--Parafraf">Bir diğeri:</p>

      <p class="a--Parafraf">– Yâ Resûlallah, yüzmesi de benim vazifem olsun!</p>

      <p class="a--Parafraf">Bir başkası:</p>

      <p class="a--Parafraf">– Yâ Resûlallah, pişirmesi de bana ait olsun, dedi.</p>

      <p class="a--Parafraf">Fahr-i Kâinat Efendimiz de:</p>

      <p class="a--Parafraf">– <span class="italik" xml:lang="tr-TR">“O hâlde</span> <span class="italik" xml:lang="tr-TR">odun toplamak da bana ait olsun.”</span> buyurdu.</p>

      <p class="a--Parafraf">Sahâbîler:</p>

      <p class="a--Parafraf">– Yâ Resûlallah! Biz onu da yaparız, Siz’in yorulmanıza gerek yok, dedilerse de Peygamber Efendimiz:</p>

      <p class="a--Parafraf">– <span class="italik" xml:lang="tr-TR">“Sizin, benim işimi de yapabileceğinizi biliyorum</span><span class="italik" xml:lang="tr-TR">. Fakat ben, size göre imtiyazlı bir durumda bulunmaktan hoşlanmam. Çünkü</span> <span class="italik" xml:lang="tr-TR">Allah</span> <span class="Saygimiz-Char-" style="font-size:0.86em;" xml:lang="tr-TR">(celle celâluhû)</span>, <span class="italik" xml:lang="tr-TR">kulunun, arkadaşları arasında imtiyazlı durumda olmasını</span> <span class="italik" xml:lang="tr-TR">sevmez.”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-68" id="footnote-207-68-backlink">68</a></span> buyurdu.</p>

      <p class="a--Parafraf">Arap’ın reislerinden Adiyy bin Hâtem <span class="Saygimiz-Char-" style="font-size:0.86em;" xml:lang="tr-TR">(</span><span class="Saygimiz-Char-" style="font-size:0.86em;" xml:lang="tr-TR">radiyallâhu anh)</span>, Efendimiz’le savaşmış ve daha sonra daveti üzerine ziyaretine gitmiş, ilk ziyaretinde O’nun farkını anlamıştı. Yanında çocuğu ile gelen yaşlı bir kadının işine yardımcı olması, kadının yanından ayrılıp Efendimiz’in evine gittiklerinde içi hurma lifi dolu minderi, oturması için ısrarla ona verip, kendisinin yerde oturması her şeyi anlamasına yetmişti. Bu Zât <span class="Saygimiz-Char-" style="font-size:0.86em;" xml:lang="tr-TR">(sallallâhu aleyhi ve sellem)</span>, fâni diyarın taliplisi olmadığı gibi, her hâli ile büyüklüğü asıl sahibine veren birisiydi.</p>

      <p class="a--Parafraf">Bir gün ailesinden yiyecek bir şey istediğinde arpa ekmeği getirdiler. Katık olup olmadığını sordu.</p>

      <p class="a--Parafraf">– Yanımızda sirkeden başka bir şey yok, dediler.</p>

      <p class="a--Parafraf">Rabbinin ikramı gördüğü arpa ekmeğini ve sirkeyi hoşnutlukla yerken, bir yandan da <span class="italik" xml:lang="tr-TR">“Sirke ne iyi katık!”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-69" id="footnote-207-69-backlink">69</a></span> diyordu.</p>

      <p class="a--Parafraf">Bir başka gün Cebrail <span class="Saygimiz-Char-" style="font-size:0.86em;" xml:lang="tr-TR">(aleyhisselâm)</span> ile oturmuş sohbet ediyordu. O anda semâdan bir melek indi. Cebrail <span class="Saygimiz-Char-" style="font-size:0.86em;" xml:lang="tr-TR">(aleyhisselâm</span><span class="Saygimiz-Char-" style="font-size:0.86em;" xml:lang="tr-TR">)</span> bu meleğin dünyaya ilk defa indiğini söyledi. Melek:</p>

      <p class="a--Parafraf">– Yâ Muhammed! Beni Sana Rabbin gönderdi. Melik bir peygamber mi yoksa kul bir Peygamber mi olmak istediğini soruyor, dedi.</p>

      <p class="a--Parafraf">Efendimiz Cebrail’e baktı. O da:</p>

      <p class="a--Parafraf">– Ey Allah’ın Resûlü! Rabbine karşı mütevâzi ol!</p>

      <p class="a--Parafraf">Resûlullah <span class="Saygimiz-Char-" style="font-size:0.86em;" xml:lang="tr-TR">(sallallâhu aleyhi ve sellem)</span>:</p>

      <p class="a--Parafraf">– <span class="italik" xml:lang="tr-TR">“Kul bir</span> <span class="italik" xml:lang="tr-TR">peygamber olmayı isterim.”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-70" id="footnote-207-70-backlink">70</a></span> buyurdu.</p>

      <p class="a--Parafraf">Çünkü kulluk, insanın ulaşabileceği en şerefli makamdı. Zaten Resûlullah <span class="Saygimiz-Char-" style="font-size:0.86em;" xml:lang="tr-TR">(sallallâhu aleyhi ve sellem)</span> kendisine aşırı tâzim gösterenlere:</p>

      <p class="a--Parafraf">– <span class="italik" xml:lang="tr-TR">“Siz beni, hakkım olan derecenin üzerine</span> <span class="italik" xml:lang="tr-TR">yükseltmeyiniz! Çünkü Allâh Teâlâ beni resûl edinmeden önce kul edinmişti</span><span class="italik" xml:lang="tr-TR">.”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-71" id="footnote-207-71-backlink">71</a></span> ikazında bulunarak kul olabilmenin kıymet ve faziletini ifade buyurmuştu.</p>

      <p class="a--Parafraf">Bir defasında, satın aldığı şeyleri Ebû Hureyre <span class="Saygimiz-Char-" style="font-size:0.86em;" xml:lang="tr-TR">(radiyallâhu anh)</span> taşımak istemiş, Efendimiz, <span class="italik" xml:lang="tr-TR">“Bir kimsenin eşyasını kendisinin taşıması daha</span> <span class="italik" xml:lang="tr-TR">uygundur. Ancak taşımaktan âciz olursa Müslüman kardeşi ona yardım eder.”</span> buyurmuş ve eşyalarını ona vermemişti.</p>

      <p class="a--Parafraf">O’nun hayatını kendilerine örnek alan Hazret-i Ömer ve Hazret-i Ali <span class="Saygimiz-Char-" style="font-size:0.86em;" xml:lang="tr-TR">(radiyallâhu</span> <span class="Saygimiz-Char-" style="font-size:0.86em;" xml:lang="tr-TR">anhumâ)</span> halife oldukları yıllarda bile çarşı pazar dolaşarak evlerinin ihtiyaçlarını bizzat temin ederlerdi.</p>

      <p class="a--Parafraf">Âmir bin Rebîa <span class="Saygimiz-Char-" style="font-size:0.86em;" xml:lang="tr-TR">(radiyallâhu anh),</span> Efendimiz’in <span class="Saygimiz-Char-" style="font-size:0.86em;" xml:lang="tr-TR">(sallallâhu aleyhi ve sellem)</span> camiye giderken çözülen ayakkabısının bağını bağlamak istediğinde, <span class="italik" xml:lang="tr-TR">“Bu hareketin başkasına hizmet gördürmek demektir.</span> <span class="italik" xml:lang="tr-TR">Ben başkasına hizmet gördürmeyi sevmem.”</span> demişti.</p>

      <p class="a--Parafraf">Allah’ın muhatabı olmak, O’nu her şeyi bildiğini iddia etmek gibi bir ruh haline itmemiş, öyle olmadığını söylemekte hiç tereddüt etmemişti.</p>

      <p class="a--Parafraf">Bir seferde devesi kaybolmuş, kimileri, manasız şeyler söylemişlerdi. Onlara göre, gökler ötesinden haber alan birisi devesinin yerini nasıl bilemezdi? Efendimiz tevazu ile <span class="italik" xml:lang="tr-TR">“Ben bilmem, ben bana bildirileni bilirim.”</span> buyurdu. O dakikada devesinin yeri kendisine bildirildi. Sanki bu O’nun Rabbini ve kendini bilmesinin mükâfatı gibiydi. Gerçekten de haber verdiği vadide, deveyi ipi bir ağaca dolanmış halde buldular. <span class="x-yet-Metin-Char-" style="font-size:0.76em;" xml:lang="tr-TR">(Asım Köksal, Hz</span><span class="x-yet-Metin-Char-" style="font-size:0.76em;" xml:lang="tr-TR">. Muhammed’in Hayatı 3/234).</span></p>

      <p class="a--Parafraf">Hâşâ, Allah’ın şanı yüce bir memuru olmasa, kaderini Rabbini gösterme işine bağlamasaydı, cenneti hak ettiğini de söyler, insanlardan bir insan olmayı kabul de etmez, saraylarda yaşamayı, başköşelerde oturmayı en meşru hakkı olarak da görürdü. Bunlardan hiçbirisi olmadı.</p>

      <p class="a--Parafraf">İnsanlığın en güzel meyvesi, insanlığın en mütevazisiydi.</p>

      <p class="x2-Baslik" id="toc_marker-1-7-9">Yalana Düşmanlığı</p>

      <p class="a--Parafraf">Yalan, duruma şâhid olmayana, vâkinin tersini söylemektir. Yalanda, gizli bir ima ile Allah’ın şâhidliğini inkâr kokusu vardır. Malumdur ki, bilenin, görenin huzurunda, onun bildiğinin tersi söylenmez.</p>

      <p class="a--Parafraf">Yalan, gerçek olmadığı için sun’îdir. Belli olmaması, bir şekilde hissedilmemesi mümkün değildir. Ağız ne derse desin, kalbin dili olan göz ve hâl her şeyi söyler.</p>

      <p class="a--Parafraf">Doğruluk, bütün peygamberlerin en belirgin vasıflarındandır. Zira onlar, iman edenleri dosdoğru yolda, dosdoğru olmaya davet eden emin elçilerdir.</p>

      <p class="a--Parafraf">Hususiyle Hz. Muhammed <span class="Saygimiz-Char-" style="font-size:0.86em;" xml:lang="tr-TR">(aleyhissalâtü vesselâm)</span>, bu vasfı ile tanınmış, yalanın, riyanın, arsızlığın karakter hâline getirildiği, doğruluğun inanılmaz bulunduğu bir dünyada, “e-Emîn” lakabıyla anılmış, O’na karşı çıkanlar bile meliklerin sorusu üzerine “Yalanına şâhid olmadık.” demek zorunda kalmışlardır. Muhakkak ki bunu söylemek çok hoşlarına gitmemiş, fakat O Zât’la yalanı bir araya getirmeyi onların müşrik sinesi bile kabul edememiştir. Güneşe, kara; yağmura, katı diyememişlerdir. Buhârî’nin ihbaratıyla, Ebû Süfyan’a, Hiraklius’un: <span class="italik" xml:lang="tr-TR">“Bir insanın bunca zaman insanlara yalan söylemekten kaçınıp</span> <span class="italik" xml:lang="tr-TR">da Allah’a karşı yalan söylemesi düşünülemez.”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-72" id="footnote-207-72-backlink">72</a></span> sözü fevkalade manidardır. Evet, âcize karşı yalan söylemeyen, “Hâkimler Hâkimi” olarak inandığı ve tanıttığı Zât’a karşı yalan söylemez, değilken, O’nun memuru olduğunu iddia etmez.</p>

      <p class="a--Parafraf">Hayatı boyunca, şaka dahi olsa yalan söylememiş, kizbden, hileden doğu batı kadar uzak yaşamıştır. O’nunla kizbin yan yana gelmesi mümkün değildir. Ümmetine de hep bunu tavsiye etmiş, <span class="italik" xml:lang="tr-TR">“Doğruluktan ayrılmayınız. Doruluk sizi takvaya,</span> <span class="italik" xml:lang="tr-TR">o da sizi cennete götürür. Kişi doğru olur ve daima</span> <span class="italik" xml:lang="tr-TR">doğruyu araştırırsa Allah katında sıddıklardan yazılır. Yalandan sakının. Yalan insanı</span> <span class="italik" xml:lang="tr-TR">günaha, o da cehenneme götürür. Kişi durmadan yalan söyler</span> <span class="italik" xml:lang="tr-TR">ve yalanı ararsa Allah katında yalancılardan yazılır.”</span> buyurmuştur. Bu hayat bahşeden hadisi hem Buhârî, hem Müslim nakleder.<span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-73" id="footnote-207-73-backlink">73</a></span></p>

      <p class="a--Parafraf">Bugün dahi, insanlığa yepyeni ve saadetli dünyalar vaad eden hiçbir sistem ve kişi, O’nun kadar doğruluğun üzerinde durmamış, hayatını ve davasını O’nun kadar doğruluk üzerine bina etmemiştir. Zira ne kendi hâlleri ve ne de ufukları buna yetmektedir. “O’nun huzurunda, O görüyorken yalan nasıl söylenebilir?” ufkunu imansız sinelerin anlaması bile çok zordur.</p>

      <p class="a--Parafraf">Efendimiz, Hicr Sûresi’nde geçen: <span class="italik" xml:lang="tr-TR">“Emrolunduğun şeyi onları çatlatırcasına bildir.”</span> <span class="x-yet-Metin-Char-" style="font-size:0.76em;" xml:lang="tr-TR">(Hicr, 15/94)</span> âyetinden sonra Mekkelileri Safâ tepesine çağırmış, onlara kendi durumunu anlatmış, hâlini, düşmanı görünce tehlikeyi ailesine haber vermek için koşan bir insana benzetmiş ve:</p>

      <p class="a--Parafraf">– <span class="italik" xml:lang="tr-TR">“Ey Kureyş topluluğu! Size bu dağın</span> <span class="italik" xml:lang="tr-TR">ardında veya şu vadide düşman atlıları var. Sabaha veya akşama</span> <span class="italik" xml:lang="tr-TR">üzerinize hücum edecekler, desem bana inanır mısınız?”</span> demişti.</p>

      <p class="a--Parafraf">Hep birlikte “Evet!” demişlerdi. “Biz senin doğruluğunu tasdik ederiz. Çünkü şimdiye kadar sende doğruluktan başka bir şey görmedik. Sen yanımızda yalanla itham edilmiş bir insan değilsin.”<span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-74" id="footnote-207-74-backlink">74</a></span></p>

      <p class="a--Parafraf">Efendimiz, bu cevaptan sonra “gelecek büyük bir azabın” habercisi olduğunu söylemiş ve onları imana davet etmişti.</p>

      <p class="a--Parafraf">O an, iman etmeseler de O’nu yalanlayamamışlardı. Doğruluğunu itiraf edenler arasında o gün Ebû Cehil de, Ebû Leheb de vardı.</p>

      <p class="a--Parafraf">Kimse ona yalan isnat edemiyor, Tirmizî’nin nakline göre Ebû Cehil bile <span class="italik" xml:lang="tr-TR">“Aslında biz</span> <span class="italik" xml:lang="tr-TR">seni yalanlamıyor, ancak senin getirdiğin şeyi yalanlıyoruz.”</span> diyordu. En’âm Sûresi’nde ise bu durum şöyle anlatılmakta idi: <span class="italik" xml:lang="tr-TR">“Gerçekten onlar seni yalanlamıyorlar, ancak bu zâlimler Allah’ın âyetlerini</span> <span class="italik" xml:lang="tr-TR">inkâr ediyorlar.”</span> <span class="x-yet-Metin-Char-" style="font-size:0.76em;" xml:lang="tr-TR">(En’âm, 6/33)</span></p>

      <p class="a--Parafraf">Yani onlar Efendimiz’in sıdkından, doğruluğundan şüphe ettiklerinden değil, kendi küfür ve inkârlarından iman etmiyorlardı.</p>

      <p class="a--Parafraf">Yoksa herkes O’nun doğruluğunun ve emsalsiz ahlâkının şâhidiydi. Doğrulukla bütünleşmeyi Kâinatın Sahibi, Nebiler Nebisi’ne nasib etmişti. Hâli doğruydu, haberi doğruydu.</p>

      <p class="a--Parafraf">O <span class="Saygimiz-Char-" style="font-size:0.86em;" xml:lang="tr-TR">(aleyhissalâtü vesselâm)</span>, Mekke müşriklerinin bile kendisine kıymetli eşyalarını emanet edebilecekleri kadar, doğru, emin, güvenilir bir insandı. Hicretten önce emanetleri Hz. Ali Efendimiz’e teslim etmiş, sahiplerine iade etmesini söylemişti.</p>

      <p class="a--Parafraf">O’nun, doğruluğu davasına delildi. Ve zaten Kur’ân O’na ve O’nun şahsında tüm Müslümanlara, <span class="italik" xml:lang="tr-TR">“Emrolunduğun gibi dosdoğru ol!”</span> <span class="x-yet-Metin-Char-" style="font-size:0.76em;" xml:lang="tr-TR">(Hûd, 11/112)</span> diyordu.</p>

      <p class="a--Parafraf">İnsanlara doğruluğu tavsiye buyurduğu gibi, insanların dosdoğru yaşaması için çalışmayı da tavsiye eder, <span class="italik" xml:lang="tr-TR">“Doğru olun, doğruluğa yöneltin.”</span> derdi.</p>

      <p class="a--Parafraf">Ebû Amr Süfyan ibn-i Abdillah, Efendimiz’e bir soru sormuştu ki, soru da, cevabı da enfesti:</p>

      <p class="a--Parafraf">– “Ya Resûllallah, demişti, bana İslâm’ı öylesine tanıt ki, onu bir daha senden başkasına sormaya ihtiyaç hissetmeyeyim.”</p>

      <p class="a--Parafraf">Bir ders istiyor, bir derste bir ömürlük hakikat istiyordu. Böyle bir soruya cevap verilemezdi.</p>

      <p class="a--Parafraf">İnsanlığın Efendisi:</p>

      <p class="a--Parafraf">– <span class="italik" xml:lang="tr-TR">“Allah’a inandım de, sonra da dosdoğru ol!”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-75" id="footnote-207-75-backlink">75</a></span> buyurdu.</p>

      <p class="a--Parafraf">Cevap, meseleyi bir cümlede bitirmişti. Evet, kendisini Allah’ın yarattığına inanan ve her an O’nun huzurunda olduğunun idrakinde olana, neredeyse, “şunu yap, bunu yapma” demeye bile ihtiyaç kalmaz; o, kâmil imanı ile Rabbinin huzurunda nasıl davranması gerekiyorsa öyle davranır, yanlışa, yalana, hileye cüret ve tenezzül edemezdi.</p>

      <p class="a--Parafraf">Yalanın, küçüğü, büyüğü, şakası olamazdı. Bir gün, Abdullah bin Amr’ı, annesi, bir şey vereceğini söyleyerek yanına çağırdı. Efendimiz, çocuğa ne vereceğini sordu. Annesi, hurma vereceğini söyledi. İnsanlığın Rehberi <span class="Saygimiz-Char-" style="font-size:0.86em;" xml:lang="tr-TR">(sallallâhu aleyhi</span> <span class="Saygimiz-Char-" style="font-size:0.86em;" xml:lang="tr-TR">ve sellem)</span>, <span class="italik" xml:lang="tr-TR">“Eğer aldatıp vermeseydin sana bir yalan yazılmış</span> <span class="italik" xml:lang="tr-TR">olurdu.”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-76" id="footnote-207-76-backlink">76</a></span> buyurdu.</p>

      <p class="a--Parafraf">Ebû Basîr Efendimiz, Hudeybiye anlaşmasından sonra müşriklerin elinden kaçmış, Medine’ye gelmişti. Müşrikler, iki kişiyi bir mektupla birlikte göndererek Ebû Basîr Hazretleri’ni istediler. Efendimiz, “Bildiğiniz gibi biz Kureyş müşriklerine söz verdik. Dinimizde vefasızlığa yer yoktur.” buyurdu ve Ebû Basir Hazretleri’ni anlaşma metnine uyarak iade etti.<span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-77" id="footnote-207-77-backlink">77</a></span> Daha evvel de, sözüne, ahdine sadakatle Ebû Cendel Hazretleri’ni iade etmişti.</p>

      <p class="a--Parafraf">Doğruluğu bir Müslüman’ın hasleti olarak anlatıyor, <span class="italik" xml:lang="tr-TR">“Emaneti olmayanın imanı yoktur.”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-78" id="footnote-207-78-backlink">78</a></span> diyor, münafığı tarif ederken, <span class="italik" xml:lang="tr-TR">“Konuşurken yalan söyler.”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-79" id="footnote-207-79-backlink">79</a></span> buyuruyordu. Demek doğru olmayan adamın imandan hissesi az veya belki de hiç yoktu.</p>

      <p class="a--Parafraf">İman ile doğruluk o kadar birbiri ile bağlı, alâkalı idi ki, <span class="italik" xml:lang="tr-TR">“Kişinin kalbinde iman ile küfür bir arada olmaz.”</span> buyurduktan sonra, <span class="italik" xml:lang="tr-TR">“Güvenilirlikle hainlik de bir arada olmaz.”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-80" id="footnote-207-80-backlink">80</a></span> demişti.</p>

      <p class="a--Parafraf">Bir başka hadis-i şeriflerinde ise, <span class="italik" xml:lang="tr-TR">“Mümin, insanların kendisine güvendiği</span> <span class="italik" xml:lang="tr-TR">kimsedir. Müslüman, elinden ve dilinden Müslümanların salim olduğu kişidir. Nefsimi</span> <span class="italik" xml:lang="tr-TR">kudret elinde tutan Allah’a yemin ederim ki, kötülüklerinden komşusunun</span> <span class="italik" xml:lang="tr-TR">emin olmadığı kimse cennete giremez.”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-81" id="footnote-207-81-backlink">81</a></span> buyurmuştu.</p>

      <p class="a--Parafraf">Saffan ibn-i Süleym Efendimiz <span class="Saygimiz-Char-" style="font-size:0.86em;" xml:lang="tr-TR">(radiyallâhu anh)</span> anlatıyor:</p>

      <p class="a--Parafraf">– Ey Allah’ın Resûlü, dedik, mümin korkak olur mu?</p>

      <p class="a--Parafraf">– Evet, buyurdular.</p>

      <p class="a--Parafraf">– Cimri olur mu, dedik. Yine:</p>

      <p class="a--Parafraf">– Evet, buyurdular. Biz yine:</p>

      <p class="a--Parafraf">– Yalancı olur mu, diye sorduk. Bu sefer:</p>

      <p class="a--Parafraf">– Hayır, buyurdular.<span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-82" id="footnote-207-82-backlink">82</a></span></p>

      <p class="a--Parafraf">“Olabilir” dememişti. Demek ki, inanan bir insan kat’iyen yalan söyleyemezdi.</p>

      <p class="a--Parafraf">Efendimiz’in, –hâşâ!–, O <span class="Saygimiz-Char-" style="font-size:0.86em;" xml:lang="tr-TR">(celle celâluhû)</span> göndermemişken, “O gönderdi.” demesi mümkün olmadığı gibi, yalan söyleyen bir insanın doğruluk üzerine tahşidat yapması da kendi bindiği dalı kesmesi olurdu ki, bu mantıken mümkün ve mâkul değildir. Dünyada kendisini doğru olarak tanıttığı hâlde yalanı belli olmayan bir tek fert yoktur. En azından kalblerde mahkûm olmayan…</p>

      <p class="a--Parafraf">Hâlbuki O’nun doğruluk ve sadakati milyarların aklını ve kalbini bir nur gibi kuşatmış, O’nu gerçekten tanıyan ve seven herkesin birinci şiarı güvenilirlik olmuştur.</p>

      <p class="a--Parafraf">Hz. Muhammed’in <span class="Saygimiz-Char-" style="font-size:0.86em;" xml:lang="tr-TR">(sallallâhu aleyhi ve sellem)</span>, varlığın gayesi, özü, müjdecisi, kurtarıcısı, peygamberi olduğuna, yalanın en büyük düşmanı olması ve taht kurduğu her sineden yalanı kovması şâhiddir.</p>

      <p class="x2-Baslik" id="toc_marker-1-7-10">İhlâsı</p>

      <p class="a--Parafraf">O, Rabbinin rızası ve hoşnutluğu için yaşıyor, bu ulvi gayenin yanında kalbinde –hâşâ– ikinci bir maksat taşımıyordu. Kimseden maddî manevî hiçbir beklentisi, kalbinin fâni diyara ve fânilere ait bir muradı yoktu.</p>

      <p class="a--Parafraf">Kendisinden evvelki Peygamberân-ı Zîşan Efendilerimiz gibi konuşmuş, <span class="italik" xml:lang="tr-TR">“Ben sizden hiçbir şey istemiyorum. Ne mal, ne mülk,</span> <span class="italik" xml:lang="tr-TR">ne reislik, ne kadın! Benim tek istediğim, tapmakta olduğunuz aciz</span> <span class="italik" xml:lang="tr-TR">putlardan vazgeçerek yalnız Allah’a kulluk etmenizdir!</span>”<span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-83" id="footnote-207-83-backlink">83</a></span> demişti. Zaten Kur’ân-ı Hakîm’de O’na bu emrediliyor, <span class="italik" xml:lang="tr-TR">“</span><span class="italik" xml:lang="tr-TR">De ki: Benim bu hizmet için sizden istediğim hiçbir ücret</span> <span class="italik" xml:lang="tr-TR">yoktur. Tek isteğim, dileyen kimsenin Rabbine giden yolu bulmasıdır.’ ”</span> <span class="x-yet-Metin-Char-" style="font-size:0.76em;" xml:lang="tr-TR">(</span><span class="x-yet-Metin-Char-" style="font-size:0.76em;" xml:lang="tr-TR">Furkan, 25/57)</span> buyruluyordu.</p>

      <p class="a--Parafraf">Davasında o kadar samimiydi ki, çok rahatlıkla, <span class="italik" xml:lang="tr-TR">“Allah’ın dinini tebliğden vazgeçmem için güneşi sağ elime,</span> <span class="italik" xml:lang="tr-TR">ayı da sol elime koyacak olsalar, ben yine de bu</span> <span class="italik" xml:lang="tr-TR">davadan vazgeçmem! Ya yüce Allah, onu bütün cihana yayar, vazifem</span> <span class="italik" xml:lang="tr-TR">biter; ya da bu yolda ölür giderim!”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-84" id="footnote-207-84-backlink">84</a></span> demişti.</p>

      <p class="a--Parafraf">Dünyanın bir uğrak olduğunu hiç unutmamış, yattığı yerdeki taşların vücudunda iz yaptığını görüp hüzünlenen Ömer Efendimiz’e, <span class="italik" xml:lang="tr-TR">“Benim dünya ile alâkam</span> <span class="italik" xml:lang="tr-TR">bir ağacın altında gölgelenip giden insan gibidir.”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-85" id="footnote-207-85-backlink">85</a></span> demişti.</p>

      <p class="a--Parafraf">O’nun <span class="Saygimiz-Char-" style="font-size:0.86em;" xml:lang="tr-TR">(sallallâhu aleyhi ve sellem)</span> kalbindeki saffet ve ihlâs talebelerine de sirayet ediyor, Efendimiz’in kereminden aldıkları hisse ile her bir talebesi bir ihlâs âbidesi hâline geliyordu.</p>

      <p class="a--Parafraf">Vâsile bin el-Eska’, sonunda kılıçların inip kalkabileceği bir yola çıkmak için ganimet hissesini vermeye razıydı, bu kadar samimiydiler. Nihayet Ensar’dan yaşlı bir sahabe efendimiz, onu, hissesi karşılığında binitine aldı. Tebuk Seferi dönüşü, Vâsile bin el-Eska’ <span class="Saygimiz-Char-" style="font-size:0.86em;" xml:lang="tr-TR">(radiyallâhu anh)</span> ganimetlerle birlikte yaşlı ensarînin kapısına gittiğinde, <span class="italik" xml:lang="tr-TR">“Kardeşim, ganimetini al, ben</span> <span class="italik" xml:lang="tr-TR">senin maddî payını istememiştim.”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-86" id="footnote-207-86-backlink">86</a></span> dedi ensarî… O’nun <span class="Saygimiz-Char-" style="font-size:0.86em;" xml:lang="tr-TR">(sallallâhu</span> <span class="Saygimiz-Char-" style="font-size:0.86em;" xml:lang="tr-TR">aleyhi ve sellem)</span> samimiyeti, bu samimiyetten nasiplenen herkese yetiyordu.</p>

      <p class="a--Parafraf">Âmir bin Füheyre Efendimiz, Hz. Ebûbekir Efendimiz’in azatlı kölesiydi. Hicrette de yanlarındaydı. Necidlilerin isteği üzerine Efendimiz’in gönderdiği muallimler kafilesinde o da vardı. Kafile istirahate çekildiğinde müşrikler baskın yapmış, Cebbar bin Sülma’nın attığı mızrak Âmir bin Füheyre Efendimiz’in sırtından girip göğsünden çıkmıştı. Kırk yaşlarında olan Âmir bin Füheyre Efendimiz, mızrağı yediği anda:</p>

      <p class="a--Parafraf">– Kazandım vallahi, diye haykırdı.</p>

      <p class="a--Parafraf">Hâlbuki bu, beklediği bir şey değildi. Hâlbuki bu, bir insanın zahiren kaybettiği andı, vücudu paramparça olmuştu, “kazandım” diye haykırabileceği bir zaman değildi.</p>

      <p class="a--Parafraf">Cebbar, günlerce bu haykırışın manasını anlamaya çalıştı, sebebini aradı. Ve şehit olduğunu düşündüğü için “kazandım” dediğini öğrendiğinde, Müslüman oldu. Öyle ya, insanı davasında bu ölçüde samimi hâle getiren, beden elbisesi yırtıldığında yeni bir elbiseye kavuşmuş gibi sevindiren, kaybederken kazandıran, insanı ölümden kurtaran bir din hak din olmalıydı.<span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-87" id="footnote-207-87-backlink">87</a></span></p>

      <p class="a--Parafraf">Hz. Âişe Annemiz de, sadaka verirken hep karşısındakine dua eder, böylece o şahsın duasına dua ile mukabele edip, infakının mükâfatını sadece Allah’tan beklerdi. <span class="Saygimiz-Char-" style="font-size:0.86em;" xml:lang="tr-TR">(Sünen-i Ebû Dâvûd)</span></p>

      <p class="a--Parafraf">Efendimiz’in ve talebelerinin samimiyetinden davalarının hakkaniyeti ve onların davalarına olan sadakati belliydi.</p>

      <p class="x2-Baslik" id="toc_marker-1-7-11">Tefekkürü</p>

      <p class="a--Parafraf">Efendimiz <span class="Saygimiz-Char-" style="font-size:0.86em;" xml:lang="tr-TR">(sallallâhu aleyhi ve sellem)</span> eşya ve hâdiseleri bir kitabı okuyor gibi okur, onların Sâni-i Hakîm tarafından yazılan manalı bir kitabın satırları olduğunu bilirdi. O’nun “bakışı ibret, konuşması hikmet, sükûtu tefekkürdü.”<span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-88" id="footnote-207-88-backlink">88</a></span> Yani baktığı şeyden çıkarılması gereken dersi çıkarır; konuşurken kâinatın sırrını çözer, sahibini tanıtır; susarken düşünür, idrak meyveleri toplardı. Sanki O’na her kum tanesi “Allah’ı düşün” diyordu.</p>

      <p class="a--Parafraf">Kâinatı, dünyayı okuması müthişti. Birkaç cümle ile bir ömürlük ilmi anlatmış, bir bakışta bir ömürlük bilgiyi anlamıştı.</p>

      <p class="a--Parafraf">– <span class="italik" xml:lang="tr-TR">“Gemi yolcuları alt ve üst kata</span> <span class="italik" xml:lang="tr-TR">yerleştiler. Geminin alt katında seyahat edenler; ‘Su ihtiyacımızı karşılamak için</span> <span class="italik" xml:lang="tr-TR">yukarı çıkıyor, üsttekileri rahatsız ediyoruz. Geminin tabanından bir delik açıp</span> <span class="italik" xml:lang="tr-TR">suyu oradan alalım.’ diye konuştular.</span></p>

      <p class="a--Parafraf"><span class="italik" xml:lang="tr-TR">Bu durumda, üst kattakiler onlara</span> <span class="italik" xml:lang="tr-TR">mani olmazsa hepsi birden boğulur. Eğer onlara gemiyi delmenin yanlış</span> <span class="italik" xml:lang="tr-TR">olduğunu anlatırlarsa, hem kendilerini, hem diğerlerini boğulmaktan kurtarırlar.”</span> buyurmuştu.<span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-89" id="footnote-207-89-backlink">89</a></span></p>

      <p class="a--Parafraf">Dünya, sema denizinde seyahat eden ve insanı bir yere taşıdığı hareketinden belli olan bir gemiydi. İnsanlardan kimi bazı işlerde, kimi başka işlerde başarılı ve üstte olabilir, idrak yönüyle farklı seviyelerde olabilecekleri gibi, hakikate ulaşmak imkânlarına sahip olmak yönüyle de farklı seviyelerde olabilirlerdi. En büyük yanlışı yapanlar bile kendilerince bir doğruya tutunurlardı ki, burada o aldatan bahane, üsttekileri rahatsız etmemekti. Kurtaran, sonuç itibariyle başkasını kurtarıyor gibi görünse de, hakikatte kendini kurtarır, iyiliği emredip kötülükten men etmeyenler kendileri zarar ederdi.</p>

      <p class="a--Parafraf">Öldükten sonra dirilmek gibi bir meseleyi anlatırken de böyle rahattı. Aklettiği, düşündüğü, anladığı belliydi.</p>

      <p class="a--Parafraf">Bir bedevi:</p>

      <p class="a--Parafraf">– Ya Resûlallah, Allah mahlûkâtı nasıl yeniden diriltir, diye sormuştu.</p>

      <p class="a--Parafraf">Efendimiz, görünene baktırdı, görünenden adamın göremediğini anlattı:</p>

      <p class="a--Parafraf">– <span class="italik" xml:lang="tr-TR">“Sen kavminin üzerinde yaşadığı vadiden hiç kurak bir mevsimde</span> <span class="italik" xml:lang="tr-TR">geçmedin mi? Sonra, bir daha her tarafın yemyeşil olduğu mevsimde</span> <span class="italik" xml:lang="tr-TR">aynı vadiye uğramadın mı?”</span></p>

      <p class="a--Parafraf">Bedevi elbette her ikisine de uğramış, zihninde manzaralar canlanmıştı.</p>

      <p class="a--Parafraf">– <span class="italik" xml:lang="tr-TR">“İşte bu, yeniden yaratma hususunda Allah</span><span class="italik" xml:lang="tr-TR">’ın delilidir. Allah, ölüleri de böyle diriltecektir.”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-90" id="footnote-207-90-backlink">90</a></span></p>

      <p class="a--Parafraf">Demek ki Efendimiz kurak bir zemine, ölümü, yemyeşil bir bahçeye, dirilişi okuyarak bakmış, böyle bakmayı insanlığa ders verip öğretmişti. Demek âleme böyle bakılmalıydı.</p>

      <p class="a--Parafraf">Çölde savrulan kuş tüyünü bile bir ayrı gözle takip etmiş, <span class="italik" xml:lang="tr-TR">“Kalb, şekilden şekle girer; rüzgârın çölde bir sağa</span> <span class="italik" xml:lang="tr-TR">bir sola savurduğu kuş tüyü gibi…”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-91" id="footnote-207-91-backlink">91</a></span> buyurmuştu. Öyle ise hep teyakkuzda, hep uyanık olunmalı, “Allah’ın hidayetten sonra kalbimizi kaydırma” duası okunmalıydı.</p>

      <p class="a--Parafraf">Ateşin odunu eritmesini bile bir hakikatin izahında kullanmış, <span class="italik" xml:lang="tr-TR">“Kıskançlık hayırları yer bitirir; tıpkı ateşin odunu yiyip tükettiği</span> <span class="italik" xml:lang="tr-TR">gibi… Sadaka hataları söndürür; tıpkı suyun ateşi söndürmesi gibi…”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-92" id="footnote-207-92-backlink">92</a></span></p>

      <p class="a--Parafraf">Kıskanan, Allah’ın kuluna verdiğini kıskanmakla zımnen Allah’ı icraatında tenkit etmek gibi bir hataya düşüyor, hikmetini ve akıbetini bilmediği şeye karışıyor, sadaka veren hatasının önüne, ateşin önüne sudan bir set çeker gibi set çekiyordu.</p>

      <p class="a--Parafraf">Dolunay da O’nun o engin sinesine diyeceğini demiş, hakikate açılan bir menfez olmak için idrak ufkunda yerini almıştı:</p>

      <p class="a--Parafraf">– <span class="italik" xml:lang="tr-TR">“Âlimin âbide üstünlüğü, dolunaylı bir</span> <span class="italik" xml:lang="tr-TR">gecede ayın diğer yıldızlara üstünlüğü gibidir.”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-93" id="footnote-207-93-backlink">93</a></span></p>

      <p class="a--Parafraf">Şahsî ve içtimâî karanlıkları aydınlatmak adına âlim ile ilimsiz ibadet edenin farkı bu kadar büyüktü. İlmi olmayan, bir noktada aldanabilir; bilip yaşayan ise, hem kendi yolunu, hem başkalarının yolunu aydınlatabilirdi.</p>

      <p class="a--Parafraf">Allah’ın merhametini anlatırken, yüzde birinin yeryüzünde tecelli ettiğini, o tek parçadan payına düşen hisse ile mahlûkâtın birbirine merhametle muamele ettiğini anlatıyor ve <span class="italik" xml:lang="tr-TR">“At yavrusuna basmamak için ayağını bu sayede kaldırır.”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-94" id="footnote-207-94-backlink">94</a></span> buyuruyordu.</p>

      <p class="a--Parafraf">Merhameti, anneyi, annenin şefkatini okuması, her şeyi olduğu gibi merhameti de hakikî sahibine vermesi böyleydi.</p>

      <p class="a--Parafraf">Sadakat nişanesi olan sadakanın önemini anlatırken, bir küçük sadakatin Sonsuz Merhamet katında nasıl mukabele göreceğini şöyle izah ediyordu:</p>

      <p class="a--Parafraf">– <span class="italik" xml:lang="tr-TR">“Temiz şeylerden kim ne tasadduk ederse</span><span class="italik" xml:lang="tr-TR">, Rahman onu sağ eliyle alır ve bu sadaka –bir tek</span> <span class="italik" xml:lang="tr-TR">hurmadan bile ibaret olsa- Rahman’ın avucunda dağdan daha iri</span> <span class="italik" xml:lang="tr-TR">oluncaya kadar büyür. Tıpkı sizin bir tayı veya yavru deveyi</span> <span class="italik" xml:lang="tr-TR">büyütmeniz gibi…”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-95" id="footnote-207-95-backlink">95</a></span></p>

      <p class="a--Parafraf">Bir deve yavrusunun veya tayın şefkatle büyütülmesine bile ibretle bakmış, onlardan da hikmet dersleri çıkarmış, onları da tefekkürle okumuştu.</p>

      <p class="a--Parafraf">Efendimiz’in kâinatı okuyan ibretli bakışlarından portakal da, hurma da, reyhan da, acı hıyar denilen ebûcehil karpuzu da hissesini almıştı:</p>

      <p class="a--Parafraf">– <span class="italik" xml:lang="tr-TR">“Kur’ân okuyan müminin misali portakal gibidir;</span> <span class="italik" xml:lang="tr-TR">kokusu güzel, tadı hoştur. Kur’ân okumayan müminin misali hurma</span> <span class="italik" xml:lang="tr-TR">gibidir; tadı hoştur, fakat kokusu yoktur. Kur’ân okuyan fâcirin</span> <span class="italik" xml:lang="tr-TR">misali reyhan otu gibidir; kokusu güzel, tadı acıdır. Kur’ân</span> <span class="italik" xml:lang="tr-TR">okumayan fâcirin misali ebûcehil karpuzu gibidir; tadı acıdır, kokusu da</span> <span class="italik" xml:lang="tr-TR">yoktur.”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-96" id="footnote-207-96-backlink">96</a></span></p>

      <p class="a--Parafraf">Demek Kur’ân’ı okuyan, anlatan mümin portakal gibi etrafına hoş kokular yayıyor, girdiği yere lezzet ve güzellik götürüyordu ve kâmil mümin böyle olmalıydı.</p>

      <p class="a--Parafraf">Müminin servet ve makam hastalığına yakalanmasının kendisine ve çevresine verdiği zararı anlatırken kullandığı misal de, meselenin dehşetini göstermesi açısından fevkalade çarpıcıydı:</p>

      <p class="a--Parafraf">– <span class="italik" xml:lang="tr-TR">“Bir koyun</span> <span class="italik" xml:lang="tr-TR">sürüsüne salınmış iki aç kurdun o sürüye verdiği zarar, mala</span> <span class="italik" xml:lang="tr-TR">ve mevkie düşkün bir adamın dinine verdiği zarardan daha büyük</span> <span class="italik" xml:lang="tr-TR">değildir.”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-97" id="footnote-207-97-backlink">97</a></span> buyuruyordu ve muhakkak ki bu mesele bundan daha güzel anlatılamazdı.</p>

      <p class="a--Parafraf">İnsanın kendisini hayra teşvik eden iyi insanlarla beraber bulunmasını ve kötü arkadaştan yılandan kaçıyor gibi kaçmasını tavsiye buyurduğu şu misal de, hep ibretle bakmasının ve hayatı okumasının neticesiydi:</p>

      <p class="a--Parafraf">– <span class="italik" xml:lang="tr-TR">“İyi arkadaşla kötü arkadaşın misali, misk taşıyan ile körük çeken</span> <span class="italik" xml:lang="tr-TR">gibidir. Misk sahibi ya sana kokusundan verir veya sen ondan</span> <span class="italik" xml:lang="tr-TR">satın alırsın. Körük çekene gelince, ya elbiseni yakar veya sen</span> <span class="italik" xml:lang="tr-TR">körüğün pis kokusunu alırsın.”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-98" id="footnote-207-98-backlink">98</a></span></p>

      <p class="a--Parafraf">Efendimiz, dünyayı anlatırken onu ölü oğlağa benzetmiş, o leşe kimin talip olacağını sormuş, kimse talip olmayacağını söyleyince: <span class="italik" xml:lang="tr-TR">“Allah indinde dünya, şu ölü oğlaktan daha</span> <span class="italik" xml:lang="tr-TR">değersizdir.”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-99" id="footnote-207-99-backlink">99</a></span> demişti. Demek ki dünyanın, hakikati gizleyen, Allah’ı unutturan yüzü Hak katında o kadar kerihti. Ve aklı olan bir insan her şeyiyle pis ve zararlı olan böyle bir şeye talip olmamalıydı.</p>

      <p class="a--Parafraf">İnsanların, haddi, sınırı geçerek kendi kendilerine zarar verdiklerini, kendilerini kendilerinin ateşe attıklarını anlatırken, yavrusunu arayan bir anneyi misal vermiş, <span class="italik" xml:lang="tr-TR">“İşte Allah, kullarına karşı, bu kadının yavrusuna</span> <span class="italik" xml:lang="tr-TR">olan şefkatinden daha merhametlidir.”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-100" id="footnote-207-100-backlink">100</a></span> buyurmuştu.</p>

      <p class="a--Parafraf">Bir karıncayı bile ateşe atan adam zalim ise, etten kemikten haline bakmayıp bilerek cehenneme giden yola giren ve kendisini ateşe atan adam ondan daha zalim ve cahildi.</p>

      <p class="a--Parafraf">Evet, kâinatı bir kitabın satırlarını okur gibi okuyup tefekkür etmek O’nun emsalsiz güzel vasıflarından sadece biriydi.</p>

      <p class="x2-Baslik" id="toc_marker-1-7-12">Hassasiyetleri ve Nezaketi</p>

      <p class="a--Parafraf">Efendimizin günlük hayatındaki hassasiyetleri de vazifesi ile alâkalı idi ve peygamberliğine delildi. Aynaya bakmasından da, birisine bir şeyi uzatmasından da, Allah’ın verdiği şeyleri korumasından ve dikkatinden de bunu anlayabilirdiniz.</p>

      <p class="a--Parafraf">Aynaya bakar, <span class="italik" xml:lang="tr-TR">“Allah’ım, yaratılışımı güzel</span> <span class="italik" xml:lang="tr-TR">yaptığın gibi, ahlâkımı da güzelleştir.”</span> derdi. Sanki aynaya bakarken, kendinden çok şehadet ettiği hakikate ait dersleri görüyor gibiydi.</p>

      <p class="a--Parafraf">Temizliği veya cömertliği izahı da aynı minval üzereydi. <span class="italik" xml:lang="tr-TR">“Allah naziftir, nazifi</span> <span class="italik" xml:lang="tr-TR">sever; kerimdir, keremi sever, cömerttir, cömertliği sever.”</span> buyurmuştu.</p>

      <p class="a--Parafraf">Üstü başı dağınık birisinden kendisine çeki düzen vermesini istemiş, <span class="italik" xml:lang="tr-TR">“Allah güzeldir,</span> <span class="italik" xml:lang="tr-TR">güzelliği sever.”</span> demişti. <span class="italik" xml:lang="tr-TR">“Kimin saçı varsa ona ikram etsin.”</span> buyuruyor, sanki Rabbinin emanetlerinin kıymetinin takdir edilememesinden ve hakkının gözetilememesinden rahatsız oluyordu.</p>

      <p class="a--Parafraf"><span class="italik" xml:lang="tr-TR">“Allah çirkin görünüşü ve kötü sözü sevmez.”</span> buyurmuştu. İnsanlara O’nu ve O’nun huzurunda olduklarını unutturmuyordu.</p>

      <p class="a--Parafraf"><span class="italik" xml:lang="tr-TR">“Allah Hayy’dır, ayıp örtücüdür. Hayâyı ve örtünmeyi sever.”</span> buyururken de bu ulvi hakikati ifade ediyor, insanları O’nun <span class="Saygimiz-Char-" style="font-size:0.86em;" xml:lang="tr-TR">(celle celâluhû)</span> huzurunda oldukları şuuruna ve O huzurun âdâbına davet ediyordu.</p>

      <p class="a--Parafraf">İnşaat için kum seçene, <span class="italik" xml:lang="tr-TR">“İşini iyi yapana</span> <span class="italik" xml:lang="tr-TR">Allah rahmetini esirgemesin.”</span> demiş, buradan da öteler mülahazasına bir menfez açmıştı.</p>

      <p class="a--Parafraf">Namazda insanların omuzlarına dokunur, <span class="italik" xml:lang="tr-TR">“Düzgün olun, karışık durmayın,</span> <span class="italik" xml:lang="tr-TR">sonra kalblerinize de karışıklık ve ihtilaf girer.”</span> der, maddenin ötesindeki manayı ihtar ederdi.</p>

      <p class="a--Parafraf">Cevâd olan Rabbinin ahlâkı ile ahlâklandığı için isteyene “yok” demez, cömertliği tavsiye ederken izahını yine bu açıdan yapar, <span class="italik" xml:lang="tr-TR">“Âlemlerin Rabbi kuluna, ‘Sen infak et ki, ben</span> <span class="italik" xml:lang="tr-TR">de sana infak edeyim.’ buyurur.”</span> derdi.</p>

      <p class="a--Parafraf">Cimriliğe karşı uyarırken de, meselesi aynıydı. <span class="italik" xml:lang="tr-TR">“Kesenin ağzını sıkma, Allah da sana sıkarak verir</span><span class="italik" xml:lang="tr-TR">.”</span> buyururdu. Bir gün, <span class="italik" xml:lang="tr-TR">“Size insanların en kötüsünü haber vereyim</span> <span class="italik" xml:lang="tr-TR">mi?”</span> diye sormuş, sahabe efendilerimizin cevabı üzerine de, <span class="italik" xml:lang="tr-TR">“Allah</span><span class="italik" xml:lang="tr-TR">’tan isteyip, Allah adına vermeyendir!”</span> demişti.</p>

      <p class="a--Parafraf">Yumuşak halli ve dilli olmayı bile aynı temel üzere anlatıyor, <span class="italik" xml:lang="tr-TR">“Allah Refik’tir</span><span class="italik" xml:lang="tr-TR">, Rıfkı sever.”</span> buyuruyordu.</p>

      <p class="a--Parafraf">İnsanların teşekküründe de aynı hakikat, nankörlüğünde de aynı mahrumiyet vardı. <span class="italik" xml:lang="tr-TR">“İnsanlara teşekkür etmeyen, Allah’a şükretmiş</span> <span class="italik" xml:lang="tr-TR">olmaz.”</span>, iyilik gördüğüne karşı minnet duyma gibi insanî bir manayı hakikî manada bilemezdi.</p>

      <p class="a--Parafraf">Güvenilirliğini sarsacak hiçbir şeye izin vermezdi. Çünkü güvene verilen zarar, tebliğe verilen zarar demekti. O kadar ki, kınından çıkarılmış kılıcı bile elden ele vermeyi yasaklamıştı.</p>

      <p class="a--Parafraf">İnsanları yola tükürmekten men edip, tükürdüklerini gömmeyi emrederken de, temsil ettiği davanın temizliğini taşıyor ve yaşıyordu.</p>

      <p class="a--Parafraf">Hiçbir yemekte kusur aramaz, yemeği sıyırmayı tavsiye eder, <span class="italik" xml:lang="tr-TR">“Yemek kabı, kendisini sıyırana, yıkayana istiğfarda bulunur</span><span class="italik" xml:lang="tr-TR">; ‘Beni şeytandan kurtardığın gibi Allah da seni şeytandan kurtarsın.’ der</span><span class="italik" xml:lang="tr-TR">.”</span> buyurur. Hem verilene verenden ötürü kıymet vermeyi öğretir, hem buradan mânevî bir gerçeğe daha menfez açardı.</p>

      <p class="a--Parafraf">Duanın âdâbını öğretirken bile Esmâ-i İlâhiye’yi öğretiyor, <span class="italik" xml:lang="tr-TR">“Siz sağır veya gâip</span> <span class="italik" xml:lang="tr-TR">birisine dua etmiyorsunuz.”</span> diyordu.</p>

      <p class="a--Parafraf">Kâinatın bir zikir meclisi olduğu hakikatini o kadar şümûllü anlatıyor, eşyanın kulluğunun “vezâif-i eşya suretinde” olduğunu öyle ders veriyordu ki, <span class="italik" xml:lang="tr-TR">“Secde ettiğinde çakıllara dokunma</span><span class="italik" xml:lang="tr-TR">, zira her bir çakıl üzerine secde edilmesini sever.”</span> diyordu. Demek çakılın secdesi, secdeye zemin olmaktı.</p>

      <p class="a--Parafraf">Müslüman olmadan ölen birisinin cenazesi götürülürken ayağa kalkmış, bunu izah ederken de, <span class="italik" xml:lang="tr-TR">“İnsanların ruhlarını</span> <span class="italik" xml:lang="tr-TR">kabzeden Zât’a tâzim için ayağa kalkıyorsunuz.”</span> demiş, hayatı verenin de, alanın da Allah olduğunu, bu büyük kudret tecellisinin tâzimi hak ettiğini göstermişti.</p>

      <p class="a--Parafraf">Onca eziyete, savaşa, altı çocuğunu bizzat elleriyle toprağa vermesine rağmen daima mütebessimdi. Çünkü sebebe netice ile beraber bakıyor, çünkü buradan çok öteleri görüyor, çünkü bir Rahmân’ın vefasına ve merhametine inanıyor, O’ndan geleni hoşnutlukla karşılıyordu. Oğlu İbrahim Efendimiz’in vefatında dağa doğru dönmüş, <span class="italik" xml:lang="tr-TR">“Başıma gelen</span> <span class="italik" xml:lang="tr-TR">başına gelseydi yıkılır giderdin. Fakat biz Allah’ın emrettiği gibi, “</span><span class="italik" xml:lang="tr-TR">Biz, ‘Allah’ın kullarıyız ve biz O’na döneceğiz. Hamd</span> <span class="italik" xml:lang="tr-TR">âlemlerin Rabbi Allah’a mahsustur.’ deriz.”</span> demiş, o zor ânında hamd ederek muvazeneyi ve hakikati göstermişti.</p>

      <p class="a--Parafraf">O’nun günlük hayatının inceliklerini okuyan birisi, Sultan’ın huzurunda yaşadığını bir lahza unutmayan ve unutulmasını istemeyen bir insan görüyordu.</p>

      <p class="x2-Baslik" id="toc_marker-1-7-13">Şefkati</p>

      <p class="a--Parafraf">Efendimiz <span class="Saygimiz-Char-" style="font-size:0.86em;" xml:lang="tr-TR">(sallallâhu</span> <span class="Saygimiz-Char-" style="font-size:0.86em;" xml:lang="tr-TR">aleyhi ve sellem)</span> insanların en şefkatlisiydi, çünkü O’nun şefkati de, mahlûkâtın sahibine olan sadakatinden, muhabbetinden ve teslimiyetindendi.</p>

      <p class="a--Parafraf">O’na ait olana, O’nun hatırına merhamet ediyor, Rabbimiz, Efendimiz’in bu hâlini kendi sıfatları ile ifade ederek tarif buyuruyor, O’nu “Raûf (çok şefkatli)” ve “Rahim (çok merhametli)” diye anlatıyordu. <span class="x-yet-Metin-Char-" style="font-size:0.76em;" xml:lang="tr-TR">(Tevbe 9/128)</span></p>

      <p class="a--Parafraf">O’nun <span class="Saygimiz-Char-" style="font-size:0.86em;" xml:lang="tr-TR">(sallallâhu aleyhi ve</span> <span class="Saygimiz-Char-" style="font-size:0.86em;" xml:lang="tr-TR">sellem)</span> merhameti de Allah’ın varlığına ve merhametine delildi.</p>

      <p class="a--Parafraf">Kim, kime merhamet etmişse, kimden, kime bir iyilik ulaşmışsa, bütünü, her birine o merhameti veren Zat’a ait ve birliğine delildi. Evet, en vahşî hayvandan, en nuranî insana kadar herkesin kalbinde aynı şey varsa, bu o kalblerin de, o mahlûkların da, o şefkatin de aynı kudret tezgahında, aynı el tarafından dokunduğunu gösterir, sahiplerinin birliğine ve hazinelerine şehadet ederdi. Ayniyetten birlik, birlikten tevhid hakikati görünüyordu.</p>

      <p class="a--Parafraf"><span class="italik" xml:lang="tr-TR">– “Cenâb-ı Hak rahmetini yüz parçaya</span> <span class="italik" xml:lang="tr-TR">ayırdı; bunun doksan dokuzunu kendi katında tuttu, bir cüz’ünü</span> <span class="italik" xml:lang="tr-TR">de yeryüzüne indirdi. İşte bu bir cüz rahmet sebebiyle bütün</span> <span class="italik" xml:lang="tr-TR">yaratılmışlar birbirlerine merhamet ederler. Hatta ana atın, (süt emzirirken) yavrusuna</span> <span class="italik" xml:lang="tr-TR">zarar vermemek için ayağını yukarı kaldırması bile, bu yüzde birlik</span> <span class="italik" xml:lang="tr-TR">rahmetin eseridir.”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-101" id="footnote-207-101-backlink">101</a></span> diyordu.</p>

      <p class="a--Parafraf">Bir gün: <span class="italik" xml:lang="tr-TR">“Nefsim kudret elinde</span> <span class="italik" xml:lang="tr-TR">bulunan Allâh’a yemin ederim ki, birbirinize merhamet etmediğiniz müddetçe</span> <span class="italik" xml:lang="tr-TR">cennete giremezsiniz.”</span> buyurmuştu.</p>

      <p class="a--Parafraf">Ashâb-ı Kirâm: “Yâ Resûlallah! Hepimiz merhametliyiz.” dediler.</p>

      <p class="a--Parafraf">Allah Resûlü <span class="Saygimiz-Char-" style="font-size:0.86em;" xml:lang="tr-TR">(sallallâhu aleyhi ve sellem)</span>, sözlerini şöyle izah etti: <span class="italik" xml:lang="tr-TR">“Benim kastettiğim merhamet, sizin anladığınız şekilde yalnızca</span> <span class="italik" xml:lang="tr-TR">birbirinize olan merhamet değildir. Bilâkis bütün mahlûkâta şâmil olan merhamettir,</span> <span class="italik" xml:lang="tr-TR">evet, bütün mahlûkâta şâmil merhamet!..”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-102" id="footnote-207-102-backlink">102</a></span></p>

      <p class="a--Parafraf">Herkesi kuşatan bu merhametten, bitkiler de, hayvanlar da, güçsüzler de, çocuklar da hissesini alıyordu.</p>

      <p class="a--Parafraf">Bir sefer esnasında, yavrularını emziren bir anne köpek görmüş, ordu oradan geçerken hayvan herhangi bir şekilde rahatsız edilmesin diye başına nöbetçi koymuş, bir başka seferde uyuyan bir ceylanla karşılaşmış, uyandırılmasın diye yine herkes geçene kadar bir sahabe efendimizi orada bekletmişti.</p>

      <p class="a--Parafraf"><span class="italik" xml:lang="tr-TR">“Münbit bir yerde sefer yaptığınız zaman, deveye arzdaki hissesini</span> <span class="italik" xml:lang="tr-TR">verin.”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-103" id="footnote-207-103-backlink">103</a></span> buyuruyor, zayıf bir deve gördüğünde, <span class="italik" xml:lang="tr-TR">“Konuşmayan bu hayvanlar</span> <span class="italik" xml:lang="tr-TR">hakkında Allah’tan korkun! Besili olarak binin, besili olarak kesip</span> <span class="italik" xml:lang="tr-TR">yiyin.”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-104" id="footnote-207-104-backlink">104</a></span> diyordu.</p>

      <p class="a--Parafraf">Herkesin sinesinde duyduğu bu küllî ve carî hakikati “Allah” demeden anlattığı vâki değildi.</p>

      <p class="a--Parafraf"><span class="italik" xml:lang="tr-TR">“Merhamet edenlere Rahmân</span> <span class="italik" xml:lang="tr-TR">olan Allah Teâlâ merhamet buyurur. Yeryüzündekilere şefkat ve merhamet gösteriniz</span> <span class="italik" xml:lang="tr-TR">ki, gökyüzündekiler de size merhamet etsin.”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-105" id="footnote-207-105-backlink">105</a></span> buyurmuştu.</p>

      <p class="a--Parafraf">Ebû Mes’ud el-Bedrî’yi <span class="Saygimiz-Char-" style="font-size:0.86em;" xml:lang="tr-TR">(radiyallâhu anh)</span>, kölesini döverken görmüş ve uzaktan “Ebû Mes’ud, bil!” diye seslenmişti. Yanına gittiğinde, Ebû Mes’ud kamçıyı elinden attı. Efendimiz <span class="Saygimiz-Char-" style="font-size:0.86em;" xml:lang="tr-TR">(sallallâhu aleyhi</span> <span class="Saygimiz-Char-" style="font-size:0.86em;" xml:lang="tr-TR">ve sellem)</span>:</p>

      <p class="a--Parafraf">– <span class="italik" xml:lang="tr-TR">“Ebû Mes’ud, bil! Allah senin üzerinde</span><span class="italik" xml:lang="tr-TR">, senin bunun üzerinde muktedir oluşundan daha fazla muktedirdir.”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-106" id="footnote-207-106-backlink">106</a></span> dedi.</p>

      <p class="a--Parafraf">İnsan için bundan daha tesirli bir ikaz da, merhamete herkesin ihtiyacının bundan daha güzel bir izahı da olamazdı. Ebû Mes’ud, o günden sonra hiçbir köleye vurmayacağına yemin etti.</p>

      <p class="a--Parafraf">Kim bilir kaç yetimi himayesine almış, tam bir şefkatle o emanetlerin kalbini tamire çalışmıştı. Büceyr de o yetimlerden birisiydi. Babası şehit düşmüş, annesi başka birisiyle evlenmiş, zor günler yaşar olmuştu. Ağladığını gören Efendimiz’in <span class="Saygimiz-Char-" style="font-size:0.86em;" xml:lang="tr-TR">(sallallâhu aleyhi ve sellem)</span> hassas kalbi bu duruma dayanamadı.</p>

      <p class="a--Parafraf">– <span class="italik" xml:lang="tr-TR">“Neden ağlıyorsun? Ben baban, Âişe annen,</span> <span class="italik" xml:lang="tr-TR">Fatma kardeşin olsun, istemez misin?”</span> dedi.</p>

      <p class="a--Parafraf">Günlerdir bir teselliye, başını okşayacak bir ele muhtaç olan çocuk, sevinçle cevap verdi: “Nasıl istemem ya Resûlallah?”</p>

      <p class="a--Parafraf">Efendimiz, evine götürdü, yedirdi, içirdi, giydirdi ve adını “Beşir” olarak değiştirdi.<span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-107" id="footnote-207-107-backlink">107</a></span> Çocuk, oynamak için arkadaşlarının yanına döndüğünde herkes ona gıpta etmişti.</p>

      <p class="a--Parafraf">Allah’ın yarattıklarına Allah’tan ötürü merhamet ederken, o umman gibi merhametiyle Sonsuz Rahmet’ten haber veriyordu.</p>

      <p class="x2-Baslik" id="toc_marker-1-7-14">Yumuşak Huyluluğu</p>

      <p class="a--Parafraf">Allah <span class="Saygimiz-Char-" style="font-size:0.86em;" xml:lang="tr-TR">(celle celâluhû)</span>, isyan edenlere çok defa mühlet veriyorken İnsanlığın Efendisi onlara başka türlü davranamazdı. O, hâşâ, katı kalbli, katı yüzlü değildi, çünkü O <span class="Saygimiz-Char-" style="font-size:0.86em;" xml:lang="tr-TR">(sallallâhu aleyhi ve sellem)</span>, insanların ebediyen yüzlerini güldürmek için gelmişti.</p>

      <p class="a--Parafraf">Bu vazife ile geldiğine ve davası hatırına hareket ettiğine yaşantısı apaçık şahitti.</p>

      <p class="a--Parafraf">Yahudi âlimlerinden Zeyd bin Sa’ne, bekledikleri son peygambere dair Tevrat’ta yazılı hususiyetlerin, Resûl-i Ekrem Efendimiz’de bulunup bulunmadığını araştırıyordu. Bir gün, Hazreti Peygamber’i, yanında Hazreti Ali olduğu hâlde evinden çıkarken gördü ve peşine takıldı. O sırada bedevî giyimli bir adam Resûlullah’a yaklaşarak:</p>

      <p class="a--Parafraf">– Yâ Resûlallah! Ben falan kabile halkına, şayet Müslüman olurlarsa, kendilerine Allah’ın bol rızık vereceğini söylemiştim. Onlar da Müslüman oldular. Fakat ne yazık ki kabilelerinde kıtlık baş gösterdi. İnsanlar çok zor durumda... Dünyalık ümidiyle Müslüman olan bu adamların, umduklarını bulamayınca tekrar eski dinlerine dönmelerinden korkuyorum. Şayet onlara yardım etmek için bir şeyler göndermek istersen, ben götürebilirim, dedi.</p>

      <p class="a--Parafraf">Bu konuşmayı dinleyen Zeyd bin Sa’ne, Allah Resûlü’nü denemek için uygun bir fırsat yakaladığını düşünerek söze girdi:</p>

      <p class="a--Parafraf">– Yâ Muhammed! Şâyet o adamlara yardım etmeyi düşünüyorsan, yapacağımız bir mukâvele ile sana borç verebilirim.</p>

      <p class="a--Parafraf">Efendimiz <span class="Saygimiz-Char-" style="font-size:0.86em;" xml:lang="tr-TR">(sallallâhu aleyhi ve sellem)</span> de, ondan seksen dinar borç aldı, götürmesi için o sahabiye verdi:</p>

      <p class="a--Parafraf">– <span class="italik" xml:lang="tr-TR">“Onların</span> <span class="italik" xml:lang="tr-TR">yanına çabucak git ve imdatlarına yetiş!”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-108" id="footnote-207-108-backlink">108</a></span></p>

      <p class="a--Parafraf">Bir başka gün Fahr-i Kâinat Efendimiz, <span class="Saygimiz-Char-" style="font-size:0.86em;" xml:lang="tr-TR">(sallallâhu aleyhi ve sellem)</span>, cenâze namazı kıldırmıştı ki, Zeyd yanına yaklaştı ve mübarek sırtındaki cübbesini var gücüyle çekti. Allah Resûlü <span class="Saygimiz-Char-" style="font-size:0.86em;" xml:lang="tr-TR">(sallallâhu aleyhi ve sellem)</span>, bir yere düşen cübbeye, bir Zeyd’in asık suratına baktı. Zeyd, önceden tasarladığı şekilde konuştu:</p>

      <p class="a--Parafraf">– Borcunu ödemeyecek misin yâ Muhammed? Siz Abdülmuttaliboğulları zaten borçlarınızı hep geciktirirsiniz!</p>

      <p class="a--Parafraf">Hâlbuki Resûlullah’ın <span class="Saygimiz-Char-" style="font-size:0.86em;" xml:lang="tr-TR">(sallallâhu</span> <span class="Saygimiz-Char-" style="font-size:0.86em;" xml:lang="tr-TR">aleyhi ve sellem)</span> Zeyd’den aldığı borcun vâdesi henüz dolmamıştı. Hâdiseyi anlatan Zeyd diyor ki:</p>

      <p class="a--Parafraf">– Bu sırada dönüp Ömer’e baktım. Öfkesinden sadrının körük gibi kabarıp indiğini görünce yüreğim ağzıma geldi. Ömer, yüzüme sertçe bakarak: <span class="italik" xml:lang="tr-TR">“Ey Allah’ın düşmanı</span><span class="italik" xml:lang="tr-TR">! Sen bu sözleri Resûlullah’a mı söylüyorsun? O’na hem</span> <span class="italik" xml:lang="tr-TR">saygısız davranıyor, hem de edepsizce konuşuyorsun ha! O’nu peygamber</span> <span class="italik" xml:lang="tr-TR">olarak gönderene yemin ederim ki, şayet Resûlullah sana borçlu olmasaydı</span><span class="italik" xml:lang="tr-TR">, kelleni uçururdum!”</span> dedi.</p>

      <p class="a--Parafraf">Hazreti Ömer’in <span class="Saygimiz-Char-" style="font-size:0.86em;" xml:lang="tr-TR">(radıyallâhu anh)</span>, bir Yahudi’nin, Allah’ın Resûlü’ne hakaret etmesine dayanamayıp öfkelendiğini gören Efendimiz, ona gülümseyerek:</p>

      <p class="a--Parafraf">– <span class="italik" xml:lang="tr-TR">“Sâkin ol ey Ömer! Şu anda</span> <span class="italik" xml:lang="tr-TR">hem ben, hem de bu şahıs, senden daha farklı bir</span> <span class="italik" xml:lang="tr-TR">davranış beklemekteyiz. Sen bana, borcumu güzel bir şekilde ödememi, ona</span> <span class="italik" xml:lang="tr-TR">da alacağını daha uygun bir dille istemesini tavsiye etmeliydin. Gerçi</span> <span class="italik" xml:lang="tr-TR">borcun vâdesinin dolmasına daha üç gün var, ama haydi sen</span> <span class="italik" xml:lang="tr-TR">kalk, ona borcumu öde! Kendisini korkuttuğun için de bir miktar</span> <span class="italik" xml:lang="tr-TR">fazla ver!”</span></p>

      <p class="a--Parafraf">Zeyd, alacağını fazlasıyla tahsil ettikten sonra, Hazreti Ömer’e şu itirafta bulundu:</p>

      <p class="a--Parafraf">– Yâ Ömer! Resûlullah’ın yüzüne her baktığımda, peygamberlik alâmetlerinin tamamını O’nda görüyordum. Fakat O’nda bulunması gereken iki hususiyete sahip olup olmadığını bugüne kadar anlayamamıştım. Acaba kendisine karşı kaba davrananları affediyor mu? Kendisine yapılan kabalıklar arttıkça O’nun hilmi ve müsâmahası da o nisbette artıyor mu? İşte ben bugün O’nu denedim ve kendisinin beklenen peygamber olduğuna iyice kanaat getirdim. Allah’ı Rab, İslâm’ı din, Hz. Muhammed’i de <span class="Saygimiz-Char-" style="font-size:0.86em;" xml:lang="tr-TR">(aleyhissalâtü vesselâm)</span> peygamber olarak kabul ettiğime, malımın yarısını da ümmet-i Muhammed’e sadaka olarak bağışladığıma şahid ol!</p>

      <p class="a--Parafraf">Zeyd’in Müslüman olmasına son derece sevinen Ömer <span class="Saygimiz-Char-" style="font-size:0.86em;" xml:lang="tr-TR">(radiyallâhu anh)</span>, onu şöyle ikaz etti:</p>

      <p class="a--Parafraf">– Malını bütün Müslümanlara yetiremezsin. Bâri bazılarına bağışladığını söyle!</p>

      <p class="a--Parafraf">– Haklısın, malımın yarısını bazı Müslümanlara bağışlıyorum.<span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-109" id="footnote-207-109-backlink">109</a></span></p>

      <p class="a--Parafraf">Efendimiz’in güzel ahlâkı, bir insanın daha kalbindeki buzları eritmiş, O <span class="Saygimiz-Char-" style="font-size:0.86em;" xml:lang="tr-TR">(aleyhissalâtü vesselâm),</span> bir kez daha Rabbinin hatırını kendi hislerinden daha üstün tuttuğunu göstermişti.</p>

      <p class="a--Parafraf">Umretü’l-Kaza’da, çadırda, Sa’d bin Ubade ile otururlarken Süheyl bin Amr geldi ve üç günlük sürenin dolduğunu söyledi.</p>

      <p class="a--Parafraf">Sa’d bin Ubade Efendimiz, “Burası ne senin, ne babanın yeri. Resûlullah buradan anlaşmaya uyarak gönül rızası ile çıkar!” dedi.</p>

      <p class="a--Parafraf">Sa’d bin Ubade haklı, Efendimiz’in hilmi galipti. Belki bu sözler kendisine söylense o da bu kadar rahatsızlık duymayabilirdi. Efendimiz arkadaşına döndü:</p>

      <p class="a--Parafraf">– <span class="italik" xml:lang="tr-TR">“Konak yerimizde bizi ziyarete geleni incitme</span><span class="italik" xml:lang="tr-TR">.”</span> buyurdu.<span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-110" id="footnote-207-110-backlink">110</a></span></p>

      <p class="a--Parafraf">O, böyle davranıyor ve böyle davranarak imana, İslâm’a giden yolları açıyordu. Çünkü O <span class="Saygimiz-Char-" style="font-size:0.86em;" xml:lang="tr-TR">(aleyhissalâtü vesselâm)</span>, bunun için yaşıyordu.</p>

      <p class="x2-Baslik" id="toc_marker-1-7-15">Cesareti</p>

      <p class="a--Parafraf">O, mahlûkâtın ipinin Allah’ın elinde olduğunu anlatmış, Allah’tan hakkıyla korktuğu için mahlûkâttan korkmamıştı. Yola yalnız başına çıkarken de, âdetlerinde mutaassıp kitleleri karşısına alırken de gönlü rahattı.</p>

      <p class="a--Parafraf">Allah’tan korkarken de ders veriyor, vazifesini yapıyor, O’nun cemâlî tecellilerine iman ettiği kadar celâlî tecellilerine de iman ettiğini gösteriyor, sıfat-ı ilâhîyi inkâr eder gibi iddialara girip, “seven korkmaz” demiyordu.</p>

      <p class="a--Parafraf">Elindeki kılıçla başında bekleyen ve “Seni benim elimden kim kurtaracak?” diye soran Gavres’e, “Allah!” diye tereddütsüz cevap verişi de.. Hz. Ali Efendimiz’in, “Biz Bedir’de Allah Resûlü’ne sığınıyorduk!” sözü de.. Sevr’de, “Korkma Allah bizimle beraberdir!” deyişi de.. Medine’ye düşmanın baskın yaptığı zannedildiğinde atını karanlıklara sürüp dönerken, endişe edecek bir şey olmadığını söyleyişi de.. Huneyn savaşının başındaki geçici bozgunda, ortaya atılıp “Ben Allah’ın peygamberi ve elçisiyim!” diye haykırışı da.. ve bunun gibi daha nice hâdise de hem meşhur, hem dillere destandı.</p>

      <p class="a--Parafraf">Ümmetinin âhirzamanda çer çöp gibi savrulmasının sebebini dünya sevgisine ve ölüm korkusuna mağlubiyet olarak açıklamış, O, hiçbir zaman bu iki illete mağlup olmamıştı.<span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-111" id="footnote-207-111-backlink">111</a></span></p>

      <p class="a--Parafraf">Hakikî Kudret Sahibi’ne iman etmeyen bir insanın O’nun kadar cesaretli olması, insanlığın istikametini birkaç yılda değiştirmesi mümkün değildi.</p>

      <p class="x2-Baslik" id="toc_marker-1-7-16">Makulü Makbul Tutması</p>

      <p class="a--Parafraf">Efendimiz, insanlığa muazzam yeniliklerle, daha doğrusu solmaz, pörsümez yeniyle gelmiş, Nuranî İslâmiyet Sarayı O’nunla tamamlanmıştı.</p>

      <p class="a--Parafraf">İddia ettiği davanın, her yeri ve yönü hayattardı, insanlığa hakikî hayatı bahşediyordu. O’nun davası bu canlılığından ötürü zaman karşısında mağlup olmuyor, Ezelî Zât’tan geldiğinden beşer gibi ihtiyarlamıyordu.</p>

      <p class="a--Parafraf">Eskimez yeni ile gelen Efendimiz, vahye ters düşmeyen, akla ve insan yaratılışına uygun olan yeniliklere de açıktı. Sonsuzluktan haber veren Zât <span class="Saygimiz-Char-" style="font-size:0.86em;" xml:lang="tr-TR">(sallallâhu aleyhi ve sellem)</span>, kimseyi dar düşüncelere hapsetmediği gibi, hiçbir mârufu da mahkûm etmiyordu.</p>

      <p class="a--Parafraf">Mescid-i Nebevî, geceleri hurma dalları ve yaprakları ile aydınlatılırdı. Temim heyeti ile birlikte gelen Temim ed-Dârî <span class="Saygimiz-Char-" style="font-size:0.86em;" xml:lang="tr-TR">(radiyallâhu anh)</span>, bir Cuma gecesi yanında getirdiği kandilleri mescidin direklerine astı. Efendimiz, mescide girdiğinde bunları kimin getirdiğini sordu. Temim ed-Dârî’nin astığını öğrenince, <span class="italik" xml:lang="tr-TR">“Sen İslâm’ı nurlandırdın. İslâm’ın mescidini süsledin</span><span class="italik" xml:lang="tr-TR">. Allah da seni dünyada ve âhirette nurlandırsın.”</span><span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-112" id="footnote-207-112-backlink">112</a></span> dedi.</p>

      <p class="a--Parafraf">Efendimiz’in <span class="Saygimiz-Char-" style="font-size:0.86em;" xml:lang="tr-TR">(sallallâhu aleyhi ve sellem)</span>, Hendek Savaşı’nda Selman-ı Farisî’nin <span class="Saygimiz-Char-" style="font-size:0.86em;" xml:lang="tr-TR">(radiyallâhu anh)</span> teklifiyle hendek kazdırmasında da, Taif kuşatmasında, yine onun teklifiyle mancınık yaptırmasında da, yüksek ufku, tekliflere ve yeniliklere açıklığı, Allah’ın herkese merhamet ettiğine, kıymet verip yarattığına, ikramda bulunup söz söylettiğine olan inancı ve emniyeti vardı.</p>

      <p class="a--Parafraf">“Emin” olduğu için her gelişmeyi aleyhinde sanmıyor, kalbinde ikilik olan bir insan gibi –hâşâ!– tereddüt ve rahatsızlık yaşamıyordu.</p>

      <p class="a--Parafraf">Yenilikler karşısındaki rahatlığı, dinine olan itimadından, onun her nesle ve ferde yeteceğini, kıyamete kadar devam edeceğini bildiğindendi.</p>

      <p class="x2-Baslik" id="toc_marker-1-7-17">İffet Ufku</p>

      <p class="a--Parafraf">Efendimiz <span class="Saygimiz-Char-" style="font-size:0.86em;" xml:lang="tr-TR">(sallallâhu</span> <span class="Saygimiz-Char-" style="font-size:0.86em;" xml:lang="tr-TR">aleyhi ve sellem)</span> dünyaya geldiğinde cahiliye Arabının iffet mevzusunda ciddi zaafları vardı. Kimi kadınlar açılıp saçılmada sınır tanımıyor, kimi çocukların babası ayak benzerliği gibi garip bir usûlle tesbite çalışılıyordu.</p>

      <p class="a--Parafraf">Böyle bir devirde İnsanlığın Efendisi bir bakışlık olsun harama girmemiş, eteklerine zerre kadar olsun toz bulaşmamıştı.</p>

      <p class="a--Parafraf">Yirmi beş yaşında Hz. Hadîce Annemiz’le evlendi. Annemiz, Efendimiz’den on beş yaş büyüktü. Hz. Hadîce vefat ettiğinde Allah Resûlü <span class="Saygimiz-Char-" style="font-size:0.86em;" xml:lang="tr-TR">(sallallâhu aleyhi ve</span> <span class="Saygimiz-Char-" style="font-size:0.86em;" xml:lang="tr-TR">sellem)</span> kırk sekiz yaşındaydı.</p>

      <p class="a--Parafraf">Efendimiz’in her anı, her günü, davası için verdiği mücadelelerle geçiyordu. Beş sene kadar bekâr yaşayan Efendimiz, elli üç yaşında iken Hz. Sevde Annemiz’le evlendi. Efendimiz’in Hz. Hadîce Annemiz’le olan evliliği ne kadar ulvi, kudsi ve nezihse, o yaştan sonra yaptığı bütün evlilikleri de öyleydi, peygamberlik vazifesiyle alâkalıydı.</p>

      <p class="a--Parafraf">Gençlik yıllarını yaşça kendisinden çok büyük olan bir hanımefendi ile geçiren Efendimiz, iffet hassasiyetini âzamî derecede yaşıyor ve İslâm, kadın-erkek ilişkilerine çok hassas bir buud getiriyordu.</p>

      <p class="a--Parafraf">İffeti korumak, mümin olmanın şartları arasında sayılıyor <span class="x-yet-Metin-Char-" style="font-size:0.76em;" xml:lang="tr-TR">(Müminûn, 23/5)</span>, zinaya götüren yollar yasaklanıyor, zina en büyük kötülüklerden birisi olarak anlatılıyor <span class="x-yet-Metin-Char-" style="font-size:0.76em;" xml:lang="tr-TR">(İsrâ, 17/32)</span>, tesettür emrediliyor <span class="x-yet-Metin-Char-" style="font-size:0.76em;" xml:lang="tr-TR">(Ahzâb, 33/59)</span>, mümin erkeklerine ve kadınlarına harama bakmamaları söyleniyor <span class="x-yet-Metin-Char-" style="font-size:0.76em;" xml:lang="tr-TR">(Nur, 71/30-31)</span>, süslenip dışarı çıkma levm ediliyor <span class="x-yet-Metin-Char-" style="font-size:0.76em;" xml:lang="tr-TR">(</span><span class="x-yet-Metin-Char-" style="font-size:0.76em;" xml:lang="tr-TR">Ahzâb, 33/33)</span>, mümin kadınları seslerini bile kontrol etmeleri mevzusunda uyarılıyor, onlara ciddiyet tavsiye ediliyor <span class="x-yet-Metin-Char-" style="font-size:0.76em;" xml:lang="tr-TR">(Ahzâb, 33/32)</span>, evlere izinsiz girilmemesi ders veriliyor <span class="x-yet-Metin-Char-" style="font-size:0.76em;" xml:lang="tr-TR">(Nur, 71/27)</span>, kötü söz ve davranışların dünya ve âhiret azabını netice vereceği bildiriliyor <span class="x-yet-Metin-Char-" style="font-size:0.76em;" xml:lang="tr-TR">(Nur</span> <span class="x-yet-Metin-Char-" style="font-size:0.76em;" xml:lang="tr-TR">71/19),</span> gözün, kulağın, dilin, elin, ayağın, kalbin, fercin; hulâsa her uzvun zinası olduğu Efendimiz <span class="Saygimiz-Char-" style="font-size:0.86em;" xml:lang="tr-TR">(sallallâhu aleyhi ve sellem)</span> tarafından izah ediliyordu.<span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-113" id="footnote-207-113-backlink">113</a></span></p>

      <p class="a--Parafraf">Eğer –hâşâ!– Efendimiz, Allah’ın şanı yüce peygamberi olmasaydı, dini, iffete böyle bir ufuk ve hassasiyet getirmez, kötüyü isteyen nefisler hoşa gitmeyen şeylerle zorlanmazdı. O, Allah’ın peygamberi olduğu için emredileni ve bildirileni söylüyor, kendisi de cisimleşmiş bir din olarak yaşıyordu.</p>

      <p class="x2-Baslik" id="toc_marker-1-7-18">Cömertliği</p>

      <p class="a--Parafraf">Efendimiz’in içinde neşet ettiği topluluk kendi menfaat ve çıkarlarından başka bir şey düşünmeyen bir topluluktu. Dünyayı ve bedenlerini yaşıyor, bencillikten başka bir şey bilmiyorlardı. Başkalarına, karşılık beklemeksizin bir şey vermek, onların dünyasında izah edilip anlaşılacak şey değildi. Kimseyi kendilerine tercih edemez, yemeyip yedirmeyi, giymeyip giydirmeyi anlayamazlardı.</p>

      <p class="a--Parafraf">Allah Resûlü, öyle bir topluluğa, almadan vermeyi öğretti. İnsanlar artık başkalarını düşünen; vermeyene veren, gelmeyene giden, konuşmayanla konuşan birer irade ve gönül kahramanı oldular. Bir gönlü kazanmanın, bir hazzı yaşamaktan çok daha büyük bir lezzet ve mutluluk olduğunu anladılar.</p>

      <p class="a--Parafraf">Efendimiz, isteyene veriyor, hususiyle Ramazan ayında İbn-i Abbas Efendimiz’in ifadesiyle önüne kattığı her şeyi sürükleyip götüren bir rüzgâr gibi cömert kesiliyordu.<span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-114" id="footnote-207-114-backlink">114</a></span></p>

      <p class="a--Parafraf">Cenâb-ı Hakk’ın fermanıyla ganimetin beşte biri O’nun tasarrufu için getiriliyordu. İsteseydi dünyanın en zengin adamı olabilirdi. Zira sadece Huneyn’den O’nun payına kırk bin koyun, yirmi dört bin deve, altı bin esir, on altı kilo gümüş düşmüştü.<span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-115" id="footnote-207-115-backlink">115</a></span> O, bunları irşad ve tebliğde, kalblerin fethinde, muhtaçların ihtiyaçlarında kullanıyor, nefsine pay biçmiyordu.</p>

      <p class="a--Parafraf">Bir bedevi gelmiş, Efendimiz’den bir şeyler istemişti. Verdi. Başka birisi geldi, ona da bir şeyler verdi. Bir başkası geldi, Allah Resûlü, daha sonra vermek üzere taahhütte bulundu. Bu durum Hz. Ömer Efendimiz’i rahatsız etti:</p>

      <p class="a--Parafraf">– İstediler verdin, bir daha istediler yine verdin, bir daha istediler vaad ettin. Kendini bu kadar eziyete sokma Ya Resûlallah, dedi.</p>

      <p class="a--Parafraf">Bu sözler Efendimiz’in hoşuna gitmedi. Kaşlarını çattığını fark eden Abdullah bin Huzâfetü’s-Sehmî ayağa kalktı ve şöyle dedi:</p>

      <p class="a--Parafraf">– Ver Ey Allah’ın Resûlü, sakın Allah’ın seni fakir bırakacağını ve senden nimetlerini keseceğini zannetme!</p>

      <p class="a--Parafraf">Efendimiz, bu söze:</p>

      <p class="a--Parafraf">– <span class="italik" xml:lang="tr-TR">“İşte ben de</span> <span class="italik" xml:lang="tr-TR">bununla emrolundum!”</span> diyerek mukabelede bulundu.<span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-116" id="footnote-207-116-backlink">116</a></span></p>

      <p class="a--Parafraf">Bir gün Ebû Zer Efendimiz’e, Peygamberimiz: <span class="italik" xml:lang="tr-TR">“Ey Eba Zerr! Uhud dağı kadar altın</span> <span class="italik" xml:lang="tr-TR">ve gümüşüm olsa ölmeden önce bir kıratını dahi bırakmaksızın Allah</span> <span class="italik" xml:lang="tr-TR">yolunda infak etmeyi isterdim.”</span> buyurmuştu.<span class="Dipnot-Bavurusu-" style="font-size:0.76em;" xml:lang="tr-TR"><a class="footnote-link" href="#footnote-207-117" id="footnote-207-117-backlink">117</a></span></p>

      <p class="a--Parafraf">O ve ashabı, Âl-i İmrân Sûresi’nde geçen: <span class="italik" xml:lang="tr-TR">“Siz sevdiğiniz şeylerden infak</span> <span class="italik" xml:lang="tr-TR">etmedikçe gerçek sevaba eremezsiniz.”</span> <span class="x-yet-Metin-Char-" style="font-size:0.76em;" xml:lang="tr-TR">(Âl-i İmrân, 3/92</span><span class="x-yet-Metin-Char-" style="font-size:0.76em;" xml:lang="tr-TR">)</span> âyetini kendilerine rehber yapmış, sevdikleri mallarını Allah yolunda vakfetmişlerdi. Abdullah ibn-i Ömer, bu âyetin gereğini yerine getirmek için bir gün otuz bin dirhem sadaka dağıtıyor, bir gün devesini kesiyor, bir başka gün cariyesini âzâd ediyordu. Ve cömertlik yaptıkça güçleniyor, güçlendikçe cömertleşiyor, bu güzel haslet onlara bir gün bütün dünyanın kapılarını açıyor, yeryüzü yaşatmak için yaşayan aşkın insanlarla doluyordu.</p>

      <p class="a--Parafraf">Efendimiz –hâşâ!– eğer Allah’ın peygamberi olmasaydı, başkasını düşüneceğine nefsi için çalışır, vermez alır, yedirmez yer, dert etmez, isterdi. O, Allah’ın peygamberi olduğu için cömert, o gönüllerin paslı kilitlerini çözmekle emrolunduğu için şefkatliydi.</p>

      <p class="x0-Perde-BAslik"/>

      <div class="footnotes">
        <div class="footnote">
          <p class="Dipnot"><a class="footnote-anchor" href="#footnote-207-39-backlink" id="footnote-207-39">39</a> Bkz.: Tirmizî, <span class="Dipnot---talik-" xml:lang="tr-TR">Menâkıb</span> 77; Muvatta, <span class="Dipnot---talik-" xml:lang="tr-TR">Kader</span> 3.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-40-backlink" id="footnote-207-40">40</a> Buhârî, <span class="Dipnot---talik-" xml:lang="tr-TR">Menâk</span><span class="Dipnot---talik-" xml:lang="tr-TR">ıb</span> 25, <span class="Dipnot---talik-" xml:lang="tr-TR">İkrah</span> 1; Ebû Dâvûd, <span class="Dipnot---talik-" xml:lang="tr-TR">Cihâd</span> 97.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-41-backlink" id="footnote-207-41">41</a> Bkz.: Buhârî, <span class="Dipnot---talik-" xml:lang="tr-TR">Tefsîru sûre</span> (9) 9; Müslim, <span class="Dipnot---talik-" xml:lang="tr-TR">Fezâilü’s-sahâbe</span> 1.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-42-backlink" id="footnote-207-42">42</a> Buhârî, <span class="Dipnot---talik-" xml:lang="tr-TR">Cihâd</span> 84; <span class="Dipnot---talik-" xml:lang="tr-TR">Meğâzî</span> 31; Müslim, <span class="Dipnot---talik-" xml:lang="tr-TR">Fezâil</span> 13; Hâkim, <span class="Dipnot---talik-" xml:lang="tr-TR">Müstedrek</span> 3/29.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-43-backlink" id="footnote-207-43">43</a> Tirmizî, <span class="Dipnot---talik-" xml:lang="tr-TR">Ferâiz</span> 17; Ebû Dâvûd, <span class="Dipnot---talik-" xml:lang="tr-TR">Diyât</span> 18.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-44-backlink" id="footnote-207-44">44</a> Buhârî, <span class="Dipnot---talik-" xml:lang="tr-TR">Vesâyâ</span> 1.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-45-backlink" id="footnote-207-45">45</a> Bkz.: Hâkim, <span class="Dipnot---talik-" xml:lang="tr-TR">Müstedrek</span> 3/59; İbn-i Sa’d, <span class="Dipnot---talik-" xml:lang="tr-TR">et-Tabakâtü’l-kübrâ</span> 2/243, 253.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-46-backlink" id="footnote-207-46">46</a> Ebû Nuaym, <span class="Dipnot---talik-" xml:lang="tr-TR">Hilyetü</span><span class="Dipnot---talik-" xml:lang="tr-TR">’l-evliyâ</span> 7/109.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-47-backlink" id="footnote-207-47">47</a> Buhârî, <span class="Dipnot---talik-" xml:lang="tr-TR">Fezâilü’l-ashâb</span> 9.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-48-backlink" id="footnote-207-48">48</a> Nesâi, <span class="Dipnot---talik-" xml:lang="tr-TR">Sehv</span> 17.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-49-backlink" id="footnote-207-49">49</a> Ahmed İbn-i Hanbel, <span class="Dipnot---talik-" xml:lang="tr-TR">Müsned</span> 5/149.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-50-backlink" id="footnote-207-50">50</a> Müslim, <span class="Dipnot---talik-" xml:lang="tr-TR">Salât</span> 221-222; Ebû Dâvûd, <span class="Dipnot---talik-" xml:lang="tr-TR">Salât</span> 148.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-51-backlink" id="footnote-207-51">51</a> Tirmizî, <span class="Dipnot---talik-" xml:lang="tr-TR">Daavât</span> 90; Ebû Dâvûd, <span class="Dipnot---talik-" xml:lang="tr-TR">Edeb</span> 97; Heysemî, <span class="Dipnot---talik-" xml:lang="tr-TR">Mecmeu’z-zevâid</span> 10/124.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-52-backlink" id="footnote-207-52">52</a> Buhârî, <span class="Dipnot---talik-" xml:lang="tr-TR">Teheccüd</span> 9; Müslim, <span class="Dipnot---talik-" xml:lang="tr-TR">Müsafirîn</span> 204.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-53-backlink" id="footnote-207-53">53</a> Müslim, <span class="Dipnot---talik-" xml:lang="tr-TR">Talâk</span> 31; Tirmizî, <span class="Dipnot---talik-" xml:lang="tr-TR">Zühd</span> 44.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-54-backlink" id="footnote-207-54">54</a> Ahmed İbn-i Hanbel, <span class="Dipnot---talik-" xml:lang="tr-TR">Müsned</span> 2/193.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-55-backlink" id="footnote-207-55">55</a> Ebû Dâvûd, <span class="Dipnot---talik-" xml:lang="tr-TR">Vitr</span> 1.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-56-backlink" id="footnote-207-56">56</a> Tirmizî, <span class="Dipnot---talik-" xml:lang="tr-TR">Deavât</span> 4.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-57-backlink" id="footnote-207-57">57</a> Müslim, <span class="Dipnot---talik-" xml:lang="tr-TR">Âdâb</span> 2.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-58-backlink" id="footnote-207-58">58</a> İbn-i Sa’d, <span class="Dipnot---talik-" xml:lang="tr-TR">et-Tabakâtü’l-kübrâ</span> 1/154.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-59-backlink" id="footnote-207-59">59</a> Buhârî, <span class="Dipnot---talik-" xml:lang="tr-TR">İlim</span> 13.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-60-backlink" id="footnote-207-60">60</a> İbn-i Mâce, <span class="Dipnot---talik-" xml:lang="tr-TR">Et’ime</span> 30.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-61-backlink" id="footnote-207-61">61</a> Buhârî, <span class="Dipnot---talik-" xml:lang="tr-TR">Rikâk</span> 1.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-62-backlink" id="footnote-207-62">62</a> Taberânî, <span class="Dipnot---talik-" xml:lang="tr-TR">el-Mu’cemü’l-</span><span class="Dipnot---talik-" xml:lang="tr-TR">evsat</span> 5/140.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-63-backlink" id="footnote-207-63">63</a> Buhârî, <span class="Dipnot---talik-" xml:lang="tr-TR">Rikak</span> 18; Müslim, <span class="Dipnot---talik-" xml:lang="tr-TR">Sıfâtü’l</span><span class="Dipnot---talik-" xml:lang="tr-TR">-münafıkîn</span> 71-78.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-64-backlink" id="footnote-207-64">64</a> Buhârî, <span class="Dipnot---talik-" xml:lang="tr-TR">Cihâd</span> 59, <span class="Dipnot---talik-" xml:lang="tr-TR">Rikâk</span> 1.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-65-backlink" id="footnote-207-65">65</a> Ebû Dâvûd, <span class="Dipnot---talik-" xml:lang="tr-TR">Et’ime</span> 17.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-66-backlink" id="footnote-207-66">66</a> Ahmed İbn-i Hanbel, <span class="Dipnot---talik-" xml:lang="tr-TR">Müsned</span> 6/256.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-67-backlink" id="footnote-207-67">67</a> Heysemî, <span class="Dipnot---talik-" xml:lang="tr-TR">Mecmeu’z-zevâid</span> 8/586.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-68-backlink" id="footnote-207-68">68</a> Taberânî’den naklen Kastallânî, <span class="Dipnot---talik-" xml:lang="tr-TR">el-Mevâhibü’l-ledünniye</span> 1/385. (cilt 1-2, Mısır, 1281).</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-69-backlink" id="footnote-207-69">69</a> Müslim, <span class="Dipnot---talik-" xml:lang="tr-TR">Eşribe</span> 164.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-70-backlink" id="footnote-207-70">70</a> Ahmed İbn-i Hanbel, <span class="Dipnot---talik-" xml:lang="tr-TR">Müsned</span> 2/231.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-71-backlink" id="footnote-207-71">71</a> Heysemî, <span class="Dipnot---talik-" xml:lang="tr-TR">Mecmeu’z-zevâid</span> 9/21.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-72-backlink" id="footnote-207-72">72</a> Buhârî, <span class="Dipnot---talik-" xml:lang="tr-TR">Bed</span><span class="Dipnot---talik-" xml:lang="tr-TR">’ü’l-vahy</span> 6.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-73-backlink" id="footnote-207-73">73</a> Buhârî, <span class="Dipnot---talik-" xml:lang="tr-TR">Edeb</span> 69; Müslim, <span class="Dipnot---talik-" xml:lang="tr-TR">Birr</span> 105.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-74-backlink" id="footnote-207-74">74</a> Buhârî, <span class="Dipnot---talik-" xml:lang="tr-TR">Tefsîr</span> (111) 1-2; Müslim, <span class="Dipnot---talik-" xml:lang="tr-TR">Îmân</span> 355-356.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-75-backlink" id="footnote-207-75">75</a> Müslim, <span class="Dipnot---talik-" xml:lang="tr-TR">İman</span> 62.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-76-backlink" id="footnote-207-76">76</a> Ebû Dâvûd, <span class="Dipnot---talik-" xml:lang="tr-TR">Edeb</span> 88.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-77-backlink" id="footnote-207-77">77</a> Bkz.: Taberânî, <span class="Dipnot---talik-" xml:lang="tr-TR">el-Mu’cemü’l-kebîr</span> 20/14.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-78-backlink" id="footnote-207-78">78</a> Ahmed İbn-i Hanbel, <span class="Dipnot---talik-" xml:lang="tr-TR">Müsned</span> 3/135.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-79-backlink" id="footnote-207-79">79</a> Buhârî, <span class="Dipnot---talik-" xml:lang="tr-TR">Îmân</span> 24; Müslim, <span class="Dipnot---talik-" xml:lang="tr-TR">Îmân</span> 107.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-80-backlink" id="footnote-207-80">80</a> Ahmed İbn-i Hanbel, <span class="Dipnot---talik-" xml:lang="tr-TR">Müsned</span> 2/349.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-81-backlink" id="footnote-207-81">81</a> Buhârî, <span class="Dipnot---talik-" xml:lang="tr-TR">Îmân</span> 4; Ahmed İbn-i Hanbel, <span class="Dipnot---talik-" xml:lang="tr-TR">Müsned</span> 2/372.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-82-backlink" id="footnote-207-82">82</a> Muvatta, <span class="Dipnot---talik-" xml:lang="tr-TR">Kelâm</span> 19.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-83-backlink" id="footnote-207-83">83</a> İbn-i Hişâm, <span class="Dipnot---talik-" xml:lang="tr-TR">es-Sîratü’n-nebeviyye</span> 2/133.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-84-backlink" id="footnote-207-84">84</a> İbn-i Hişâm, <span class="Dipnot---talik-" xml:lang="tr-TR">es-Sîratü’n-nebeviyye</span> 2/101.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-85-backlink" id="footnote-207-85">85</a> Tirmizî, <span class="Dipnot---talik-" xml:lang="tr-TR">Zühd</span> 44; İbn-i Mâce, <span class="Dipnot---talik-" xml:lang="tr-TR">Zühd</span> 3.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-86-backlink" id="footnote-207-86">86</a> Ebû Dâvûd, <span class="Dipnot---talik-" xml:lang="tr-TR">Cihâd</span> 113.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-87-backlink" id="footnote-207-87">87</a> Bkz.: İbn-i Hişâm, <span class="Dipnot---talik-" xml:lang="tr-TR">es</span><span class="Dipnot---talik-" xml:lang="tr-TR">-Sîratü’n-nebeviyye</span> 4/140.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-88-backlink" id="footnote-207-88">88</a> Bkz.: Deylemî, <span class="Dipnot---talik-" xml:lang="tr-TR">Müsned</span> 5/318.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-89-backlink" id="footnote-207-89">89</a> Bkz.: Buhârî, <span class="Dipnot---talik-" xml:lang="tr-TR">Şerike</span> 6.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-90-backlink" id="footnote-207-90">90</a> Kurtubî, <span class="Dipnot---talik-" xml:lang="tr-TR">el-Câmi’</span> <span class="Dipnot---talik-" xml:lang="tr-TR">li ahkâmi’l-Kur’ân</span> 7/230.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-91-backlink" id="footnote-207-91">91</a> İbn-i Mâce, <span class="Dipnot---talik-" xml:lang="tr-TR">Mukaddime</span> 10.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-92-backlink" id="footnote-207-92">92</a> İbn-i Mâce, <span class="Dipnot---talik-" xml:lang="tr-TR">Zühd</span> 22.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-93-backlink" id="footnote-207-93">93</a> İbn-i Mâce, <span class="Dipnot---talik-" xml:lang="tr-TR">Mukaddime</span> 17.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-94-backlink" id="footnote-207-94">94</a> Buharî, <span class="Dipnot---talik-" xml:lang="tr-TR">Edeb</span> 19, <span class="Dipnot---talik-" xml:lang="tr-TR">Rikâk</span> 19</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-95-backlink" id="footnote-207-95">95</a> Müslim, <span class="Dipnot---talik-" xml:lang="tr-TR">Zekât</span> 63.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-96-backlink" id="footnote-207-96">96</a> Buhârî, <span class="Dipnot---talik-" xml:lang="tr-TR">Fedâilü</span><span class="Dipnot---talik-" xml:lang="tr-TR">’l-Kur’ân</span> 17; Müslim, <span class="Dipnot---talik-" xml:lang="tr-TR">Salâtü’l-müsâfirîn</span> 243.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-97-backlink" id="footnote-207-97">97</a> Tirmizî, <span class="Dipnot---talik-" xml:lang="tr-TR">Zühd</span> 43.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-98-backlink" id="footnote-207-98">98</a> Buhari, <span class="Dipnot---talik-" xml:lang="tr-TR">Zebâih</span> 31, <span class="Dipnot---talik-" xml:lang="tr-TR">Buyû</span>’ 38; Müslim, <span class="Dipnot---talik-" xml:lang="tr-TR">Birr</span> 146.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-99-backlink" id="footnote-207-99">99</a> İbn-i Mâce, <span class="Dipnot---talik-" xml:lang="tr-TR">Zühd</span> 3.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-100-backlink" id="footnote-207-100">100</a> Buhârî, <span class="Dipnot---talik-" xml:lang="tr-TR">Edeb</span> 18; Müslim, <span class="Dipnot---talik-" xml:lang="tr-TR">Tevbe</span> 22.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-101-backlink" id="footnote-207-101">101</a> Buhârî, <span class="Dipnot---talik-" xml:lang="tr-TR">Edeb</span> 19; Müslim, <span class="Dipnot---talik-" xml:lang="tr-TR">Tevbe</span> 17, 19.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-102-backlink" id="footnote-207-102">102</a> Hâkim, <span class="Dipnot---talik-" xml:lang="tr-TR">Müstedrek</span> 4/185.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-103-backlink" id="footnote-207-103">103</a> Müslim, <span class="Dipnot---talik-" xml:lang="tr-TR">İmâre</span> 178.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-104-backlink" id="footnote-207-104">104</a> Ebû Dâvûd, <span class="Dipnot---talik-" xml:lang="tr-TR">Cihâd</span> 44.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-105-backlink" id="footnote-207-105">105</a> Tirmizî, <span class="Dipnot---talik-" xml:lang="tr-TR">Birr</span> 16.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-106-backlink" id="footnote-207-106">106</a> Ebû Dâvûd, <span class="Dipnot---talik-" xml:lang="tr-TR">Edeb</span> 133.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-107-backlink" id="footnote-207-107">107</a> İbn-i Hacer, <span class="Dipnot---talik-" xml:lang="tr-TR">İsâbe</span> 1/302.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-108-backlink" id="footnote-207-108">108</a> Hâkim, <span class="Dipnot---talik-" xml:lang="tr-TR">Müstedrek</span> 3/700.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-109-backlink" id="footnote-207-109">109</a> Hâkim, <span class="Dipnot---talik-" xml:lang="tr-TR">Müstedrek</span> 3/700.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-110-backlink" id="footnote-207-110">110</a> Bkz.: Halebî, <span class="Dipnot---talik-" xml:lang="tr-TR">es</span><span class="Dipnot---talik-" xml:lang="tr-TR">-Sîratü’l-Halebiyye</span> 2/782.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-111-backlink" id="footnote-207-111">111</a> Bkz.: Ebû Dâvûd, <span class="Dipnot---talik-" xml:lang="tr-TR">Melâhim</span> 5; Ahmed İbn-i Hanbel, <span class="Dipnot---talik-" xml:lang="tr-TR">Müsned</span> 2/359, 5/278.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-112-backlink" id="footnote-207-112">112</a> İbn-i Hacer, <span class="Dipnot---talik-" xml:lang="tr-TR">İsâbe</span> 7/35.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-113-backlink" id="footnote-207-113">113</a> Bkz.: Buhârî, <span class="Dipnot---talik-" xml:lang="tr-TR">İsti’zân</span> 12.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-114-backlink" id="footnote-207-114">114</a> Bkz.: Buhârî, <span class="Dipnot---talik-" xml:lang="tr-TR">Savm</span> 7.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-115-backlink" id="footnote-207-115">115</a> Bkz.: İbn-i Sa’d, <span class="Dipnot---talik-" xml:lang="tr-TR">et-Tabakâtü’l-kübrâ</span> 2/152.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-116-backlink" id="footnote-207-116">116</a> İbn-i Kesir, <span class="Dipnot---talik-" xml:lang="tr-TR">el-Bidâye ve’n-nihâye</span> 6/ 63.</p>
        </div>

        <div class="footnote">
          <p class="Dipnot"><a class="footnote-anchor" href="#footnote-207-117-backlink" id="footnote-207-117">117</a> Heysemî, <span class="Dipnot---talik-" xml:lang="tr-TR">Mecmeu</span><span class="Dipnot---talik-" xml:lang="tr-TR">’z-zevâid</span> 10/239.</p>
        </div>
      </div>
    </div>
  </div>
</body>
</html>
