<html xmlns="http://www.w3.org/1999/xhtml">
<head>
  <title>BESINCI_BOLUM.xhtml</title>
  <link href="../Styles/template.css" rel="stylesheet" type="text/css"/>
</head>

<body>
  <div class="generated-style" id="besinci-bolum">
    <p class="bolum-ismi" xml:lang="tr"><span class="bolum-ismi">Beşinci bölüm</span></p>

    <h1 class="bolum-ismi-2-satir" id="toc-anchor" xml:lang="tr"><span class="bolum-ismi">Amerika’daki Türk polisleri</span></h1>

    <p class="duz" xml:lang="tr"><span class="duz">Türkiye büyük bir değişim/dönüşüm yaşıyor.</span></p>

    <p class="duz" xml:lang="tr"><span class="duz">Bunu büyük bir toz bulutu altında yapıyor. Göz gözü görmüyor. Yalan/sahte imajlar havada uçuşuyor.</span></p>

    <p class="duz" xml:lang="tr"><span class="duz">Kimin hangi mesleği yaptığı da artık bilinmiyor.</span></p>

    <p class="duz" xml:lang="tr"><span class="duz">Polisler gazetecilik, gazeteciler ise polisçilik oynuyor!</span></p>

    <p class="duz" xml:lang="tr"><span class="duz">Fakat bir gerçeği tespit etmemiz gerekiyor.</span></p>

    <p class="duz" xml:lang="tr"><span class="duz">Polis “gazetecilik” konusunda hayli başarılı.</span></p>

    <p class="duz" xml:lang="tr"><span class="duz">Nasıl mı?</span></p>

    <p class="duz" xml:lang="tr"><span class="duz">Diyelim, 28 Şubat’ın yıldönümü; hooop ortaya emekli Orgeneral İsmail Hakkı Karadayı’nın bir telefon kaydı.</span></p>

    <p class="duz" xml:lang="tr"><span class="duz">Diyelim, Doğan Grubu’na korkunç bir vergi cezası eleştiriliyor; hooop Doğan Grubu’ndan Soner Gedik’in telefon kaydı.</span></p>

    <p class="duz" xml:lang="tr"><span class="duz">Diyelim, emekli Orgeneral Hurşit Tolon hastaneye sevk edildi; hooop ortaya GATA’da yatan emekli Orgeneral Şener Eruygur’un eşinin telefon kaydı.</span></p>

    <p class="duz" xml:lang="tr"><span class="duz">Diyelim, Mehmetçik’in Kuzey Irak operasyonundan neden ani ve erken döndüğü tartışılıyor; hooop ortaya bir generalin telefon kaydı.</span></p>

    <p class="duz" xml:lang="tr"><span class="duz">Vs vs...</span></p>

    <p class="duz" xml:lang="tr"><span class="duz">Gündemi bu telefon kayıtları belirliyor.</span></p>

    <p class="duz" xml:lang="tr"><span class="duz">Bu telefon kayıtları neredeyse tüm yandaş medyada manşetten veriliyor.</span></p>

    <p class="duz" xml:lang="tr"><span class="duz">Yandaş TV’lerde üzerine programlar yapılıyor.</span></p>

    <p class="duz" xml:lang="tr"><span class="duz">Ardından anlı şanlı köşe yazarları döktürüyor...</span></p>

    <p class="duz" xml:lang="tr"><span class="duz">Evet, gündemi ne Erdoğan ne de Baykal belirliyor.</span></p>

    <p class="duz" xml:lang="tr"><span class="duz">Gündemi polis belirliyor.</span></p>

    <p class="duz" xml:lang="tr"><span class="duz">Sadece telefon kayıtları yok işin içinde.</span></p>

    <p class="duz" xml:lang="tr"><span class="duz">Gelin 15 ağustos 2008 tarihine gidelim.</span></p>

    <p class="duz" xml:lang="tr"><span class="duz">O günkü</span> <span class="italik">Taraf</span> <span class="duz">gazetesinden bir haber:</span></p>

    <p class="alinti-ilk-paragraf" xml:lang="tr"><span class="dar-paragraf-bold">Eruygur’u çıldırtan seçim</span></p>

    <p class="alinti" xml:lang="tr"><span class="dar-paragraf-duz">Ergenekon tutuklusu eski Jandarma Genel Komutanı emekli Orgeneral Şener Eruygur’un üzerinde çıkan belgelere göre AKP Güvercinlik, Beytepe ve Etimesgut askeri lojmanlarında birinci oldu...</span></p>

    <p class="duz-ilk-paragraf" xml:lang="tr"><span class="duz">O günkü</span> <span class="italik">Zaman</span> <span class="duz">gazetesinden bir haber:</span></p>

    <p class="alinti-ilk-paragraf" xml:lang="tr"><span class="dar-paragraf-bold">İşte Eruygur’u çıldırtan sonuçlar</span></p>

    <p class="alinti" xml:lang="tr"><span class="dar-paragraf-duz">Ergenekon tutuklusu eski Jandarma Genel Komutanı emekli Orgeneral Şener Eruygur’un üzerinde çıkan belgelere göre AKP Güvercinlik, Beytepe ve Etimesgut askeri lojmanlarında birinci oldu.</span></p>

    <p class="duz-ilk-paragraf" xml:lang="tr"><span class="duz">Aynı kalemden çıkmış gibi, noktası, virgülü bile farklı olmayan iki haber. Sadece tıpatıp aynı olmasın diye başlıklarıyla biraz oynanmış, o kadar! İkisinde de kaynak gösterilmemiş. Ne bir muhabir adı ne imza ne de ajans...</span></p>

    <p class="duz" xml:lang="tr"><span class="duz">Ne büyük tesadüf değil mi?</span></p>

    <p class="duz" xml:lang="tr"><span class="duz">Gel de sorma:</span></p>

    <p class="duz" xml:lang="tr"><span class="duz">1) Yandaş medyanın ortaklaşa yararlandığı bir “Ergenekon haberleri havuzu” mu var?</span></p>

    <p class="duz" xml:lang="tr"><span class="duz">Varsa bu havuzun suyu nereden geliyor? Bu havuzu, “orijinal” bazı haberlerle sürekli olarak kim besliyor?</span></p>

    <p class="duz" xml:lang="tr"><span class="duz">2) Bu haberler yayımlandığında, temmuz 2008’deki Ergenekon operasyonunda tutuklananlarla ilgili iddianame yazılmış mıydı?</span></p>

    <p class="duz" xml:lang="tr"><span class="duz">Hayır!</span></p>

    <p class="duz" xml:lang="tr"><span class="duz">Bu haberler 442 klasörde var mı?</span></p>

    <p class="duz" xml:lang="tr"><span class="duz">Hayır!</span></p>

    <p class="duz" xml:lang="tr"><span class="duz">O zaman Şener Eruygur’un üzerinden çıkan belgeleri nereden buldunuz? Üst araması yapan polislerin yanında siz de mi vardınız da, “Kardeş biraz müsaade eder misin?” deyip fotokopilerini mi alıverdiniz? Yoksa bu belgeleri birisi o ortak havuza yanlışlıkla mı düşürüyor?</span></p>

    <p class="duz" xml:lang="tr"><span class="duz">Diyeceksiniz ki “Peki, tamam anladık da, bunlar hangi polis?”</span></p>

    <p class="duz" xml:lang="tr"><span class="duz">Tüm polis camiası mı? Yoksa Emniyet Teşkilatı içindeki bir grup mu?</span></p>

    <p class="duz" xml:lang="tr"><span class="duz">Ve... Gündemi belirlemede bu kadar etkin/yetkin olan bu polis grubu kimden destek alıyor?</span></p>

    <p class="duz" xml:lang="tr"><span class="duz">Eğer destek almadan yapıyorlarsa, bravo doğrusu! Medyaya gazetecilik dersi veriyorlar!</span></p>

    <p class="duz" xml:lang="tr"><span class="duz">Gündem ancak bu kadar “başarılı” belirlenebilir...</span></p>

    <p class="duz" xml:lang="tr"><span class="duz">Cemaate yakın olan Gazeteciler ve Yazarlar Vakfı bu “başarılı” polislere ödül vermeli!</span></p>

    <p class="duz" xml:lang="tr"><span class="duz">Bu başarılı (!) polisler nerede, nasıl eğitildi? Hangi kurslardan geçirildi?</span></p>

    <p class="baslik-3" xml:lang="tr"><span class="duyuru-baslik">YÖK başkanının polis için yaptıkları</span></p>

    <p class="duz" xml:lang="tr"><span class="duz">YÖK Başkanı Yusuf Ziya Özcan, –kuşkusuz tesadüf eseri– Fethullah Gülen’in ABD’den vize aldığı 10 ekim 2008 tarihinde Amerika’daydı.</span></p>

    <p class="duz" xml:lang="tr"><span class="duz">YÖK Başkanı Özcan ve heyeti, temasları çerçevesinde, ABD Dışişleri Bakan Yardımcısı (akademik işlerden sorumlu) Thomas A. Farrell, ABD Eğitim ve Kültür İşleri Dışişleri Bakan Yardımcısı Goli Ameri, ABD Dışişleri Bakanlığı Küresel Eğitim Programları Direktörü Paul Hiemstra ve aynı bakanlığın İngilizce Dili Programları Dairesi Direktörü John Connerly ile bir araya geldi.</span></p>

    <p class="duz" xml:lang="tr"><span class="duz">Anadolu Ajansı, Özcan ve heyetinin, Amerikalı muhataplarıyla, Türkiye’de yeni açılan üniversitelerde İngilizce okutman sayısının artırılması, ABD üniversitelerinin Türkiye’de kampüs açması, uzaktan eğitim ve Fulbright bursunun artırılması konuları üzerine görüştüğünü aktardı.</span></p>

    <p class="duz" xml:lang="tr"><span class="duz">Kulağa güzel geliyor mu?</span></p>

    <p class="duz" xml:lang="tr"><span class="duz">Acele etmeyiniz.</span></p>

    <p class="duz" xml:lang="tr"><span class="duz">Goli Ameri, Paul Hiemstra ve John Connerly’nin görev yaptığı Bureau of Educational and Cultural Affairs (BECA) yani Eğitim ve Kültür İşleri Bürosu hakkında biraz bilgi vermeliyim.</span></p>

    <p class="duz" xml:lang="tr"><span class="duz">Connerly’nin İngilizce Dili Programları bu büronun bir alt kolu. Büro sitesi, tanıtımında bu programın amacını şöyle açıklıyor:</span></p>

    <p class="alinti-ilk-paragraf" xml:lang="tr"><span class="dar-paragraf-duz">Denizaşırı ülkelerde öğretmen yetiştirme programlarına katkıda bulunarak, ABD yönetimi İngilizceye hâkim bir dünya oluşturulmasına katkıda bulunur; böylelikle Amerikan üniversitelerinin, iş çevrelerinin ve başka kurumların Amerikan çıkarlarını geliştirip ilerletmesi kolaylaşır.</span></p>

    <p class="duz-ilk-paragraf" xml:lang="tr"><span class="duz">Elbette Türkiye, Amerikan Dışişleri Bakanlığı’na bağlı Eğitim ve Kültür İşleri Bürosu’nun Amerikan çıkarlarını geliştirip ilerletmek üzere seçtiği tek ülke değil.</span></p>

    <p class="duz" xml:lang="tr"><span class="duz">Büro’nun başkan yardımcısı olan ve kendisine Condoleezza Rice’ı örnek aldığını söyleyen Cumhuriyetçi Goli Ameri’nin ziyaret ettiği ülkelerin başında Irak, Azerbaycan ve Çin bulunuyor.</span></p>

    <p class="duz" xml:lang="tr"><span class="duz">Büro, Irak’ta başlattığı UCSC Iraklı Genç Liderler Değişim Programı’yla gurur duyuyor.</span></p>

    <p class="duz" xml:lang="tr"><span class="duz">Goli Ameri, “Yeni liderler arıyoruz” diyor. “Bizler için önemli olan liderlik yetisine sahip olmaları. Programa kabul ettiğimiz çocuklar bir şeyleri değiştirmek isteyen çocuklar.” (UCSC, basın bülteni, 6 ağustos 2008.)</span></p>

    <p class="duz" xml:lang="tr"><span class="duz">Programa katılan Iraklı gençlerin, eğitimleri tamamlandığında Irak’a döneceklerini ve Irak’ı Amerikan çıkarları doğrultusunda şekillendirmeye aday liderler olacaklarını tahmin ediyorsunuzdur.</span></p>

    <p class="duz" xml:lang="tr"><span class="duz">Bir de ne diyorlar? “YÖK Başkanı Özcan cemaatçi!”</span></p>

    <p class="duz" xml:lang="tr"><span class="duz">Baksanıza Türkiye için nasıl çalışıyorlar?</span></p>

    <p class="duz" xml:lang="tr"><span class="duz">Aslında bu girişi yapmamın nedeni bu ziyaret değil...</span></p>

    <p class="duz" xml:lang="tr"><span class="duz">YÖK başkanının ABD’deki bir başka faaliyetini gözler önüne sermek.</span></p>

    <p class="duz" xml:lang="tr"><span class="duz">Başlayabiliriz...</span></p>

    <p class="duz" xml:lang="tr"><span class="duz">ABD’nin başkenti Washington’da önemli bir Türk kuruluşu var.</span></p>

    <p class="duz" xml:lang="tr"><span class="duz">Adı, Turkish Institute for Security and Democracy (TISD).</span></p>

    <p class="duz" xml:lang="tr"><span class="duz">Yani, Güvenlik ve Demokrasi için Türk Enstitüsü.</span></p>

    <p class="duz" xml:lang="tr"><span class="duz">Enstitüyü 2003’te kuranlar Türk Emniyet Teşkilatı üyeleri, yani Türk polisi.</span></p>

    <p class="duz" xml:lang="tr"><span class="duz">TISD kendi yayınlarında kurumu, “Türk Emniyet Teşkilatı’nın ABD’deki yüzü” olarak tanımlıyor.</span></p>

    <p class="duz" xml:lang="tr"><span class="duz">Amaçlarını şöyle özetliyorlar:</span></p>

    <p class="duz" xml:lang="tr"><span class="duz">“ABD’ye okuma amaçlı gelen polis memurlarına burs, barınma ve akademi olanakları sağlamak.”</span></p>

    <p class="duz" xml:lang="tr"><span class="duz">Yani, TISD Türk polisinin ABD’de eğitilmesine yardımcı oluyor.</span></p>

    <p class="duz" xml:lang="tr"><span class="duz">ABD’ye giden Türk polisi sayısı hayli fazla mıydı?</span></p>

    <p class="duz" xml:lang="tr"><span class="duz">Önce birkaç not yazayım:</span></p>

    <p class="duz" xml:lang="tr"><span class="duz">1999-2003 yılları arasında Emniyet Teşkilatı yönetmeliklerinde bir dizi değişiklik yapıldı.</span></p>

    <p class="duz" xml:lang="tr"><span class="duz">Artık yabancı dili olan Polis Akademisi mezunu polisler, eğitim amacıyla yurtdışına çıkabileceklerdi.</span></p>

    <p class="duz" xml:lang="tr"><span class="duz">İlginçtir, bu yönetmelik değişimi sonrasında yurtdışına giden polislerin neredeyse tamamı ABD’ye gitti.</span></p>

    <p class="duz" xml:lang="tr"><span class="duz">Sayılara bakıldığında ABD dışında başka bir ülkede lisansüstü eğitim yapan polis sayısı ABD’ye gidenlerin yüzde 2’si kadar!</span></p>

    <p class="duz-ilk-paragraf" xml:lang="tr"><span class="duz">Şimdi gelelim bu konuyla ilgili tanıdık bir ismin faaliyetlerine:</span></p>

    <p class="duz" xml:lang="tr"><span class="duz">YÖK Başkanı Yusuf Ziya Özcan!</span></p>

    <p class="duz" xml:lang="tr"><span class="duz">Yönetmelik değişikliğinin yapıldığı yıllarda Özcan, Polis Akademisi’nde öğretim üyesi.</span></p>

    <p class="duz" xml:lang="tr"><span class="duz">Bu dönemde Yusuf Ziya Özcan’a bir teklif yapıldı:</span></p>

    <p class="duz" xml:lang="tr"><span class="duz">“ODTÜ’de bir polis enstitüsü kurulabilir mi?”</span></p>

    <p class="duz" xml:lang="tr"><span class="duz">O dönemde Yusuf Ziya Özcan, ODTÜ Sosyoloji Bölümü Başkanı.</span></p>

    <p class="duz" xml:lang="tr"><span class="duz">Prof. Yusuf Ziya Özcan öneriyi ODTÜ Rektörü Ömer Saatçioğlu’na götürdü.</span></p>

    <p class="duz" xml:lang="tr"><span class="duz">Teklife ODTÜ sıcak baktı. 2000 yılında Emniyet Genel Müdürlüğü’yle “Uluslararası Güvenlik ve İnsan Hakları Araştırma Merkezi” kurulması konusunda anlaşma imzaladılar.</span></p>

    <p class="duz" xml:lang="tr"><span class="duz">YÖK de bu merkezin kuruluşuna onay verdi.</span></p>

    <p class="duz" xml:lang="tr"><span class="duz">Böylelikle polis eğitimi için bir merkez ilk defa ODTÜ’de kuruldu. Üzerinden çok zaman geçmedi.</span></p>

    <p class="duz" xml:lang="tr"><span class="duz">Bu kez Yusuf Ziya Özcan’a ODTÜ’de kurulan enstitü gibi benzer bir enstitüyü ABD’nin Kuzey Texas Üniversitesi’nde kurma teklifi geldi.</span></p>

    <p class="duz" xml:lang="tr"><span class="duz">Prof. Özcan, Kuzey Texas Üniversitesi’nde TIPS’in (Turkish Institute for Police Studies-Polis Eğitimi İçin Türk Enstitüsü) kuruluşunun gerçekleşmesine yardımcı oldu.</span></p>

    <p class="duz" xml:lang="tr"><span class="duz">Aynı yıl altmış beş polis eğitim için Texas’a gönderildi.</span></p>

    <p class="duz" xml:lang="tr"><span class="duz">Bitmedi. Daha sonra TIPS, Washington’da TISD haline dönüştü.</span></p>

    <p class="duz" xml:lang="tr"><span class="duz">Bu bilgilerden sonra gelelim sorulara:</span></p>

    <p class="duz" xml:lang="tr"><span class="duz">–Neden Texas Üniversitesi, Türk polisini eğitmek için bir enstitü kurdu?</span></p>

    <p class="duz" xml:lang="tr"><span class="duz">–Neden Türkiye’den gelen polislere burs veriyor?</span></p>

    <p class="duz" xml:lang="tr"><span class="duz">–Neden ABD’ye giden polislerin çoğunluğu Texas Üniversitesi’nden bursludur?</span></p>

    <p class="duz" xml:lang="tr"><span class="duz">Bu sorular oldukça anlamlıdır...</span></p>

    <p class="duz" xml:lang="tr"><span class="duz">Bakınız daha eğitimlerde neler yapıldığını, dersleri neden CIA görevlilerinin verdiğini, nasıl bir bilgi alışverişinde bulunulduğunu vb sormadık. Geleceğiz...</span></p>

    <p class="duz" xml:lang="tr"><span class="duz">Bilgilerimizi sıralamaya devam edelim.</span></p>

    <p class="duz" xml:lang="tr"><span class="duz">Ve Texas’tan tekrar ABD’nin başkentine dönelim...</span></p>

    <p class="duz" xml:lang="tr"><span class="duz">Washington’daki TISD’nin başında emniyet mensubu Komiser Samih Teymur vardı.</span></p>

    <p class="duz" xml:lang="tr"><span class="duz">Samih Teymur 1990 yılında komiser yardımcısı olarak Polis Akademisi’nden mezun oldu. Ardından Terörle Mücadele Şubesi’nde göreve başladı.</span></p>

    <p class="duz" xml:lang="tr"><span class="duz">2002 yılında ise ABD’ye yüksek lisans yapmaya gönderildi.</span></p>

    <p class="duz" xml:lang="tr"><span class="duz">Doğal olarak Texas’a gitti. Kuzey Texas Üniversitesi’nde “criminal justice” programına başladı. Mastır eğitimini tamamlayarak aynı üniversitede “information science” bölümünde doktora kabulü aldı. Doktor oldu. Bu arada Teymur sekiz yıl ABD’de kaldı.</span></p>

    <p class="duz" xml:lang="tr"><span class="duz">Samih Teymur kendini saklayan biri değil. Medyaya röportajlar veriyor. Bu röportajlarında sıkça bir konunun altını çiziyor: TISD, Amerika’da CIA ve FBI yetkilileriyle oldukça sıcak ilişkilere sahip.</span></p>

    <p class="duz" xml:lang="tr"><span class="duz">Ayrıca, yine ABD’de eğitime gönderilen Komiser Fatih Balcı’nın yazılarından öğrendiğimize göre, TISD’nin NATO’yla yaptığı ortak projeler de mevcut. Örneğin TISD, NATO’yla birlikte ABD’nin başkenti Washington’da, 8-9 eylül 2006 tarihlerinde “Terörizmin Uluslararası Alandaki Etkilerini Anlamak ve Mücadele Etmek” başlıklı bir çalışma gerçekleştirdi.</span></p>

    <p class="duz-ilk-paragraf" xml:lang="tr"><span class="duz">Bu ilişkilerin zamanla hangi noktaya kadar ilerlediğini öğrenmek ister misiniz? Devam edelim o halde...</span></p>

    <p class="duz" xml:lang="tr"><span class="duz">TISD Başkanı Samih Teymur, CIA ve FBI’yla yaptığı görüşmelerde kendilerine inanılmaz tekliflerde bulunulduğunu rahatlıkla açıkladı.</span></p>

    <p class="duz" xml:lang="tr"><span class="duz">Komiser Samih Teymur, Amerikan istihbarat birimleriyle yaptığı görüşmede, Guantanamo’daki sorgulamalara Türk polisi olarak girmeyi önerdiğini söyledi!</span></p>

    <p class="duz" xml:lang="tr"><span class="duz">Şaşırmamak elde değil, Komiser Teymur bu önerisinin yasalarımıza göre suç teşkil ettiğini bilmiyor mu?</span></p>

    <p class="duz" xml:lang="tr"><span class="duz">Bitmedi.</span></p>

    <p class="duz" xml:lang="tr"><span class="duz">Komiser Teymur’a göre TISD, FBI’ya çok ilginç bir öneride de bulundu: FBI’dan Türkiye’de “Terörle Mücadele Merkezi” açılmasını istedi! Bu büro sayesinde FBI ve Türk polisi Türkiye’de terörün önlenmesinde ortak faaliyet yürütebilecekti!</span></p>

    <p class="duz-ilk-paragraf" xml:lang="tr"><span class="duz">Peki, TISD’nin parasal kaynakları nelerdi?</span></p>

    <p class="duz" xml:lang="tr"><span class="duz">İçişleri Bakanlığı’ndan ve Türk Tanıtma Fonu’ndan maddi katkılar alan TISD, Kuzey Texas Üniversitesi’nden de önemli destek görüyor. Yazdığımız gibi öncelikle Kuzey Texas Üniversitesi’ne gelen polislere burs veriliyor.</span></p>

    <p class="duz" xml:lang="tr"><span class="duz">Texas Üniversitesi neden Türk Emniyet Teşkilatı mensuplarına kayıtsız şartsız burs sağlıyor? Bilinmiyor!</span></p>

    <p class="duz" xml:lang="tr"><span class="duz">Gelelim Türk polisine ABD’de verilen derslere...</span></p>

    <p class="duz" xml:lang="tr"><span class="duz">Tahmin edersiniz ki, TISD mensubu polislerin eğitim süresince aldıkları dersler ve bu dersleri verenler Türkiye tarafından denetlenmiyor. Çünkü bu derslerin verildiği üniversiteler Türk makamlarına/YÖK’e bağlı değil.</span></p>

    <p class="duz" xml:lang="tr"><span class="duz">Dersleri veren, konferanslarda konuşan isimlerden; Prof. Dr. Cindy J. Smith, Prof. Dr. Thomas Albert Gilly, Prof. Dr. Dr. h.c. Hans-Jörg Albrecht, Prof. Dr. Christopher Dandeker, Prof. Dr. Chris W. Eskridge gibi isimlerin hepsi aynı zamanda ABD, İngiltere, Almanya gibi ülkelerin haberalma teşkilatlarının projelerinde çalışıyor.</span></p>

    <p class="duz" xml:lang="tr"><span class="duz">TISD’nin Florida temsilcisi Bahadır Şahin’in ifadesine göre TISD’nin toplantılarında FBI ve CIA da bulunuyor, polislere verilen eğitimlerde sunumlar yapıyorlar.</span></p>

    <p class="duz-ilk-paragraf" xml:lang="tr"><span class="duz">Polislerin hazırladığı tez konuları da oldukça ilginç.</span></p>

    <p class="duz" xml:lang="tr"><span class="duz">– Komiser Ahmet Ekici’nin hazırladığı “Bir Protestoya Katılır mısınız? Protestolara Katılım ve Etkileyici Etmenlerin İncelenmesi”;</span></p>

    <p class="duz" xml:lang="tr"><span class="duz">– Komiser Ali Özdoğan’ın hazırladığı “Amerikan İletişim Şirketlerinin Kolluk Kuvvetlerine Yardımı Kanununun Analizi”;</span></p>

    <p class="duz" xml:lang="tr"><span class="duz">– Komiser Halim İltaş’ın hazırladığı “Türkiye’de Sol Terörizm: DHKP-C”;</span></p>

    <p class="duz" xml:lang="tr"><span class="duz">– Komiser Hüseyin Cinoğlu’nun hazırladığı “Belli Başlı Amerikan Ayaklanmalarının İncelenmesi: Ayaklanmalar ve Kontrol Metotları”;</span></p>

    <p class="duz" xml:lang="tr"><span class="duz">– Komiser İbrahim Meşe’nin hazırladığı “ABD’de Politik Retorik Yolu ile Terörizmin Sosyal Olarak İnşası”;</span></p>

    <p class="duz" xml:lang="tr"><span class="duz">– Komiser İsmail Dinçer Güneş’in hazırladığı “Kolektif Hareketler ve Kalabalıkların Kontrolü”;</span></p>

    <p class="duz" xml:lang="tr"><span class="duz">– Komiser Oğuzhan Başıbüyük’ün hazırladığı “Haber Konusu Olarak Polisin Toplumsal Olaylara Müdahalesi”;</span></p>

    <p class="duz" xml:lang="tr"><span class="duz">– Komiser Samih Teymur’un hazırladığı “DHKP-C Terör Örgütünün Eleman Kazanma Yöntemleri”;</span></p>

    <p class="duz" xml:lang="tr"><span class="duz">– Komiser Sebahattin Gültekin’in hazırladığı “Polis Sapmasında Mesleki Kültürün Rolü: Türk ve Amerikan Polisinde Ana Kültürel Temalar”;</span></p>

    <p class="duz" xml:lang="tr"><span class="duz">– Komiser Serdar Yıldız’ın hazırladığı “Polis Performans Değerlendirme: Türkiye ve Amerika Arasında Karşılaştırmalı Bir Çalışma”;</span></p>

    <p class="duz" xml:lang="tr"><span class="duz">– Komiser Serdar Tatıl’ın hazırladığı “İstihbarat Topluluklarının Terör Saldırılarına Tepkileri Üzerine Karşılaştırmalı Bir Analiz” vs göze ilk çarpan tezler...</span></p>

    <p class="duz-ilk-paragraf" xml:lang="tr"><span class="duz">TISD’nin 2006 raporunda oldukça ilginç olduğunu düşündüğümüz bir konu dikkat çekiyor;</span></p>

    <p class="duz" xml:lang="tr"><span class="duz">TISD yalnız Türk polisini değil, Türki cumhuriyetlerdeki polisleri de ABD’de eğitmeye yardımcı oluyor!</span></p>

    <p class="duz" xml:lang="tr"><span class="duz">TISD aracılığıyla (özellikle TISD’nin Türki kimliği kullanılarak) Türki cumhuriyetlerden getirilen polislerin, burada CIA ve FBI üyeleriyle tanıştırılmasının altında neler yatıyor?</span></p>

    <p class="duz" xml:lang="tr"><span class="duz">Yaşasın renkli devrimler!</span></p>

    <p class="duz" xml:lang="tr"><span class="duz">Ve en önemli soruyu sona sakladık.</span></p>

    <p class="duz" xml:lang="tr"><span class="duz">TISD’nin nasıl bir kurum olduğuna ilişkin açık bir ifade yok.</span></p>

    <p class="duz" xml:lang="tr"><span class="duz">Kimi zaman yalnızca polislere yurtdışı eğitimini sağlayan bir organizasyon teşkilatı, kimi zaman CIA ve FBI ile Türk polisinin iletişimini sağlayan bir örgütlenme, kimi zaman ise yeni bir polis kuşağının yetiştirilmesini hedefleyen bir düşünce kuruluşu olarak tarif ediliyor.</span></p>

    <p class="duz" xml:lang="tr"><span class="duz">Belki de tüm bunların yanıtını</span> <span class="italik">Zaman</span> <span class="duz">gazetesinin Samih Teymur’la yaptığı röportaj haberinin şu satırlarında bulmak mümkün:</span></p>

    <p class="alinti-ilk-paragraf" xml:lang="tr"><span class="dar-paragraf-duz">ABD’de FBI, Merkezi Haberalma Teşkilatı (CIA) ve Yurtiçi Güvenlik Bakanlığı içindeki birimler ile Türkiye’deki ilgili birimlerin bağlantılarına yardımcı olduklarını belirten Teymur, “Güvenliğe çok farklı açılımlar getirecek yeni bir grup yetiştiriyoruz; hem akademik, hem uzmanlık alanı olan... Güvenlik biliminin altyapısı oluşuyor” dedi. (...)</span></p>

    <p class="alinti-son-paragraf" xml:lang="tr"><span class="dar-paragraf-duz">Ancak TISD’nin İcra Direktörü Cihangir Baycan, “Biz bir düşünce kuruluşu değiliz. Biz akademik birikime yöneliyoruz. Amaç, buradaki birikimleri oraya götürmek, bizdeki tecrübeleri buraya getirmek. Buraya gelen arkadaşların organizasyonu ve eğitim çalışmalarının takibine yoğunlaşıyoruz” diye konuşuyor.</span></p>

    <p class="duz" xml:lang="tr"><span class="duz">Görüldüğü gibi TISD’nin iki yöneticisi birbiriyle çelişiyor. TISD’nin ne olduğunu ve ne amaçla kurulduğunu kendi yöneticileri tam olarak bilmiyor.</span></p>

    <p class="duz" xml:lang="tr"><span class="duz">Başlangıçta yalnızca yurtdışı eğitimi organize etmek amacıyla kurulan TISD, gittikçe kendi görev alanında bulunmayan ilişkilere yöneliyor.</span></p>

    <p class="duz" xml:lang="tr"><span class="duz">Buradan sonra yine sorular yöneltmemiz gerekiyor:</span></p>

    <p class="duz" xml:lang="tr"><span class="duz">TISD üyesi olan polisler hangi kriterlere göre seçiliyor?</span></p>

    <p class="duz" xml:lang="tr"><span class="duz">ABD’den dönen polisler nerelere yerleştiriliyor?</span></p>

    <p class="duz" xml:lang="tr"><span class="duz">ABD’ye gönderilen polislerin cemaate yakın olduğunu söylemek kimseye şaşırtıcı gelmeyecektir.</span></p>

    <p class="duz-ilk-paragraf" xml:lang="tr"><span class="duz">Polislerin ABD’deki faaliyetlerini toparlarsak:</span></p>

    <p class="duz" xml:lang="tr"><span class="duz">Eğitim-öğrenim için ABD’ye gönderilen polislerin neler yaptığı ortada.</span></p>

    <p class="duz" xml:lang="tr"><span class="duz">CIA ve FBI’yla iç içe olan emniyetçilerin Amerika faaliyetleri ortada.</span></p>

    <p class="duz" xml:lang="tr"><span class="duz">Polislerin cemaatle ilişki içinde olup olmadıkları ortada.</span></p>

    <p class="duz" xml:lang="tr"><span class="duz">O halde...</span></p>

    <p class="duz-ilk-paragraf" xml:lang="tr"><span class="duz">“ABD’deki polisler dosyası”nın bir sayfasını daha açalım.</span></p>

    <p class="duz" xml:lang="tr"><span class="duz">Recep Gültekin adını duyanınız var mı?</span></p>

    <p class="duz" xml:lang="tr"><span class="duz">Yazalım:</span></p>

    <p class="duz" xml:lang="tr"><span class="duz">1953 Afyon Dinar doğumlu.</span></p>

    <p class="duz" xml:lang="tr"><span class="duz">1970’te Ankara Polis Koleji’ne girdi. Ardından Polis Akademisi’nde okudu. Sonra mesleğe adım attı.</span></p>

    <p class="duz" xml:lang="tr"><span class="duz">1990’da ODTÜ Sosyoloji Bölümü’nde “Polis Akademisi’ndeki Eğitimin Kalitesi Hakkında Öğrencilerin Algı ve Beklentileri” çalışmasıyla mastır yaptı.</span></p>

    <p class="duz" xml:lang="tr"><span class="duz">Tez hocası kimdi dersiniz? YÖK Başkanı Prof. Yusuf Ziya Özcan!</span></p>

    <p class="duz" xml:lang="tr"><span class="duz">Recep Gültekin ile Prof. Özcan öğrenci-öğretmen ilişkisi yanında dost oldular; yedikleri içtikleri ayrı gitmedi.</span></p>

    <p class="duz" xml:lang="tr"><span class="duz">Recep Gültekin, Prof Özcan sayesinde doktora tezi hazırladı. Emniyetin terfi ve atamalarındaki politikası ve politik ilişkileri üzerine çalıştı!</span></p>

    <p class="duz" xml:lang="tr"><span class="duz">Recep Gültekin akademik çalışmalarını yürütürken polislik mesleğini de sürdürdü. Ankara Emniyet Müdürlüğü kadrosunda değişik birimlerde komiserlik yaptı.</span></p>

    <p class="duz" xml:lang="tr"><span class="duz">Fehmi Koru’nun kardeşi Nabi Koru’nun konsolos olarak görev yaptığı Amerika Chicago Başkonsolosluğu’nda emniyet ataşesi olarak çalıştı.</span></p>

    <p class="duz" xml:lang="tr"><span class="duz">Türkiye’ye döndüğünde Polis Akademisi Başkanlığı’nda şube müdürlüğü ve başkan yardımcılığı görevlerini yürüttü.</span></p>

    <p class="duz" xml:lang="tr"><span class="duz">1990’lı yıllarda adı medyada, “Emniyet içindeki Fethullahçı müdürler” listesinde yer aldı.</span></p>

    <p class="duz" xml:lang="tr"><span class="duz">Çıkan haberler üzerine, Mesut Yılmaz’ın başbakan olduğu ve Ünal Erkan’ın emniyet genel müdürlüğü yaptığı dönemde “başmüfettiş” kadrosuyla kızağa alındı.</span></p>

    <p class="duz" xml:lang="tr"><span class="duz">Ancak...</span></p>

    <p class="duz" xml:lang="tr"><span class="duz">İçişleri Bakanı Murat Başesgioğlu döneminde yıldızı yeniden parladı ve teşkilatın yedi yıldır atama yapılamayan en kritik makamına, personel daire başkanlığına getirildi.</span></p>

    <p class="duz-ilk-paragraf" xml:lang="tr"><span class="italik">Milliyet</span> <span class="duz">gazetesi 12 temmuz 1998 tarihli haberinde bakın ne diyor:</span></p>

    <p class="alinti-ilk-paragraf" xml:lang="tr"><span class="dar-paragraf-duz">Personel Daire Başkanlığı’na yapılan “ani atamanın” yürürlüğe girmesiyle Emniyet Genel Müdürlüğü karargâhı karıştı. Yapılan atamayla ilgili</span> <span class="dar-paragraf-italik">Milliyet</span><span class="dar-paragraf-duz">’e konuşan bazı üst düzey polis şefleri atamanın yerinde olduğunu öne sürerken, bir bölümü ise Bakan Başesgioğlu tarafından yapılan seçim nedeniyle Emniyet Teşkilatı üzerindeki “dinci kadrolaşma” iddialarının yeniden gündeme geleceğini belirtti.</span></p>

    <p class="duz-ilk-paragraf" xml:lang="tr"><span class="duz">İlginçtir...</span></p>

    <p class="duz" xml:lang="tr"><span class="duz">Aynı dönemde, 21 temmuz 1998’de Emniyet Teşkilatı içine İngiltere’den bir kurum geldi: Uluslararası Polis Birliği (IPA).</span></p>

    <p class="duz" xml:lang="tr"><span class="duz">Bu kurumun başkanlığını on yıldır kim yönetiyor biliyor musunuz? Recep Gültekin.</span></p>

    <p class="duz" xml:lang="tr"><span class="duz">Uzatmayalım... Bütün bu bilgileri niye verdik ona gelelim...</span></p>

    <p class="duz" xml:lang="tr"><span class="duz">Recep Gültekin bugün Emniyet Genel Müdürlüğü Dış İlişkiler Dairesi başkanlığı görevinde.</span></p>

    <p class="duz" xml:lang="tr"><span class="duz">Utah, NewYork, Washington ve Texas’ta mastır-doktora yapan polisleri yurtdışına bu daire gönderiyor.</span></p>

    <p class="duz" xml:lang="tr"><span class="duz">Recep Gültekin’in ABD’ye gönderdiği polislerden biri de kim biliyor musunuz? Oğlu Komiser Sebahattin Gültekin!</span></p>

    <p class="duz" xml:lang="tr"><span class="duz">Hukuki olarak suç olmasa da bu durum sizce ahlaki mi?</span></p>

    <p class="duz" xml:lang="tr"><span class="duz">“Ahlaklı bir nesil yetiştirme gayesindeki” cemaat bu “seçime” kızmaz mı?</span></p>

    <p class="duz" xml:lang="tr"><span class="duz">Üstelik... Neydi Recep Gültekin’in doktora tezi?</span></p>

    <p class="duz" xml:lang="tr"><span class="duz">Türk polis teşkilatında atama ve terfilerde kıyakçılık!</span></p>

    <p class="duz-ilk-paragraf" xml:lang="tr"><span class="duz">Polislerin hangi kıstaslarla, kimler tarafından ABD’ye gönderildiği açık değil mi?</span></p>

    <p class="duz" xml:lang="tr"><span class="duz">Şimdi gelelim TISD üyesi polislerin ABD’de neler yaptığına meselesine...</span></p>

    <p class="duz" xml:lang="tr"><span class="duz">Bunun için Utah’a gitmemiz lazım...</span></p>

    <p class="duz" xml:lang="tr"><span class="duz">Utah’a gitmeden Ergenekon soruşturmasıyla gündem yaratan bazı belgelerin kaynaklarının neresi olduğunu bilemeyiz...</span></p>

    <p class="baslik-3" xml:lang="tr"><span class="duyuru-baslik">Amerika’daki polis faaliyetleri</span></p>

    <p class="duz" xml:lang="tr"><span class="duz">Önce bilmeyenler için Utah’tan biraz söz edelim.</span></p>

    <p class="duz" xml:lang="tr"><span class="duz">ABD’nin batı bölgesinde yer alan Utah eyaleti kayalıklar, çöller, akarsular, ormanlar gibi hemen hemen bütün doğal yer şekillerinin görüldüğü zengin bir coğrafyaya sahip.</span></p>

    <p class="duz" xml:lang="tr"><span class="duz">Nüfusu 2,2 milyonun üzerinde.</span></p>

    <p class="duz" xml:lang="tr"><span class="duz">Diğer eyaletlerle karşılaştırıldığında sessiz bir yapıda olan Utah’ta ilk dikkatinizi çeken olgu Mormon etkisi oluyor.</span></p>

    <p class="duz" xml:lang="tr"><span class="duz">XIX. yüzyılda Hıristiyan Kilisesi’nden kopan Mormonlar, İncil’i kabul etmekle beraber kendi kitapları da olan bir tarikat.</span></p>

    <p class="duz" xml:lang="tr"><span class="duz">Eyaletin çoğunluğunu oluşturan Mormonlar, eyalette muhafazakâr dünyayı önemli oranda belirliyorlar.</span></p>

    <p class="duz" xml:lang="tr"><span class="duz">Mormonlar sayesinde eyalette yaşanan bazı tartışma başlıkları da size tanıdık gelecek. Bunlardan biri alkol meselesi.</span></p>

    <p class="duz" xml:lang="tr"><span class="duz">İçki kullanımı eyalette yasal kısıtlamalarla sağlanıyor. Üye olmadan barlara girilemediği gibi, eyalet sınırları içinde satılan içkilerin alkol oranları çok düşük. Çünkü Mormonlar içki kullanmıyor ve kullanılmasını kısıtlıyor.</span></p>

    <p class="duz" xml:lang="tr"><span class="duz">Mormonların bir diğer özelliği de çok çocuk yapmaları. Bu nedenle Utah’taki aileler çok çocuklu.</span></p>

    <p class="duz" xml:lang="tr"><span class="duz">Yani, Mormon Kilisesi Tayyip Erdoğan gibi çok çocuk sahibi olmayı özendiriyor.</span></p>

    <p class="duz" xml:lang="tr"><span class="duz">Gelelim meselenin bizi ilgilendiren yönüne...</span></p>

    <p class="duz" xml:lang="tr"><span class="duz">Mormonlar yönetimindeki Utah, cemaatin övgüyle söz ettiği bir eyalet.</span></p>

    <p class="duz" xml:lang="tr"><span class="duz">Cemaat neredeyse kendine Utah eyaletini örnek almış durumda. Buradaki uygulamaların Türkiye’de de olabileceğini düşünüyorlar!</span></p>

    <p class="duz" xml:lang="tr"><span class="duz">Bunu isteyenler yeni de değil. 1960’lı yıllarda ABD’ye giden Korkut Özal gibi isimler Mormonlarla ilişkiye geçip Türkiye’ye “dini bütün” olarak dönmüşlerdi.</span></p>

    <p class="duz" xml:lang="tr"><span class="duz">Yani Mormonların Türkiye’yle ilişkisi hiç yeni değil. Ancak son yıllarda cemaat sayesinde bu ilişkinin boyutunun arttığı söyleniyor.</span></p>

    <p class="duz" xml:lang="tr"><span class="duz">Mormonlar Türkiye’de pek bilinmeyen bir tarikat değil. Mormonlar Türkiye’de başka bir nedenle daha tartışılmıştı. Suikasta kurban giden öğretim üyesi-yazar Necip Hablemitoğlu, Mormonlar ile cemaatin paralelliğinden söz edip cemaatin İslam anlayışının ABD politikalarıyla uyumunu yazmıştı.</span></p>

    <p class="duz" xml:lang="tr"><span class="duz">Rahmetli Hablemitoğlu’nun bu çalışmaları ise DGM Savcısı Nuh Mete Yüksel’in cemaat hakkında hazırladığı iddianamede yer almıştı.</span></p>

    <p class="duz" xml:lang="tr"><span class="duz">Anlayacağınız Mormonlar-cemaat ilişkisi mevzusu uzun ve derin!</span></p>

    <p class="duz" xml:lang="tr"><span class="duz">Biz konumuza dönelim...</span></p>

    <p class="duz-ilk-paragraf" xml:lang="tr"><span class="duz">Utah eyaleti genelinde yaklaşık beş yüz Türk yaşıyor.</span></p>

    <p class="duz" xml:lang="tr"><span class="duz">Bunlar Utah eyaletinin geneline yayılmış durumda. İçlerinde yalnızca Türkiye’den giden Türkler yok. Kerkük’ten Ahıska Türklerine kadar değişik bölgelerden Türkler de var. Cemaat bunlar içinde etkin faaliyet yürütüyor.</span></p>

    <p class="duz" xml:lang="tr"><span class="duz">ABD’de de cemaat okulları var. Bu okullara kimlerin gittiği de ayrı bir merak konusu. ABD’de Türkler dışında kimse bu okullara rağbet etmiyor.</span></p>

    <p class="duz" xml:lang="tr"><span class="duz">Bir de... Türki cumhuriyetlerden özel olarak getirilen öğrencilere rastlanılıyor.</span></p>

    <p class="duz" xml:lang="tr"><span class="duz">Elbette bu politika ABD’yle uyumlu sürdürülüyor. Örneğin, Ahıska Türkleri yaşadıkları ülkelerde kimlikleri nedeniyle baskı gördüklerini söyleyip ABD’den göçmen vizesi alıyorlar ve hemen bu okullara başlıyorlar. İlginçtir kimlikleri nedeniyle baskı gördüklerini söyleyen kişiler eğitimden hemen sonra geldikleri ülkelere dönüyor! Ve her biri Soros’un finanse ettiği sivil toplum kuruluşlarında görev alıyorlar.</span></p>

    <p class="duz" xml:lang="tr"><span class="duz">Cemaat bölgede sadece okul organizasyonlarıyla ilgilenmiyor.</span></p>

    <p class="duz" xml:lang="tr"><span class="duz">Türk kültürünü tanıtan faaliyetlerde de bulunuyorlar. Utah’ta cemaatin düzenlediği Türk kültürünü tanıtım günlerinde gözleme yapan türbanlı kızlar, ideal Türk tipi olarak sunuluyor.</span></p>

    <p class="duz" xml:lang="tr"><span class="duz">Bunun ötesinde Türk kültürünü tanıtım günlerinde Ahıska Türkleri de kullanılıyor. Türbandan fese Türk kültürüyle en ufak ilgisi bulunmayan kıyafetler Türk kültürü olarak duyuruluyor.</span></p>

    <p class="duz-ilk-paragraf" xml:lang="tr"><span class="duz">Bu genel bilgilerden sonra gelelim polislerin öğrenim gördüğü Utah Üniversitesi’ne...</span></p>

    <p class="duz" xml:lang="tr"><span class="duz">Utah Üniversitesi’nin adı Türkiye’de sürekli cemaatle anılıyor. Ancak şunu belirtmek gerekir: Utah Üniversitesi cemaatten ibaret değil. Türk akademisyenlerinin hepsi de cemaatçi değil.</span></p>

    <p class="duz" xml:lang="tr"><span class="duz">Üniversitede bulunan Türk öğrenciler özellikle üç fakültede bulunuyor: iktisat fakültesi, mühendislik fakültesi, siyasal bilimler fakültesi.</span></p>

    <p class="duz" xml:lang="tr"><span class="duz">Cemaat üyesi öğrencilerin neredeyse tamamı siyasal bilimler fakültesinde, sayıları ise on kişi civarında. Cemaat bu özel öğrencilere burs sağlıyor.</span></p>

    <p class="duz" xml:lang="tr"><span class="duz">Cemaat üyesi öğrenciler cemaatin evlerinde kalıyor.</span></p>

    <p class="duz" xml:lang="tr"><span class="duz">Siyasal bilimler fakültesinin en tanınmışları, Fethullah Gülen hakkında yaptığı çalışmalarla tanınan ve</span> <span class="italik">Zaman</span> <span class="duz">gazetesinde makaleleri yayımlanan, öğretim üyesi Hakan Yavuz ile aynı fakültenin öğrencisi olan</span> <span class="italik">Taraf</span> <span class="duz">gazetesi yazarı Komiser Emrullah (Emre) Uslu.</span></p>

    <p class="duz" xml:lang="tr"><span class="duz">Utah’ta polis öğrenci olan tek kişi</span> <span class="italik">Taraf</span> <span class="duz">yazarı Emre Uslu değil. Polis Akademisi mezunu olan ve polis sitesi “sucveceza.com” da yazarlık yapan Komiser Fatih Balcı da Utah’ta doktora yapanlardan.</span></p>

    <p class="duz" xml:lang="tr"><span class="duz">Ayrıca</span> <span class="italik">Zaman</span> <span class="duz">gazetesinde yazıları kaleme alan Şaban Kardaş da Utah’taki cemaatçi öğrencilerden.</span></p>

    <p class="duz" xml:lang="tr"><span class="duz">Peki, bu öğrenciler sadece doktora mı yapıyor?</span></p>

    <p class="duz" xml:lang="tr"><span class="duz">Cemaat üyesi öğrenciler düzenledikleri etkinliklerde Türkiye’yi, demokrasinin ve inanç özgürlüğünün bulunmadığı bir ülke olarak tanıtıyorlar. Ordunun ve Kemalistlerin demokratik açılımları engellediğini ifade ediyor, AKP hükümeti ile cemaatin demokrasi mücadelesi verdiğinin altını çiziyorlar.</span></p>

    <p class="duz" xml:lang="tr"><span class="duz">Cemaat üyeleri üniversite dışında da düzenli toplantılar yapıyor. Bu toplantılar cuma akşamları gerçekleştiriliyor. Toplantıya üniversite öğrencileri, cemaatin “abi”leri, cemaatin bölge temsilcileri katılıyor. Zaman zaman ise eyalet dışından isimler toplantıda bulunuyor.</span></p>

    <p class="duz" xml:lang="tr"><span class="duz">Bu arada, cemaatle ilgili olduğu için TSK’dan atılan eski bir ordu mensubu da zaman zaman bu toplantılara katılıyor. ABD’de görevli bazı emniyet mensupları da bu toplantılara gidiyor.</span></p>

    <p class="duz" xml:lang="tr"><span class="duz">Utah’ta cemaatin genel fotoğrafı bu şekilde...</span></p>

    <p class="duz" xml:lang="tr"><span class="duz">Gelelim meselenin özüne...</span></p>

    <p class="baslik-3" xml:lang="tr"><span class="duyuru-baslik">TSK düşmanlığının merkezi</span></p>

    <p class="duz" xml:lang="tr"><span class="duz">Son zamanlarda ABD/Utah üzerinden Türkiye’ye dönük faaliyetler kamuoyunda sıkça tartışılıyor.</span></p>

    <p class="duz" xml:lang="tr"><span class="duz">Türkiye’de gizli olan pek çok “devlet belgesi” ve başta TSK’nın üst düzey komutanlarıyla ilgili olmak üzere pek çok kişisel günlük önce Utah’a gidiyor ve buradan servise konuluyor.</span></p>

    <p class="duz" xml:lang="tr"><span class="duz">Utah merkezli bu psikolojik harbi kimler, niye yürütüyor?</span></p>

    <p class="duz" xml:lang="tr"><span class="duz">Odatv.com’dan Barış Terkoğlu, kamuoyunun merak ettiği bu sorunun peşine düşüp Utah’a gitti. Önemli bilgilerle döndü...</span></p>

    <p class="duz-ilk-paragraf" xml:lang="tr"><span class="duz">Şimdi dosyanın ilk sayfasını açalım...</span></p>

    <p class="duz" xml:lang="tr"><span class="duz">Utah Üniversitesi’nde doktora öğrencilerinden biri</span> <span class="italik">Taraf</span> <span class="duz">gazetesi yazarı, emniyet mensubu Emre Uslu’yu tanıyalım...</span></p>

    <p class="duz" xml:lang="tr"><span class="duz">Önce bir düzeltme yapalım:</span></p>

    <p class="duz" xml:lang="tr"><span class="italik">Taraf</span> <span class="duz">gazetesi yazarı Emre Uslu’nun gerçek adı, Emrullah Uslu.</span></p>

    <p class="duz" xml:lang="tr"><span class="duz">“Emre Uslu”, müstear adı. Niye müstear adıyla yazıyor?</span></p>

    <p class="duz" xml:lang="tr"><span class="duz">Kamu görevlisi olduğu halde,</span> <span class="italik">Taraf</span> <span class="duz">gibi “radikal” bir gazetede nasıl yazabildiği de tıpkı ismi gibi muamma.</span></p>

    <p class="duz-ilk-paragraf" xml:lang="tr"><span class="duz">Emrullah Uslu,</span> <span class="italik">Taraf</span> <span class="duz">gazetesinde Önder Aytaç’la beraber aynı köşeyi paylaştı. Uslu ile Aytaç, Polis Akademisi’nden tanışıyor.</span></p>

    <p class="duz" xml:lang="tr"><span class="duz">Bir parantez açayım:</span> <span class="italik">Taraf</span> <span class="duz">gazetesinin yazarı Komiser Önder Aytaç’ın babası Aysal Aytaç öğretmendi. 12 Eylül 1980 darbesinde Nurcu olduğu iddiasıyla tutuklandı. Fethullah Gülen’le İzmir’de o yıllarda tanıştı. Sonra Aysal Aytaç Milli Eğitim Bakanlığı Yurtdışı Eğitim Öğretim genel müdürlüğüne kadar yükseldi. Efendim, hani soruyordunuz “Polisleri yurtdışına kimler nasıl gönderiyor?” diye. Fethullah Gülen’in yurtdışında açtığı okullara hangi bürokratların destek verdiğini ise artık sormayınız. Parantezi kapatalım.<a class="footnote-link" href="#footnote-231-1" id="footnote-231-1-backlink">[1]</a></span></p>

    <p class="duz" xml:lang="tr"><span class="duz">Utah’taki Emre Uslu’ya dönelim, çünkü bu konu önemli.</span></p>

    <p class="duz" xml:lang="tr"><span class="italik">Taraf</span> <span class="duz">gazetesinin Ergenekon soruşturmaları sırasında “içeriden” verdiği haberler hatırlanırsa, köşe yazarı Emrullah Uslu’nun ismi daha da önemli hale geliyor. Hele de Genelkurmay Askeri Savcılığı’nın Emre Uslu’yla ilgili 6 nisan 2007 tarihinde soruşturma başlatması bu konuyu daha da önemli kılıyor. Askeri Savcılık, Utah’taki bir polis hakkında niye soruşturma açmıştı?</span></p>

    <p class="duz" xml:lang="tr"><span class="duz">Devam edelim: Emrullah Uslu daha önce de belirttiğimiz gibi, Polis Akademisi mezunu. Terörle Mücadele Şubesi’nde komiser yardımcılığı görevinde bulundu. Akademiden sonra lisansüstü çalışmalarını devam ettirdi.</span></p>

    <p class="duz" xml:lang="tr"><span class="duz">Yüksek lisans tezini “Yeşil” kod adlı Mahmut Yıldırım üzerine yaptı. İlginçtir, 1999 tarihinde tamamladığı yüksek lisans tezi sırasında İçişleri Bakanlığı’nın özel izniyle bir yıllığına Kanada’nın Toronto kentine gönderildi.</span></p>

    <p class="duz" xml:lang="tr"><span class="duz">Hani şu Ergenekon soruşturmasına neden olan ifadeleri veren çakma haham Tuncay Güney’in yaşadığı yer! Hani hep merak edilen ve sürekli “yine mi Kanada, yine mi Toronto” denilen yer. Bilindiği gibi Atatürk’ü değil Humeyni’yi seven başörtülü kızlarımız da orada yaşıyor... Neyse...</span></p>

    <p class="duz" xml:lang="tr"><span class="duz">Emrullah Uslu “Yeşil” tezinde ne yazıyor dersiniz; özetle diyor ki. “Yeşil’in, Emniyet ve MİT’le bir ilişkisi yoktur; Yeşil’in TSK’yla ilişkisi vardır.”</span></p>

    <p class="duz" xml:lang="tr"><span class="duz">Emrullah Uslu’ya göre “Yeşil”, emekli General Veli Küçük’ün adamı. Tez, MİT görevlisi Mehmet Eymür’ün Yeşil’le ilgisine hiç değinmiyor! Eymür’ün kendisi değiniyor, Uslu’nun tezi değinmiyor, ilginç!</span></p>

    <p class="duz-ilk-paragraf" xml:lang="tr"><span class="duz">Araya girip bir tespitte bulunmalıyım:</span></p>

    <p class="duz" xml:lang="tr"><span class="duz">JİTEM’i kamuoyuna ilk duyuran gazeteci benim.</span></p>

    <p class="duz" xml:lang="tr"><span class="duz">JİTEM’in Güneydoğu’da faili meçhul cinayetler işlediğini isim isim yazan ilk gazeteci benim.</span></p>

    <p class="duz" xml:lang="tr"><span class="duz">Yeşil’i, yani Mahmut Yıldırım’ın adını, yasadışı faaliyetlerini ilk kaleme alan yazar benim.</span></p>

    <p class="duz" xml:lang="tr"><span class="duz">Binbaşı Ahmet Cem Ersever’in faili meçhul cinayetler başta olmak üzere tüm anlattıklarını kitap yapan gazeteci benim.</span></p>

    <p class="duz" xml:lang="tr"><span class="duz">Behçet Cantürk gibi Kürt işadamlarının kimler tarafından nasıl öldürüldüğünü kamuoyuna ilk duyuran benim.</span></p>

    <p class="duz" xml:lang="tr"><span class="duz">Tüm bunları yazdığı için ölüm tehditleri alan ve aylarca saklanmak zorunda kalan benim.</span></p>

    <p class="duz" xml:lang="tr"><span class="duz">Ve şimdi ben diyorum ki:</span></p>

    <p class="duz" xml:lang="tr"><span class="duz">JİTEM meselesinde maksat üzüm mü yemek, bağcıyı mı dövmek?</span></p>

    <p class="duz" xml:lang="tr"><span class="duz">Ergenekon soruşturması, dünyada son yıllarda renkli devrimlere sahne olan (Sırbistan, Gürcistan, Ukrayna vs gibi) ülkelerde gördüğümüz psikolojik harp savaşına dönüştürülmüştür.</span></p>

    <p class="duz" xml:lang="tr"><span class="duz">Hukuki değil, siyasi bir dava haline getirilmiştir.</span></p>

    <p class="duz" xml:lang="tr"><span class="duz">Keşke Türkiye’deki bazı kanlı olaylara adı karışmış kişiler yakalanıp yargı önüne getirilip hak ettikleri cezaları alsalardı.</span></p>

    <p class="duz" xml:lang="tr"><span class="duz">Dün Susurluk’ta bu olmadı, olamadı.</span></p>

    <p class="duz" xml:lang="tr"><span class="duz">Peki ya bugün? Dava sürüyor, bugünle ilgili bir söz söyleyemeyiz.</span></p>

    <p class="duz" xml:lang="tr"><span class="duz">Ancak; son dönemlerde yandaş medya her karanlık eylemi JİTEM’in işlediğini yazıyor.</span></p>

    <p class="duz" xml:lang="tr"><span class="duz">Bu konuda bir kafa karışıklığı yaratılmak isteniyor.</span></p>

    <p class="duz" xml:lang="tr"><span class="duz">Bakınız; JİTEM resmi olarak yok; illegal bir örgütlenmenin adı o. Kuşkusuz devlet, karanlık olaylara karışmış bu kadrolu veya kadrosuz (PKK itirafçıları) isimleri korudu, kolladı.</span></p>

    <p class="duz" xml:lang="tr"><span class="duz">Kendilerine JİTEM diyen adamlar cinayet işlediler.</span></p>

    <p class="duz" xml:lang="tr"><span class="duz">Diğer yanda Jandarma Genel Komutanlığı’nın İstihbarat Birimi var.</span></p>

    <p class="duz" xml:lang="tr"><span class="duz">Jandarma İstihbarat bugün Türkiye’nin en güçlü üç istihbarat kurumundan biri.</span></p>

    <p class="duz" xml:lang="tr"><span class="duz">Hakkâri’de de görev yapıyor, Edirne’de de...</span></p>

    <p class="duz" xml:lang="tr"><span class="duz">Bu bilgilerden sonra gelelim işin özüne:</span></p>

    <p class="duz" xml:lang="tr"><span class="duz">AB ve ABD diyor ki, “kırsal alandaki güvenliği artık jandarma güçlerinden alın, polise verin!”</span></p>

    <p class="duz" xml:lang="tr"><span class="duz">Hatta, “Jandarma Genel Komutanlığı’nı kaldırın” demeye getiriyor ve ekliyorlar, “bunun yerine polisi güçlendirin!”</span></p>

    <p class="duz" xml:lang="tr"><span class="duz">Şimdi bu bilgilerden sonra yandaş medyanın her taşın altında neden JİTEM’i aradığını anladınız mı?</span></p>

    <p class="duz" xml:lang="tr"><span class="duz">Tüm bu bilgi kirliliği arasında sinsice psikolojik bir savaş yürütülüyor.</span></p>

    <p class="duz" xml:lang="tr"><span class="duz">Yani mesele üzüm yemek değil, bağcıyı dövmek.</span></p>

    <p class="duz" xml:lang="tr"><span class="duz">Bu tespitimizden sonra Utah-Uslu meselesine devam edelim...</span></p>

    <p class="duz-ilk-paragraf" xml:lang="tr"><span class="duz">Komiser Emrullah Uslu,</span> <span class="italik">Taraf</span> <span class="duz">gazetesinden önce de çeşitli gazetelerde yazarlık yaptı. Makalelerinin yayımlandığı gazeteler şunlardı:</span></p>

    <p class="duz" xml:lang="tr"><span class="italik">Yeni Şafak</span><span class="duz">,</span> <span class="italik">Zaman</span> <span class="duz">ve</span> <span class="italik">Today’s Zaman</span> <span class="duz">ile Barzani ailesi ve Talabani’yle oldukça iyi ilişkiler içinde olan İlnur Çevik’in sahibi olduğu</span> <span class="italik">Anatolian News</span><span class="duz">.</span></p>

    <p class="duz" xml:lang="tr"><span class="duz">Emrullah Uslu sadece gazetelere makale yazmadı; İçişleri eski Bakanı Abdülkadir Aksu ve başbakanın danışmanı AKP Milletvekili Ömer Çelik’e de yazdığı raporları gönderdi.<a class="footnote-link" href="#footnote-231-2" id="footnote-231-2-backlink">[2]</a></span></p>

    <p class="duz" xml:lang="tr"><span class="duz">Kürtlerle ilgili özel bir kütüphaneye sahip Emrullah Uslu doktorasını Utah Üniversitesi Ortadoğu Araştırmaları Merkezi’nde Kürtler üzerine yaptı.</span></p>

    <p class="duz" xml:lang="tr"><span class="duz">Sekiz yıl ABD’de kalan Uslu, yazılarında özellikle Barzani hareketinden hep övgüyle bahsetti. Kürtler arasında da İslamcı ve liberal siyasetin yaygınlaşmasını savundu. Türk devletine akıl vermeden de edemedi; PKK’ya alternatif olarak gördüğü Barzani hareketinin desteklenmesi gerektiğini özenle vurguladı.</span></p>

    <p class="duz" xml:lang="tr"><span class="duz">Peki... Bir kamu görevlisi olan Uslu’nun bu kadar uzun bir süre yurtdışında kalması hangi yasaya dayanıyordu?</span></p>

    <p class="duz" xml:lang="tr"><span class="duz">Devlet Memurları Kanunu buna izin veriyor muydu?</span></p>

    <p class="duz" xml:lang="tr"><span class="duz">Söz konusu kanun maddeleri, burs kazanan memur “gidebilir” diyor. Bu süre iki seneydi. Eğer gerekli görülürse bir kat uzatılabilirdi. Yani bu süre dört seneye çıkarılabilir, ancak gerekli şartlarda.</span></p>

    <p class="duz" xml:lang="tr"><span class="duz">Kısacası Emrullah Uslu dört yıl içinde geri dönmezse görevden atılmak durumundaydı.</span></p>

    <p class="duz" xml:lang="tr"><span class="duz">Uslu nasıl oluyordu da sekiz yılını yurtdışında geçiriyordu?</span></p>

    <p class="duz" xml:lang="tr"><span class="duz">Kanun, “daha fazla kalabilmek için MİT mensubu olmak ve Başbakanlık tarafından özel izin almak gerekiyor” diyor.</span></p>

    <p class="duz" xml:lang="tr"><span class="duz">İşte tam da burada akla şu soru geliyor:</span></p>

    <p class="duz" xml:lang="tr"><span class="italik">Taraf</span> <span class="duz">yazarı Emrullah Uslu MİT mensubu muydu?</span></p>

    <p class="duz" xml:lang="tr"><span class="duz">Odatv.com’un gündemi sarsan bu haberine, birinci ağızdan Milli İstihbarat Teşkilatı’ndan cevap geldi.</span></p>

    <p class="duz" xml:lang="tr"><span class="duz">MİT, odatv’ye yaptığı açıklamada, Uslu’nun MİT mensubu olmadığını ve kendilerinden burs almadığını söyledi.</span></p>

    <p class="duz" xml:lang="tr"><span class="duz">Peki, Emrullah Uslu’yu kim, neden koruyordu?</span></p>

    <p class="duz" xml:lang="tr"><span class="duz">Bu soru çok anlamlı; çünkü...</span></p>

    <p class="duz" xml:lang="tr"><span class="duz">Türkiye’yi karıştıran, tartışmalara neden olan pek çok sahte belge Utah üzerinden gelmişti. Utah’ta bulunan bir grup, çeşitli internet siteleri aracılığıyla bu belgeleri yayınlamıştı. Ve bu belgeler kısa sürede Türkiye’nin gündemine oturuvermişti!</span></p>

    <p class="duz" xml:lang="tr"><span class="duz">Ülkeyi karıştıran bu yayınlar hangileriydi, önce bunu hatırlayalım:</span></p>

    <p class="duz" xml:lang="tr"><span class="duz">– Orgeneral Yaşar Büyükanıt’ın Genelkurmay başkanlığı görevine geleceği günlerde kendisine karşı yoğun bir kampanya başlatıldı. Kampanyayı yürütenler, Türkiye’de önemli isimlere Genelkurmay başkanının Yahudi kökenli olduğuna dair mesajlar çekti. Başta yandaş medya ve internet siteleri, kaynağı meçhul bu bilgileri sayfalarına taşıdı.</span></p>

    <p class="duz" xml:lang="tr"><span class="duz">Söz konusu haberde, Orgeneral Büyükanıt’ın dedesi Mehmet Yaşar Efendi’nin Birinci Dünya Savaşı’nda İngilizlerle birlikte hareket ettiği anlatıldı, resmi görevli Mehmet Efendi’nin Yahudi İstihbarat Örgütü “Nili” adına çalıştığı yazıldı. Ve bu kaynağı meçhul iddiaya göre Mehmet Efendi sonunda Osmanlı istihbaratı tarafından infaz edildi.</span></p>

    <p class="duz" xml:lang="tr"><span class="duz">Yazılanlar bütünüyle yalandı.</span></p>

    <p class="duz" xml:lang="tr"><span class="duz">Sonra öğrenildi ki, haberler internet ortamından Utah’tan geliyordu!</span></p>

    <p class="duz" xml:lang="tr"><span class="duz">Peki, bu sahte bilgileri Utah’tan kim sızdırıyordu?</span></p>

    <p class="duz" xml:lang="tr"><span class="duz">Bu meçhul kaynağın bir özelliği dikkat çekiciydi:</span></p>

    <p class="duz" xml:lang="tr"><span class="duz">Kaynak, Ortadoğu tarihi konusunda oldukça geniş bir bibliyografyaya sahipti. Akademik bir formasyonla bu iddiayı yazmıştı ve birçok kitaba atıfta bulunmuştu.</span></p>

    <p class="duz" xml:lang="tr"><span class="duz">Bu notu unutmayınız. Devam edelim...</span></p>

    <p class="duz" xml:lang="tr"><span class="duz">Bu kaynağı meçhul yayınlarla yapılmak istenen açıktı. Cemaate karşı hoşgörülü olduğu bilinen Orgeneral Hilmi Özkök’ün Genelkurmay başkanlığındaki görev süresi doluyordu. Yerine ise Orgeneral Yaşar Büyükanıt gelecekti.</span></p>

    <p class="duz" xml:lang="tr"><span class="duz">Gizli kaynak karışıklık çıkararak Büyükanıt’ın gelmesini engelleyip Özkök’ün süresini uzattırmayı mı amaçlıyordu?</span></p>

    <p class="duz" xml:lang="tr"><span class="duz">Bilemeyiz.</span></p>

    <p class="duz" xml:lang="tr"><span class="duz">Bildiğimiz bu bilginin nereden sızdırıldığı...</span></p>

    <p class="duz" xml:lang="tr"><span class="duz">Bu kaynağı meçhul iddiaları yayınlayan site “kursadhareketi.org” idi.</span></p>

    <p class="duz" xml:lang="tr"><span class="duz">Alıcı ismi olarak “Alperen Türk” adı kullanılmıştı.</span></p>

    <p class="duz" xml:lang="tr"><span class="duz">Sitenin, adının hem “Kürşad” olması hem hem de alıcısına “Alperen Türk” gibi milliyetçi bir isim vermesi dikkatinizi çekmiştir.</span></p>

    <p class="duz" xml:lang="tr"><span class="duz">Adı milliyetçi olan bu sitenin içeriği oldukça dini nitelikteydi. Yani meçhul kaynak isimlerle kendini saklıyor, ancak yayınlarla bu örtüyü tam kapatamıyordu.</span></p>

    <p class="duz" xml:lang="tr"><span class="duz">Devam edelim...</span></p>

    <p class="duz" xml:lang="tr"><span class="duz">Kaynağı meçhul Utah merkezli servis sağlayıcı, yayınlarına devam etti.</span></p>

    <p class="duz" xml:lang="tr"><span class="duz">Bu kez kamuoyu gündemine getirilen “Genelkurmay Andıcı” olarak bilinen, TSK’nın bazı gazeteciler, yazarlar, işadamlarıyla ilgili raporlarını içeren belgeydi. Genelkurmay Savcılığı’nın açıklamasına göre belge 12 ekim 2006 tarihinde ordudan çalınmıştı.</span></p>

    <p class="duz" xml:lang="tr"><span class="duz">Genelkurmay’ın yaptığı soruşturmaya göre, bu belge önce Utah’a gitmiş ve buradan Türkiye’ye servis edilmişti.</span></p>

    <p class="duz-ilk-paragraf" xml:lang="tr"><span class="duz">Durun, bitmedi...</span></p>

    <p class="duz" xml:lang="tr"><span class="duz">Ergenekon soruşturmasının en çok önem verdiği, Deniz Kuvvetleri Komutanı Oramiral Özden Örnek’e ait olduğu iddia edilen ve içinde darbe planlarının anlatıldığı günlükler de Utah üzerinden Türkiye’ye gelmişti.</span></p>

    <p class="duz" xml:lang="tr"><span class="duz">Bu günlükler “denizcilersitesi.com” adresinde yayınlamıştı. İlginçtir, bu adres de Utah üzerinden bir servis sağlayıcısından alınmıştı.</span></p>

    <p class="duz-ilk-paragraf" xml:lang="tr"><span class="duz">Hatırlatma yapalım:</span></p>

    <p class="duz" xml:lang="tr"><span class="duz">Hem andıç hem darbe günlükleri ilk olarak</span> <span class="italik">Nokta</span> <span class="duz">dergisinde yayımlandı.</span> <span class="italik">Nokta</span> <span class="duz">dergisi Genel Yayın Yönetmeni Alper Görmüş darbe günlüklerini,</span> <span class="italik">Nokta</span> <span class="duz">dergisi yazarı Ahmet Şık ise andıç belgelerini haber yaptı.</span></p>

    <p class="duz" xml:lang="tr"><span class="italik">Nokta</span> <span class="duz">kapanınca Alper Görmüş ve Ahmet Şık</span> <span class="italik">Taraf</span><span class="duz">’a geçtiler. Utah merkezli kimliği meçhul kaynağın haberlerini kullananların hemen hepsinin</span> <span class="italik">Taraf</span><span class="duz">’ta çalışmış olması ilginç değil mi?</span></p>

    <p class="duz" xml:lang="tr"><span class="duz">Bu tür haberleri sadece</span> <span class="italik">Nokta</span><span class="duz">,</span> <span class="italik">Taraf</span> <span class="duz">yapmadı. Yandaş medya da bu haberlere çok ilgi gösterdi. Onların haber kaynakları ise artık hiç şaşırtıcı değildi; TSK hakkında yolsuzluk iddiaları yayınlayan “yolsuzluk.com”, “rusvet.cjb.net”, “soygun.cjb.net” gibi sitelerdi ve onların kaynağı da Utah’tı!</span></p>

    <p class="duz" xml:lang="tr"><span class="duz">Görüldüğü gibi Utah gizli devlet belgelerinin yayınlandığı bir odak haline gelmişti.</span></p>

    <p class="duz-ilk-paragraf" xml:lang="tr"><span class="duz">Peki, olayın biraz daha ayrıntısına girelim.</span></p>

    <p class="duz" xml:lang="tr"><span class="duz">Bu işleyiş nasıl gerçekleşiyordu?</span></p>

    <p class="duz" xml:lang="tr"><span class="duz">Çalınan belgeler Türkiye’de internet bağlantısı olmayan bir bilgisayarda elektronik ortama kopyalanıp, ardından herhangi bir internet kafeden mail olarak Utah’a gönderildi.</span></p>

    <p class="duz" xml:lang="tr"><span class="duz">Utah’tan sahte isimle site alan alıcı ise bunu siteye ekledi. Böylelikle bu belgeler yayınlanmış oldu.</span></p>

    <p class="duz" xml:lang="tr"><span class="duz">Bu yayın hemen Türkiye’deki yandaş medyanın kulağına fısıldandı. Ve yandaş medya Utah adını geçirmeden ilgili sitenin adını kullanarak haberi alıp yaptı. Böylece hem haberi veriyor hem yasal sorgulamadan kurtulmuş oluyorlardı. Çünkü onlar yayınlanmış bir belgeyi haber yapıyorlardı.</span></p>

    <p class="duz" xml:lang="tr"><span class="duz">Utah’taki kaynak da kendisini rahatça saklıyordu.</span></p>

    <p class="duz" xml:lang="tr"><span class="duz">Özetle şebekenin hareket tarzı böyleydi...</span></p>

    <p class="duz-ilk-paragraf" xml:lang="tr"><span class="duz">Gelelim merakla beklenen soruya:</span></p>

    <p class="duz" xml:lang="tr"><span class="duz">Bu işleri organize eden kimliği meçhul kaynaklar kimdi?</span></p>

    <p class="duz" xml:lang="tr"><span class="duz">Her şeyden önce Genelkurmay arşivlerine ya da devlet kademelerindeki gizli belgelere Türkiye’de ancak istihbarat ya da emniyet kuvvetlerinin ulaşabileceği bilinen bir gerçek.</span></p>

    <p class="duz" xml:lang="tr"><span class="duz">Utah’tan bu belgeyi alan kişi ise doğal olarak bu emniyet ya da istihbarat yapısıyla ilişkili olmak durumunda.</span></p>

    <p class="duz" xml:lang="tr"><span class="duz">Bu da Utah’ta bulunan, emniyet kuvvetleriyle ilişkili bulunan ve TSK karşıtı olarak bilinen isimleri düşündürüyor.</span></p>

    <p class="duz" xml:lang="tr"><span class="duz">Emrullah Uslu Utah’ta Ortadoğu Araştırmaları Enstitüsü’nde doktora yapan bir komiser.</span></p>

    <p class="duz" xml:lang="tr"><span class="duz">Bu kimliği meçhul kaynak</span> <span class="italik">Taraf</span> <span class="duz">gazetesi yazarı Komiser Emrullah Uslu olabilir mi? Nitekim Askeri Savcılık da böyle düşünmüş olacak ki Emrullah Uslu hakkında soruşturma başlattı.</span></p>

    <p class="duz-ilk-paragraf" xml:lang="tr"><span class="duz">Elinizdeki kitapta adı sık sık geçen bir isim yine karşımıza çıktı: Graham Fuller!</span></p>

    <p class="duz" xml:lang="tr"><span class="duz">İşte CIA’nın bir dönem Türkiye masasının sorumluluğunu yürüten Graham Fuller ile</span> <span class="italik">Taraf</span> <span class="duz">gazetesinin komiser yazarı Emrullah (Emre) Uslu Washington’da zaman zaman görüştüler mi?</span></p>

    <p class="duz" xml:lang="tr"><span class="duz">Örneğin bu görüşmelerden biri 29 ekim 2008 tarihinde Washington’da gerçekleşti mi?</span></p>

    <p class="duz" xml:lang="tr"><span class="duz">Emrullah Uslu’nun son dönem faaliyetleri, Utah’tan sızan gizli belgelerle ilişkileri, orduyu ve ulusalcıları eleştiren yazıları düşünüldüğünde, CIA ajanı Fuller ve Komiser Uslu’nun böyle bir görüşme yapması dikkat çekici hale geliyor.</span></p>

    <p class="duz" xml:lang="tr"><span class="duz">Üstelik “Ergenekoncu” olduğunu iddia ettiği kesimlere sert eleştirileriyle bilinen Emrullah Uslu’nun Gladio’nun ve Yeşil Kuşak Projelerinin mimarı olan Graham Fuller’la kurduğu yakın ilişki, pek çok kişinin kafasını berraklaştıracaktır.</span></p>

    <p class="duz" xml:lang="tr"><span class="duz">Ergenekon operasyonunun “ulusalcı yükselişin önüne geçme” projesi kapsamında yapıldığı iddialarını da bu paralelde düşünmek gerekiyor.</span></p>

    <p class="duz-ilk-paragraf" xml:lang="tr"><span class="duz">Bitmedi...</span></p>

    <p class="duz" xml:lang="tr"><span class="duz">Emrullah Uslu, Washington’da Jamestown Vakfı’nda çalıştı.</span></p>

    <p class="duz" xml:lang="tr"><span class="duz">Yani birileri Emrullah Uslu’ya hep kol kanat gerdi.</span></p>

    <p class="duz" xml:lang="tr"><span class="duz">Jamestown Vakfı, 1983 yılında kurulmuş bir düşünce kuruluşu. ABD dışişlerine strateji üreten kuruluş, o yıllarda ABD dış politikasına denk düşen tipik bir antikomünist söylemle çalıştı. Sovyet gücünün sınırlandırılması, kuruluşun başat stratejisiydi. Sovyetler Birliği çözüldükten sonra ise vakıf yine ABD dış politikasına denk düşecek şekilde bir stratejik çalışma izledi.</span></p>

    <p class="duz" xml:lang="tr"><span class="duz">Vakıf, çalışma alanını, Türkiye’yi de içine alacak şekilde Ortadoğu ve Kafkasya olarak belirlemiş. ABD’nin bu bölgelerdeki iddiası düşünülürse vakfın önemi ortaya çıkıyor. Bunun ötesinde vakıf pek çok eski diplomat, istihbaratçı, politikacıyla ortak çalışmalar yürütüyor.</span></p>

    <p class="duz" xml:lang="tr"><span class="duz">Peki, bu vakıfta Komiser Emrullah Uslu nasıl çalıştı?</span></p>

    <p class="duz" xml:lang="tr"><span class="duz">Vakıf bu göreve getireceği ismi bir ilanla arıyordu. İlanda göreve getirilecek kişinin nitelikleri arasında “ABD’de kalma sorunu olmaması” ifadesi geçiyordu. Kısacası vakıf, göreve getireceği ismin ABD’de yaşamasını istiyordu. Bir süre sonra ülkesine dönecek bir ismi istemiyordu. Emrullah Uslu bu göreve nasıl geldi? Uslu, kadrosu emniyette bulunan bir polis değil mi? Eğitimi bitince görevine dönmeyecek miydi?</span></p>

    <p class="duz" xml:lang="tr"><span class="duz">Ancak nasıl olduysa oldu, birileri Emrullah Uslu’ya aracı oldu, vakıfta işe alındı.</span></p>

    <p class="duz" xml:lang="tr"><span class="duz">Uslu 17 şubat 2009’da vakfın bir toplantısında konuşmacı olarak görev aldı. Vakfın düzenleyeceği konferansın başlığı, “Energy Security Challenges to Europe and America in Eurasia” yani “ABD ve Avrupa’nın Avrasya’daki Enerji Güvenliği Sorunları”ydı.</span></p>

    <p class="duz" xml:lang="tr"><span class="duz">Tam da ifade ettiğimiz gibi, konferans ABD dış politikasına dönük bir çalışma. Emrullah Uslu’nun konferanstaki konuşma başlığı “The PKK &amp; BTC Pipeline Security” yani “PKK ve Bakü-Tiflis-Ceyhan Boru Hattı Güvenliği” idi.</span></p>

    <p class="duz-ilk-paragraf" xml:lang="tr"><span class="duz">Neyse...</span></p>

    <p class="duz" xml:lang="tr"><span class="duz">Emrullah Uslu konusunu çok uzattık. Umarım meselenin özü ortaya çıkmıştır.</span></p>

    <p class="duz" xml:lang="tr"><span class="duz">Bu bölümü kapatmadan son bilgileri verelim:</span></p>

    <p class="duz" xml:lang="tr"><span class="duz">Genelkurmay Askeri Savcılığı’nın Utah’la ilgili soruşturması çok ilginç bilgileri ortaya çıkardı.</span></p>

    <p class="duz" xml:lang="tr"><span class="duz">Emrullah Uslu halen emniyet mensubuydu. Ancak sekiz yıldır ABD’de bulunan Uslu üç ayda bir “okyanus ötesi uçamaz” yazan doktor raporu gönderiyordu. Bu raporu nasıl aldığı da ayrı bir konu.</span></p>

    <p class="duz" xml:lang="tr"><span class="duz">Bu sayede yıllardır ABD’de bulunmaya devam ediyordu. Emniyet odatv’nin yayınları üzerine Emrullah Uslu’nun çok acil olarak geri çağrılmasına karar verdi. Emrullah Uslu’dan gerekirse gemiyle geri gelmesini isteyecekti.</span></p>

    <p class="duz" xml:lang="tr"><span class="duz">Emrullah Uslu, 2001 yılı ağustos ayında gittiği ABD’den 2009’da Türkiye’ye döndü. Önder Aytaç’la</span> <span class="italik">Taraf</span> <span class="duz">gazetesinde makale yazmayı sürdürdü. Ancak bu durum kısa sürdü; ikili ayrıldı; ayrı ayrı makale yazmaya başladılar.</span></p>

    <p class="duz" xml:lang="tr"><span class="duz">Emrullah Uslu bugün hem polislik yapıyor hem de</span> <span class="italik">Taraf</span><span class="duz">’ta köşe yazarlığı! Meslektaşları, basın açıklaması yapmaları ya da bir şikâyetlerini dile getirmeleri durumunda bile disiplin cezası alırken, Uslu köşe yazarlığına devam ediyor!</span></p>

    <p class="duz-ilk-paragraf" xml:lang="tr"><span class="duz">Samih Teymur da Türkiye döndü; Anadolu’da bir şehirde görevlendirildi.</span></p>

    <p class="duz" xml:lang="tr"><span class="duz">Gelen bilgilere göre Washington’daki polis enstitüsü TISD kapatıldı. Kitabın adını “Deşifre” mi koysaydım acaba?</span></p>

    <p class="baslik-3" xml:lang="tr"><span class="duyuru-baslik">Cemaatten koptular</span></p>

    <p class="duz" xml:lang="tr"><span class="duz">Prof. Dr. Hakan Yavuz, Utah Üniversitesi Siyasal Bilgiler Fakültesi Ortadoğu Araştırmaları Merkezi öğretim üyesi.</span></p>

    <p class="duz" xml:lang="tr"><span class="duz">Türkiye’de yazdıklarıyla, söyledikleriyle, politik, dini tercihleriyle hep konuşulan bir isim.</span></p>

    <p class="duz" xml:lang="tr"><span class="duz">AKP’li Edibe Sözen’in eşiydi. Ayrıldılar. Ama ilişkileri arkadaş olarak hâlâ sıcaklığını koruyor.</span></p>

    <p class="duz" xml:lang="tr"><span class="duz">Hakan Yavuz ismi ile Fethullah Gülen cemaati, bilindiği gibi sık sık yan yana geliyordu bir dönem.</span></p>

    <p class="duz" xml:lang="tr"><span class="duz">Son dönemde Hakan Yavuz, Fethullah Gülen cemaatini eleştirerek, kendisinin artık ilişkili olmadığını açıkladı:</span></p>

    <p class="alinti-ilk-paragraf" xml:lang="tr"><span class="dar-paragraf-duz">Şimdiye kadar bu anlamda tüm cemaatlerden uzak durdum. Kısacası, ben kendimi cemaat mensubu olarak görmedim.</span></p>

    <p class="alinti" xml:lang="tr"><span class="dar-paragraf-duz">Bazı cemaatler beni kendi mensupları şeklinde algılamış olabilirler. Kişisel görüşüm, Türkiye’de bir cemaate mensubiyetin büyük oranda “yükselme” veya “belli kazanımlar elde etme” amacı taşıdığıdır. Benim bunlara hiçbir zaman ihtiyacım olmadı.</span></p>

    <p class="alinti" xml:lang="tr"><span class="dar-paragraf-duz">Öte yandan ben cemaat karşıtı bir insan da değilim. Bu bir çelişki gibi görülebilir. Ancak, bir sosyal bilimci olarak böylesine etkili bir olguya karşı da ilgisiz kalamazdım.</span></p>

    <p class="alinti" xml:lang="tr"><span class="dar-paragraf-duz">Ne var ki söz konusu cemaatin bugünkü “konumundan” ciddi şekilde, hem demokrasimiz açısından hem de toplumsal barış açısından kaygı duyuyorum.</span></p>

    <p class="alinti" xml:lang="tr"><span class="dar-paragraf-duz">Bir akademisyen olarak bu kaygılarımı Reuters Ajansı’nda ve çeşitli gazetelerde dile getirdim. Rahatsızlık nedenlerim şunlar:</span></p>

    <p class="alinti-ilk-paragraf" xml:lang="tr"><span class="dar-paragraf-duz">1) Cemaat samimi değil; cemaatin içeride ve dışarıda geliştirdiği birbirine zıt iki ayrı dili var.</span></p>

    <p class="alinti" xml:lang="tr"><span class="dar-paragraf-duz">2) Cemaat bir siyasi proje peşinde ve bu Cumhuriyet’in kuruluş felsefesine uygun bir proje değil.</span></p>

    <p class="alinti" xml:lang="tr"><span class="dar-paragraf-duz">3) Cemaatin gerek içeride, gerekse uluslararası alanda meşruiyet arayışı, dış aktörler karşısında zayıflığı, onu edilgen bir konuma sokmuş; bu nedenle işbirliği yaptığı uluslararası aktörlerle ilişkisi sorgulanmalıdır.</span></p>

    <p class="alinti" xml:lang="tr"><span class="dar-paragraf-duz">4) Cemaat özelde Said-i Nursi’nin</span> <span class="dar-paragraf-italik">Risale-i Nur</span><span class="dar-paragraf-duz">’unu, genelde ise İslam’ı “araçsallaştırmıştır.” Gittikçe İslam’sız bir İslam anlayışı hâkim olmakta ve güce odaklanmış bu İslam anlayışı ahlaki çekirdekten uzaklaşmaktadır.</span></p>

    <p class="alinti" xml:lang="tr"><span class="dar-paragraf-duz">Bunları görebilen biri olarak benim herhangi bir cemaat yapısına aidiyetimin olması mümkün değil.</span></p>

    <p class="alinti" xml:lang="tr"><span class="dar-paragraf-duz">Cemaatler bana göre özgür düşünceye yer veremezler.</span></p>

    <p class="alinti-son-paragraf" xml:lang="tr"><span class="dar-paragraf-duz">Ayrıca, cemaatler doğaları gereği farklılıkları değil “aynılaşmayı” savunur.</span></p>

    <p class="duz" xml:lang="tr"><span class="duz">Bu bağlamda her zaman farklılıkların zenginlik kaynağı ve hayatın olağan yapısı olduğunu savunan, sosyal olguları anlamaya odaklanmış, düşüncelerle dans etmeyi seven biri olarak benim, şu veya bu cemaatin “talebesi” olduğum iddiası doğru değildir.</span></p>

    <p class="duz-ilk-paragraf" xml:lang="tr"><span class="duz">Evet, Hakan Yavuz ısrarla Fethullah Gülen cemaatiyle ilişkisinin hiçbir zaman bulunmadığını ve cemaati desteklemediğini söylüyor.</span></p>

    <p class="duz" xml:lang="tr"><span class="duz">Peki, gerçekten öyle mi?</span></p>

    <p class="duz" xml:lang="tr"><span class="duz">Hakan Yavuz bugüne kadar cemaatle aynı karede bulunmaktan hiç çekinmedi.</span> <span class="italik">Zaman</span> <span class="duz">gazetesinde makaleler yazdı.</span></p>

    <p class="duz" xml:lang="tr"><span class="duz">Cemaati savunan akademik çalışmalar yayımladı.</span></p>

    <p class="duz" xml:lang="tr"><span class="duz">Cemaatin düzenlediği konferanslarda baş konuşmacı oldu.</span></p>

    <p class="duz" xml:lang="tr"><span class="duz">Hatta</span> <span class="italik">The Emergence of A New Turkey: Democracy and AK Parti</span> <span class="duz">kitabı, AKP tarafından tanıtım kitapçığı olarak dağıtıldı. Cemaat tarafından düzenlendiği bilinen Abant Platformu’nun Washington toplantılarına konuşmacı olarak katıldı.</span></p>

    <p class="duz-ilk-paragraf" xml:lang="tr"><span class="duz">Hakan Yavuz, “Gülen Hareketi: Türk Püritenler” isimli makalesinde Fethullah Gülen’i sosyal çığır açan birisi (</span><span class="italik">social innovator</span><span class="duz">) olarak tanımladı.</span></p>

    <p class="duz-ilk-paragraf" xml:lang="tr"><span class="italik">İstikrarlı bir Türkiye için İslami değerler ile Kemalist siyasi sistem arasında bir denge gerekir. Gülen hareketi bu dengeye bir ulaşma yolu sunuyor” dedi. Hakan Yavuz, ABD’de AKP iktidarından rahatsız olanlar için şu tespiti yaptı: “Türkiye’deki değişimden rahatsız olanlar genellikle Türkiye’de yıllardır iktidarda olan kokuşmuş yönetici sınıflarla işbirliği halinde olan ve onlara dış meşruiyeti sağlayanlardı. (06.11.2002, Zaman.)</span></p>

    <p class="duz-ilk-paragraf" xml:lang="tr"><span class="duz">Cemaate ilişkin açıklamalarını tekrarladığı SkyTürk’teki Serdar Akinan’ın programında Hakan Yavuz, Cumhuriyet’in sorunlarını ahlaki olarak tanımlayıp Said-i Nursi’ye dönülmesini savundu.</span></p>

    <p class="duz" xml:lang="tr"><span class="duz">Açıkçası Hakan Yavuz yıllarca cemaati memnun eden faaliyetlerin içinde oldu. Görüş olarak bir İslami Calvinciliği savundu. Sufi İslam’ı kendine kaynak olarak gösterdi. Cemaatin eğitim, ekonomi, siyaset alanında sivrilmesini ve piyasayla bütünleşmesini, bu değişimin temsilcisi olmasına bağladı. Cemaati övdü.</span></p>

    <p class="duz" xml:lang="tr"><span class="duz">Överken cemaat için “Bir Türk Protestanlaşması ve Türk Siyonizmi’dir” gibi ilginç sıfatlar kullandı. Kısacası Hakan Yavuz her fırsatta cemaatin tezlerini belirli bir sistematikle savundu.</span></p>

    <p class="duz" xml:lang="tr"><span class="duz">Sanırız Hakan Yavuz’un fikirsel dünyasını açıkladık. Biraz da Utah günlerini anlatmamız gerekiyor.</span></p>

    <p class="duz" xml:lang="tr"><span class="duz">Hakan Yavuz son dönemde İslamcı harekette moda olan İsrail’de doktora yapanlar kervanına, 1989’da Hebrew Üniversitesi doktora programına girerek katıldı.</span></p>

    <p class="duz" xml:lang="tr"><span class="duz">2001’de Joan B. Kroc Enstitüsü’nde Rockfeller bursuyla Fethullah Gülen üzerine araştırma yazdı. Sonra Utah’ta Ortadoğu Araştırmaları Enstitüsü’nde öğretim üyeliği görevine devam etti.</span></p>

    <p class="duz" xml:lang="tr"><span class="duz">Cemaatin Utah faaliyetlerinin son bulduğu anlaşılmasın.</span></p>

    <p class="duz-ilk-paragraf" xml:lang="tr"><span class="duz">ABD’de cemaati takip edenlerin karşılaştıkları bir vakıf var: Türk Kültür Vakfı.</span></p>

    <p class="duz" xml:lang="tr"><span class="duz">Türk Kültür Vakfı’nın başında Türkiye Dışişleri Bakanlığı’nın eski bir mensubu olan Güler Köknar var.</span></p>

    <p class="duz" xml:lang="tr"><span class="duz">İlginçtir, Türk kültürünü tanıttığı iddia edilen ve bu sayede bakanlıklardan destek alan kuruluşun sembolü Osmanlı tuğrası!</span></p>

    <p class="duz" xml:lang="tr"><span class="duz">Vakıf ABD’de yapılan etkinliklere âdeta para akıtıyor.</span></p>

    <p class="duz" xml:lang="tr"><span class="duz">Geçtiğimiz yıl yapılan festivaller için üç milyon dolar harcadı. Festivalde Türk kültürü olarak tanıtılan ise yağlı güreş, mehter takımı, fesli ve türbanlı gençler, Osmanlı çadırıydı.</span></p>

    <p class="duz" xml:lang="tr"><span class="duz">Konuşmalarda İslami vurgular dikkat çekti. Üstelik ABD’de konuşulanlar, festivalin 19 Mayıs’ta gerçekleştirilen Türk Yürüyüşü’ne alternatif olarak düzenlendiği yönünde.</span></p>

    <p class="duz" xml:lang="tr"><span class="duz">Festivale AKP’li milletvekilleri katıldı. Üstelik festivalin düzenlenmesine vakıf ile dönemin Dışişleri Bakanı Babacan’ın beraber karar verdiği söyleniyor.</span></p>

    <p class="duz-ilk-paragraf" xml:lang="tr"><span class="duz">Vakfın, Utah Üniversitesi Siyasetbilimi Fakültesi Ortadoğu Araştırmaları Merkezi tarafından gerçekleştirilen pek çok çalışmayı desteklediği iddia ediliyor.</span></p>

    <p class="duz" xml:lang="tr"><span class="duz">Merkezin Türkiye üzerine yaptığı çalışmalara zaman zaman vakıf tarafından fon sağlandığı herkes tarafından dile getiriliyor.</span></p>

    <p class="duz" xml:lang="tr"><span class="duz">Örneğin, 2006 tarihinde Utah’ta “Bir İslam Kentleşmesi Modeli Konya-Dönüşmekte Olan Şehir Konya” isimli bir sempozyum düzenlendi. Sempozyumda cemaatin ekonomik gücünün en fazla olduğu Konya, İslam’ı ekonomiyle modernleştiren şehir olarak anlatıldı.</span></p>

    <p class="duz" xml:lang="tr"><span class="duz">Konferansta elbette Hakan Yavuz ve cemaate yakın olduğu belirtilen Hasan Kösebalan, Yasin Aktay, polis yazar Fatih Balcı gibi isimler de vardı.</span></p>

    <p class="duz-ilk-paragraf" xml:lang="tr"><span class="duz">Bunlardan Hasan Kösebalan geçtiğimiz aylarda TSK eleştirileriyle gündeme gelen USAK’ın strateji yazarlarından.</span> <span class="italik">Zaman</span> <span class="duz">gazetesinde de yazıyor.</span></p>

    <p class="duz" xml:lang="tr"><span class="duz">Yasin Aktay ise</span> <span class="italik">Yeni Şafak</span> <span class="duz">gazetesi yazarı. Konya Selçuk Üniversitesi öğretim görevlisi. Çok ilginçtir, Aktay tezini “ABD’nin Utah eyaletinde Utah Üniversitesi bünyesinde; Mormonların iş ahlaki ile Anadolu’da yeni gelişen burjuvazi sınıfının çalışma ahlakları arasında karşılaştırmalı bir çalışma” olarak yaptı.</span></p>

    <p class="duz" xml:lang="tr"><span class="duz">Fatih Balcı’nın ise polis yazarlardan olduğunu zaten yazmıştık.</span></p>

    <p class="baslik-3" xml:lang="tr"><span class="duyuru-baslik">Utah’tan gelen polis müdürü</span></p>

    <p class="duz" xml:lang="tr"><span class="duz">Cemaatin gazetesi</span> <span class="italik">Zaman</span> <span class="duz">yazarlarının hep yüksek mevkilere geldiklerini görebiliyoruz. Polis Akademisi başkanlığına</span> <span class="italik">Zaman</span> <span class="duz">gazetesi yazarı, akademisyen Prof. Dr. Zühtü Arslan’ın getirilmesi bunun örneğidir.</span></p>

    <p class="duz" xml:lang="tr"><span class="duz">Zühtü Arslan ismi önümüzdeki dönem çok tartışılacak.</span></p>

    <p class="duz" xml:lang="tr"><span class="duz">Çünkü Arslan’ı bu konuda önemli kılan bir soruşturma var.</span></p>

    <p class="duz" xml:lang="tr"><span class="duz">31 ağustos 2007 tarihinde</span> <span class="italik">Hürriyet</span> <span class="duz">gazetesinde çıkan habere göre Arslan hakkında, “polis ile askeri karşı karşıya getirmek” gerekçesiyle inceleme başlatıldı.</span></p>

    <p class="duz" xml:lang="tr"><span class="duz">Polis Akademisi’nin başına getirilen Arslan, yapmış olduğu açıklamaların askerde rahatsızlık yaratmasıyla biliniyor.</span></p>

    <p class="duz" xml:lang="tr"><span class="duz">Arslan’ın genel görüşleri, askerin yetkilerinin azaltılması doğrultusunda. Bu konuda George Soros tarafından fonlanan TESEV Vakfı’na yazdığı “Almanak” nedeniyle Genelkurmay Başkanı Orgeneral İlker Başbuğ tarafından suç duyurusunda bulunuldu.</span></p>

    <p class="duz" xml:lang="tr"><span class="duz">TSK’yı yıprattığı gerekçesiyle, açıkça eleştirilen Arslan’ın Polis Akademisi’nin başına gelmesinin gerekçesi ne olabilir?</span></p>

    <p class="duz" xml:lang="tr"><span class="duz">Daha önce AKP’nin hazırlattığı sivil anayasa taslağının mimarlarından olan Arslan, Atatürk’e hakaret ettiği gerekçesiyle hakkında soruşturma başlatılan Atilla Yayla’ya destek bildirisi ile türbana serbestlik tanınmasını isteyen bildirinin de imzacısı.</span></p>

    <p class="duz-ilk-paragraf" xml:lang="tr"><span class="duz">Gelelim bizim konumuzu ilgilendiren hikâyesine.</span></p>

    <p class="duz" xml:lang="tr"><span class="duz">Polis Akademisi Müdürü Prof. Arslan, Utah’ta bulunan Atlas Ekonomik Araştırmalar Vakfı için de araştırma yaptı.</span></p>

    <p class="duz" xml:lang="tr"><span class="duz">Arslan’ın Utah’taki bu kuruluş için yaptığı çalışmanın başlığı da ilginç: “Özgürlüğü Savunmanın Yükü: Türkiye Örneği.”</span></p>

    <p class="duz" xml:lang="tr"><span class="duz">Arslan, Avrupa Konseyi, İngiliz Büyükelçiliği, Avrupa Birliği gibi kurumların Türkiye için hazırladıkları pek çok projede çalıştı.</span></p>

    <p class="duz" xml:lang="tr"><span class="duz">Bunlardan en dikkat çekici olanı Avrupa Birliği Komisyonu Türkiye Delegasyonu için 2004 yılında hazırladığı, “Dinler Arası İlişkiler: Seküler ve Demokratik Bir Sistemde Barış İçinde Bir Arada Varoluş Arayışı” başlıklı projeydi. Proje Fethullah Gülen cemaatinin dinler arası diyalog kampanyasıyla paralel yürütüldü.</span></p>

    <p class="duz" xml:lang="tr"><span class="italik">Zaman</span> <span class="duz">gazetesinde yazıları yayımlanan Arslan’ın akademi başkanlığına getirilmesine artık kimse şaşırmıyor.</span></p>

    <p class="duz" xml:lang="tr"><span class="duz">Türkiye bugünlere bir günde gelmedi.</span></p>

    <p class="duz" xml:lang="tr"><span class="duz">Polis Teşkilatı bir günde cemaatin kontrolünü ele geçirmedi.</span></p>

    <p class="duz" xml:lang="tr"><span class="duz">Bu konuda çok politikacının vebali vardır.</span></p>

    <p class="duz" xml:lang="tr"><span class="duz">En çok da 1970’li yılların sonunda solcuları emniyet içinden temizlemek için onları “cuntacı” olarak gösterip teşkilattan atanların...</span></p>

    <p class="baslik-3" xml:lang="tr"><span class="duyuru-baslik">Polisin vebali</span></p>

    <p class="duz" xml:lang="tr"><span class="duz">Tarih, 27 kasım 1979.</span></p>

    <p class="duz" xml:lang="tr"><span class="duz">Yer, TBMM.</span></p>

    <p class="duz" xml:lang="tr"><span class="duz">Meclis genel kurulunda kürsüye çıkan bir MHP milletvekili, CHP Senatörü Hasan Fehmi Güneş’in içişleri bakanlığı döneminde, aranmakta olan bir solcuyu makam otomobiline alarak Harp Akademileri toplantısına götürdüğünü söyledi.</span></p>

    <p class="duz" xml:lang="tr"><span class="duz">Bu sözler hemen CHP’li Güneş’e ulaştırıldı. Senatörler, ortak toplantı olmadığı sürece milletvekili genel kurulunda konuşamazlardı.</span></p>

    <p class="duz" xml:lang="tr"><span class="duz">Senatör Güneş, senato genel kurulunda gündem dışı konuşmak üzere söz aldı ve oldukça sert ifadelerle olayın yalan olduğunu söyledi.</span></p>

    <p class="duz" xml:lang="tr"><span class="duz">Sözünü bitirip kürsüden inerken AP’li Senatör Ömer Naci Bozkurt, “Ya doğruysa?” diye laf attı. Ortalık karıştı.</span></p>

    <p class="duz" xml:lang="tr"><span class="duz">Oturuma ara verildi, ama kavga kuliste de sürdü. Bir grup AP’li küfür ederek Güneş’e saldırdı.</span></p>

    <p class="duz" xml:lang="tr"><span class="duz">Kavga esnasında Güneş belindeki Smith Wesson tabancasını çıkarıp AP’li Bozkurt’un kafasına vurdu. (Bu dava uzun yıllar Ankara 7. Asliye Ceza Mahkemesi’nde görüldü; Güneş ceza aldı.)</span></p>

    <p class="duz" xml:lang="tr"><span class="duz">AP’li Senatör Bozkurt da, elindeki çantayı Güneş’in yüzüne fırlattı. Çarpmanın etkisiyle çanta açıldı ve içinden çıkan belgeler her yana dağıldı.</span></p>

    <p class="duz" xml:lang="tr"><span class="duz">Bu arada araya giren kişiler tarafından kavga yatıştırıldı.</span></p>

    <p class="duz" xml:lang="tr"><span class="duz">Dağılan belgeler toplanırken olayın seyri değişti. Çünkü...</span></p>

    <p class="duz" xml:lang="tr"><span class="duz">Uzun yıllar emniyet müdürlüğü, emniyet genel müdürlüğü yapan AP’li Ömer Naci Bozkurt’un çantasından çıkan belgeler valiler, kaymakamlar, emniyet müdürleri, emniyet amirleri vs personelin, “müspetler” ve “menfiler” diye fişlendiğini ortaya çıkardı.</span></p>

    <p class="duz" xml:lang="tr"><span class="duz">Gözler AP’li Senatör Bozkurt’a çevrildi.</span></p>

    <p class="duz" xml:lang="tr"><span class="duz">Bozkurt, bu raporu kimin hazırlığını bilmediğini, kendisine vereni ise hatırlayamadığını söyledi.</span></p>

    <p class="duz" xml:lang="tr"><span class="duz">Raporu kimin hazırladığı hiçbir zaman öğrenilemedi. Kimin döneminde hazırlandığı konusunda tahminler yürütüldü.</span></p>

    <p class="duz" xml:lang="tr"><span class="duz">Raporda “müspet” ya da “menfi” olarak isimleri geçenlerin görev yerleri yazılıydı. Buradan yola çıkanlar –günümüzün moda deyimiyle– “andıç”ın 1977-78 yılları arasında yazıldığını iddia etti.</span></p>

    <p class="duz" xml:lang="tr"><span class="duz">O dönemde içişleri bakanlığı koltuğunda kim oturuyordu dersiniz? MSP’li Korkut Özal!</span></p>

    <p class="duz" xml:lang="tr"><span class="duz">Peki, emniyet genel müdürlüğü makamında kim vardı? Vecdi Gönül!</span></p>

    <p class="duz" xml:lang="tr"><span class="duz">Bir anımsatma yapmalıyım:</span></p>

    <p class="duz" xml:lang="tr"><span class="duz">1974’te MSP’li Oğuzhan Asiltürk’ün içişleri bakanlığına getirilmesiyle başlayan süreç, “takunyalılar” dönemi diye adlandırıldı. Bunun nedeni, artık bakanlık ve ilgili teşkilatlarda göze sokarcasına takunya giyip aptes alınmasıydı.</span></p>

    <p class="duz" xml:lang="tr"><span class="duz">Bir diğer tahmin ise, “andıç”ın yeni kurulan AP azınlık hükümetinin çıkaracağı İçişleri Bakanlığı Kararnamesi’ne yönelik hazırlandığıydı.</span></p>

    <p class="duz" xml:lang="tr"><span class="duz">Sonuçta “amacı” başka olsa da...</span></p>

    <p class="duz" xml:lang="tr"><span class="duz">12 Eylül 1980 askeri darbesi bu “andıç”a göre İçişleri Bakanlığı’nda büyük bir kıyım yaptı. Valiler, emniyet müdürleri bu listelere bakılarak teşkilattan atıldı.</span></p>

    <p class="duz-ilk-paragraf" xml:lang="tr"><span class="duz">İlgili raporun, hangi personeli “menfi”, hangisini “müspet” olarak değerlendirdiğini tablolarda göreceksiniz.</span></p>

    <p class="duz" xml:lang="tr"><span class="duz">“Müspet” isimlerin yıllar içinde nasıl yükseltildiklerini tek tek göstermek isterdim. Ancak yer darlığı nedeniyle sadece birkaç isim sıralayabiliyorum:</span></p>

    <p class="duz" xml:lang="tr"><span class="duz">Vecdi Gönül (emniyet genel müdürü, AKP’nin savunma bakanı), Abdülkadir Aksu (ANAP ve AKP’nin içişleri bakanı), Sabahattin Çakmakoğlu (MHP’nin içişleri bakanı), Sadettin Tantan (ANAP’ın içişleri bakanı), Saffet Arıkan Bedük (emniyet genel müdürü), Oğuz Kaan Köksal (emniyet genel müdürü), Hamdi Ardalı (İstanbul emniyet müdürü), Reşat Akkaya (Ordu valisi), Nusret Miroğlu (Hatay valisi), Ertuğrul Ogan (emniyet genel müdürü yardımcısı), Uğur Gür (Bolu emniyet müdürü) vs.</span></p>

    <p class="duz-ilk-paragraf" xml:lang="tr"><span class="duz">Peki, “menfilere” ne olmuştu?</span></p>

    <p class="duz" xml:lang="tr"><span class="duz">Rapora göre “menfi” vali, müfettiş, kaymakam, emniyet müdürü, emniyet amiri vs görevlerdeki personelin hemen hepsi “cuntacı”ydı!</span></p>

    <p class="duz" xml:lang="tr"><span class="duz">Bu nedenle “menfilerin” hemen hepsi 12 Eylül 1980 askeri darbesinden sonra tasfiye edildiler; iki satır yazıyla kimi ihraç edildi, kimi resen emekliye sevk edildi.</span></p>

    <p class="duz" xml:lang="tr"><span class="duz">12 Eylül’de 89 vali, 226 emniyet müdürü, emniyet amiri ve 550 emniyet görevlisi resen emekli edildi. Kimilerine göre tasfiye edilenlerinin sayısı on bini buldu...</span></p>

    <p class="duz-ilk-paragraf" xml:lang="tr"><span class="duz">Adına ister rapor, ister “andıç” diyelim, hazırlanan listeler sözümona bir “cuntanın” da varlığını gösteriyordu!</span></p>

    <p class="duz" xml:lang="tr"><span class="duz">“Cunta”nın başında Emniyet Genel Müdürlüğü Personel Atama Şube Müdürü Muzaffer Özbayrak vardı.</span></p>

    <p class="duz" xml:lang="tr"><span class="duz">Güya bu nedenle emniyetteki personel atamalarının başına getirilmişti! Hakkındaki “değerlendirme” şöyleydi:</span></p>

    <p class="duz" xml:lang="tr"><span class="duz">“Marksist militan. Emniyetteki komünist cuntanın lideri. Çok tehlikeli.”</span></p>

    <p class="duz" xml:lang="tr"><span class="duz">Ne sertifikalarının ne ödüllerinin bir önemi olmuştu; “cuntanın lideri” Özbayrak, genç yaşında resen emekli edilivermişti.</span></p>

    <p class="duz" xml:lang="tr"><span class="duz">Bugün Ankara’da avukatlık yapıyor; Gençlerbirliği ve Türkiye Boks Federasyonu’nda aktif görevler üslenerek Türk sporunun gelişmesi için çaba sarf ediyor. Şanslıydı, çünkü onun döneminde henüz “Ergenekon” yoktu!</span></p>

    <p class="duz" xml:lang="tr"><span class="duz">“Cuntanın” en tehlikeli adamı ise “Mao Mustafa”ydı!</span></p>

    <p class="duz" xml:lang="tr"><span class="duz">Mustafa Gündeşlioğlu hakkındaki “andıç” şöyleydi:</span></p>

    <p class="duz" xml:lang="tr"><span class="duz">“ ‘Mao Mustafa’ ismiyle maruf CHP döneminin kurmayı. Sivil Savunma başkanvekili ve Muğla vali vekili. Komünist, anarşist militan. Çok tehlikeli.”</span></p>

    <p class="duz" xml:lang="tr"><span class="duz">Doğal olarak (!) Gündeşlioğlu da resen emekli edildi.</span></p>

    <p class="duz" xml:lang="tr"><span class="duz">“Çok tehlikeli” Gündeşlioğlu, yıllarca Mülkiyeliler Birliği yönetiminde, Çukobirlik genel müdürlüğünde bulundu; İnsan Hakları Vakfı’nın kurucularından oldu!</span></p>

    <p class="duz" xml:lang="tr"><span class="duz">Listelerde okuyacaksınız ama birkaç küçük not daha eklemeliyim:</span></p>

    <p class="duz" xml:lang="tr"><span class="duz">Örneğin, Emniyet Genel Müdür Yardımcısı Mustafa Yiğit hakkındaki “değerlendirme notu” Ergenekon soruşturmasıyla ortaya çıkan dinleme skandallarını anımsatıyor:</span></p>

    <p class="duz" xml:lang="tr"><span class="duz">“CHP partizanı, ancak ikili oynar, AP’yle irtibatlıdır. Dinleme konusunda ihtisası vardır. CHP döneminde politik dinleme ve gayrimeşru istihbarat yapmıştır.”</span></p>

    <p class="duz" xml:lang="tr"><span class="duz">Bir zamanlar ne kadar da masummuşuz!</span></p>

    <p class="duz" xml:lang="tr"><span class="duz">Yine günümüzde yaşadığımız bir olayla ilgili bir benzerlik yazayım: Emniyet Genel Müdür Yardımcısı Oktay Engin, “CHP partizanıdır; ancak ikili oynar, AP’yle irtibatlıdır; yabancı istihbaratla ilişkilidir; dışarıya haber sızdırır (özellikle büyük gazetelere); güvenilmez; kozmopolit, karanlık, çok tehlikeli.”</span></p>

    <p class="duz" xml:lang="tr"><span class="duz">Yandaş medyaya soruşturma bilgileri sızdıranların kulakları çınlasın!</span></p>

    <p class="duz" xml:lang="tr"><span class="duz">Son bir örnekle bu bölümü kapatayım:</span></p>

    <p class="duz" xml:lang="tr"><span class="italik">Taraf</span> <span class="duz">gazetesi yazarı Komiser Emrullah (Emre) Uslu, “okyanus aşma” korkusu olduğu için yıllardır Utah’ta akademik çalışma yapıyordu. Ve bir türlü getirilemiyordu.</span></p>

    <p class="duz" xml:lang="tr"><span class="duz">Oysa otuz yıl önce işler çok kolaydı. “Andıçlanan” Polis Enstitüsü Müdür Muavini Yaman Galolar apar topar Türkiye’ye getirilecekti. Bakın nasıl fişlenmişti:</span></p>

    <p class="duz" xml:lang="tr"><span class="duz">“Marksist militan, Polis Enstitüsü ve kolej olaylarının tertipçisi, çok tehlikeli, yurtdışındaki görevinden derhal çağrılmalıdır.” Yaman Galolar hemen getirilip resen emekli edildi!</span></p>

    <p class="duz" xml:lang="tr"><span class="duz">Bu arada ilginçtir...</span></p>

    <p class="duz" xml:lang="tr"><span class="duz">Emniyetteki “cuntayı” açıklayan raporun dili nedense “sol jargona” uygundu. Örneğin, bazı isimler için “oportünist” deniliyordu!</span></p>

    <p class="duz-ilk-paragraf" xml:lang="tr"><span class="bold">Valiler: “menfiler”-“müspetler”</span></p>

    <p class="duz" xml:lang="tr"><span class="duz">“İçişleri Bakanlığı Merkez Teşkilatı Değerlendirmesi ve Envanteri” adlı belgenin girişinde şu not vardı:</span></p>

    <p class="alinti-ilk-paragraf" xml:lang="tr"><span class="dar-paragraf-duz">Aşağıdaki değerlendirmede, A) Kesinlikle önemli bir görev verilmemesi gereken menfi isimler hakkında; B) Ehliyet ve kapasite bakımından önemli bir görev verilmesinde fayda görülmeyen isimler hakkında; C) Çeşitli görevlerde istifade edilebilecek müspet isimler hakkında; çok kısa olarak bilgi verilmiştir.</span></p>

    <p class="duz-ilk-paragraf" xml:lang="tr"><span class="duz">Yani bu bölümdekiler mülki idare yöneticilerini (valiler vs) kapsıyordu.</span></p>

    <p class="duz-ilk-paragraf" xml:lang="tr"><span class="italik">Menfi isimler:</span></p>

    <p class="duz" xml:lang="tr"><span class="duz">Bu listede toplam 98 isim vardı. Uzun olduğu için özetlemek zorunda kaldım. Ayrıca kişiler hakkında “ahlaksız”, “bilgisiz” gibi nitelemeleri yazmadım. Bu arada “mezhepçi” olarak yazılanları “Alevi” diye okumak gerekiyor. “Bölücü” olarak yazılanlar ise muhtemelen Kürt’tü.</span></p>

    <p class="duz-ilk-paragraf" xml:lang="tr"><span class="duz">Ziya Çoker: müsteşar; CHP militanı.</span></p>

    <p class="duz" xml:lang="tr"><span class="duz">Fahri Görgülü: müsteşar vekili; çok tehlikeli, CHP partizanı.</span></p>

    <p class="duz" xml:lang="tr"><span class="duz">M. Rahmi Tan: müsteşar vekili; CHP militanı.</span></p>

    <p class="duz" xml:lang="tr"><span class="duz">Sudi Kocaimamoğlu: müşavir; Marksist militan, CHP kurmaylarından, çok tehlikeli.</span></p>

    <p class="duz" xml:lang="tr"><span class="duz">Ali Rıza Kaya: müşavir; CHP militanı.</span></p>

    <p class="duz" xml:lang="tr"><span class="duz">Hayri Kozakçıoğlu: merkez valisi; CHP’li.</span></p>

    <p class="duz" xml:lang="tr"><span class="duz">Nihat Etiz: merkez valisi; CHP’li.</span></p>

    <p class="duz" xml:lang="tr"><span class="duz">Fikret Nazilli: merkez valisi; CHP militanı.</span></p>

    <p class="duz" xml:lang="tr"><span class="duz">Remzi Öze: merkez valisi; Ecevit’in özel kalemi, CHP militanı.</span></p>

    <p class="duz" xml:lang="tr"><span class="duz">Nazmi İyibil: merkez valisi; CHP’li oportünist, her devrin adamı.</span></p>

    <p class="duz" xml:lang="tr"><span class="duz">Necdet Kambur: merkez valisi; CHP’li.</span></p>

    <p class="duz" xml:lang="tr"><span class="duz">Metin Dirimtekin: merkez valisi; CHP’li, ancak AP’yle irtibatlı, oportünist.</span></p>

    <p class="duz" xml:lang="tr"><span class="duz">Ayhan Demircan: merkez valisi; Marksist militan, CHP partizanı olarak görülür; çok tehlikeli.</span></p>

    <p class="duz" xml:lang="tr"><span class="duz">Saner Arman: merkez valisi; CHP partizanı olarak görülür, çok tehlikeli.</span></p>

    <p class="duz" xml:lang="tr"><span class="duz">Sezai Aydın: hukuk müşaviri; aşırı solcu, mezhepçi.</span></p>

    <p class="duz" xml:lang="tr"><span class="duz">Galip Alaçayır: hukuk müşaviri; mezhepçi.</span></p>

    <p class="duz" xml:lang="tr"><span class="duz">Faik Yücel: İller İdaresi genel müdürü, CHP partizanı.</span></p>

    <p class="duz" xml:lang="tr"><span class="duz">Nihat Üçyıldız: Nüfus İşleri genel müdürü; solculara alet olur, himaye eder, görevinden alınması gerekir.</span></p>

    <p class="duz" xml:lang="tr"><span class="duz">Zeki Ersan: Tetkik Kurulu başkanvekili; CHP militanı.</span></p>

    <p class="duz" xml:lang="tr"><span class="duz">Fazlı Güldez: başmüşavir; CHP’li, mezhepçi.</span></p>

    <p class="duz" xml:lang="tr"><span class="duz">Musa Atik: müşavir müfettiş; CHP-AP’yle irtibatlı, mezhepçi, oportünist.</span></p>

    <p class="duz" xml:lang="tr"><span class="duz">Çetin Birmek: müşavir müfettiş; CHP’li, AP’yle irtibatlı, oportünist.</span></p>

    <p class="duz" xml:lang="tr"><span class="duz">Yusuf Ziya Göksü: CHP militanı.</span></p>

    <p class="duz" xml:lang="tr"><span class="duz">Erol Çakır: müfettiş; CHP’li, yeni alındı.</span></p>

    <p class="duz" xml:lang="tr"><span class="duz">Mahmut Yılbaş: müfettiş; CHP’li yeni alındı.</span></p>

    <p class="duz-ilk-paragraf" xml:lang="tr"><span class="italik">Müspet isimler:</span></p>

    <p class="duz" xml:lang="tr"><span class="duz">Bu listede 57 isim vardı; özetledim.</span></p>

    <p class="duz-ilk-paragraf" xml:lang="tr"><span class="duz">Sabahattin Çakmakoğlu: merkez valisi; ehliyetli, cesur, kararlı, dürüst.</span></p>

    <p class="duz" xml:lang="tr"><span class="duz">Rafet Küçüktiryaki: merkez valisi; çok ehliyetli, cesur atak.</span></p>

    <p class="duz" xml:lang="tr"><span class="duz">Babür Ünsal: merkez valisi; çok ehliyetli, cesur.</span></p>

    <p class="duz" xml:lang="tr"><span class="duz">Ali Rıza Yaradanakul: merkez valisi; çok ehliyetli.</span></p>

    <p class="duz" xml:lang="tr"><span class="duz">Ali Çankaya: merkez valisi; ehliyetli tecrübeli, yaşlı.</span></p>

    <p class="duz" xml:lang="tr"><span class="duz">Nihat Oğuz Bor: merkez valisi; orta ehliyetli, tecrübeli.</span></p>

    <p class="duz" xml:lang="tr"><span class="duz">Ali Fuat Çapanoğlu: merkez valisi; orta ehliyetli, dürüst, cesur, MHP’li.</span></p>

    <p class="duz" xml:lang="tr"><span class="duz">Burhaneddin Çakar: merkez valisi; orta ehliyetli, dürüst.</span></p>

    <p class="duz" xml:lang="tr"><span class="duz">Durmuş Yalçın: merkez valisi; ehliyetli, tecrübeli.</span></p>

    <p class="duz" xml:lang="tr"><span class="duz">İhsan Dede: merkez valisi; tecrübeli.</span></p>

    <p class="duz" xml:lang="tr"><span class="duz">Ali Rıza Akdemir: merkez valisi; ehliyetli, dürüst, MHP’li.</span></p>

    <p class="duz" xml:lang="tr"><span class="duz">Mithat Çekin: müşavir; orta ehliyetli, dürüst.</span></p>

    <p class="duz" xml:lang="tr"><span class="duz">Mehmet Us: müşavir; orta ehliyetli, dürüst.</span></p>

    <p class="duz" xml:lang="tr"><span class="duz">Nurettin Turan: Tetkik Kurulu üyesi; çok ehliyetli, cesur, atak.</span></p>

    <p class="duz" xml:lang="tr"><span class="duz">Gökhan Aydınar: müşavir müfettiş; ehliyetli, dürüst.</span></p>

    <p class="duz" xml:lang="tr"><span class="duz">Çetin İlyas Aksoy: başmüfettiş; ehliyetli.</span></p>

    <p class="duz" xml:lang="tr"><span class="duz">Hanefi Demirkol: başmüfettiş; ehliyetli, dürüst.</span></p>

    <p class="duz" xml:lang="tr"><span class="duz">M. Salih Bor: müfettiş; ehliyetli yeni alındı.</span></p>

    <p class="duz-ilk-paragraf" xml:lang="tr"><span class="duz">Mülki idare yöneticileri bir de “faydasızlar” kategorisine ayrılmıştı. Burada da 70 isim vardı. Bunları yazmadım.</span></p>

    <p class="duz-ilk-paragraf" xml:lang="tr"><span class="bold">Emniyetçiler: “menfiler”-“müspetler”</span></p>

    <p class="duz" xml:lang="tr"><span class="duz">“Emniyet Genel Müdürlüğü Değerlendirmesi ve Envanteri” adlı çalışmanın girişinde de şu bilgi yazılmıştı:</span></p>

    <p class="alinti-ilk-paragraf" xml:lang="tr"><span class="dar-paragraf-duz">Aşağıda değerlendirmede A) Faaliyet, kapasite ve dürüstlük bakımından kendisinden Emniyet Teşkilatı’nda üst seviyeli idareciler olarak istifade edilebilecek elemanlara ait isimler; B) Kesinlikle önemli bir görev verilmemesi gereken elemanlara ait isimler kısaca belirtilmiştir.</span></p>

    <p class="alinti" xml:lang="tr"><span class="dar-paragraf-duz">1) Menfiler: Bu gruba dahil elemanlar zararlı, ters istikametli, aşırı solcu, partizan veya ikili oynayan, ahlaksız, hırsız, şaibeli kimselerdir. Derhal bulundukları aktif görevlerden alınmaları zaruridir. Pasif durumda olanlara kesinlikle görev verilmemelidir.</span></p>

    <p class="alinti" xml:lang="tr"><span class="dar-paragraf-duz">2) Müspetler: Bu gruba dahil olan elemanların müşterek vasıfları, milliyetçi, kesin tavırlı, dürüst, cesur ve ehliyetli olmalarıdır. Ayrıca değişik hususiyetleri, isimlerin karşısında belirtilmiştir.</span></p>

    <p class="duz-ilk-paragraf" xml:lang="tr"><span class="duz">Yani bu bölümdekileri emniyet kadroları oluşturuyordu...</span></p>

    <p class="duz-ilk-paragraf" xml:lang="tr"><span class="italik">Menfi isimler:</span></p>

    <p class="duz" xml:lang="tr"><span class="duz">Bu listede 128 isim vardı; kısalttım.</span></p>

    <p class="duz" xml:lang="tr"><span class="duz">Haydar Özkın: emniyet genel müdürü; CHP partizanı.</span></p>

    <p class="duz" xml:lang="tr"><span class="duz">Rafet Erdoğan: emniyet genel müdür yardımcısı; CHP partizanı.</span></p>

    <p class="duz" xml:lang="tr"><span class="duz">Ali Akman: emniyet genel müdür yardımcısı; CHP partizanı, protokole düşkün, çevresi geniş, ehliyetsiz.</span></p>

    <p class="duz" xml:lang="tr"><span class="duz">İsmail Metin: personel daire başkanı; CHP militanı, dernekçi, tehlikeli.</span></p>

    <p class="duz" xml:lang="tr"><span class="duz">Fevzi Karaman: istihbarat daire başkanı; Marksist cuntadan, çok tehlikeli.</span></p>

    <p class="duz" xml:lang="tr"><span class="duz">Tuncay Gökdağ: güvenlik daire başkanı; CHP partizanı, komünistlerin emniyetteki arşivlerinin yakılmasına alet oldu.</span></p>

    <p class="duz" xml:lang="tr"><span class="duz">Fethullah Eraslan: eğitim daire başkanı; CHP militanı, enstitü ve kolejinin sorumlularından, çok tehlikeli.</span></p>

    <p class="duz" xml:lang="tr"><span class="duz">Bedriye Cavuzoğlu: inşaat daire başkanı; CHP partizanı, R. Ecevit’e bilgi taşır.</span></p>

    <p class="duz" xml:lang="tr"><span class="duz">İlhan Lostar: istihbarat şube müdürü; CHP partizanı.</span></p>

    <p class="duz" xml:lang="tr"><span class="duz">Ali Natık Cancan: emniyet amiri; Marksist militan sorumlularından.</span></p>

    <p class="duz" xml:lang="tr"><span class="duz">Hüseyin Kemiksiz: merkez emniyet müdürü; CHP militanı.</span></p>

    <p class="duz" xml:lang="tr"><span class="duz">Kâzım Ulusoy: merkez emniyet müdürü; Marksist militan, Pol-Der eski genel başkanı,</span> <span class="italik">Pol-Der</span> <span class="duz">dergisindeki ideolojik yazılarıyla tanınır. Daha rahat çalışabilmesi için merkeze gelmiştir. Marksistlerin emniyetteki liderlerindendi. Bölücü, çok tehlikeli.</span></p>

    <p class="duz" xml:lang="tr"><span class="duz">Ali Namık Şerdül: Malatya eski emniyet müdürü; CHP’li, mezhepçi.</span></p>

    <p class="duz" xml:lang="tr"><span class="duz">Haşim Aytural: İstanbul emniyet müdür muavini; CHP militanı, mezhepçi.</span></p>

    <p class="duz" xml:lang="tr"><span class="duz">Mahmut Dikler: İstanbul emniyet müdür muavini; CHP militanı, ikili oynar, tehlikelidir.</span></p>

    <p class="duz" xml:lang="tr"><span class="duz">Tahsin Gürdal: daire başkanı olmak üzereydi; CHP militanı.</span></p>

    <p class="duz" xml:lang="tr"><span class="duz">Saffet Yüksel: Polis Koleji müdürü; Marksist militan, TKP’li, koleji Marksistleştiren, çok tehlikeli.</span></p>

    <p class="duz" xml:lang="tr"><span class="duz">Erol İnce: İçel emniyet müdür muavini; bölücü, mezhepçi.</span></p>

    <p class="duz-ilk-paragraf" xml:lang="tr"><span class="duz">Bundan sonra liste, bütün il emniyet müdürlerinin tek tek “fişlenmesiyle” devam ediyordu. Özetledim...</span></p>

    <p class="duz-ilk-paragraf" xml:lang="tr"><span class="duz">Ercan Belen: Ankara emniyet müdürü; CHP partizanı.</span></p>

    <p class="duz" xml:lang="tr"><span class="duz">Bekir Sıtkı Kutluay: İzmir emniyet müdürü; CHP partizanı.</span></p>

    <p class="duz" xml:lang="tr"><span class="duz">Ulvi Kökten: Antalya emniyet müdürü; Marksist militan, çok tehlikeli.</span></p>

    <p class="duz" xml:lang="tr"><span class="duz">Kemal Koloğlu: Balıkesir emniyet müdürü; CHP’li, aşırı solcu.</span></p>

    <p class="duz" xml:lang="tr"><span class="duz">Hüsamettin Öğüt: Çankırı emniyet müdürü; CHP militanı, cunta elemanı.</span></p>

    <p class="duz" xml:lang="tr"><span class="duz">Hasan Uyar: Çorum emniyet müdürü; Marksist militan, Kars’ı karıştırdı, çok tehlikeli.</span></p>

    <p class="duz" xml:lang="tr"><span class="duz">Haluk Bahçekapılı: Kırşehir emniyet müdürü; CHP’li.</span></p>

    <p class="duz" xml:lang="tr"><span class="duz">Süreyya Atilla: Kütahya emniyet müdürü; CHP’li, mezhepçi, tehlikeli.</span></p>

    <p class="duz" xml:lang="tr"><span class="duz">Mehmet Canseven: Kahramanmaraş emniyet müdürü; CHP’li, mutedil.</span></p>

    <p class="duz" xml:lang="tr"><span class="duz">Çetin Domaç: Sakarya emniyet müdür vekili; Marksist militan, çok tehlikeli.</span></p>

    <p class="duz-ilk-paragraf" xml:lang="tr"><span class="italik">Müspet isimler:</span></p>

    <p class="duz" xml:lang="tr"><span class="duz">Bu listede 86 isim vardı; kimin nereye verilebileceğini belirtiyordu. Yine özetledim.</span></p>

    <p class="duz" xml:lang="tr"><span class="duz">Saffet Arıkan Bedük: merkez emniyet müdürü; cesur, atak; emniyet genel müdürlüğü veya emniyet genel müdür yardımcılığı ya da büyük bir il verilebilir.</span></p>

    <p class="duz" xml:lang="tr"><span class="duz">Abdülkadir Aksu: merkez emniyet müdürü; cesur, atak, ehil; emniyet genel müdürlüğü veya emniyet genel müdür yardımcılığı ya da büyük il verilebilir.</span></p>

    <p class="duz" xml:lang="tr"><span class="duz">Hamdi Ardalı: merkez emniyet müdürü; cesur, tecrübeli; emniyet genel müdür muavinliği ya da büyük il verilebilir.</span></p>

    <p class="duz" xml:lang="tr"><span class="duz">Reşat Akaya: merkez emniyet müdürü; tecrübeli, ehliyetli; emniyet genel müdür muavinliği veya büyük bir il verilebilir.</span></p>

    <p class="duz" xml:lang="tr"><span class="duz">İsmet Şatıroğlu: merkez emniyet müdürü; dürüst ehliyetli; Polis Enstitüsü başkanı olabilir.</span></p>

    <p class="duz" xml:lang="tr"><span class="duz">Polat Bolatoğlu: Uşak şube müdürü; atak dürüst; büyük veya orta il emniyet müdürlüğü verilebilir.</span></p>

    <p class="duz" xml:lang="tr"><span class="duz">Nevzat Fırat: merkez emniyet müdürü; dürüst, tecrübeli; küçük ya da problemsiz il verilebilir.</span></p>

    <p class="duz" xml:lang="tr"><span class="duz">Nusret Miroğlu: eski emniyet müdürü ve kaymakam; dürüst ehil, orta veya kritik il verilebilir.</span></p>

    <p class="duz" xml:lang="tr"><span class="duz">Ali Akan: müfettiş; dürüst ehil; merkezde daire başkanlığı verilebilir.</span></p>

    <p class="duz" xml:lang="tr"><span class="duz">Sabri Yıldırım: müfettiş; dürüst, ehil; orta il verilebilir.</span></p>

    <p class="duz" xml:lang="tr"><span class="duz">Ertuğrul Ogan: bütçe şube müdürü; dürüst bilgili; yerinde kalabilir ya da orta ya da kritik bir il verilebilir.</span></p>

    <p class="duz" xml:lang="tr"><span class="duz">Ünal Erkan: merkez emniyet müdürü; atak; kritik il veya merkezde daire başkanlığı verilebilir.</span></p>

    <p class="duz" xml:lang="tr"><span class="duz">Taner Arda: Isparta şube müdürü; ehliyetli; Ankara 2. Şube müdürlüğü ya da kritik il emniyet müdürlüğü verilebilir.</span></p>

    <p class="duz" xml:lang="tr"><span class="duz">Sadettin Tantan: İstanbul turizm polis emniyet amiri; atak, dürüst, ehliyetli; İstanbul 2. şube müdür vekilliği ya da kritik il verilebilir.</span></p>

    <p class="duz" xml:lang="tr"><span class="duz">Uğur Gür: Kocaeli emniyet amiri; cesur, atak, ehliyetli; İst. 2. Şube ya da 1. Şube müdür muavin vekilliği verilebilir.</span></p>

    <p class="duz" xml:lang="tr"><span class="duz">Atilla Aytek: narkotik şube müdürü; çok sert, atak, kritik veya küçük il emniyet müdürlüğü (valisi dirayetli olmalıdır).</span></p>

    <p class="duz-ilk-paragraf" xml:lang="tr"><span class="duz">Listenin bundan sonraki bölümünde emniyet teşkilatına alınması önerilen 27 kaymakamın adı vardı. Birkaç örnek verdim.</span></p>

    <p class="duz" xml:lang="tr"><span class="duz">Oğuz Kaan Köksal; Bozkurt kaymakamı; cesur, olgun; kritik il emniyet müdürlüğü verilebilir.</span></p>

    <p class="duz" xml:lang="tr"><span class="duz">Sait Eker; Derinkuyu kaymakamı ehil; kritik il emniyet müdürlüğü verilebilir.</span></p>

    <p class="duz" xml:lang="tr"><span class="duz">Aslan Yıldırım; Mut kaymakamı ehil, tecrübeli; orta il veya kritik il emniyet müdürlüğü verilebilir.</span></p>

    <p class="duz" xml:lang="tr"><span class="duz">Memduh Oğuz; Dicle kaymakamı ehliyetli, tecrübeli; kritik il emniyet müdürlüğü ya da daire başkanlığı verilebilir.</span></p>

    <p class="duz-ilk-paragraf" xml:lang="tr"><span class="duz">Gelelim bu bölümün sonucuna...</span></p>

    <p class="duz" xml:lang="tr"><span class="duz">Her iki rapordaki birkaç istisna personel dışında, “menfilerin” hemen hepsi tasfiye edildi. Valiler, emniyet müdürleri, emniyet amirleri, kaymakamlar arasında aydın, demokrat personel neredeyse bırakılmadı.</span></p>

    <p class="duz" xml:lang="tr"><span class="duz">İdeolojisi Türk-İslam sentezi olan 12 Eylül darbecileri İçişleri Bakanlığı’ndaki “takunyalı kadrolaşmaya” hiç dokunmadı.</span></p>

    <p class="duz" xml:lang="tr"><span class="duz">Öyle ya, baş düşman solculardı; dost olanlar ise Türk-İslamcılar!</span></p>

    <p class="duz" xml:lang="tr"><span class="duz">Liyakat bile aranmayan bir süreç başladı.</span></p>

    <p class="duz" xml:lang="tr"><span class="duz">Kadro açığını kapatmak için yasa değiştirilerek, Yüksek İslam Enstitüsü mezunları emniyet kadrolarına alındı.</span></p>

    <p class="duz" xml:lang="tr"><span class="duz">Ara not vereyim: İlk kez 1985 yılında emniyet kadrosuna alınan 120 İslam Enstitüsü mezunu, 2009 itibariyle birinci sınıf emniyet müdürü olacak. Yani artık il emniyet müdürleri arasında İslam Enstitüsü mezunlarını da göreceğiz.</span></p>

    <p class="duz-ilk-paragraf" xml:lang="tr"><span class="duz">ANAP döneminde İçişleri Bakanlığı yavaş yavaş Nakşibendi ve Nurcu cemaatlerin kontrolüne geçti. Ancak Nurcu cemaat, bir uyanıklık yaparak Personel Daire Başkanlığı gibi kritik makamı ele geçirdi. Ardından istediği atamaları yaptı. Nakşibendileri bile tasfiye etti.</span></p>

    <p class="duz" xml:lang="tr"><span class="duz">Uzatmayalım, aslında bunlar bilinmeyen gerçekler değil.</span></p>

    <p class="duz" xml:lang="tr"><span class="duz">Türkiye üç yılı aşkındır Ergenekon soruşturması gerginliğini yaşıyor. Herkes bu “derin” soruşturmayı yürüten, TSK içinde korkusuzca “cuntacı generaller” arayan emniyet görevlilerini merak ediyor.</span></p>

    <p class="duz" xml:lang="tr"><span class="duz">Bu konuda bilgi sahibi olduk mu?</span></p>

    <p class="duz" xml:lang="tr"><span class="duz">Sedat Ergin</span> <span class="italik">Milliyet</span><span class="duz">’te yazdı: “Hiç şüphe yok ki, karşımızda bir organizasyon var. Organizasyonun kimlerden oluştuğu, kaç kişi oldukları konusunda bir bilgimiz yok. Ama üç aşağı beş yukarı bir tahmin yürütebiliyoruz” (14.02.2009).</span></p>

    <p class="duz" xml:lang="tr"><span class="duz">Kuşkusuz zaman bu “derin organizasyonun” aktörlerini tamamen ortaya çıkaracaktır.</span></p>

    <p class="duz" xml:lang="tr"><span class="duz">Ancak otuz yıl önceki “andıç” gösteriyor ki, bugün yaşananlara bir günde gelinmedi.</span></p>

    <p class="duz" xml:lang="tr"><span class="duz">Türkiye’nin her geçen gün gerginleşen bu atmosferinin sorumlusu, dün CHP’yi “militan”, “tehlikeli”, “sakıncalı” gören zihniyettir.</span></p>

    <p class="duz-son-paragraf-2" xml:lang="tr"><span class="duz">Tarih yazacaktır: Bütün bunlara, –üzerlerinden “darbe buldozeri” geçmesine rağmen– hâlâ karşı duranlar bu ülkenin aydınlık insanlarıdır.</span></p>

    <div class="footnotes">
      <div class="footnote">
        <p class="dipnotlar" xml:lang="tr">[<a class="footnote-anchor" href="#footnote-231-1-backlink" id="footnote-231-1">1</a>]<span class="dipnot">Bu işlerin olmazsa olmazı vardır; bir kooperatif mutlaka kurulur! Odatv’den Tutkun Akbaş’ın haberine bakalım:</span> <span class="dipnot-italik">Taraf</span> <span class="dipnot">gazetesinin polis yazarı Doç Dr. Önder Aytaç, on parmağında on marifet denecek türde ilginç işlere imza atıyor. Bundan üç dört yıl evvel kendi halinde Polis Radyosu’nda medya programı yapardı. Sonra kendine has üslubuyla televizyon televizyon dolaşıp programlar yaptı.</span></p>

        <p class="dipnotlar" xml:lang="tr"><span class="dipnot">Doç Dr. Önder Aytaç tüm bu marifetlerine bir yenisini daha ekledi. Bu aralar Ankara’da İrem Asma Bahçeleri adını verdiği bir kooperatif işiyle meşgul. Kooperatifçiliğe o denli kendini kaptırdı ki, Ankara’da havaalanı yolu üzerindeki villa arazisine özel komşular seçmekle meşgul. Yeşillikler içinde inşa edilecek villa evlerde hâkim, savcı, polis ve üst düzey bürokratlar bir arada oturacak.</span></p>

        <p class="dipnotlar" xml:lang="tr"><span class="dipnot">Polis Akademisi öğretim üyesi Doç Dr. Önder Aytaç, elektronik posta ve cep telefonu mesajlarıyla emniyet içindeki dostlarına villa arazisi pazarlamaya çalışıyor. Aytaç, toplam 250 hisseden oluşan arsanın bir hissesini 35 bin TL’ye satıyor. Emniyet mensuplarına ise indirim yaparak arsa hissesini 33 bin liradan veriyor. 250 hisselik arazi için geçtiğimiz haziran ayı başında 180 üyeye satış gerçekleştirdi. Geriye kalan hisselerin satışı için emniyet çevreleri başta olmak üzere dostlarına özel mesajlar yolladı. (31.7. 2009.) Ne diyelim, hayırlı işler!</span></p>
      </div>

      <div class="footnote">
        <p class="dipnotlar" xml:lang="tr">[<a class="footnote-anchor" href="#footnote-231-2-backlink" id="footnote-231-2">2</a>]<span class="dipnot-italik">Taraf</span> <span class="dipnot">yazarı Komiser Önder Aytaç’ın kardeşi Özgür Aytaç’ın da Abdülkadir Aksu’nun danışmanı olduğunu belirtelim.</span></p>
      </div>
    </div>
  </div>
</body>
</html>