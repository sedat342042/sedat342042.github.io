<html xmlns="http://www.w3.org/1999/xhtml" xmlns:epub="http://www.idpf.org/2007/ops">
	<head>
		<title>Çaresaz</title>
		<link href="main.css" rel="stylesheet" type="text/css"/>
	</head>
	<body class="chapter epub-type_chapter">
    <div class="html5_section">
      <h1 class="baslik">4</h1>
			<h2 class="baslik1">İmam nikâhı ve resmî nikâh</h2>
			<p>O akşam Mediha, İngilizce alan talebeleri gittikten sonra Büyükhanım’ı odasında yoklamış, hiç bir şeye ihtiyacı olmadığını anlayınca kendi odasına dönmüş, talebelerin kâğıtlarını tashihe<a class="si-noteref epub-type_noteref" href="#f84" id="ref_f84">84</a> başlamıştı.</p>
			<p>Mayısın ilk günleri, hava değişmez bir ılıklık içinde. Mediha’nın tuttuğu bir bahçıvan bilhassa onun odalarının pencereleri altında çiçekler büyütmüş. İki fıstık ağacının gölgesi altında rengârenk bir çiçek tarlası meydana getirmişti.</p>
			<p>O gün dört yeni Hukuklu<a class="si-noteref epub-type_noteref" href="#f85" id="ref_f85">85</a> ile Edebiyat Fakültesi’nden bir talebe müracaat ederek, haftada üç saat ders vermesini Mediha’dan rica etmişlerdi. Mediha, esasen her seans için beş talebeden fazla alamıyordu. Hocalığı çok ciddiye aldığından, bu dersler onu iyice yoruyordu. Bu gençler küçüklerden ziyâde emek ve irade<a class="si-noteref epub-type_noteref" href="#f86" id="ref_f86">86</a> istiyordu. Mediha’nın o kadar kudretli ve sakin bir tavrı vardı ki, gençler onun karşısında üniversitedeki herhangi büyük bir profesörün dersinden [daha] fazla dikkatli ve sessiz dururlardı. Münir bir gün kapı aralığından bunları gördükten sonra gülerek demişti ki:</p>
			<p>— Sen bizim azgın gençleri mum yapıp şamdana dikmişsin.</p>
			<p>Fakat nedense o gün belki havanın lâtif<a class="si-noteref epub-type_noteref" href="#f87" id="ref_f87">87</a> sıcaklığından belki de başka şuuraltı<a class="si-noteref epub-type_noteref" href="#f88" id="ref_f88">88</a> düşüncelerin tesiriyle<a class="si-noteref epub-type_noteref" href="#f89" id="ref_f89">89</a> epeyce zaman işe başlayamamıştı. Nihayet çoraplarını çıkardı. Sırtına kolları kısa bir ropdöşambır<a class="si-noteref epub-type_noteref" href="#f90" id="ref_f90">90</a> aldı. Önüne masayı çekerek işe başladı ve beş on dakika sonra her şeyi unutarak talebenin kâğıtlarıyla meşgul oldu.</p>
			<p>Kulağının dibinde bir ses:</p>
			<p>— Hoca Hanım biraz zamanınızı alabilir miyim? dedi.</p>
			<p>Mediha şaşırdı. Münir odaya girmiş, yanında diz çökmüştü. Gözleri onun gözlerindeydi.</p>
			<p>— Ne zaman geldin, Hâkim Bey? Müsaade buyurun bu kâğıtları bitireyim sonra konuşuruz.</p>
			<p>— Hayır, söyleyeceğim çok ciddi ve acele.</p>
			<p>— Ya, öyle mi? Söyle bakalım.</p>
			<p>Önündeki küçük masayı itti. Münir’e biraz ötedeki iskemleyi gösterdi. Fakat o daha fazla Mediha’ya sokularak dizlerinin dibine yaklaşmıştı. İnce kollarını Mediha’nın beline sardı.</p>
			<p>Ne tuhaf, dışarıda o kadar ciddi görünen Hâkim bugünkü yüzünün mânâsıyla Mediha’ya onu ilk defa yeşil köşkün kapısında gördüğü zamanı hatırlattı. Evet, arzu ve heyecan anlarında dişlek olur, gözleri pırıl pırıl yanardı. İnce kolları şimdi Mediha’ya sarılmak ister gibiydi.</p>
			<p>— Çaresaz... Seninle bir imam nikâhı yapmamızı teklife geldim.</p>
			<p>— Neden icap etti<a class="si-noteref epub-type_noteref" href="#f91" id="ref_f91">91</a> bu?</p>
			<p>— Selçuk bana, belki senin başka biriyle evlenmek ihtimalin olduğunu söylediği zaman... Acaba?...</p>
			<p>— Olabilir... Sen de ben de evlenebiliriz. Benim size dostluğum beni alın diye değil ki...</p>
			<p>Birdenbire o uzun ince kollar aşağıya indi. Şimdi elleri Mediha’nın çıplak ayaklarını yakalamış, dudakları birini bırakıp öbürüne âdeta ihtirasla yapışıyor.</p>
			<p>Mediha ayaklarını çekmeye çalıştı, muvaffak olamadı<a class="si-noteref epub-type_noteref" href="#f92" id="ref_f92">92</a>, bu defa Münir kollarını sardı. Dudakları dudaklarında...</p>
			<p>— Rica ederim Hâkim Bey, kendine gel. O günler geçti...</p>
			<p>— Hayır, aşkım sönmedi, Çaresaz, seni başka bir adamın kolları arasında onun Çaresaz’ı diye düşünmek aklımı başımdan aldı...</p>
			<p>Mediha biraz müstehzi<a class="si-noteref epub-type_noteref" href="#f93" id="ref_f93">93</a>, biraz da acı bir sesle:</p>
			<p>— Sen de geceleri gittiğin sosyetelerde gördüğün hanımlardan biri ile pekâlâ evlenebilirsin. Hatta bazan sokakta, yanında bir kadınla yürüdüğünü ben bile gördüm.</p>
			<p>— Doğru... Ben fazla istekli bir adamım. Bir gün evlenirsem yani beni resmî nikâhla koca edinmek isteyen olursa ve ben de ona tutkun olursam, bu evlenmenin seninle münasebetimizi<a class="si-noteref epub-type_noteref" href="#f94" id="ref_f94">94</a> bozmamasını isterim. Sen asıl meleğim, ruhumun ebedî<a class="si-noteref epub-type_noteref" href="#f95" id="ref_f95">95</a> karısı...</p>
			<p>— Rica ederim, sus!</p>
			<p>Münir birdenbire başını çekti, yere çöktü, elleriyle kafasını yumruklayarak bir çocuk gibi hıçkırmaya başladı. Mediha birdenbire ondan ayrılamayacağını, hatta kendisinin içinde başka bir tutkunluk olsa dahi Münir’in Çaresaz’ı olarak kalacağını anladı.</p>
			<p>— Peki Münir, peki, peki... Ağlama!</p>
			<p>Şimdi, Münir’i teskin<a class="si-noteref epub-type_noteref" href="#f96" id="ref_f96">96</a> için başını dertli, kimsesiz bir çocukmuş gibi okşamaya başladı. Münir birdenbire ayağa kalktı, kollarını havaya kaldırdı ve haykırdı:</p>
			<p>— Zafer, zafer, mukaddes<a class="si-noteref epub-type_noteref" href="#f97" id="ref_f97">97</a> zafer. Gidip Selçuk’u bulayım... Bu hafta içinde imam nikâhı, sonra...</p>
			<p>Mediha sözünü kesti:</p>
			<p>— Bir şartım var. Hayatımız eski temposunu muhafaza edecek, iki taraf da hürriyetini<a class="si-noteref epub-type_noteref" href="#f98" id="ref_f98">98</a> muhafaza edecek<a class="si-noteref epub-type_noteref" href="#f99" id="ref_f99">99</a>.</p>
			<p>Münir işitmemiş gibi kalktı. Yine dişlek ve iştahlı, gözleri yirmi yaşındaymış gibi pırıl pırıl yanıyor:</p>
			<p>— İstediğiniz zaman koyun koyuna, istemediğin zaman odanda. Fakat seni daima kollarım arasına alabilirim... Hurra!...</p>
			<p>Odadan âdeta sıçrayarak çıktı, gitti.</p>
			<p>O hafta imam nikâhı kıyıldı, merasim<a class="si-noteref epub-type_noteref" href="#f100" id="ref_f100">100</a> yapılmadı. Öğleden sonra, daha doğrusu akşama doğru talebeler geleceği için, nikâh sabahleyin yapıldı. Büyükhanım’ın sevincine sınır yoktu. Sanki kendisi nikâh oluyormuş gibi giyindi, başına beyaz bir başörtüsü örterek imamı odasına çağırdı. Merhum kocasından kalma bir gümüş ağızlık hediye etti. Hoşkadem Bacı da börekli baklavalı bir öğle yemeği ikram etti. İmam bir hâkimin şer-i şerîfe mahsus<a class="si-noteref epub-type_noteref" href="#f101" id="ref_f101">101</a> bir geleneği kabul etmesinden çok haz duyuyordu.</p>
			<p>Büyükhanım daha sonra Mediha ile Münir’i odasına çağırdı, elini öptürdü ve Mediha’ya dedi ki:</p>
			<p>— Bak Çaresaz, sen bugün giyinip kuşanmalıydın. Halbuki her günkü kıyafetindesin. Bugün süslenmek ve boyanmak da lâzım. Haydi bakalım, karı koca Çamlıca’ya doğru bir gezinti yapın.</p>
			<p>— Bugün talebelerim gelecek, anneciğim. Hocalar süslenmez ve ders saatlerinde de evden ayrılmaz.</p>
			<p>İhtiyar hanım tekrar ellerini kaldırarak:</p>
			<p>— Allah’a şükür, artık Çaresazımızı kimse elimizden alamaz, dedi.</p>
			<p>Münir, Mediha’nın iki yanağından öptükten sonra, annesinin boynuna sarıldı:</p>
			<p>— Anneciğim, Çaresaz’ı buraya bağlayan nikâhtan fazla sensin, Allah seni başımızdan eksik etmesin. O vazifesini<a class="si-noteref epub-type_noteref" href="#f102" id="ref_f102">102</a> terk edemez, yarın pazar, sabahleyin senin gelin hanımı Çamlıca’ya götürürüm.</p>
			<p>O aralık nikâhta bulunmuş olan Selçuk da odaya girmişti:</p>
			<p>— Merak etmeyin, Hanımefendi. Ben de onlarla Çamlıca’ya giderim. Tebrik etmiyorum, çünkü onların nikâhı ezelden<a class="si-noteref epub-type_noteref" href="#f103" id="ref_f103">103</a> kıyılmış.</p>
			<p>O gün akşama doğru talebeler gelirken, içlerinden biri diyordu ki:</p>
			<p>— Bu sabah buradan geçerken bir imamın iki kişiyle köşke girdiğini gördüm, inşaallah hayırlıdır.</p>
			<p>Birisi gülerek:</p>
			<p>— Belki Hâkim Bey bizim hocayı nikâh etmiştir, dedi.</p>
			<p>— Ne diyorsun, imam nikâhının içtimaî<a class="si-noteref epub-type_noteref" href="#f104" id="ref_f104">104</a> ve hukukî bakımdan hiçbir kıymeti yok ki...</p>
			<p>O derste talebe her zamandan fazla dikkatli davranıyor, Mediha önüne baktığı zaman, onun yüzünü gözden geçiriyorlardı.</p>
			<p>Ertesi sabah hava güneşli idi. Gerçek bir mayıs günü. Kapıdaki tek atlı paraşola<a class="si-noteref epub-type_noteref" href="#f105" id="ref_f105">105</a> Mediha ile Hâkim bindiler, Selçuk da karşılarına oturdu. Oradan geçen iki talebeye Hâkim selâm verdi, Mediha da başını eğdi. Arkasında yeşil ipekli bir manto vardı. Kıyafeti ve tavrı daimî sertliğini kaybetmiş gibiydi. İki talebe merak içinde durdular, araba kayboluncaya kadar arkasından baktılar. Arabaları tenha ve bahçeleri sessiz Çamlıca yollarından geçerken ağaçlıklar arasından bir ses geldi. Biri son zamanlarda radyonun çok çaldığı bir şarkıyı söylüyordu:</p>
			<hr class="bosluk"/>	
			<p>Sazlar çalınır Çamlıca’nın bahçelerinde</p>
			<p>Bülbül sesi var şarkıların nağmelerinde</p>
			<p>Bir taze bahar şenliği var,<a class="si-noteref epub-type_noteref" href="#f106" id="ref_f106">106</a></p>
			<hr class="bosluk"/>	
			<p>diyen ses boşlukta çınlıyordu.</p>
			<p>Tepeye varıp da bir kahveye oturdukları zaman, Münir ile Selçuk o günlerde Adliye’deki karışık fakat dikkate değer bir davayı tartışıyorlar, Mediha da ikisini de hayrete düşüren sağlam mütalâalar serdediyordu<a class="si-noteref epub-type_noteref" href="#f107" id="ref_f107">107</a>. Evet, iki evlinin, bir nevi<a class="si-noteref epub-type_noteref" href="#f108" id="ref_f108">108</a> balayı olmasa bile, bal günü olması gereken bir anda birbirlerine ve dünyaya karşı hiç bir değişiklik gösterdiği yoktu. Üç arkadaşın bir pazar gezintisi oldu bu, o kadar.</p>
			<p>Bu nikâhtan sonra hemen iki yıl yeşil köşkte bir cennet sükûnu<a class="si-noteref epub-type_noteref" href="#f109" id="ref_f109">109</a> hüküm sürdü. Hayatlarında hiç bir değişme olmamıştı. Mediha her zamanki gibi evin idaresini büyük bir kabiliyetle<a class="si-noteref epub-type_noteref" href="#f110" id="ref_f110">110</a> yapıyordu. Münir ile münasebetleri<a class="si-noteref epub-type_noteref" href="#f111" id="ref_f111">111</a> de belki evvelkinden daha sakin ve huzur içinde geçiyordu. Münir akşamları eve geldiği zaman önce onun odasına uğruyor, orada değilse, gidip ihtiyarı oyalamak için onun mizacına uygun bir hikâye okuyordu. Geceleri de, nikâhlı karısını odasına çağırdığı zamanlarda Mediha bazan yukarı çıkıyor, bazan da:</p>
			<p>— Bu akşam gelemem, elimde çok tashih edilecek<a class="si-noteref epub-type_noteref" href="#f112" id="ref_f112">112</a> kâğıt var, sonra bir de hikâye yazıyorum, derdi.</p>
			<p>Bir iki defa, bilhassa ilk günlerde Münir onu kollarının arasına alıp yukarıya âdeta kaçırmıştı. Muvaffak<a class="si-noteref epub-type_noteref" href="#f113" id="ref_f113">113</a> olamadığı zaman kendisi Mediha’nın yatak odasına gidiyor, onun yatağına yatıyordu. Münasebetlerindeki bu sükûn içinde arasıra çocuklar gibi şakalaşıyorlardı. Bazı zaman Münir dışarıdaki kadınlarla olan münasebetlerinden<a class="si-noteref epub-type_noteref" href="#f114" id="ref_f114">114</a> Mediha’ya bahseder, ikisi durmadan gülerlerdi. Fakat bir defa Mediha:</p>
			<p>— Bana bak, çapkınlık ettiğin kadınlardan karına bahsetmen doğru değil, onların haysiyetlerini gözetmelisin, diyerek Münir’in ağzını kapayıverdi. Acaba bu, kıskançlık yahut ıstırap neticesi miydi, yoksa bir şakadan mı ibaretti? Bunu Münir hiç anlayamadı. Fakat son iki üç ay zarfında<a class="si-noteref epub-type_noteref" href="#f115" id="ref_f115">115</a> Münir hiç münasebette<a class="si-noteref epub-type_noteref" href="#f116" id="ref_f116">116</a> bulunduğu kadınlardan bahsetmez oldu. Acaba bu, Mediha’nın ihtarından<a class="si-noteref epub-type_noteref" href="#f117" id="ref_f117">117</a> mı, yoksa bu defa ciddi bir vaziyet<a class="si-noteref epub-type_noteref" href="#f118" id="ref_f118">118</a> mi hâsıl olmuştu<a class="si-noteref epub-type_noteref" href="#f119" id="ref_f119">119</a> da ondan mıydı? Bunu da Mediha anlayamadı. Fakat işleriyle o kadar meşguldü ki, oturup düşündüğü zamanlar çok azdı. Şimdi bu vaziyetin başlangıcı devrine ait meseleyi tetkik edelim<a class="si-noteref epub-type_noteref" href="#f120" id="ref_f120">120</a>.</p>
			<p>Hoşkadem’in şimdi Hukuk talebelerine kiraladığı iki odalı evinin arkasındaki büyük bir yeşil bahçenin sahibi oradaki bir apartmanda oturuyordu. Adamın kızı on yıl önce, Mediha öğretmen iken, ilkokulun son sınıfındaydı. Bir gün kız hastalanmış, Mediha da onu elinden tutarak apartmandaki ailesine götürmüş ve onunla meşgul olmuştu. Ondan sonra Mediha’yı daima kabul günlerinde ısrarla davet etmişlerse de, Mediha bermutat<a class="si-noteref epub-type_noteref" href="#f121" id="ref_f121">121</a> sosyete topluluğundan kaçınmıştı. Esasen, hastalık meseleleri hariç, komşuların hiç biriyle sıkı sosyal münasebetlerde bulunmamıştı.</p>
			<p>Buna karşılık, Hâkim Münir bu Erzurumlu tüccar ailenin bazı davaları ile ilgilenmiş, arada bir kabul günlerine gitmiş, oradaki genç, ihtiyar hanımlarla ve tüccar topluluğuyla beraber kokteyl ve çay âlemlerine katılmıştı. Bilhassa ailenin kızı Hatice’nin Mediha’nın hocalığı devrinden kalma hatıralarını nakledişini<a class="si-noteref epub-type_noteref" href="#f122" id="ref_f122">122</a> severek dinlerdi.</p>
			<p>İki ay önce Hatice’nin doğum günü münasebetiyle hayli mutantan<a class="si-noteref epub-type_noteref" href="#f123" id="ref_f123">123</a> bir toplantı olmuştu. Hatice’nin bizzat gelip Mediha’ya rica etmesine rağmen, Mediha o günkü derslerini bırakamayacağını söylemiş, genç kıza yeşil köşkün âdeta lâlezar<a class="si-noteref epub-type_noteref" href="#f124" id="ref_f124">124</a> olan bahçesinden bir buket göndermekle iktifa etmişti<a class="si-noteref epub-type_noteref" href="#f125" id="ref_f125">125</a>. Fakat Münir bermutat<a class="si-noteref epub-type_noteref" href="#f126" id="ref_f126">126</a> gitti.</p>
			<p>— A Hâkim Bey, Çaresaz neden bu kadar çalışıyor?</p>
			<p>— Yeşil köşke medenî bir kıyafet<a class="si-noteref epub-type_noteref" href="#f127" id="ref_f127">127</a> vermek için mütemadiyen<a class="si-noteref epub-type_noteref" href="#f128" id="ref_f128">128</a> para kazanıyor. Bizim harap ve perişan köşkün içini şimdi epeyce değiştirdi. Bahçemiz de onun sayesinde bambaşka oldu.</p>
			<p>Bunu söyledikten sonra erkek kadın içki içmeye, hatta dans etmeye başladılar.</p>
			<p>Hatice annesine dedi ki:</p>
			<p>— Anneciğim, Şehnaz Hanımlar köşklerine geleli bir hafta oluyor, evvelisi<a class="si-noteref epub-type_noteref" href="#f129" id="ref_f129">129</a> gün onu sokakta gördüm, davet ettim. Doğrusu gelmemesine hayret ettim.</p>
			<p>Münir gülerek:</p>
			<p>— Bu nazlıların şahı kim oluyor? diye sordu.</p>
			<p>— Kışın burada değiller. Kendisi babasıyla Taksim’de oturur. Geçen yaz burada hiç görmediniz mi?</p>
			<p>— Burada hep nazlı genç kadınlar gördüm ama, aralarında hangisinin şah olduğunu bana söylemediniz.</p>
			<p>— Geçen yaz annesi ölmüştü. Buraya her toplantıya gelemiyordu.</p>
			<p>Salonun kapısı açıldı. Erkek-kadın hep birden geleni karşılamaya koştu. Münir içki masasının önünde, ayakta seyrediyordu. Birdenbire bütün kadınlardan, hatta bazı erkeklerden daha boylu, sırma saçlı bir kadın göründü. Münir yüzünü göremedi. Sadece uzun beyaz kolların hareketini, manikürlü tırnaklı güzel elini kalabalığın arasında seçebiliyordu. Biraz sonra Hatice’nin annesi, yeni misafiri odanın ortasına gelince, Hâkim Münir’e takdim etti. El sıkıştılar. Sahiden, müstesna<a class="si-noteref epub-type_noteref" href="#f130" id="ref_f130">130</a> güzellerden. Herhangi bir yerde güzellik kraliçesi olabilir. O aralık plaklardan bir vals çalıyordu. Münir genç kadının elini dudaklarına götürdü:</p>
			<p>— Müsaade ederseniz ötekiler yakalamadan sizinle dansı açalım, dedi. Kadın hafif başını salladı. Münir onun ince belini yakalayarak Viyanavari<a class="si-noteref epub-type_noteref" href="#f131" id="ref_f131">131</a> dansa başladı. Diğerleri eşlerini seçerken aynı zamanda birbirlerine çok yakışan bu ince uzun esmer Hâkim’le fidan boylu sarışın kadının ne güzel bir âhenkle<a class="si-noteref epub-type_noteref" href="#f132" id="ref_f132">132</a> döndüklerini seyrediyorlardı. Biraz sonra diğer çiftler de ortaya çıktı. Onlar ortada dönerken, Münir kadının kulağına eğilmeye hacet<a class="si-noteref epub-type_noteref" href="#f133" id="ref_f133">133</a> kalmadan:</p>
			<p>— Nasıl oluyor da ben şimdiye kadar size Erenköy’de rastlamadım, Hanımefendi, diyordu.</p>
			<p>— Ben bir senedir içtimaî<a class="si-noteref epub-type_noteref" href="#f134" id="ref_f134">134</a> hayata girmiyorum.</p>
			<p>Acaba evli miydi?</p>
			<p>— Eşinizi mi kaybettiniz?</p>
			<p>— Eşim yok, annemi kaybettim. Babam biraz hasta, yanından pek ayrılamıyorum.</p>
			<p>Müzik durdu. Münir onu ev sahibi hanımın yanına götürdükten sonra, Hatice ile beraber ona kokteyl ve meze ikram etti. Münir’in iştahlı ve ihtiraslı anlarındaki yüzü, dişleri meydanda, kadına yiyecek gibi bakıyor. Güzel, körpe. Aman Allah!</p>
			<p>Toplantı uzun sürdü. Şehnaz Hanım’ı eve götürmek için bütün erkekler ortaya atıldı. Kadın küçük kırmızı dudakları arasından inci gibi dişlerini göstererek gülüyordu. Birisi:</p>
			<p>— Haydi, kur’a çekelim, dedi. Münir lâfa karıştı:</p>
			<p>— Kavalyesini seçmeyi Hanımefendi’nin kendisine bırakalım, dedi.</p>
			<p>Şimdi yeşil gözlerle siyah gözler birbirinin içinde. Şehnaz sordu:</p>
			<p>— Bu beyin mesleği nedir?</p>
			<p>— Hâkim.</p>
			<p>İçki ile biraz başı dönmüş olan Münir dişlerinin arasından bir genç talebe gibi:</p>
			<p>— Şa şa şa, dedikten sonra ev sahiplerine veda ettiler ve ikisi birlikte oradan ayrıldılar.</p>
			<p>Şehnaz Hanım’ın evi pek uzak olmamakla beraber dışarıda epeyce eğlendiler ve nihayet Münir onu evine bırakıp kendi yeşil köşküne döndüğü zaman, Mediha’nın odasına uğramak (ne kadar geç olursa olsun) âdet haline gelmiş olmasına rağmen ayaklarının ucuna basarak kendi odasına çıktı. Biraz içki, fakat asıl Şehnaz Hanım’ın güzelliği onu sahiden sarhoş etmişti.</p>
			<p>Ertesi gün, adliyeden dönerken, Şehnaz’ın kapısının önünden geçti. İçeride biri piyano çalıyordu. Acaba Şehnaz mı?</p>
			<p>O kapıdan üç gün sıra ile geçti. O günlerde çok düşünceliydi. Mediha bunun farkına varmakla beraber bir şey söylemedi. Dördüncü gün, yine akşamüstü oradan geçerken Şehnaz’la babasına kapılarında rastladı.</p>
			<p>Münir eğilip selâm verince Şehnaz da onu babasına takdim etti. Emekli, yaşlı asker, hasta demelerine rağmen dimdik duruyordu.</p>
			<p>— Geçen akşam seni eve getiren Hâkim Bey, değil mi? İçeriye buyurun da bir kahvemizi için.</p>
			<p>— Rahatsız etmeyeyim. Hava güzel, sizi Hanımefendi biraz gezdirecek galiba. Evde olduğunuz bir gün gelirim.</p>
			<p>— Yarın olmaz mı?</p>
			<p>— Teşekkür ederim, gelirim.</p>
			<p>Ertesi gün bir türlü gelmiyordu. Nihayet, vazifesinden çıkınca Şehnaz’lara koştu. Kapılarını tereddütle<a class="si-noteref epub-type_noteref" href="#f135" id="ref_f135">135</a> çaldı. Onu birinci katta, sokağa bakan bir odaya götürdüler. İhtiyar adam köşede bir koltukta, Şehnaz da piyanosunun başında notaları karıştırıyordu.</p>
			<p>— Buyurun, bekliyorduk. Yanıma gelin, benim gözlerim biraz zayıf, kulaklarım da zor işitiyor.</p>
			<p>— Kerime Hanım<a class="si-noteref epub-type_noteref" href="#f136" id="ref_f136">136</a> iyi piyano çalıyor. Buradan geçerken geçen gün işittim.</p>
			<p>İhtiyar birdenbire kızına dönerek:</p>
			<p>— Şehnaz, Hâkim Bey muvafakat ederse<a class="si-noteref epub-type_noteref" href="#f137" id="ref_f137">137</a> bize çay ver. Bugün geciktik.</p>
			<p>— Çok memnun olurum.</p>
			<p>İhtiyar ile dereden tepeden konuştular. İhtiyarın mesleğine ait sorduğu suallere<a class="si-noteref epub-type_noteref" href="#f138" id="ref_f138">138</a> cevap verirken, gözleri mütemadiyen<a class="si-noteref epub-type_noteref" href="#f139" id="ref_f139">139</a> bardaklara çay koyan uzun parmaklı, kırmızı tırnaklı beyaz ele dalıyor.</p>
			<p>— Hâkim Bey şimdi bu muhitin<a class="si-noteref epub-type_noteref" href="#f140" id="ref_f140">140</a> Çaresaz’ı diye anılan eski öğretmen ve şimdi İngilizce hocası hanım sizin evde kiracıymış?</p>
			<p>— Kiracıdan çok fazla. Gerçi zamanının büyük bir kısmını İngilizce derslerine veriyor ama, yine de o olmasa annem yaşayamazdı.</p>
			<p>Münir lakırdıyı<a class="si-noteref epub-type_noteref" href="#f141" id="ref_f141">141</a> değiştirerek Paşa’nın İstiklâl Savaşı’ ndaki tecrübe ve müşahedelerine<a class="si-noteref epub-type_noteref" href="#f142" id="ref_f142">142</a> sözü çevirdi. Bu konu açılınca ihtiyar asker her şeyi unutarak uzun uzun savaştan bahsetmeye başladı. Münir’in kulakları onda, fakat gözleri, saçları altın gibi parıldayan güzel Şehnaz’ın gözlerinde. Onun da oldukça mat ve beyaz yüzünde hafif hafif, çok lâtif<a class="si-noteref epub-type_noteref" href="#f143" id="ref_f143">143</a> pembelikler hâsıl oluyordu<a class="si-noteref epub-type_noteref" href="#f144" id="ref_f144">144</a>. Allahım ne güzel mahlûktu!</p>
			<p>Münir onlardan epeyce geç ayrıldı. Eve döndüğü zaman doğru annesinin odasına çıktı. Hoşkadem, elinde yemiş<a class="si-noteref epub-type_noteref" href="#f145" id="ref_f145">145</a> tabağıyla yanına geldi:</p>
			<p>— Nerede kaldın ayol? Yemekler bitti, yemiş getiriyorum.</p>
			<p>Münir Hoşkadem’i duymamış gibiydi. Karnı tok olduğunu, yemek yemeyeceğini söyledi. Odada bermutat<a class="si-noteref epub-type_noteref" href="#f146" id="ref_f146">146</a> annesinin elini ve yanaklarını öptü. Mediha’nın da yanağına yanağını koyunca biraz içi karıştı.</p>
			<p>Annesi son günlerde oğlunun dalgınlığını sezmişti.</p>
			<p>— Karını da bir öp bakayım.</p>
			<p>Mediha ayağa kalktı:</p>
			<p>— Emirle öpmek olmaz, anne.</p>
			<p>— Bana bakın, çocuklar. Havalar çok güzel. Pazar günü Çaresaz’ın dersi yok. Birlikte Çamlıca’yı boylayın<a class="si-noteref epub-type_noteref" href="#f147" id="ref_f147">147</a>.</p>
			<p>Mediha, Hoşkadem’in getirdiği yemiş tabağından bir elma alıp soyarken diyordu ki:</p>
			<p>— Maalesef ben bu pazar Yıldız’a gitmeye mecburum, söz verdim.</p>
			<p>Münir irkildi:</p>
			<p>— Sen Yıldız’da kimseyi tanıyor musun?</p>
			<p>— Bizim eski baba dostu Nikolakiler Yıldız’a dönmüşler. Madam’dan mektup aldım, beni yemeğe çağırıyorlar.</p>
			<p>— İyi ya, Münir’le beraber gidersiniz.</p>
			<p>Münir soymakta olduğu portakaldan gözlerini kaldırmadan:</p>
			<p>— Bu pazar ben de bazı arkadaşlara sözlüyüm, dedi.</p>
			<p>Mediha belki bundan biraz şüphelendi, ama bir şey belli etmedi.</p>
			<p>— Siz ana-oğul oturun, ben de aşağıda yazılarıma döneyim.</p>
			<p>— Yine ne yazıyorsun?</p>
			<p>— Senin “Cehennem Meskûnu ile Melek” manzumenin zeylini<a class="si-noteref epub-type_noteref" href="#f148" id="ref_f148">148</a>. Melek cehenneme mal olmuyor<a class="si-noteref epub-type_noteref" href="#f149" id="ref_f149">149</a>. Cehennem meskûnunu Allah’a affettirerek cennete alıyor.</p>
			<p>Bunu dedikten sonra, yavaşça kapıyı örterek aşağıya indi.</p>
			<p>— Haydi, biraz konuş, Münir. Bugünlerde çok zor davaların var galiba.</p>
			<p>— Yoo. Müsaade edersen ben biraz tüccarlara kadar gideceğim.</p>
			<p>Annesi kolundan yakaladı:</p>
			<p>— O halde aşağıya inerken Çaresaz’a söyle, yazılarını alsın yukarıya gelsin.</p>
			<p>Münir annesinin yanından ayrıldıktan sonra bir an Mediha’nın kapısının önünde durdu. Sonra hiç ses çıkarmadan aşağıya indi, çıktı gitti. Şehnaz’ın bazı akşamları orada bulunduğunu işitmişti. Sahiden de Şehnaz oradaydı. Tüccar, karısıyla sinemaya gitmiş olduğu için Hatice ile karşı karşıya oturmuş hem örgü örüyorlar, hem konuşuyorlardı. Garip bir tesadüf olarak, konu Münir’e ait idi. Hatice diyordu ki:</p>
			<p>— Bu yakışıklı Hâkim benim öğretmenle imam nikâhı yapmış. Bütün mahalle biliyor. Herkes şaşırmış buna. Bir genç hâkimin bugün o kadar eski bir âdete dönmesi garip değil mi?</p>
			<p>— Bu Çaresaz denilen kadın mı? Galiba babam da bu dedikoduyu duymuş.</p>
			<p>— Evet, ta kendisi.</p>
			<p>— Belki istemediği zaman kolay boşamak için.</p>
			<p>— Çok ayıp olur ama boşaması.</p>
			<p>Şehnaz’ın gözleri uzaklarda:</p>
			<p>— Birine âşık olursa boşar.</p>
			<p>— Ama onun âşık olmadığı güzel kadın yoktur ki. Gördün ya seni görünce ağzının suyu aktı. Dişleri iştahını açan bir ava atılacak aslanın dişleri gibi... Ha ha ha...</p>
			<p>Açık kapıdan bir erkek sesi:</p>
			<p>— Kimmiş o aslan?</p>
			<p>Kapıda Münir duruyordu:</p>
			<p>— Kim olacak, siz, Hâkim Bey.</p>
			<p>— Tabiî. Şehnaz Hanım’ı görüp de aklını kaybetmeyen erkeğin alnını karışlarım.</p>
			<p>Şehnaz’ın yüzü kıpkırmızı olmuştu. Münir yanlarına gelip konuşmaya başlamadan önce, Şehnaz’a bakarak dedi ki:</p>
			<p>— Bu akşam da kavalyeniz ben olacağım, değil mi, Şehnaz Hanım?</p>
			<p>Hatice:</p>
			<p>— Ama bizimkiler gelmeden salıvermem.</p>
			<p>— Olsun. İsterse gece yarısına kadar beklerim.</p>
			<p>Tam gece on buçuğa kadar beklediler. Şehnaz daha fazla kalamazdı, babası yalnızdı. Hatice’ye veda edip çıktılar. Şehnaz’ın kolu kolunda, sımsıkı. Fakat hiç bir taşkınlık yok. Bilâkis<a class="si-noteref epub-type_noteref" href="#f150" id="ref_f150">150</a> çok dalgın ve düşünceli. Evet, hissediyordu ki hayatı yine bir dönüm noktasında. Bu dönüm noktasının bir çıkmaz olmaması için çok ciddi düşünmek, tedbir almak mecburiyetindeydi. Bu kıza mutlak, mutlak sahip olmak istiyor fakat... Ya Çaresaz! Hâkim’in kalbi ikiye ayrılmış gibiydi. Bir tarafı sakin, huzur içinde. Öteki taraf çırpınıyor, çırpınıyordu. Hem de nasıl. Bu kıza ancak evlenmek mukabilinde<a class="si-noteref epub-type_noteref" href="#f151" id="ref_f151">151</a> sahip olabilirdi. Kalbi çat, çat, çat... Fakat Çaresaz!... Evet, uzun boylu düşünmeli. Çaresaz ile konuşmalı, annesiyle de konuşmalı. Bunları düşünürken Şehnaz’ın evinin önüne gelmiş olduklarının farkında bile değil. Şehnaz sordu:</p>
			<p>— Geldik. Dalgınsınız.</p>
			<p>Münir döndü, Şehnaz’ın iki kolunu yakaladı. Gözleri gözlerinin içinde. Sonra birden dudakları kızın dudaklarına yapıştı.</p>
			<p>— Aaa, ne yapıyorsunuz?</p>
			<p>— Afedersiniz. Önümüzdeki pazara kadar ikimiz de düşünelim. Gelip babanızdan sizi resmen isteyeceğim.</p>
			<p>Ne kadar mütereddit<a class="si-noteref epub-type_noteref" href="#f152" id="ref_f152">152</a>. Acaba o imam nikâhlı dedikodusu doğru mu?</p>
			<p>Şehnaz kapıdan içeri girerken Münir kulağına eğilerek:</p>
			<p>— Babanıza önümüzdeki pazar günü saat onda geleceğimi lütfen söyleyin. Siz de o zamana kadar meseleyi düşünün.</p>
			<p>— Peki, Hâkim Bey, Allah’a ısmarladık.</p>
			<p>Kız elini bile vermeden içeri girdi, kapıyı kapadı. Münir yeşil köşkün içine çok ağır adımlarla girdi. Yavaş yavaş yürüyerek annesinin odasına çıktı. Hiç konuşmuyordu. Odada aşağı yukarı geziniyordu. Annesi onun herhalde çok ağır davalarla meşgul olduğunu zannediyordu. Mediha ise bu vaziyeti<a class="si-noteref epub-type_noteref" href="#f153" id="ref_f153">153</a> biraz seziyordu: “Demek bu defaki aşkı çok ciddi, belki de sevdiği kadından yüz bulamıyor.”</p>
			<p>Münir o günlerde Mediha’nın odasına sade para almak için geliyor, konuşmadan gidiyordu. Nihayet pazarın arifesi<a class="si-noteref epub-type_noteref" href="#f154" id="ref_f154">154</a> geldi çattı. O akşam Mediha’nın odasına girince bir sandalye çekti, karşısına geçip oturdu:</p>
			<p>— Ne garip, Çaresaz, hayatın bu anlarında dahi senden akıl almak ihtiyacını duyuyorum.</p>
			<p>Mediha önündeki kâğıtlarla meşgul.</p>
			<p>— Beni dikkatle dinle, Çaresaz.</p>
			<p>— Dinliyorum, evet bu defa âşık olduğun kadını kolay ele geçiremedin galiba.</p>
			<p>— Evlenmeden ele geçirmek mümkün olmaması beni üzüyor.</p>
			<p>— Neden? Düşünmeden evlen.</p>
			<p>— Ya sen?</p>
			<p>— Beni düşünme, ben annene bakıyorum, seninle münasebetimiz<a class="si-noteref epub-type_noteref" href="#f155" id="ref_f155">155</a> bir evde oturmaya inhisar ediyor<a class="si-noteref epub-type_noteref" href="#f156" id="ref_f156">156</a>. Âşık olduğun kız şu emekli Paşa’nın kızı değil mi? Kadın bizim imam nikâhının feshini<a class="si-noteref epub-type_noteref" href="#f157" id="ref_f157">157</a> şart koşarsa hiç tereddüt etme, icap ederse ben, ben... Sesi biraz kısılarak sustu.</p>
			<p>— Ee, sen?</p>
			<p>— Anneni Hoşkadem’e ve resmî nikâhlı geline bırakarak çekilirim.</p>
			<p>“Çekilirim” kelimesi dudaklarından çıkınca Münir birden yerinden fırladı, yere diz çökerek, kollarını Mediha’nın beline sardı:</p>
			<p>— Benim kalbimin esas kısmını koparmış olursun. Hayır, ya seninle beraber yahut da icap ederse<a class="si-noteref epub-type_noteref" href="#f158" id="ref_f158">158</a> intihar.</p>
			<p>— Saçma söyleme. Güzel ve terbiyeli bir kız. Pekâlâ bir hayat arkadaşı. Ben daima evin ihtiyaçlarına yardım ederim, çok para kazanıyorum.</p>
			<p>Münir yerinden kalktı:</p>
			<p>— Bu sözlerin beni teskin etmesi<a class="si-noteref epub-type_noteref" href="#f159" id="ref_f159">159</a> lâzım gelirdi, Çaresaz, fakat altüst etti. Ben senden biraz teessür<a class="si-noteref epub-type_noteref" href="#f160" id="ref_f160">160</a>, hatta kafama yumruk bekliyordum.</p>
			<p>Mediha’dan hiç bir hareket yok. Taş gibi kesilmiş, çok çetin bir problem karşısında donmuş kalmış. Şimdi, Münir yine dizlerinin dibinde bir çocuk gibi ağlıyor, inliyor. Onun gözyaşları Çaresaz’ın elini harekete getiriyor, başını okşatıyor. Sesi biraz kısık fakat sakin:</p>
			<p>— Münir, dostum, sen kızı babasından iste. O zaman konuşur, bir karar alırız.</p>
			<p>Münir ağlıyor, Mediha eğilerek alnından öpüyor.</p>
			<p>— Ben biraz bahçeye çıkıp hava alacağım.</p>
			<p>— Ben de gelirim.</p>
			<p>İkisi yan yana, bahçede aşağı yukarı dolaştılar:</p>
			<p>— Sen pazar günü nerede olacaksın?</p>
			<p>— Daha önce söylemiştim. Yıldız’daki eski bir dostumuz olan Nikolaki’ye gideceğim, sen de Paşa’ya gider bu meseleye bir şekil verirsin...</p>
			<p>Münir o geceyi cennetle cehennem arasında geçirdi. Rüyasında Şehnaz’ın bir hayal kadar güzel vücudunu kollarının arasında görünce tamamen kendinden geçiyor, fakat bunun ardından Çaresaz’ın odasını bomboş görüyor, ağzına leziz bir et lokması verildikten sonra, tekme ile sokağa atılmış bir serseri köpek hissi ile inleyerek gözlerini açıyor, “Çaresaz, Çaresaz” diye haykırıyordu.</p>
			<p>Sabah erkenden kalktı, Mediha’nın eski biçim<a class="si-noteref epub-type_noteref" href="#f161" id="ref_f161">161</a> hamamlarına koydurduğu duşun altına girdi. Traş oldu, yeni ütülü elbise ve gömleğini giydi. Ne tuhaf, o gece uyurken, biri gelmiş onları hazırlamıştı. Yerde de yeni boyanmış ayakkabıları...</p>
			<p>Saat dokuzda aşağı indi, Küçükhanım’ın kalkıp kalkmadığını Hoşkadem’den sordu. Bilmiyordu. Münir annesinin yanına dönmek istemiyordu. Onu o gün Şehnaz’a talip olacağından<a class="si-noteref epub-type_noteref" href="#f162" id="ref_f162">162</a> haberdar etmişti. Mutfakta ayakta çayını içtikten sonra, sokağa fırladı. Tam onda oraya söz vermiş olduğu için epeyce dolaştı. Mütemadiyen<a class="si-noteref epub-type_noteref" href="#f163" id="ref_f163">163</a>, sabırsızlıkla bileğindeki saatine bakıyordu. Nihayet tam onda Şehnaz’ın kapısını çaldı. Yine o küçük besleme<a class="si-noteref epub-type_noteref" href="#f164" id="ref_f164">164</a> kapıyı açtı. Paşa’nın odasına çıkardı. Kapıyı vurup girince tebessüm ederek<a class="si-noteref epub-type_noteref" href="#f165" id="ref_f165">165</a>:</p>
			<p>— Şehnaz bana bu sabah beni görmek istediğinizi söyledi. O tembel kız galiba hâlâ uyuyor. Buyurun, söyleyin, hayrola.</p>
			<p>Hâkim Münir gitti, ihtiyar adamın elini öptü ve dedi ki:</p>
			<p>— Şehnaz Hanım’ı sizden istemeye geldim.</p>
			<p>— Kendinden istemediniz mi? (Bunu söylerken gözlerini kırpıyordu.)</p>
			<p>— Hayır, müsaadeniz olmadan bunu yapmak geleneğe uygun olmazdı.</p>
			<p>İhtiyar ayağıyla yere vurdu:</p>
			<p>— Emine, Emine, diye seslendi.</p>
			<p>Emine gelince hemen:</p>
			<p>— Git, Küçükhanım’ı çağır, çabuk gelsin, dedi.</p>
			<p>Belki bir çeyrek saat sonra Şehnaz, hareli yeşil gözleri, altın saçları ve çıplak beyaz kolları daha fazla dikkati çeken koyu renk bir entari<a class="si-noteref epub-type_noteref" href="#f166" id="ref_f166">166</a> ile geldi.</p>
			<p>— Gel buraya!</p>
			<p>İhtiyar askerin hayli sert çıkan sesinden ürkmüş gibi yaklaştı.</p>
			<p>— Hâkim Münir Bey seni benden istiyor. Ben memnuniyetle razı olurum, fakat daha önce senin kararını öğrenmek lâzım.</p>
			<p>— Çok ani değil mi, baba? Yirmi üç yaşında bir kız nasıl Beyoğlu’ndan esvap<a class="si-noteref epub-type_noteref" href="#f167" id="ref_f167">167</a> alır gibi birdenbire karar versin... Düşünmek lâzım.</p>
			<p>— Epeyce zamandır birbirinizi tanıyorsunuz. Elbet içinde menfî, müspet<a class="si-noteref epub-type_noteref" href="#f168" id="ref_f168">168</a> bir his uyanmıştır... Sus... Beni dinle... Şimdi git hazırlan. Münir Bey’le bir arabaya atlar Çamlıca’ya gidersiniz. Orada konuşur, anlaşırsınız. Akşam gelir bana verdiğiniz kararı bildirirsiniz.</p>
			<p>— Ya öğle yemeği ne olacak?</p>
			<p>— Seni açgözlü seni!... Emine size biraz nevale<a class="si-noteref epub-type_noteref" href="#f169" id="ref_f169">169</a> hazırlar. (Karşısındaki masanın üstünde duran saate baktı.) Buradan en geç on birde çıkarsınız, bütün gün konuşursunuz.</p>
			<p>— Ben sade<a class="si-noteref epub-type_noteref" href="#f170" id="ref_f170">170</a> bir manto giyeceğim. Emine de o zamana kadar bir paket hazırlar, sonra çıkarız. Ben Emine’ ye şuradan sesleneyim. Siz biraz konuşmak istemez misiniz?</p>
			<p>— Haydi çabuk, beni merak edip sakın erken dönmeyin. Bugün halazaden<a class="si-noteref epub-type_noteref" href="#f171" id="ref_f171">171</a> Sabiha gelecek, ben onunla avunurum.</p>
			<p>Şehnaz mantosunu giymeye gitti. Masanın üstündeki guguklu saat on biri vurunca ihtiyar:</p>
			<p>— Haydi evlât, bizim kızı alıp götürme saati geldi, dedi. Bu aralık Şehnaz da kapıda lacivert ipek mantosu ile görününce ihtiyar gülerek:</p>
			<p>— Haydi, çabuk, arş<a class="si-noteref epub-type_noteref" href="#f172" id="ref_f172">172</a>, diyerek ellerini çırptı.</p>
			<p>Hâkim Münir ile Şehnaz kapıyı açtıkları zaman oradan bir boş paraşol<a class="si-noteref epub-type_noteref" href="#f173" id="ref_f173">173</a> geçiyordu. Garip olarak arabacı da Münir’i Mediha ile imam nikâhından sonra Çamlıca’ya götüren adamdı.</p>
			<p>Münir işaret etti. Arabaya atladılar. Bu defa “Sazlar çalınır Çamlıca’nın bahçelerinde” şarkısını söyleyen yok. Galiba herkes şimdi adaları tercih ediyor. Arabanın solunda kolkola gelen bir iki talebeden biri:</p>
			<p> “Beyoğlu’nda gezersin, gözlerini süzersin” diye mırıldanmaya başladı.</p>
			<p>Küçük Çamlıca’ya yaklaşırken, sağ taraftaki açıklığa bakarak Şehnaz, Münir’in kolunun mütemadiyen<a class="si-noteref epub-type_noteref" href="#f174" id="ref_f174">174</a> dolandığı ince belini geri çekti:</p>
			<p>— Haydi, yürüyelim. Araba da bizi takip etsin, dedi.</p>
			<p>İndiler. Konuşmuyorlar. Yine Münir’in kolu Şehnaz’ın belinde, Münir, “Ben sarılsam ince beline, sardırmam seni ellere” diye bir türkü tutturdu. Küçük Çamlıca’ya gelince oradaki kalabalık kahvelere girmek istemediler. Büyük Çamlıca’ya doğru yürüdüler. Araba da arkalarından geliyordu. Tepeye yakın yerdeki bir söğüt ağacını işaret ederek Münir dedi ki:</p>
			<p>— Haydi, şu ağacın altına gidelim, araba da yolda bizi beklesin.</p>
			<p>Yavaş yavaş sırta yükseldiler. Ağacın altına gelince yanyana oturdular. Münir etrafı gözleriyle tarayıp da kimse olmadığını görünce Şehnaz’ı göğsünden arkaya iterek akasyanın yeşil gölgesi altına uzattı, kendisi de yanına uzandı. Kolları kızın boynunda, dudak dudağa öpüşürken Münir gece gördüğü cennet rüyasının tekrar başladığını hissediyordu. Fakat, Şehnaz onu itti, bacaklarını uzattı ve arkasını ağaca dayayarak oturdu.</p>
			<p>— Konuşalım, kararımızı alalım, nazlıların şahı!...</p>
			<p>— Evvelâ karnımızı doyuralım, sonra da bu ciddi meseleyi konuşuruz.</p>
			<p>— Saat henüz on ikiye gelmedi. Senin kalbinin şu hareli yeşil yıldızlı kapılarında kocaman birer soru işareti var, Şehnaz Hanımefendi...</p>
			<p>— Evet, evvelâ o öğretmen hanımla imam nikâhı yaptın mı yapmadın mı, sonra da şayet evlenirsek o bizimle aynı evde oturacak mı?</p>
			<p>Münir sualin<a class="si-noteref epub-type_noteref" href="#f175" id="ref_f175">175</a> birinci kısmına değil, ikincisine cevap verdi:</p>
			<p>— O, benden bir iki yaş küçük olmakla beraber anam ve koruyucumdur. Aynı zamanda evin de direği. Sonra annem onsuz olamaz. Ben de annem sağ oldukça oradan ayrılamam. Eğer muvafakat<a class="si-noteref epub-type_noteref" href="#f176" id="ref_f176">176</a> edersen o kadın senin için de büyük bir dayanak olur. İstersen babanı da bize naklederiz<a class="si-noteref epub-type_noteref" href="#f177" id="ref_f177">177</a>.</p>
			<p>— Olmaz. Çoktan<a class="si-noteref epub-type_noteref" href="#f178" id="ref_f178">178</a> bana, benim evlenip evden gittiğim vakit yeğenim Sabiha’yı yanına alacağını söylemişti.</p>
			<p>— O halde evet... Kurban olayım bir evet de bakayım.</p>
			<p>— Hele şu ekmeğimizi bir yiyelim.</p>
			<p>Kır nevalesi karıştırılırken Münir’in gözleri Şehnaz’ın yüzünü deler gibi tetkik ediyor<a class="si-noteref epub-type_noteref" href="#f179" id="ref_f179">179</a>. Birer sigara yaktıkları zaman o hareli yeşil ışıklar Münir’in yüzünde parlıyor, inci dişleri kırmızı dudaklarından gayri-ihtiyarî<a class="si-noteref epub-type_noteref" href="#f180" id="ref_f180">180</a> bir “evet” çıkıyor.</p>
			<p>Ondan sonra artık gelecekteki hayatlarının şeklinden ziyâde ikisinin de içindeki aşk ihtiyacını doyurmak için çalışıyorlar.</p>
			<p>Evet hayli uzun süren bir cennet rüyası... Saat yedide eve döndüler. İhtiyar Paşa’nın yanında yeğeni Sabiha Hanım oturuyordu. Şehnaz’ın yüzünden hayatındaki derin değişmeyi sezmiş gibi boynuna sarıldı. Şehnaz, kadını Münir’e takdim ettikten sonra eğildi babasının elini öptü. Evet, o eğilme, o güzel yüzdeki mânâ ihtiyara kızının müspet<a class="si-noteref epub-type_noteref" href="#f181" id="ref_f181">181</a> bir karar verdiği hissini sezdirdi. Bu defa Münir de eğilerek Paşa’nın elini öptü. Heyecandan kısılmış bir sesle:</p>
			<p>— Kerimeniz<a class="si-noteref epub-type_noteref" href="#f182" id="ref_f182">182</a> beni kabul ediyor, Paşam.</p>
			<p>— Öyle mi, Şehnaz?</p>
			<p>— Evet, baba.</p>
			<p>İhtiyar ikisinin de ellerini yakalayarak birbirine kavuşturdu:</p>
			<p>— Mübarek olsun. Bizim müstakbel<a class="si-noteref epub-type_noteref" href="#f183" id="ref_f183">183</a> damat bu akşam bizimle beraber yemek yiyecektir. Nişan ve nikâh gününü tespit ederiz. Aynı zamanda nerede yapacağımızı da.</p>
			<p>Münir cevap vermedi. Sabiha Hanım yemeklerini hazırlamaya gitmişti. İhtiyarın bir eli Münir’in elinde, öteki avucunda da Şehnaz’ın eli, gözleri uzaklara dalmış duruyor.</p>
			<p>— Münir Bey, annenizin muvafakatini<a class="si-noteref epub-type_noteref" href="#f184" id="ref_f184">184</a> aldınız mı?</p>
			<p>— Annem de tıpkı sizin gibi, benim gönlüm ne tarafa akarsa onunki de o tarafa akar.</p>
			<p>Uzun uzun konuştuktan sonra perşembe günü (tabiî nişan yüzüğüyle) gelip Şehnaz Hanım’ı annesine takdim için müsaade<a class="si-noteref epub-type_noteref" href="#f185" id="ref_f185">185</a> aldı ve gece yarısı oradan ayrıldı. Eve geldiği zaman aşağıda mutfağın yanındaki odada Hoşkadem pencerede, gözleri kapıda bekliyordu.</p>
			<p>Münir kapıyı çalmadan Hoşkadem açtı:</p>
			<p>— Geç kaldın, beyim.</p>
			<p>— Öyle oldu, Bacı. Bizimkiler yattılar mı?</p>
			<p>— Hanımefendi uyuyamadı. Küçükhanım da geç geldi. Onu yanında alıkoydu. Sizi bekliyorlar.</p>
			<p>Münir onların uykuda olmalarını ne kadar isterdi. Bugünkü cennet galiba biraz gölgelenecek. Büyük bir gayretle annesinin odasına çıktı.</p>
			<p>— Nerede kaldın, Münir?</p>
			<p>Cevap vermeksizin annesinin elini öptü. Mediha’nın yanağını okşadı.</p>
			<p>— Anneciğim artık sen yat. İşte geldim. Çaresaz da bütün gün sokakta imiş, onu da bırak rahat etsin. Ben buradayım işte.</p>
			<p>Çaresaz ayağa kalktı, dedi ki:</p>
			<p>— Annemi yatağına yatırınca inerim, sen uyuyuncaya kadar beklersin.</p>
			<p>İhtiyar kadının koluna girip yatağına götürdü, yatırdı. Sonra odadan çıktı. Münir arkasından merdiven başına kadar gitti.</p>
			<p>— Çaresaz, bir de resmî nikâh yapacağız galiba. Fakat anneme söylemeye korkuyorum, sinirlenecek.</p>
			<p>Çaresaz sakin fakat biraz acı bir sesle:</p>
			<p>— Mübarek olsun, Münir. Ona bir şey söyleme, çok sinirli. Benim yanımda söylemen lâzım. Ben onu teskin eder<a class="si-noteref epub-type_noteref" href="#f186" id="ref_f186">186</a>, bu vaziyeti<a class="si-noteref epub-type_noteref" href="#f187" id="ref_f187">187</a> ona kabul ettiririm.</p>
			<p>— Seni öpmeme müsaade yok mu, Çaresaz?</p>
			<p>— Her zaman müsaade mi alıyorsun? (Gülerek) Hayırlı haberi verdiğin zaman öpüşürüz. Hayırlı olsun, Münir, dedikten sonra merdivenlerden süratle<a class="si-noteref epub-type_noteref" href="#f188" id="ref_f188">188</a> indi, kayboldu. Arkasından Münir:</p>
			<p>— Bugünü nasıl geçirdiğini söylemeden gitme, Çaresaz, diye seslendi.</p>
			<p>Hiç cevap yok. Biraz sonra Mediha’nın odasının kapısı kapandı. Belki sürmesi de çekildi. Evet, o günkü cennetinin üzerindeki gölge şimdi bariz<a class="si-noteref epub-type_noteref" href="#f189" id="ref_f189">189</a>.</p>
			<p>Mediha’nın o günü nasıl geçirdiğine gelince: Erken kalkmış, giyinmiş, Kadıköy’den dokuz buçukta kalkan vapura yetişmişti. Vapurda Nikolaki’nin mektubunu tekrar okudu. Öğle yemeğini onlarda yiyecekti. Fakat adres açık değil. On dört numaralı evin kapısında sabah on birden itibaren kocasıyla onu bekleyeceğini yazıyordu.</p>
			<p>Karı koca:</p>
			<p>— Bak, bak, diyerek evlerinin karşısında onu karşıladılar. Mediha’ya evi göstererek ne kadar değiştiğini anlatmak istiyorlardı. Burası âdeta bir apartman olmuştu. Nikolaki dedi ki:</p>
			<p>— Ahmet Bey bu evi iki katlı apartmana çevirtmiş. Kendisi alt katta oturuyor, üst katı da kiraya veriyor. Yazları İstanbul’a geldiği için katını muhafaza ediyor<a class="si-noteref epub-type_noteref" href="#f190" id="ref_f190">190</a>. Bu yaz Amerika’ya gitti, bu katı da bize bıraktı. Bak, bak altında dükkânlar da var. Bir tanesi kunduracı, biri de berber. Bugün pazar diye kepenkleri kapalı. Mediha’nın bir kolunu Nikolaki bir kolunu da Madam’ı yakaladı. Taşlıktan girdikleri zaman, birinci kata çıkarken Mediha sordu:</p>
			<p>— Yukarıda kim oturuyor?</p>
			<p>— Şimdi boş. Satılık. Kapının üstündeki levhaya dikkat etmedin mi?</p>
			<p>— Kaça veriyor?</p>
			<p>— Yoksa buraya mı geleceksin, Mediha?</p>
			<p>— Hayır, fakat almak isterim.</p>
			<p>— On beş bin liraya.</p>
			<p>— On bine verirse alırım. Yahut on bini peşin, gerisini de taksitle öderim.</p>
			<p>— Sen merak etme, yavrum, ben evi alır senin üstüne geçiririm, sen de bana ödersin.</p>
			<p>Mediha’nın acaba bu evi almak neden birdenbire aklına gelmişti? Belki gönlünde istikbali<a class="si-noteref epub-type_noteref" href="#f191" id="ref_f191">191</a> biraz karışık göründüğü için. Onlara, şimdi Hoşkadem’in evinin karşısındaki yeşil köşkte oturduğunu söyledi. Onları perşembe günü yemeğe davet etti. Bahçede yemek yedirecekti. Belki o gün on bin lirayı da teslim edecekti.</p>
			<p>Madam çok nefis yemekler çıkardı. Bir iki saat onlarla konuştuktan sonra Beşiktaş iskelesine beraberce indiler. Madam:</p>
			<p>— <em>Koriçakim</em><a class="si-noteref epub-type_noteref" href="#f192" id="ref_f192">192</a>, diye sarılıp yanaklarından öptükten sonra, Mediha’dan ayrıldılar. Mediha vapurda düşünüyordu. Hocalığı devam ettiği müddetçe belki burada oturamazdı. Ama Şehnaz ile hayat müşkül<a class="si-noteref epub-type_noteref" href="#f193" id="ref_f193">193</a> olursa, Münir’in annesini alıp buraya geçebilirdi. Burası Teknik Üniversite’ye pek uzak değildi, orada da talebe bulabilirdi. Hatta şimdiki talebelerinden bazıları burasını tercih edebilirdi. Herhalde, Münir’in Şehnaz ile resmî nikâhları yakında kıyılacaktı.</p>
			<p>İşte o akşam hayatını acayip bir dönemeçte bulduğu için Münir’in merdiven başında sorduğu suale<a class="si-noteref epub-type_noteref" href="#f194" id="ref_f194">194</a> cevap verememişti. O gece kapısını sürmeledi. Bütün yorgunluğuna rağmen uzun müddet uyuyamadı.</p>
			<p>Ertesi sabah erken kalktı. O gün on buçukta İngiltere’ye gitmiş olan bir talebenin yerine Selçuk, Edebiyat Fakültesi’nden bir yabancı talebe getirmişti. Ricaları üzerine, gelecek derste talebeyi kabul edeceğini söylemişti.</p>
			<p>O sabah çok çabuk giyindi, ders verdiği yandaki odaya geçti. Tam dokuzda Münir sökün etti<a class="si-noteref epub-type_noteref" href="#f195" id="ref_f195">195</a>. O, lâzım olan kitapları önündeki masaya diziyordu. Karşıya beş talebe için beş iskemle konulmuştu.</p>
			<p>— Çaresaz, bu sabah senden borç almaya geldim. Epeyce bir paraya ihtiyacım var.</p>
			<p>— Nişan yüzüğü alacaksın, değil mi?</p>
			<p>— Evet, perşembeden evvel almak lâzım. Perşembe günü onu annemin elini öptürmeye ve seninle tanıştırmaya getireceğim. Anlaşacağına eminim, fena kız değil.</p>
			<p>— Ne kadar para istiyorsun?</p>
			<p>— Herhalde bin liradan fazla, iki bin olsun.</p>
			<p>— Anneni buna daha önceden hazırlamak lâzım. Sen bu akşam Şehnaz’ın evine yahut tüccarlara git, yarın sabah parayı temin ederim.</p>
			<p>— Perşembe günü sen de mutlak bulunacaksın, değil mi, Çaresaz?</p>
			<p>Mediha saatine bakarak:</p>
			<p>— O gün Nikolakileri yemeğe davet ettim. Onlar gelmeden olursa beni annenin odasında bulursun. Belki de bahçede misafirlerin sofrasını hazırlamakla meşgul iken gelirsiniz. Herhalde Şehnaz’ı ben de tebrik edeceğim.</p>
			<p>— Ya Rabbim, sen ne meleksin, ne melek!...</p>
			<p>— Alık<a class="si-noteref epub-type_noteref" href="#f196" id="ref_f196">196</a> demek istiyorsun.</p>
			<p>— Alık benim, Çaresaz, bir türlü belden yukarı aşkla belden aşağı iştihayı<a class="si-noteref epub-type_noteref" href="#f197" id="ref_f197">197</a> ayarlayamıyorum.</p>
			<p>— Geç kalacaksın, haydi git, ben de meşgulüm.</p>
			<p>Şimdi Mediha her şeyi, hatta kendini unutmuş, ihtiyar kadına bu hadiseyi<a class="si-noteref epub-type_noteref" href="#f198" id="ref_f198">198</a> nasıl bildireceğini düşünüyordu.</p>
			<p>Talebeler gelip de yerlerini aldıkları zaman yeni talebenin bilgisini biraz yokladı. Evet, ötekilerle birlikte derse devam edebilecekti. Sonra da yeni gence İngiliz edebiyatında en çok kimi sevdiğini sordu. “Shakespeare<a class="si-noteref epub-type_noteref" href="#f199" id="ref_f199">199</a>” deyince, Mediha oturduğu yerde <em>Hamlet</em>’ten parçalar okumaya başladı.</p>
			<p>“Olmak veya olmamak, işte mesele bu” diye başlayan meşhur parçayı okurken kendi hayatının bilmecesini çözmeye çalışır gibi kelimeler tam ruhunun derinliğinden geliyordu. Onların dersi bitince yukarıda ihtiyar anne ile yemek yemeye çıktı. Zorlama bir neşe ile konuşuyordu. Çünkü Münir’in annesi oğlunun hayatında çok ciddi bir değişme olacağını sezmiş gibiydi.</p>
			<p>— Ne dersin, Çaresaz, Münir’in tavrından şüpheleniyorum. Acaba yine bir kadın peşinde aklını mı kaybetti?</p>
			<p>— Anneciğim bu defa vaziyet<a class="si-noteref epub-type_noteref" href="#f200" id="ref_f200">200</a> çok ciddi. Benim senden bir ricam var. Münir şu emekli Paşa’nın kızı ile evlenecek.</p>
			<p>— Ya sen ne olacaksın?</p>
			<p>— Ben yine olduğum yerde.</p>
			<p>— Çaresaz sen beni terk edersen, yüz tane gelin senin yerini tutamaz.</p>
			<p>— Hayır, yemin ediyorum terk etmem. Ölünceye kadar senin kızınım.</p>
			<p>İhtiyar, Mediha’nın boynuna sarılmış, hıçkırıyordu.</p>
			<p>— Anneciğim, şimdi benim senden bir ricam var.</p>
			<p>— Söyle, sana canımı vermeye hazırım.</p>
			<p>— Münir çok üzülüyor. Seni temin ederim, kız hem güzel, hem terbiyeli, asil.</p>
			<p>— A kızım, sen bunu söylerken, sanki Münir’in öz kardeşiymişsin hissini veriyorsun.</p>
			<p>— Doğru, o da var. Münir bir taraftan benim kardeşimdir. Onun üzülmesini hiç istemem. Perşembe günü gelip senin elini öpecek. Benim hatırım için teessürünü<a class="si-noteref epub-type_noteref" href="#f201" id="ref_f201">201</a> belli etme. Benim aşağıda misafirlerim olmasaydı ben de gelirdim. Artık, istirahat et,<a class="si-noteref epub-type_noteref" href="#f202" id="ref_f202">202</a> anneciğim. Benim biraz sonra talebelerim gelecek.</p>
			<p>İhtiyarı bir çocuk avutur gibi okşayarak yatağına yatırdı. O gece ihtiyar daha önce hazırladığı sitemleri oğluna yapmadı. Münir tüccarlarda yemek yemişti. Geldiği zaman Çaresaz annesinin yanındaydı. Şu iki sevgili kadınla hayatta neden iktifa etmediğini<a class="si-noteref epub-type_noteref" href="#f203" id="ref_f203">203</a> düşünüyor, annesini oyalamaya çalışırken gözleri Çaresaz’ın yüzünden ayrılmıyordu.</p>
			<p>Nihayet perşembe günü geldi çattı. Hepsinin içindeki huzursuzluğu dışarı vurmaya mâni olan<a class="si-noteref epub-type_noteref" href="#f204" id="ref_f204">204</a> Mediha’nın iradesi<a class="si-noteref epub-type_noteref" href="#f205" id="ref_f205">205</a> olmuştu. Fakat gözlerinin altı kararmış, dudaklarının kenarında çizgiler olmuştu.</p>
			<p>Perşembe sabahı tam onda Mediha bahçede Nikolakiler için masayı hazırlarken, kapıdan Münir ile Şehnaz girdiler. Şehnaz’ın yüzü de biraz endişeli. Ne ile karşılaşacağını bilmiyor gibi...</p>
			<p>Münir onu Mediha’nın yanına götürerek takdim etti ve dedi ki:</p>
			<p>— İşte annemle benim hakikî Çaresazımız. Senin de ablan ve her derdine deva olacaktır, Şehnaz.</p>
			<p>Mediha, Münir’in ömrünün sonuna kadar unutamayacağı bir fedakârlıkla Şehnaz’ın boynuna sarıldı, tebrik etti. Mediha’nın bu hareketi Şehnaz’ın yüzündeki endişe gölgesini kaldırdı.</p>
			<p>— Size abla diyeyim mi?</p>
			<p>— De, Şehnaz.</p>
			<p>— Biraz sonra babam da Sabiha Abla ile gelecek, bizim kayınvalide ile konuşacak. Babamın içinde de büyük bir muhabbet<a class="si-noteref epub-type_noteref" href="#f206" id="ref_f206">206</a> uyandıracaksınız.</p>
			<p>— Siz burada biraz oturun. Gidip annemizi Paşa’yı kabul edecek bir kılığa sokayım. (Gülerek) Mutlak bir başörtüsü isteyecektir.</p>
			<p>Mediha onları bahçede bırakıp yukarı koşarken kalbinde bir yaralı kuş çırpınıyor gibiydi.</p>
			<p>İhtiyarın başına bir beyaz örtü örttü. Bir koltuğa oturttuktan sonra koşarak tekrar bahçeye döndüğü zaman, ihtiyar Paşa’yı Sabiha Hanım’ın kolunda içeri girmiş buldu.</p>
			<p>— Safa geldiniz, Paşam. Hepinizi beraber mi yukarıya götüreyim?</p>
			<p>O kadar tabiî konuşuyordu ki, Paşa’nın içinde bu kadının nikâhlı karısı olduğuna dair zaman zaman uyanan şüphe eridi.</p>
			<p>— Biz biraz sizin yanınızda kalsak da onlar çıksalar olmaz mı?</p>
			<p>Mediha, Sabiha Hanım’ı da selâmladıktan sonra onlara sandalye gösterdi. Paşa, Mediha ile on dakika konuştuktan sonra dedi ki:</p>
			<p>— Ah benim de böyle bir Çaresazım olmasını ne kadar isterdim. Yavrucuğum biz Hanımefendi’nin yanındayken Sabiha’ya siz hangi odaları ayırdığınızı gösterseniz çok minnettar olurum. Nikâhları pazartesi günü kıyılınca onlar bir Akdeniz gezisine çıkacaklar. Malûm ya balayı.</p>
			<p>— Tabiî üst katta, Münir Bey’in annesinin odasının karşısındaki iki oda en münasibi<a class="si-noteref epub-type_noteref" href="#f207" id="ref_f207">207</a>. Ben, hemen sizinle çıkayım. Nihayetteki<a class="si-noteref epub-type_noteref" href="#f208" id="ref_f208">208</a> bir küçük oda da banyo vazifesini yapar<a class="si-noteref epub-type_noteref" href="#f209" id="ref_f209">209</a>, biz ona hazırlarız. O kadar tabiî konuşuyordu ki:</p>
			<p>— Paşam, benim bugün bazı misafirlerim gelecek, bahçede yemek yiyecekler, yukarıda az durabileceğim.</p>
			<p>Şimdi hepsi yukarıda, ihtiyar hanımın yanında. Mediha, Sabiha Hanım’a odaları gösterdikten sonra kendisi misafir sofrasını hazırlamaya indi. Evet, hayat hep böyle insana oklarını atar, siz de göğsünüzü açar, onların ciğerlerinize saplandığını görürsünüz. Allahım içimdeki sızı ne kadar garip... Fakat niçin?... İmam nikâhı kıyılırken, onlar birbirlerine hareketlerinde tamamen hür olduklarını söylememişler miydi? Eğer Mediha da başka bir erkeğe tutulursa, Münir böyle hareket etmeyecek miydi?</p>
			<p>“Gamuşâdî-yi felek böyle gelir böyle gider.”<a class="si-noteref epub-type_noteref" href="#f210" id="ref_f210">210</a> O gün de öyle geldi, öyle geçti. Nikolakiler ile çok samimi bir bahçe safası. Yalnız ona Yıldız’daki kat için hazırladığı on bin lira şimdi sekiz bine inmişti. Hafta sonunda Mediha gidip onu teslim edecekti.</p>
			<p>Misafirler gitmişler. Yemekten sonra Nikolakileri Mediha, ihtiyar hanımın yanına çıkardı. Merdivende bu kat meselesinden kadına bahsetmemelerini rica etmişti. Münir’in annesini Madam Nikolaki oyaladı. Çaya kadar kaldılar. Münir yeni ailesi ile yemek yiyip konuştuktan sonra evdeki tesirleri<a class="si-noteref epub-type_noteref" href="#f211" id="ref_f211">211</a> merak ederek koşup geldi. O da Nikolaki Efendi ile çok ciddi ve samimi konuştu. Nikolaki Efendi, Münir’den bir hayli mesele için fikir aldı. Şirketleri artık hep Münir’den akıl danışacaktı. Nikolakiler onu da Yıldız’daki evlerine davet ettiler.</p>
			<p>— Sizin kiracınız ve dostunuz Mediha Hanım’ın çocukluğu orada geçti. Bunu söyledikten sonra geçmişten birçok şeyler nakletti<a class="si-noteref epub-type_noteref" href="#f212" id="ref_f212">212</a>. Demek, Mediha dünyaya Çaresaz olarak gel[me]mişti. Münir’in gözleri yaşardı.</p>
			</div>
			<div class="si-footnotes html5_section epub-type_footnotes">
				<div class="si-footnote html5_aside epub-type_footnote" id="f84"><a class="si-backref" href="#ref_f84">84</a><span class="si-footnote-text">. Düzeltmeye.</span></div>
					<div class="si-footnote html5_aside epub-type_footnote" id="f85"><a class="si-backref" href="#ref_f85">85</a><span class="si-footnote-text">. Hukuk Fakültesi’nden.</span></div>
					<div class="si-footnote html5_aside epub-type_footnote" id="f86"><a class="si-backref" href="#ref_f86">86</a><span class="si-footnote-text">. Kararlılık.</span></div>
					<div class="si-footnote html5_aside epub-type_footnote" id="f87"><a class="si-backref" href="#ref_f87">87</a><span class="si-footnote-text">. Yumuşak, hoş.</span></div>
					<div class="si-footnote html5_aside epub-type_footnote" id="f88"><a class="si-backref" href="#ref_f88">88</a><span class="si-footnote-text">. Bilinçaltı.</span></div>
					<div class="si-footnote html5_aside epub-type_footnote" id="f89"><a class="si-backref" href="#ref_f89">89</a><span class="si-footnote-text">. Etkisiyle.</span></div>
					<div class="si-footnote html5_aside epub-type_footnote" id="f90"><a class="si-backref" href="#ref_f90">90</a><span class="si-footnote-text">. Ev içinde giyilen üstlük.</span></div>
					<div class="si-footnote html5_aside epub-type_footnote" id="f91"><a class="si-backref" href="#ref_f91">91</a><span class="si-footnote-text">. Gerekti.</span></div>
					<div class="si-footnote html5_aside epub-type_footnote" id="f92"><a class="si-backref" href="#ref_f92">92</a><span class="si-footnote-text">. Başaramadı.</span></div>
					<div class="si-footnote html5_aside epub-type_footnote" id="f93"><a class="si-backref" href="#ref_f93">93</a><span class="si-footnote-text">. Alaycı.</span></div>
					<div class="si-footnote html5_aside epub-type_footnote" id="f94"><a class="si-backref" href="#ref_f94">94</a><span class="si-footnote-text">. İlişkimizi.</span></div>
					<div class="si-footnote html5_aside epub-type_footnote" id="f95"><a class="si-backref" href="#ref_f95">95</a><span class="si-footnote-text">. Sonsuz.</span></div>
					<div class="si-footnote html5_aside epub-type_footnote" id="f96"><a class="si-backref" href="#ref_f96">96</a><span class="si-footnote-text">. Yatıştırmak.</span></div>
					<div class="si-footnote html5_aside epub-type_footnote" id="f97"><a class="si-backref" href="#ref_f97">97</a><span class="si-footnote-text">. Kutsal.</span></div>
					<div class="si-footnote html5_aside epub-type_footnote" id="f98"><a class="si-backref" href="#ref_f98">98</a><span class="si-footnote-text">. Özgürlüğünü.</span></div>
					<div class="si-footnote html5_aside epub-type_footnote" id="f99"><a class="si-backref" href="#ref_f99">99</a><span class="si-footnote-text">. Koruyacak.</span></div>
					<div class="si-footnote html5_aside epub-type_footnote" id="f100"><a class="si-backref" href="#ref_f100">100</a><span class="si-footnote-text">. Tören.</span></div>
					<div class="si-footnote html5_aside epub-type_footnote" id="f101"><a class="si-backref" href="#ref_f101">101</a><span class="si-footnote-text">. İslâm şerîatına özgü.</span></div>
					<div class="si-footnote html5_aside epub-type_footnote" id="f102"><a class="si-backref" href="#ref_f102">102</a><span class="si-footnote-text">. Görevini.</span></div>
					<div class="si-footnote html5_aside epub-type_footnote" id="f103"><a class="si-backref" href="#ref_f103">103</a><span class="si-footnote-text">. Başlangıcı belli olmayan zamandan.</span></div>
					<div class="si-footnote html5_aside epub-type_footnote" id="f104"><a class="si-backref" href="#ref_f104">104</a><span class="si-footnote-text">. Toplumsal, sosyal.</span></div>
					<div class="si-footnote html5_aside epub-type_footnote" id="f105"><a class="si-backref" href="#ref_f105">105</a><span class="si-footnote-text">. Tek at koşularak çekilen, üzeri kapalı, yanları açık bir tür arabaya.</span></div>
					<div class="si-footnote html5_aside epub-type_footnote" id="f106"><a class="si-backref" href="#ref_f106">106</a><span class="si-footnote-text">. Hicâz makamında, bestesi ve güftesi Yesâri Âsım Arsoy’a ait meşhur Türk sanat müziği şarkısı. Dörtlüğün tamamı şöyledir: Sazlar çalınır Çamlıca’nın bahçelerinde / Bülbül sesi var şarkıların nağmelerinde / Bir taze emel var şu kızın handelerinde / Bülbül sesi var şarkıların nağmelerinde.</span></div>
					<div class="si-footnote html5_aside epub-type_footnote" id="f107"><a class="si-backref" href="#ref_f107">107</a><span class="si-footnote-text">. Fikirler öne sürüyordu.</span></div>
					<div class="si-footnote html5_aside epub-type_footnote" id="f108"><a class="si-backref" href="#ref_f108">108</a><span class="si-footnote-text">. Çeşit.</span></div>
					<div class="si-footnote html5_aside epub-type_footnote" id="f109"><a class="si-backref" href="#ref_f109">109</a><span class="si-footnote-text">. Dinginliği.</span></div>
					<div class="si-footnote html5_aside epub-type_footnote" id="f110"><a class="si-backref" href="#ref_f110">110</a><span class="si-footnote-text">. Başarıyla.</span></div>
					<div class="si-footnote html5_aside epub-type_footnote" id="f111"><a class="si-backref" href="#ref_f111">111</a><span class="si-footnote-text">. İlişkileri.</span></div>
					<div class="si-footnote html5_aside epub-type_footnote" id="f112"><a class="si-backref" href="#ref_f112">112</a><span class="si-footnote-text">. Düzeltilecek.</span></div>
					<div class="si-footnote html5_aside epub-type_footnote" id="f113"><a class="si-backref" href="#ref_f113">113</a><span class="si-footnote-text">. Başarılı.</span></div>
					<div class="si-footnote html5_aside epub-type_footnote" id="f114"><a class="si-backref" href="#ref_f114">114</a><span class="si-footnote-text">. İlişkilerinden.</span></div>
					<div class="si-footnote html5_aside epub-type_footnote" id="f115"><a class="si-backref" href="#ref_f115">115</a><span class="si-footnote-text">. İçinde.</span></div>
					<div class="si-footnote html5_aside epub-type_footnote" id="f116"><a class="si-backref" href="#ref_f116">116</a><span class="si-footnote-text">. İlişkide.</span></div>
					<div class="si-footnote html5_aside epub-type_footnote" id="f117"><a class="si-backref" href="#ref_f117">117</a><span class="si-footnote-text">. Uyarısından.</span></div>
					<div class="si-footnote html5_aside epub-type_footnote" id="f118"><a class="si-backref" href="#ref_f118">118</a><span class="si-footnote-text">. Durum.</span></div>
					<div class="si-footnote html5_aside epub-type_footnote" id="f119"><a class="si-backref" href="#ref_f119">119</a><span class="si-footnote-text">. Ortaya çıkmıştı.</span></div>
					<div class="si-footnote html5_aside epub-type_footnote" id="f120"><a class="si-backref" href="#ref_f120">120</a><span class="si-footnote-text">. İnceleyelim.</span></div>
					<div class="si-footnote html5_aside epub-type_footnote" id="f121"><a class="si-backref" href="#ref_f121">121</a><span class="si-footnote-text">. Her zaman olduğu gibi.</span></div>
					<div class="si-footnote html5_aside epub-type_footnote" id="f122"><a class="si-backref" href="#ref_f122">122</a><span class="si-footnote-text">. Anlatışını.</span></div>
					<div class="si-footnote html5_aside epub-type_footnote" id="f123"><a class="si-backref" href="#ref_f123">123</a><span class="si-footnote-text">. Görkemli, şatafatlı.</span></div>
					<div class="si-footnote html5_aside epub-type_footnote" id="f124"><a class="si-backref" href="#ref_f124">124</a><span class="si-footnote-text">. Lâle bahçesi.</span></div>
					<div class="si-footnote html5_aside epub-type_footnote" id="f125"><a class="si-backref" href="#ref_f125">125</a><span class="si-footnote-text">. Yetinmişti.</span></div>
					<div class="si-footnote html5_aside epub-type_footnote" id="f126"><a class="si-backref" href="#ref_f126">126</a><span class="si-footnote-text">. Her zamanki gibi.</span></div>
					<div class="si-footnote html5_aside epub-type_footnote" id="f127"><a class="si-backref" href="#ref_f127">127</a><span class="si-footnote-text">. (Burada) Hal, durum.</span></div>
					<div class="si-footnote html5_aside epub-type_footnote" id="f128"><a class="si-backref" href="#ref_f128">128</a><span class="si-footnote-text">. Sürekli.</span></div>
					<div class="si-footnote html5_aside epub-type_footnote" id="f129"><a class="si-backref" href="#ref_f129">129</a><span class="si-footnote-text">. Evvelki, önceki.</span></div>
					<div class="si-footnote html5_aside epub-type_footnote" id="f130"><a class="si-backref" href="#ref_f130">130</a><span class="si-footnote-text">. Benzeri az bulunan.</span></div>
					<div class="si-footnote html5_aside epub-type_footnote" id="f131"><a class="si-backref" href="#ref_f131">131</a><span class="si-footnote-text">. Viyana’ya özgü.</span></div>
					<div class="si-footnote html5_aside epub-type_footnote" id="f132"><a class="si-backref" href="#ref_f132">132</a><span class="si-footnote-text">. Uyumla.</span></div>
					<div class="si-footnote html5_aside epub-type_footnote" id="f133"><a class="si-backref" href="#ref_f133">133</a><span class="si-footnote-text">. Gerek.</span></div>
					<div class="si-footnote html5_aside epub-type_footnote" id="f134"><a class="si-backref" href="#ref_f134">134</a><span class="si-footnote-text">. Sosyal.</span></div>
					<div class="si-footnote html5_aside epub-type_footnote" id="f135"><a class="si-backref" href="#ref_f135">135</a><span class="si-footnote-text">. Kararsızlıkla.</span></div>
					<div class="si-footnote html5_aside epub-type_footnote" id="f136"><a class="si-backref" href="#ref_f136">136</a><span class="si-footnote-text">. (Saygılı konuşmada) Kız evlât.</span></div>
					<div class="si-footnote html5_aside epub-type_footnote" id="f137"><a class="si-backref" href="#ref_f137">137</a><span class="si-footnote-text">. Uygun görürse, kabul ederse.</span></div>
					<div class="si-footnote html5_aside epub-type_footnote" id="f138"><a class="si-backref" href="#ref_f138">138</a><span class="si-footnote-text">. Sorulara.</span></div>
					<div class="si-footnote html5_aside epub-type_footnote" id="f139"><a class="si-backref" href="#ref_f139">139</a><span class="si-footnote-text">. Sürekli.</span></div>
					<div class="si-footnote html5_aside epub-type_footnote" id="f140"><a class="si-backref" href="#ref_f140">140</a><span class="si-footnote-text">. Çevrenin.</span></div>
					<div class="si-footnote html5_aside epub-type_footnote" id="f141"><a class="si-backref" href="#ref_f141">141</a><span class="si-footnote-text">. Lâfı, sözü.</span></div>
					<div class="si-footnote html5_aside epub-type_footnote" id="f142"><a class="si-backref" href="#ref_f142">142</a><span class="si-footnote-text">. Gözlemlerine.</span></div>
					<div class="si-footnote html5_aside epub-type_footnote" id="f143"><a class="si-backref" href="#ref_f143">143</a><span class="si-footnote-text">. Yumuşak, hoş, ince bir güzelliği olan.</span></div>
					<div class="si-footnote html5_aside epub-type_footnote" id="f144"><a class="si-backref" href="#ref_f144">144</a><span class="si-footnote-text">. Ortaya çıkıyordu.</span></div>
					<div class="si-footnote html5_aside epub-type_footnote" id="f145"><a class="si-backref" href="#ref_f145">145</a><span class="si-footnote-text">. Meyve.</span></div>
					<div class="si-footnote html5_aside epub-type_footnote" id="f146"><a class="si-backref" href="#ref_f146">146</a><span class="si-footnote-text">. Her zamanki gibi.</span></div>
					<div class="si-footnote html5_aside epub-type_footnote" id="f147"><a class="si-backref" href="#ref_f147">147</a><span class="si-footnote-text">. Gidin.</span></div>
					<div class="si-footnote html5_aside epub-type_footnote" id="f148"><a class="si-backref" href="#ref_f148">148</a><span class="si-footnote-text">. Bir eseri tamamlamak için sonradan yazılan ek eser veya parça.</span></div>
					<div class="si-footnote html5_aside epub-type_footnote" id="f149"><a class="si-backref" href="#ref_f149">149</a><span class="si-footnote-text">. Cehenneme gitmiyor.</span></div>
					<div class="si-footnote html5_aside epub-type_footnote" id="f150"><a class="si-backref" href="#ref_f150">150</a><span class="si-footnote-text">. Aksine.</span></div>
					<div class="si-footnote html5_aside epub-type_footnote" id="f151"><a class="si-backref" href="#ref_f151">151</a><span class="si-footnote-text">. Karşılığında.</span></div>
					<div class="si-footnote html5_aside epub-type_footnote" id="f152"><a class="si-backref" href="#ref_f152">152</a><span class="si-footnote-text">. Kararsız.</span></div>
					<div class="si-footnote html5_aside epub-type_footnote" id="f153"><a class="si-backref" href="#ref_f153">153</a><span class="si-footnote-text">. Durumu.</span></div>
					<div class="si-footnote html5_aside epub-type_footnote" id="f154"><a class="si-backref" href="#ref_f154">154</a><span class="si-footnote-text">. Önceki günü.</span></div>
					<div class="si-footnote html5_aside epub-type_footnote" id="f155"><a class="si-backref" href="#ref_f155">155</a><span class="si-footnote-text">. İlişkimiz.</span></div>
					<div class="si-footnote html5_aside epub-type_footnote" id="f156"><a class="si-backref" href="#ref_f156">156</a><span class="si-footnote-text">. Evde oturmakla sınırlı.</span></div>
					<div class="si-footnote html5_aside epub-type_footnote" id="f157"><a class="si-backref" href="#ref_f157">157</a><span class="si-footnote-text">. Kaldırılmasını.</span></div>
					<div class="si-footnote html5_aside epub-type_footnote" id="f158"><a class="si-backref" href="#ref_f158">158</a><span class="si-footnote-text">. Gerekirse.</span></div>
					<div class="si-footnote html5_aside epub-type_footnote" id="f159"><a class="si-backref" href="#ref_f159">159</a><span class="si-footnote-text">. Yatıştırması.</span></div>
					<div class="si-footnote html5_aside epub-type_footnote" id="f160"><a class="si-backref" href="#ref_f160">160</a><span class="si-footnote-text">. Üzüntü.</span></div>
					<div class="si-footnote html5_aside epub-type_footnote" id="f161"><a class="si-backref" href="#ref_f161">161</a><span class="si-footnote-text">. Tarz.</span></div>
					<div class="si-footnote html5_aside epub-type_footnote" id="f162"><a class="si-backref" href="#ref_f162">162</a><span class="si-footnote-text">. İsteyeceğinden.</span></div>
					<div class="si-footnote html5_aside epub-type_footnote" id="f163"><a class="si-backref" href="#ref_f163">163</a><span class="si-footnote-text">. Durmadan.</span></div>
					<div class="si-footnote html5_aside epub-type_footnote" id="f164"><a class="si-backref" href="#ref_f164">164</a><span class="si-footnote-text">. Evlatlık olarak alınan ve ev işlerinde çalıştırılan kız.</span></div>
					<div class="si-footnote html5_aside epub-type_footnote" id="f165"><a class="si-backref" href="#ref_f165">165</a><span class="si-footnote-text">. Gülümseyerek.</span></div>
					<div class="si-footnote html5_aside epub-type_footnote" id="f166"><a class="si-backref" href="#ref_f166">166</a><span class="si-footnote-text">. Elbise.</span></div>
					<div class="si-footnote html5_aside epub-type_footnote" id="f167"><a class="si-backref" href="#ref_f167">167</a><span class="si-footnote-text">. Giysiler.</span></div>
					<div class="si-footnote html5_aside epub-type_footnote" id="f168"><a class="si-backref" href="#ref_f168">168</a><span class="si-footnote-text">. Olumsuz, olumlu.</span></div>
					<div class="si-footnote html5_aside epub-type_footnote" id="f169"><a class="si-backref" href="#ref_f169">169</a><span class="si-footnote-text">. Gereken yiyecek ve içecek şeyler.</span></div>
					<div class="si-footnote html5_aside epub-type_footnote" id="f170"><a class="si-backref" href="#ref_f170">170</a><span class="si-footnote-text">. Yalnızca.</span></div>
					<div class="si-footnote html5_aside epub-type_footnote" id="f171"><a class="si-backref" href="#ref_f171">171</a><span class="si-footnote-text">. Halanın çocuğu.</span></div>
					<div class="si-footnote html5_aside epub-type_footnote" id="f172"><a class="si-backref" href="#ref_f172">172</a><span class="si-footnote-text">. Askerlikte “yürü” komutu.</span></div>
					<div class="si-footnote html5_aside epub-type_footnote" id="f173"><a class="si-backref" href="#ref_f173">173</a><span class="si-footnote-text">. Tek at koşularak çekilen, üzeri kapalı, yanları açık bir tür araba.</span></div>
					<div class="si-footnote html5_aside epub-type_footnote" id="f174"><a class="si-backref" href="#ref_f174">174</a><span class="si-footnote-text">. Sürekli olarak.</span></div>
					<div class="si-footnote html5_aside epub-type_footnote" id="f175"><a class="si-backref" href="#ref_f175">175</a><span class="si-footnote-text">. Sorunun.</span></div>
					<div class="si-footnote html5_aside epub-type_footnote" id="f176"><a class="si-backref" href="#ref_f176">176</a><span class="si-footnote-text">. Kabul.</span></div>
					<div class="si-footnote html5_aside epub-type_footnote" id="f177"><a class="si-backref" href="#ref_f177">177</a><span class="si-footnote-text">. Taşırız.</span></div>
					<div class="si-footnote html5_aside epub-type_footnote" id="f178"><a class="si-backref" href="#ref_f178">178</a><span class="si-footnote-text">. Çok önce.</span></div>
					<div class="si-footnote html5_aside epub-type_footnote" id="f179"><a class="si-backref" href="#ref_f179">179</a><span class="si-footnote-text">. İnceliyor.</span></div>
					<div class="si-footnote html5_aside epub-type_footnote" id="f180"><a class="si-backref" href="#ref_f180">180</a><span class="si-footnote-text">. Elinde olmayarak.</span></div>
					<div class="si-footnote html5_aside epub-type_footnote" id="f181"><a class="si-backref" href="#ref_f181">181</a><span class="si-footnote-text">. Olumlu.</span></div>
					<div class="si-footnote html5_aside epub-type_footnote" id="f182"><a class="si-backref" href="#ref_f182">182</a><span class="si-footnote-text">. Kızınız.</span></div>
					<div class="si-footnote html5_aside epub-type_footnote" id="f183"><a class="si-backref" href="#ref_f183">183</a><span class="si-footnote-text">. Gelecekteki.</span></div>
					<div class="si-footnote html5_aside epub-type_footnote" id="f184"><a class="si-backref" href="#ref_f184">184</a><span class="si-footnote-text">. Onayını.</span></div>
					<div class="si-footnote html5_aside epub-type_footnote" id="f185"><a class="si-backref" href="#ref_f185">185</a><span class="si-footnote-text">. İzin.</span></div>
					<div class="si-footnote html5_aside epub-type_footnote" id="f186"><a class="si-backref" href="#ref_f186">186</a><span class="si-footnote-text">. Yatıştırır.</span></div>
					<div class="si-footnote html5_aside epub-type_footnote" id="f187"><a class="si-backref" href="#ref_f187">187</a><span class="si-footnote-text">. Durumu.</span></div>
					<div class="si-footnote html5_aside epub-type_footnote" id="f188"><a class="si-backref" href="#ref_f188">188</a><span class="si-footnote-text">. Hızla.</span></div>
					<div class="si-footnote html5_aside epub-type_footnote" id="f189"><a class="si-backref" href="#ref_f189">189</a><span class="si-footnote-text">. Açık.</span></div>
					<div class="si-footnote html5_aside epub-type_footnote" id="f190"><a class="si-backref" href="#ref_f190">190</a><span class="si-footnote-text">. Koruyor.</span></div>
					<div class="si-footnote html5_aside epub-type_footnote" id="f191"><a class="si-backref" href="#ref_f191">191</a><span class="si-footnote-text">. Geleceği.</span></div>
					<div class="si-footnote html5_aside epub-type_footnote" id="f192"><a class="si-backref" href="#ref_f192">192</a><span class="si-footnote-text">. (Rum.) Kızım.</span></div>
					<div class="si-footnote html5_aside epub-type_footnote" id="f193"><a class="si-backref" href="#ref_f193">193</a><span class="si-footnote-text">. Zor.</span></div>
					<div class="si-footnote html5_aside epub-type_footnote" id="f194"><a class="si-backref" href="#ref_f194">194</a><span class="si-footnote-text">. Soruya.</span></div>
					<div class="si-footnote html5_aside epub-type_footnote" id="f195"><a class="si-backref" href="#ref_f195">195</a><span class="si-footnote-text">. Göründü, geldi.</span></div>
					<div class="si-footnote html5_aside epub-type_footnote" id="f196"><a class="si-backref" href="#ref_f196">196</a><span class="si-footnote-text">. Akılsız, budala.</span></div>
					<div class="si-footnote html5_aside epub-type_footnote" id="f197"><a class="si-backref" href="#ref_f197">197</a><span class="si-footnote-text">. İsteği.</span></div>
					<div class="si-footnote html5_aside epub-type_footnote" id="f198"><a class="si-backref" href="#ref_f198">198</a><span class="si-footnote-text">. Olayı.</span></div>
					<div class="si-footnote html5_aside epub-type_footnote" id="f199"><a class="si-backref" href="#ref_f199">199</a><span class="si-footnote-text">. William Shakespeare (1564-1616). </span></div>
					<div class="si-footnote html5_aside epub-type_footnote" id="f200"><a class="si-backref" href="#ref_f200">200</a><span class="si-footnote-text">. Durum.</span></div>
					<div class="si-footnote html5_aside epub-type_footnote" id="f201"><a class="si-backref" href="#ref_f201">201</a><span class="si-footnote-text">. Üzüntünü.</span></div>
					<div class="si-footnote html5_aside epub-type_footnote" id="f202"><a class="si-backref" href="#ref_f202">202</a><span class="si-footnote-text">. Dinlen.</span></div>
					<div class="si-footnote html5_aside epub-type_footnote" id="f203"><a class="si-backref" href="#ref_f203">203</a><span class="si-footnote-text">. Yetinmediğini.</span></div>
					<div class="si-footnote html5_aside epub-type_footnote" id="f204"><a class="si-backref" href="#ref_f204">204</a><span class="si-footnote-text">. Engel olan.</span></div>
					<div class="si-footnote html5_aside epub-type_footnote" id="f205"><a class="si-backref" href="#ref_f205">205</a><span class="si-footnote-text">. Güçlü kararı.</span></div>
					<div class="si-footnote html5_aside epub-type_footnote" id="f206"><a class="si-backref" href="#ref_f206">206</a><span class="si-footnote-text">. Sevgi.</span></div>
					<div class="si-footnote html5_aside epub-type_footnote" id="f207"><a class="si-backref" href="#ref_f207">207</a><span class="si-footnote-text">. Uygunu.</span></div>
					<div class="si-footnote html5_aside epub-type_footnote" id="f208"><a class="si-backref" href="#ref_f208">208</a><span class="si-footnote-text">. (Burada) Koridorun sonundaki.</span></div>
					<div class="si-footnote html5_aside epub-type_footnote" id="f209"><a class="si-backref" href="#ref_f209">209</a><span class="si-footnote-text">. İşlevini görür.</span></div>
					<div class="si-footnote html5_aside epub-type_footnote" id="f210"><a class="si-backref" href="#ref_f210">210</a><span class="si-footnote-text">. “Feleğin kederi ve sevinci böyle gelip geçer.”</span></div>
					<div class="si-footnote html5_aside epub-type_footnote" id="f211"><a class="si-backref" href="#ref_f211">211</a><span class="si-footnote-text">. Etkileri.</span></div>
					<div class="si-footnote html5_aside epub-type_footnote" id="f212"><a class="si-backref" href="#ref_f212">212</a><span class="si-footnote-text">. Anlattı.</span></div>
			</div>
  </body>
</html>