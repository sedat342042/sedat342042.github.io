<?xml version="1.0" encoding="utf-8" standalone="no"?><html xmlns="http://www.w3.org/1999/xhtml">
	<head>
		<meta content="text/html;charset=utf-8" http-equiv="content-type"/>
		<title>gulhac</title>
		<meta content="http://www.w3.org/1999/xhtml; charset=utf-8" http-equiv="Content-Type"/><link href="stylesheet.css" rel="stylesheet" type="text/css"/><style type="text/css">
		@page { margin-bottom: 10.000000pt; margin-top: 10.000000pt; }</style></head>
	<body class="calibre">
<h2 class="h2baslik" id="calibre_toc_8">1. Bölüm<br class="chapter"/>
Görünen ve Görünmeyen Dünyalar</h2>
<p class="normal">47) Okültizmdeki ilk adım, görünmeyen dünyaların öğrenimidir. Bu dünyâlar insanların çoğu tarafından algılanmaz, çünkü onların yüksek ve ince duyuları uykudadır. Sadece bu yüksek ve ince duyular aracılığıyla görünmeyen dünyâlar algılanabilir, tıpkı etrafımızdaki görünen dünyânın yalnızca fiziksel duyularımız vasıtasıyla algılanabilmesi gibi. Fizikötesi (<span class="ideitalik">metafizik</span>) dünyâ karşısında insanların çoğunluğu, duyular dünyâmızda görme engellilerin durumundadırlar. Onlar, ışık ve renk ile çevrili olmalarına rağmen, ışık ve rengi göremezler. Körler için ışık ve renk yoktur ve anlaşılmazdır, çünkü kendisiyle onları algılayabilecekleri görme duyusu onlarda eksiktir. Nesneleri hissedebilirler, nesneler onlar için gerçektirler. Fakat ışık ve renk, onların bilgisinin ötesindedir. </p>
	<p class="normal">48) İnsanlığın çok büyük bir kısmı da böyledir. İnsanlar nesneleri hissederler, görürler ve Fizik Dünyadaki sesleri duyarlar. Fakat körler için renkler ne kadar anlaşılmazsa durugörürlerin<sup class="calibre4"><a href="gulhac_split_110.html#footnote-100-33" id="footnote-100-33-backlink" name="footnote-100-33-backlink">[33]</a></sup> yüksek Dünyalar olarak adlandırdıkları diğer dünyalar da, onlar için o kadar anlaşılmazdır. Bununla birlikte kör bir insanın ışığı görmemesi ışığın, var ve gerçek olmadığının kanıtı değildir. Aynı şekilde insanların pek çoğunun onu algılayamaması da fizikötesi dünyâların olmadığına dair bir kanıt teşkil etmez. Eğer kör bir kişi görmeye başlarsa, ışığı ve renkleri görür. Fizikötesi dünyaları göremeyen kişinin yüksek duyuları da, tıpkı körlerin gözlerinin açılması gibi uygun yöntemlerle açılabilirse, onlar da varlıkları kendilerine şu anda saklı bulunan bu dünyâların farkına varabilirler.</p>
	<p class="normal">49) İnsanların bir kısmı fizikötesi dünyaların varlığı veya gerçekliğine inanmamak hatasını işlerken, birçoğu da bu dünyaların varlığından emin olduktan sonra diğer uçtaki aşırılığa varıyorlar. Onlar sanıyorlar ki, bir kişi durugörür olduğunda bir anda bütün gerçeklikler ona açılır ve insan yüksek dünyâları “görebildiğinde”, bir anda fiziksel dünyâdaki “her şeyi bilebilir”. </p>
	<p class="normal">50) Bu çok büyük bir hatadır. Günlük yaşamla ilgili meselelerde böyle bir bakış açısının yanlışlığını kolayca tanırız. Kör olarak doğmuş birinin bir şekilde görme yetisini kazandıktan sonra bir anda Fizik Dünya ile ilgili her şeyi “bileceğini” düşünmeyiz. Dahası çok iyi biliriz ki, aramızda bulunan ve ömrü boyunca her şeyi görme yetisine sahip olanlar bile, gördükleri şeylerin evrensel bir bilgisine sahip olmaktan çok uzaktırlar. Ve yine biliriz ki, şeylerin günlük yaşamımızda kullandığımız sadece sonsuz küçük bir parçasını bilmek için bile, zorlu öğrenimler ve yıllar süren uygulamalar gerekir. Ve “yukarıda nasılsa aşağıda da öyledir” hermetik özdeyişini, “aşağıda nasılsa yukarıda da öyle olmalıdır” şeklinde tersten okursak hemen kavrarız ki, bir şey bu dünyâda nasılsa diğer dünyâlarda da öyle olmak zorundadır. Ancak aynı zamanda fizikötesi dünyalarda bilgi edinmek, bizim şimdiki yoğun fizik dünyamız koşullarında bilgi edinmekten çok daha kolaydır. Fakat titiz bir öğrenimin gerekliliği ve gözlemlerde yanılma olasılığı sebebiyle bu iş o kadar da kolay olmaz. Güvenilir ve nitelikli gözlemcilerin ifadeleri, diğer dünyalarda gözlem yapmanın, fiziksel dünyadakinden çok daha fazla dikkat gerektirdiğini göstermiştir. </p>
	<p class="normal">51) Bir durugörür, gözlemlerinin bir değerinin olması için öncelikle bu konuda eğitimli olmalıdır. O, işinde ne kadar uzmanlaşırsa, gördüklerini bildirmede o kadar alçakgönüllü olacak ve diğer durugörürlerin bildirdiklerine de o kadar saygı duyacaktır. Zira iyi bir durugörür bilir ki, öğrenilecek çok ama çok şey vardır. Ve de tek bir araştırmacının araştırmalarının tüm detaylarından ancak pek azını kavrayabildiğinin bilincindedir.</p>
	<p class="normal">52) Aynı zamanda bu, yüksek dünyâların tariflerinin farklılığını da açıklamaktadır. Yüzeysel insanlar bu farklılığı öne sürerek yüksek dünyaların olmadığını iddia ederler. Onlar, eğer bu dünyâlar gerçekten varsa, araştırmacıların onlar hakkında aynı tarifleri yapmaları gerektiğini ileri sürerler. Günlük yaşamdan bir örnek getirirsek bu görüşün yanlışlığı kendiliğinden ortaya çıkar.</p>
	<p class="normal">53) Varsayalım ki bir gazete 20 muhabirini büyük bir şehre bu şehir hakkında “yazı yazmak” üzere yolluyor. Gazeteciler deneyimli gözlemcilerdir, en azından öyle olmaları gerekir. Meslekleri her şeyi görmelerini gerektirir. Ve onlardan olayları en iyi şekilde ifade etmeleri beklenir. Ancak belirttiğimiz 20 muhabirin bahsedilen şehir hakkında yapacağı 20 betimlemenin bırakın hepsini, iki tanesi bile kesinlikle tam olarak birbirinin aynısı değildir. Ancak daha kesin olan bir şey de, bu betimlemelerin birbirleriyle çelişik de olmadıklarıdır. Bu betimlemeler belki de birkaç aynı genel özellikler içereceklerdir ancak bunun dışında, betimlemenin özelliği ve içeriği bakımından birbirlerinden tamamen farklı olacaklardır.</p>
	<p class="normal">54) Bu betimlemelerin birbirlerinden farklı olması, bahsedilen şehrin olmadığı anlamına mı gelir? Elbette gelmez! Her biri şehri kendi bakış açısından görmüştür. Bu örnek, her şeyi çok iyi anlatır. İnsan bu betimlemelerin farklılığı karşısında şaşırıp ümitsizliğe kapılacağına, tek bir betimlemeyi okuyup diğerlerini çöp sepetine atmak yerine bu betimlemelerin hepsini değerlendirerek, şehrin daha tam ve daha iyi anlayışına ve betimlemesine ulaşacağını kabul etse daha iyi ederdi. Her bir betimleme diğerinin daha iyi açıklanmasını sağlar ve onu tamamlar. </p>
	<p class="normal">55) Aynı şey yüksek dünyâları araştıranların anlattıkları için de geçerlidir. Herkesin, kendine özgü bir nesnelere bakma yöntemi vardır ve herkes, sadece kendi belirli bakış açısından gördüğünü betimleyebilir. Her kişinin anlattıkları diğerlerinin anlattıklarından çok farklı olsa da, her gözlemcinin kendi kişisel bakış açısından anlattığı aynı derecede doğru olabilir. </p>
	<p class="normal">56) Bazen sorulur: Bu dünyâları araştırmak niye? İnsan neden kendi zamanında var olan dünyâyla yetinmez, neden insan fiziksel dünyânın şimdiki zamanda sunduğu öğretilerle memnun olmaz? Ve de eğer görünmeyen dünyâlar varsa da, araştırmalarımızla onlara erişinceye kadar neden beklemiyoruz? ‘Her güne o günün kendi zahmeti yeter.’ Neden sonraki günlerin zahmetini önceden üzerimize alalım?</p>
	<p class="normal">57) Eğer yeni ve bize yabancı koşullar altında yıllarca içinde yaşamak zorunda kalacağımız uzak bir ülkeye er ya da geç götürüleceğimizi kesinlikle bilseydik, mantıklı bir şekilde bu ülke hakkında bilinen her şeyi öğrenmek için çaba göstermez miydik? Bu bilgiler bizim yeni koşullara uyum sağlamamızı oldukça kolaylaştırırdı.</p>
	<p class="normal">58) Hayatta kesin olan bir tek şey vardır ve bu da ölümdür! Biz öbür tarafa gittiğimizde ve yeni koşullar ile karşılaştığımızda, bize orada en çok yarayacak şey, muhakkak ki bu koşulları önceden bilmemizdir.</p>
	<p class="normal">59) Hepsi bu da değil! Etkilerin dünyâsı olan fizik dünyâyı anlamak için, önce fizik-ötesi dünyâyı anlamak zorunludur, çünkü o, nedenler dünyâsıdır. Sokakta tramvayları görürüz ve telgrafın seslerini duyarız (1909), fakat her ikisini de harekete geçiren gizemli kuvvet, yine de bizim için gizlidir. Bu güç, elektriktir deriz; fakat sadece isim bir açıklama getirmez. O kuvvetin kendisi hakkında hiçbir şey öğrenemeyiz, sadece onun etkilerini görürüz ve duyarız. </p>
	<p class="normal"> 60) Soğuk suyla dolu bir çanağı yeterince düşük sıcaklıktaki bir ortama koyarsak hemen buz kristalleri biçimlenmeye başlar ve biz de onların biçimlenme sürecini görebiliriz. Suyun kendisi boyunca kristalleştiği çizgiler, ‘kuvvet çizgileri’ olarak hep vardı, ancak su donana kadar görünmez kalmışlardı. Pencerelerde oluşan güzelim “buz çiçekleri” de yüksek dünyâlardaki akımların görünür görünümleridir. Bunlar yüksek dünyâlardan açığa çıkarlar ve sürekli olarak üzerimizde etkindirler. Pek çoğumuz onların farkında olmayız ancak bu, onların üzerimizdeki etkilerini azaltmaz. </p>
	<p class="normal">61) Bu yüzden yüksek Dünyâlar, nedenlerin ve kuvvetlerin dünyâlarıdırlar. Ve biz diğer dünyâları bilmeden ve tüm maddesel şeyleri yalnızca etkiler olan güçleri ve sebepleri kavramadan önce bu aşağı dünyâyı tamamen anlayamayız.</p>
	<p class="normal">62) Fizik Dünyâ ile bu yüksek Dünyâların gerçekliğini karşılaştırdığımızda şu sonuca varırız: Şaşırtıcı olsa da insanların çoğunluğuna serap veya hatta daha az gerçek olarak görünen yüksek Dünyâlar, aslında daha gerçektirler ve bu dünyâlardaki nesneler, Fizik Dünyâ’daki nesnelerden daha kalıcı ve daha dayanıklıdırlar. Bir örnekle bunu kolayca görebiliriz. Hiçbir mimar, malzemeleri temin edip bir düşüncesi veya planı olmadan onları işçilere rasgele kullandırarak bir yapı yapmaz. Öncelikle o, “yapıyı kafasında düşünür”. Sonra yavaş yavaş bu düşünce zihninde biçimlenir ve sonunda bitmiş evin küçük bir resmi, yani evin düşünce formu onun zihninde oluşur. </p>
	<p class="normal"> 63) Bu aşamada mimardan başka hiç kimse evi göremez. Ve de mimar evi ancak kâğıt üzerinde görünür hâle getirir. O, sonra da evin planlarını çizer. Düşünce formunun bu nesnel resmine göre usta da tahta, demir veya taşlardan, mimar tarafından meydana getirilen düşünce-formuna tam uygun bir şekilde evi inşa eder.</p>
	<p class="normal">64) Böylece düşünce formu, maddesel bir gerçeklik hâline gelir. Materyalist kişi bu evin, mimârın zihnindeki evden çok daha gerçek, kalıcı ve cisimsel olduğunu iddia edecektir. Fakat bir düşünelim. Düşünce formu olmadan ev asla inşa edilemezdi. Maddesel nesne dinamit, deprem, ateş veya çürüme ile yok olabilir, ancak düşünce formu hep kalacaktır. Mimâr yaşadığı sürece bu düşünce formu da varolacaktır. Ve bir ev yıkılırsa, o eve ait düşünce formuna göre bir çok benzer ev inşa edilebilir. Mimârın kendisi bile bu düşünce formunu yok edemez. Hatta mimârın ölümünden sonra bile bu düşünce formu, doğanın hafızasını okuma özelliğini sahip kişiler tarafından tekrar keşfedilebilir. Bu kişilerden ileride bahsedeceğiz. </p>
	<p class="normal">65) Etrafımızda ve üzerimizde bulunan bu dünyâların varlığının akla uygun olduğunu gördükten, onların gerçeklikleri ve süreklilikleri hakkında iknâ olduktan ve onlarla ilgili ilimin yararını kavradıktan sonra, şimdi de onları teker teker inceleyelim. İncelememize Fizik Âlem ile başlayalım. </p>
	<p class="ortayazi"><span class="idebold">Fizik Âlemin Kimyasal Bölgesi</span></p>
	<p class="normal">66) Gülhaç öğretisinde evren, yedi farklı Âleme ya da Madde hallerine ayrılır: </p>
	<p class="normal">1- Tanrı Âlemi</p>
	<p class="normal">2- Sâf Rûhlar Âlemi</p>
	<p class="normal">3- Tanrısal Rûh (Divine Spirit) Âlemi</p>
	<p class="normal">4- Hayat Rûhu Âlemi</p>
	<p class="normal">5- Düşünce Âlemi</p>
	<p class="normal">6- Arzu Âlemi</p>
	<p class="normal">7- Fizik Âlem</p>
	<p class="normal">67) Bu, keyfi bir ayrım değil, aksine gerekli bir ayrımdır. Çünkü yukarıda belirttiğimiz her bir âlemin ‘maddesi’ (<span class="ideitalik">substance</span>), diğer âlemlerde geçerli olmayan yasalara tâbidir. Böylece örneğin Fizik Âlemde madde; yerçekimi, büzülme ve yayılma yasalarına bağlıdır. Arzu Âleminde ise ne sıcaklık, ne de soğukluk vardır ve de formlar, bu âlemde kolaylıkla yükselebildikleri gibi aşağıya da kolayca inebilirler. Fizik Âlemde hükmedici faktör olan mekân ve zaman da, Arzu Âlemde hemen hemen hiç yoktur.</p>
	<p class="normal">68) Bu âlemlerin maddeleri, yoğunluk bakımından da farklılık gösterirler. Yedi âlemden biri olan Fizik Âlem, içlerinden en yoğun maddeye sahip olanıdır. </p>
	<p class="normal">69) Âlemlerin her biri, kendi içerisinde de yedi bölgeye veya alt-bölüme ayrılırlar. Fizik Âlemde Katılar, Sıvılar ve Gazlar, yoğun üç bölgeyi oluşturur; diğer dört bölge ise farklı yoğunluklardaki eterdirler. Diğer âlemlerde de benzer bölümlendirmeler yapmak zorunludur, çünkü kendilerini oluşturan madde, bir âlemin her yerinde homojen yoğunluğa sahip değildir.</p>
	<p class="normal">70) Burada iki ayrım daha yapmamız gereklidir. Fizik Âlemin yoğun üç bölgesi olan Katı, Sıvı ve Gazlar, Kimyasal Bölgeyi oluştururlar. Bu bölgenin maddesi (<span class="ideitalik">substance</span>), tüm yoğun Form’ların temelidir.</p>
	<p class="normal">71) Eter de bir fiziksel maddedir. O, maddeci bilimin kabul ettiği gibi homojen değildir ve dört farklı hâlde bulunur. Eter, Kimyasal Bölgenin cisimlerine yaşam gücü veren hareketli Rûh için gerekli ortamı sağlar. Daha ince olan dört eter alt-bölümü, Eter Bölgesi olarak bilinen bölgeyi oluştururlar. </p>
	<p class="normal">72) Düşünce Âleminde yüksekteki üç alt-bölüm, soyut düşünce’nin temelini oluştururlar. Bu yüzden bu üç alt-bölüm topluca, Soyut Düşünce Bölgesi olarak adlandırılır. Daha yoğun dört alt-bölüm ise kendi fikirlerimizi cisimlendirmemizi ve somutlaştırmamızı sağlayan düşünce maddesini bize verirler. Bu yüzden bu dört alt-bölümü Somut Düşünceler Bölgesi diye adlandırıyoruz.</p>
	<p class="normal">73) Eğer her şeyi materyalistin bakış açısından çok farklı bir bakış açısıyla görmeseydi okültistin Fizik Âlemin özelliklerine titiz bakışı gereksiz gibi görünebilirdi. Materyalist, maddenin üç hâlini bilir: Katılar, Sıvılar ve Gazlar. Bunların hepsi kimyasaldır, çünkü hepsi Yer’in kimyasal bileşenlerinden oluşmuşlardır. Bütün maden, bitki, hayvan ve insan formları bu kimyasal malzemeden inşa edilmişlerdir. Bu yüzden bunlar, maddenin kendisi kadar kimyasaldırlar.</p>
	<p class="normal">74) Dağa veya onun zirvesini çevreleyen buluta; bitkilerin özsuyuna veya hayvanların kanına; örümceğin ipine, kelebeğin kanadına veya filin kemiklerine; her nefeste aldığımız havaya veya içtiğimiz suya baktığımızda görürüz ki, bunların hepsi aynı kimyasal maddelerden oluşmuşlardır.</p>
	<p class="normal">75) Peki bu temel maddenin (<span class="ideitalik">substance</span>), etrafımızda gördüğümüz sonsuz çeşitli Formlara bürünmesini sağlayan nedir? Bunu sağlayan, Tek Evrensel Rûh’tur. Tek Evrensel Rûh görünür dünyâda Kendisini, gelişimin farklı aşamalarında bulunan dört büyük Yaşam nehri olarak ifade eder. </p>
	<p class="normal">76) Bu dörtlü ruhsal etki (<span class="ideitalik">impulse</span>) yer’in kimyasal malzemesini biçimlendirerek dört âlemin çok çeşitli formlarının ortaya çıkmasını sağlar. Bu dört âlem; Maden, Bitki, Hayvan ve İnsan Âlemleridir.</p>
	<p class="normal">77) Bir form, dört yaşam akımından üstteki üçü için bir ifâde aracı olma görevini yerine getirdiğinde kimyasal güçler bu formu parçalarlar. Böylece bu formu oluşturan malzeme, yeni formların yapımında tekrar kullanılırlar. </p>
	<p class="normal">78) Bu yüzden nasıl bir marangoz, içinde oturmak için (<span class="ideitalik">tahtadan</span>) yaptığı evden farklı ve kişisel olarak ondan bağımsız ise, aynı şekilde formu kendisinin bir ifâdesi olarak biçimlendiren Rûh veya Yaşam da maddeye o kadar yabancıdır. </p>
	<p class="normal">79) Bütün maden, bitki, hayvan ve insan formları kimyasal olduklarından, mantıken ilkel durumlarındaki kimyasal malzeme iken oldukları gibi ölü ve hissiz kalmaları gerekir. Ve Gülhaçcı bunun böyle olduğunu öne sürer.</p>
	<p class="normal">80) Bazı bilim adamları, hangi âleme ait olursa olsun canlı ya da ölü her dokuda hissin bulunduğunu iddia ederler. Hatta onlar, genelde maden olarak sınıflandırılan maddeleri de hisleri olan nesneler kategorisine dahil ederler. Buna kanıt olarak da araştırmalarından elde ettikleri enerji şekillerini gösterirler. </p>
	<p class="normal">81) Araştırmacıların diğer bir kısmı ise hislerin merkezi olan beyin hariç, insan vücûdunda bile hislerin olmadığını ileri sürerler. Bu araştırmacılar, parmak yaralandığında acıyı “hisseden”in parmak değil de beyin olduğunu söylemektedirler. </p>
	<p class="normal">82) Böylece bilim evi, diğer pek çok noktada olduğu gibi bu noktada da kendi içinde bölünür. Her biri kısmen haklıdır. Bu, “hissetme”den ne anladığımıza bağlıdır. </p>
	<p class="normal">83) Eğer biz bununla, tıpkı yere fırlatılan topun tekrar yukarıya sıçraması gibi bir etkiye karşılık verilen tepkiyi kastediyorsak, elbette ki hem madensel, hem bitkisel ve hem de hayvansal dokulara duygu isnat etmek doğrudur. </p>
	<p class="normal">84) Fakat biz bununla haz ve acı, sevgi ve nefret, sevinç ve kederi kastediyorsak, bunları düşük yaşam formlarına, örneğin ayrı bir dokuya veya ilkel haldeki madenlere veya hatta beynin kendisine atfetmek mantıksız olurdu. Çünkü böyle hisler ancak öz-bilinçli (<span class="ideitalik">self-conscious</span>) ölümsüz rûhun ifadesidirler ve de beyin sadece, insan rûhunun yaşam senfonisini çaldığı harikulâde enstrümanının (<span class="ideitalik">piyano</span>) klavyesidir. Nasıl bir müzisyen kemanında kendisini ifade ediyorsa rûh da kendisini, klavyesi beyin olan bu enstrümanla ifade eder.</p>
	<p class="normal">85) Yüksek âlemlerin olması gerektiği ve olduğunu anlayamayan insanlar olduğu gibi, bu âlemler hakkında çok az bilgi sahibi olur olmaz Fizik Âlemi küçümseme alışkanlığı edinen insanlar da vardır. Bu tutum, materyalistin tutumu kadar yanlıştır. </p>
	<p class="normal">86) Tanrı’nın irâdesini ve planını gerçekleştirmekle görevli yüce ve bilge varlıklar, başka hiçbir koşullarda öğrenilemeyecek büyük ve önemli dersleri öğrenebilmemiz için bizi bu fiziksel çevreye koymuşlardır.</p>
	<p class="normal">87) Bizim görevimiz de yüksek âlemlere ilişkin bilgilerimizi en iyi şekilde kullanarak bu maddi dünyânın bize verdiği dersleri en iyi şekilde öğrenmektir. </p>
	<p class="normal">88) Fizik Âlem bir anlamda, diğer âlemlerde doğru olarak çalışabilmemiz için bir çeşit ‘model okul’ veya ‘deneyim istasyonu’dur. </p>
	<p class="normal">89) Diğer âlemlerin varlığını bilsek de bilmesek de bu dersler bize verilir. Bu da, bu planın yaratıcılarının büyük bilgeliğinin bir ispatıdır. </p>
	<p class="normal">90) Eğer sadece yüksek âlemlerin bilgisine sahip olsaydık birçok hatalar yapardık. Ve de bu hatalar ancak fiziksel koşullar ölçüt alındığında görünür hâle gelirlerdi. Bir örnekle açıklarsak:</p>
	<p class="normal">91) Kafasındaki düşünceden bir makine yapan mucidin durumunu ele alalım. O ilk olarak makineyi düşüncesinde yapar. Zihninde de bu makineyi bitmiş olarak görür. Bu makine, tasarlandığı işi en iyi şekilde yapar.</p>
	<p class="normal">92) Mucit bundan sonra da tasarımının çizimini yapar ve ilk düşüncesinde değişiklikler yapmanın gerekli olduğunu düşünebilir. Ancak çizimlerden, planının yapılabilir olduğuna kanaat getirdikten sonra, uygun malzemeden gerçek makineyi yapmaya başlar. </p>
	<p class="normal">93) Makine, planladığı gibi çalışabilecek konuma gelmeden önce daha değişikliklerin olacağı hemen hemen kesindir. Belki de makinenin yeni baştan oluşturulması gerekecek veya hatta ortaya çıkmış olan makine, tamamen işe yaramaz bir şey olacaktır ve atılacaktır. Bu durumda yeni bir planın geliştirilmesi gerekecektir. </p>
	<p class="normal">94) Fakat önemli olan nokta şudur: Yeni düşünce veya plan, önceki işe yaramaz makinenin hatalarını giderme amacına göre yapılacaktır. Makine, ilk düşünceye göre maddeden yapılmasaydı, ondan doğan hatalar ortaya çıkmayacaktı ve böylelikle makine konusunda ikinci ve doğru düşünce asla oluşmayacaktı.</p>
	<p class="normal">95) Bu durum aynı şekilde diğer tüm sosyal, ekonomik ve insancıl yaşam koşulları için de geçerlidir. Bir çok plan, onu tasarlayanlara ilk başta mükemmel görünür, hatta kağıt üzerinde de iyi gözükebilir, ancak gerçeklendiklerinde başarısız olur. Ancak bu bizi asla yıldırmamalıdır. Zira şu bir gerçektir ki, “hatalarımızdan, başarılarımızdan öğrendiklerimizden daha fazla öğreniriz”. Doğru değerlendirme noktası şudur ki, bu Fizik Âlem, içinde çok önemli şeyleri öğrendiğimiz en değerli deneyim okuludur. </p>
	<p class="ortayazi"><span class="idebold">Fizik Âlemin Eter Bölgesi</span></p>
	<p class="normal">96) Bu doğa âlemine girdiğimizde kendimizi, görünmez ve maddi olmayan bir dünyada buluruz. Burada alışkın olduğumuz duyular bizi terk ederler. Bu nedenle Fizik Âlemin bu kısmı gerçekte materyalist bilim tarafından araştırılmamıştır.</p>
	<p class="normal">97) Hava görünmez, ancak modern bilim onun varolduğunu bilir. Havanın rüzgâr olarak hareketi, aletlerle ölçülebiliyor. Hava, basınçla sıvı ve görünür hâle getirilebilir. Fakat eter, o kadar kolay kavranabilecek bir şey değildir. </p>
	<p class="normal">98) Maddeci bilim, elektriğin telli ve telsiz iletiminin nasıl gerçekleştiğini açıklamak için mecburiyetten, bilinenden daha ince bir madde kabul etmek zorunda kaldı. Bu madde, “eter” olarak adlandırılır. </p>
	<p class="normal">99) Maddeci bilim, eterin gerçekten varolup varolmadığını bilmiyor. Zira şimdiye kadar hiçbir bilim adamının dehâsı, eter’i de kapsayan bir teori ortaya çıkaramadılar. Zira “laboratuvar sihirbazı” için eter ele geçmez bir özelliğe sahiptir. O, eter’i ne ölçebilir, ne tartabilir, ne de herhangi bir şekilde analiz edebilir, çünkü zamanımızda (1909) henüz bu iş için geliştirilmiş bir cihaz yoktur.</p>
	<p class="normal">100) Gerçekten de modern bilimin başarıları olağanüstüdür. Fakat doğanın sırlarını öğrenmenin en iyi yolu bunun için yeni araçlar bulmak değil, bizzat araştırıcının kendisini geliştirmektir. İnsanın yetileri<sup class="calibre4"><a href="gulhac_split_111.html#footnote-100-34" id="footnote-100-34-backlink" name="footnote-100-34-backlink">[34]</a></sup> kendi içindedir ve bu güçler yardımıyla o, çok çok büyük ve çok çok küçük şeyleri inceleyebilir. Nasıl teleskop ve mikroskobun görüş gücü, çıplak insan gözünün görüş gücünü kat kat aşıyorsa, aynı şekilde insandaki bu yetilerin görüş gücü de teleskop ve mikroskop’un görüş gücünü kat kat aşar. Bu duyular veya yetiler, okültistlerin araştırmalarında kullandıkları araçlardır ve gerçeği arayışlarında “açıl susam açıl”dırlar. </p>
	<p class="normal">101) Sıradan insanlar için Kimyasal Bölge’de bulunan katı, sıvı ve gazlar ne kadar gerçekse eğitimli bir durugörür için eter de o kadar gerçektir. Tıpkı sıradan insanların katı, sıvı ve gazları duyularıyla algıladıkları gibi durugörür, eteri duyularıyla algılayabilir. Ve de bir durugörür; bitki, hayvan ve insanın ‘madensel form’larına hayat veren yaşamsal güçlerin bu formlara, eter’in dört hâli aracılığıyla aktığını görür. Şimdi de bu dört eterin isimlerini ve özel işlevlerini inceleyelim.</p>
	<p class="normal1">1) Kimyasal Eter:</p>
	<p class="normal">102) Bu eter kendisini hem pozitif, hem de negatif olarak açığa çıkar. Sindirim ve boşaltımı sağlayan güçler, onun aracılığıyla çalışırlar. Sindirim, kimyasal eter aracılığıyla çeşitli besin elementlerinin bitki, hayvan ve insan vücutlarına dâhil olmasını sağlayan süreçtir. Bu işlem, daha ileride göreceğimiz güçler tarafından gerçekleştirilir. Bunlar, kimyasal eter’in pozitif kutbu boyunca faaliyet gösterirler ve ilgili formu oluşturabilmek için gerekli elementleri kendilerine çekerler. Bu güçler ne körü körüne ne de mekanik bir şekilde (<span class="ideitalik">motomot</span>) çalışırlar. Aksine onların çalışmaları, iyi düşünülmüş bir seçime göre olur. Bilim adamları bu tercihi, onun etkilerinden bilebilirler. Sonuçta bu güçler, vücudu büyütme ve onun varlığının devamlılığını sağlama amaçlarını gerçekleştirirler. </p>
	<p class="normal">103) Boşaltım da buna benzer güçler tarafından gerçekleştirilir, ancak boşaltımı sağlayan güçler kimyasal eterin negatif kutbu boyunca çalışırlar. Negatif kutbun yardımıyla yiyecekte bulunan ve kullanım için uygun olmayan maddeler ile vücutta kullanımları son bulmuş olan ve atılması gereken maddeler vücuttan dışarı atılırlar. İnsan irâdesine bağlı olmayan diğer bütün işlemler gibi bu işlem de ‘akıllı’dır, yâni belirli ve kesin bir seçiciliğe göre çalışır ve kesinlikle mekanik bir şekilde çalışan bir sistem değildir. Örneğin böbrekler ancak sağlıklı olduklarında idrarı süzerler, eğer böbreklerde bir sorun varsa, süzme işlemini yapmazlar ve vücut için değerli olan albümin maddesini de idrarla birlikte atarlar. Uygun seçim, normal olmayan koşullar sebebiyle yapılmaz. </p>
	<p class="normal1">2) Yaşam Eteri: </p>
	<p class="normal">104) Nasıl ki kimyasal eter, bireysel formun varlığının devamlılığını sağlayan güçlerin çalıştığı bir yol ise; yaşam eteri de, türün devamlılığını sağlayan güçlerin, yâni üreme güçlerinin etkin olduğu bir yoldur. </p>
	<p class="normal">105) Yaşam eterinin de tıpkı kimyasal eter gibi pozitif ve negatif kutbu vardır. Pozitif kutup boyunca çalışan güçler, kadında hamilelik sırasında çalışan güçlerdir. Bu güçler dişinin, pozitif ve aktif bir iş olan yeni bir varlığın doğurulması işini yapmasını mümkün kılar. Öte yandan yaşam eterinin negatif kutbu boyunca faal olan güçler de erkeğin meni üretmesini sağlar. </p>
	<p class="normal">106) Döllenmiş insan ve hayvan yumurtası ve bitki tohumunda yaşam eterinin pozitif kutup boyunca çalışan güçler, erkek insan, hayvan veya bitkiler meydana getirirken; negatif kutup boyunca kendilerini açığa vuran güçler de dişileri meydana getirir. </p>
	<p class="normal1">3) Işık Eteri: </p>
	<p class="normal">107) Bu eter de hem pozitif, hem de negatiftir. Onun pozitif kutbu boyunca çalışan güçler, yüksek organizmalı hayvanlarda ve insanlarda, onları bireysel ısı kaynağı haline getiren kan sıcaklığını üretirler. Işık eterinin negatif kutbu boyunca işlev gören güçler de duyular aracılığıyla etkinlik gösterirler ve kendilerini; görme, duyma, tatma, dokunma ve koku almanın pasif fonksiyonları olarak ifade ederler. Bu güçler ayrıca gözü inşa eder ve beslerler.</p>
	<p class="normal">108) Soğukkanlı hayvanlarda ışık eterinin pozitif kutbu, kan dolaşımını sağlayan güçlerin çalıştığı yoldur. Negatif güçler ise, yüksek organizmalı hayvanlarda ve insanlardaki negatif güçlerin göz fonksiyonları ile aynı fonksiyona sahiptirler. Gözlerin olmadığı hayvanlarda ise, ışık eterinin negatif kutup boyunca çalışan güçler muhtemelen, duyu organları olan bütün canlılarda yaptıkları gibi, diğer duyu organlarını inşa eder veya beslerler.</p>
	<p class="normal">109) Bitkilerde ışık eterinin pozitif kutbu boyunca çalışan güçler, bitki özsuyunun dolaşımını sağlarlar. Böylece kışın, ışık eteri güneş ışığı ile yeterince yüklenmediği için, yaz güneşi ışık eterini yeterince yükleyene kadar bitki özsuyunun dolaşımı gerçekleşmez. </p>
	<p class="normal">110) Işık eterinin negatif kutbu boyunca faaliyet gösteren güçler, bitkilerin yeşil özü olan klorofil verirler ve bitkileri renklendirirler. Gerçekte doğanın tüm âlemlerindeki bütün renkleri, ışık eterinin negatif kutbu tarafından verilir. Bu yüzden hayvanların en koyu renkleri sırtlarında bulunur ve bitkilerin de güneşe dönük tarafları en koyu renklendirilmiş kısımlarıdır. Dünyânın, güneş ışınlarının zayıf olduğu kutup bölgelerinde tüm renkler daha açıktırlar, hatta bazı durumlarda bu renkler o kadar kısıtlı verilmiştir ki, bu renkler kışın tamamen kaybolurlar ve bu da hayvanların tamamen beyaz görünmelerine sebep olur. </p>
	<p class="normal1">4) Yansıtıcı Eter:</p>
	<p class="normal">111) Daha önce de belirttiğimiz gibi, zihinde varolan ev fikri, mimarın ölümünden sonra bile doğanın hafızasından tekrar bulunabilir. </p>
	<p class="normal">112) Olmuş olan her şey, yansıtıcı eter’de silinemez bir resim bırakır. Yerin ilk zamanlarındaki çok büyük eğreltiotları, resimlerini kömür yataklarında bıraktılar. Buzulların geçmiş dönemlerdeki ilerleyişi de, yolları boyunca buzulların kayalıklar üzerinde bıraktıkları izlerden belirlenebilir. Aynı şekilde insanların düşünceleri ve eylemleri de doğa tarafından yansıtıcı eter’e silinemez bir şekilde kaydedilmektedir. Bu kayıtlar deneyimli bir durugörür tarafından, yeteneğiyle doğru orantılı bir kesinlikte okunabilirler. </p>
	<p class="normal"> 113) Yansıtıcı eter, ismini birden fazla sebepten dolayı hak eder. Çünkü bu eterde bulunan resimler, yalnızca doğanın hafızasının yansımalarıdır. Doğanın gerçek hafızası ise çok daha yüksek bir âlemde bulunmaktadır. </p>
	<p class="normal">114) İşinin ehli hiçbir durugörür, yansıtıcı eter’in resimlerini anlamaya uğraşmaz. Zira, yüksek âlemlerdekine göre bu resimler bulanık ve belirsizdirler. </p>
	<p class="normal">115) Yansıtıcı eteri okuyabilenlerin genel olarak hiçbir üstünlükleri yoktur, çünkü gerçekte neyi okuduklarını bilmezler. </p>
	<p class="normal">116) Sıradan psikometristler<sup class="calibre4"><a href="gulhac_split_112.html#footnote-100-35" id="footnote-100-35-backlink" name="footnote-100-35-backlink">[35]</a></sup> ve durugörürler genellikle bilgilerini yansıtıcı eter’den elde ederler. Okült okulların ilk aşamalarındaki öğrenciler de, eğitimleri sırasında sınırlı ölçüde yansıtıcı eteri okurlar. Fakat bu öğrenciler, öğretmenleri tarafından, buradan okuduklarıyla hemen yanlış sonuçlara varmamaları için kesin bilgi edinmede bu eterin yetersiz olduğu konusunda uyarılırlar. </p>
	<p class="normal">117) Bu eter aynı zamanda, düşüncenin beyin üzerinde bir etki yaratmasını sağlayan ortamdır. Yansıtıcı eter, Düşünce Âleminin dördüncü alt-bölümüyle çok yakından ilişkilidir. Bu alt-bölüm, Somut Düşünce Bölgesinin en üstteki alt-bölümüdür ve insan zihninin evidir. Orada doğanın hafızası, yansıtıcı eterdekinden çok daha açıktır. </p>
	<p class="normal"><span class="idebold">Arzu Âlemi</span></p>
	<p class="normal">118) Fizik âlem ve doğanın diğer tüm âlemleri gibi Arzu Âlemi de “bölge” olarak adlandırılan yedi alt-bölümden oluşur. Fakat bu âlem, Fizik Âlem gibi Kimyasal ve Eter Bölgeleri olarak ikiye ayrılmaz. </p>
	<p class="normal">119) Arzu’nun cisimlenme maddesi olarak yedi alt-bölümün veya bölgenin tümünde arzu maddesi bulunur. </p>
	<p class="normal">120) Kimyasal Bölgenin formlar âlemi olması ve Eter Bölgesinin, bu formlardaki yaşamsal faaliyetler olan yaşama, hareket etme ve üremeyi yürüten güçlerin evi olması gibi Arzu Âlemindeki güçler de yaşatılan yoğun beden üzerine etkindirler ve onu, şu veya bu yönde hareket etmeye sevk ederler. </p>
	<p class="normal">121) Eğer yalnızca Fizik Âlemin Kimyasal ve Eter Bölgelerinin faaliyetleri olsaydı, hareket edebilen canlı vücutlara sahip olurduk, ancak bu hareketler için bir dürtümüz olmazdı. Bu dürtü, Arzu Âleminde etkin olan kozmik güçler tarafından sağlanır. Kendisine hayat verilen vücudun her lifine nüfuz eden ve eylemi şu ya da bu yöne gitmeye iten bu dürtü olmasaydı, ne deneyim ve ne de ahlaki büyüme olabilirdi.</p>
	<p class="normal">122) Çeşitli eterlerin fonksiyonları, form’un cisim olarak büyümesini tek başlarına sağlayabilirlerdi, ancak moral büyüme tamamen eksik olurdu. Böylelikle hem form’un, hem de yaşamın evrimi imkânsız olurdu, zira form’ların daha yüksek basamaklara doğru evrimi, ancak onların ruhsal olarak büyümeleri ile gerçekleşebilir. Buradan aynı zamanda, bu doğa âleminin büyük önemini de görebiliriz.</p>
	<p class="normal">123) Form ve özellik, kendisini Fizik Âlemin Kimyasal Bölgesinde nasıl ifade ediyorsa, aynı şekilde arzular, dilekler, tutkular ve duygular da kendilerini, Arzu Âleminin çeşitli bölgelerinin maddesinde ifade ederler. Arzular, dilekler, tutkular ve duygular; yoğunluklarına göre değişen ve içinde cisimlendikleri formlara bürünürler. Bu formlar, kısa veya uzun ömürlü olabilirler.</p>
	<p class="normal">124) Arzu âleminde güçler ve madde arasındaki ayrım, Fizik Âlemde olduğu kadar kesin ve açık değildir. Hatta neredeyse burada güç kavramı ile madde kavramının özdeş ve birbirinin yerine geçebilir olduğu bile söylenebilir. Bu tam böyle değildir ancak biz belli bir noktaya kadar Ârzu âleminin güç-maddesi’nden (<span class="ideitalik">force-matter</span>) meydana geldiğini söyleyebiliriz. </p>
	<p class="normal">125) İtiraf etmemiz gerekir ki Arzu Âlemin maddesi, Fizik Âlemin maddesinden bir derece daha az yoğundur. Fakat Arzu Âlemin maddesinin, daha ince bir fiziksel madde olduğunu düşünmek tamamen yanlıştır. Okült felsefeyle uğraşan bir çok kişi tarafından ileri sürülmesine karşın bu iddia doğru değildir.</p>
	<p class="normal">126) Bu yanlış izlenim özellikle, yüksek âlemlere ilişkin mükemmel ve kesin betimleme yapmanın zorluğundan kaynaklanır. Bu betimleme, yüksek âlemlerin eksiksiz kavranması için zorunludur.</p>
	<p class="normal">127) Ne yazık ki dilimiz, maddi şeyleri betimlemeye yarar ve bu yüzden fizik-ötesi âlemlerdeki durumları açıklamak için hiç de uygun değildir. Bu âlemler hakkında söylenen her şey, her yönüyle ve tam olarak gerçeği yansıtamayan bir deneme ve bir benzetme olarak algılanmalıdır. </p>
	<p class="normal">128) Dağ ve papatya, insan, at ve bir parça demir, bir ve aynı atomsal ilk-maddeden meydana gelseler de papatyanın, bir parça demirin daha ince bir formu olduğunu söyleyemeyiz. Aynı şekilde fiziksel maddenin Arzu maddesinde parçalandığında meydana gelen değişimi ve farkı kelimelerle açıklamak imkânsızdır. Eğer bu durumda hiçbir fark olmasaydı, arzu maddesi de Fizik Âlemin kurallarına tâbi olurdu. Oysa ki durum böyle değildir. </p>
	<p class="normal">129) Kimyasal Bölgenin maddesinin yasası, atâlet (<span class="ideitalik">eylemsizlik</span>) yâni eski durumu korumadır. Bu atâleti yenmek ve duran bir vücûdu harekete geçirmek için veya hareket halindeki bir gücü durdurmak için, belli miktarda bir güç gerekir. </p>
	<p class="normal">130) Arzu Âleminin maddesinde ise durum farklıdır. Bu maddenin neredeyse kendisi yaşar. Devamlı hareket halindedir ve sürekli akan bir nehir gibidir; tüm hayal edilebilen ve hayal edilemeyen formları çok büyük bir kolaylıkla ve hızla alır. Aynı zamanda bu madde, sürekli değişen bin renk tonuyla parıldar ve ışıldar. Bu olay, bilincin bu fiziksel durumunda bildiğimiz hiçbir şeyle kıyaslanamaz. </p>
	<p class="normal">131) Bu maddenin hareketinin ve görünümünün silik bir benzetmesini, bir istiridye kabuğunu güneş ışığında ileri ve geri hareket ettirdiğimizde görebiliriz. </p>
	<p class="normal">132) Bu, Arzu âleminin karakteristiğidir: durmadan değişen ışık ve renk. Bu ışık ve renk cümbüşünün içinde hayvan ve insan güçleri, ruhsal varlıkların sayısız hiyerarşilerdeki güçleri ile birbirine karışır. Bu varlıklar bizim Fizik Âlemimizde görünmezler, ancak bizim burada etkin olduğumuz kadar onlar da Ârzu Âleminde etkindirler. Onlardan bazılarından ileride bahsedilecektir. Orada onların insanın evrimiyle ilişkileri açıklanacaktır. </p>
	<p class="normal">133) Çok büyük ve çeşitli varlık gruplarından çıkan güçler, hep değişen Arzu Âlemi maddesinden sayısız ve çeşitli formlar oluştururlar. Bu formların varlıkları, onları doğuran tepi’nin (<span class="ideitalik">impulse</span>) kinetik enerjisine göre kısa ya da uzun süreli olabilir.</p>
	<p class="normal">134) Bu kısa açıklamadan bile, içsel gözleri yeni açılmış acemi birisi için Arzu Âleminde dengesini bulmasının ne kadar zor olduğu anlaşılabilir. </p>
	<p class="normal">135) Deneyimli bir durugörür, bir süre sonra artık medyumlar tarafından getirilen imkânsız açıklamalara hayret etmeyecektir.</p>
	<p class="normal">136) Bu medyumlar tamamen dürüst olabilirler, ancak yanılma (<span class="ideitalik">parallax</span>) ve (<span class="ideitalik">gelen bilgiyi</span>) yanlış alma olasılıkları o kadar çok ve bu durum o kadar hassastır ki, onların herhangi bir şeyi doğru iletebilmeleri bile bir mucizedir. </p>
	<p class="normal">137) Bir bebeği izleyerek kolayca görebileceğimiz gibi hepimizin bebeklik çağında görmeyi öğrenmemiz gerekti. Bir bebeği izlediğimizde görürüz ki bebek, odadaki nesnelere, sokağın öte yanındaki nesnelere veya aya uzanmaya çalışır. Bebek için aradaki mesafeyi değerlendirmek tamamen imkânsızdır.</p>
	<p class="normal">138) Aynı şekilde önceden kör olan ve gözleri sonradan görmeye başlamış kişide de şunu gözleyebiliriz: O, ilk zamanlarda yâni gözlerini kullanmayı öğrenmeden önce bir yerden bir yere yürümek için öncelikle gözlerini kapatır. Gözlerini tam anlamıyla kullanana dek şunu söyleyecektir: Hissederek ileriye doğru ilerlemek, görerek ilerlemekten daha iyidir. Aynı şekilde, iç algı organları yeni canlandırılmış bir öğrenci de, yeni edinmiş olduğu yeteneği kullanmak için öncelikle eğitilmelidir.</p>
	<p class="normal"> 139) Bu acemi öğrenci ilk başta, Fizik Âlemdeki deneyimlerinden edindiği bilgiyi, Arzu âleminde de kullanmaya kalkışacaktır. Çünkü yeni girdiği Arzu âlemin yasalarını henüz öğrenmemiştir. Bu durum da sayısız rahatsızlık ve karışıklığın kaynağı olacaktır. Bu âlemi anlamadan önce kişi, önceden edinilmiş hiçbir deneyimi işin içine katmadan kendisine gelen bilgiyi özümseyen küçük bir çocuk gibi olmalıdır. </p>
	<p class="normal">140) Arzu âlemini doğru bir şekilde anlayabilmek için kişi, bu âlemin hisler, arzular ve duygular âlemi olduğunun bilincine varmalıdır. Hisler, arzular ve duygular, iki büyük gücün egemenliği altındadırlar: Çekme ve İtme güçleri. Bu güçler, Arzu Âleminin en yoğun (<span class="ideitalik">alttaki</span>) üç bölgesinde, daha ince (<span class="ideitalik">üstteki</span>) olan bölgelerden farklı bir şekilde faaliyet gösterirler. Merkezdeki (ortadaki) bölge ise ‘nötral toprak’ olarak da adlandırılabilir. </p>
	<p class="normal">141) Bu merkezdeki bölge, duyguların bölgesidir. Burada, bir nesne veya bir düşünceye duyulan ilgi veya kayıtsızlık, terazinin kefesinin itme veya çekme güçlerinden biri lehine ağır basmasını sağlar. Ve böylece ilgili nesne veya düşünce, Arzu Âleminin ya yüksek üç bölgesine ya da aşağı üç bölgesine konulur; veya bu güçler onu tamamen dışarı atarlar. Şimdi bunun nasıl meydana geldiğini görelim.</p>
	<p class="normal">142) Çekim gücü, Arzu âleminin yüksek üç Bölgesinin en ince ve en saf maddesinde tek başına egemenliğe sahiptir. Fakat bu güç, üç aşağı Bölgenin daha yoğun maddesinin içinde de belli bir oranda bulunmaktadır ve bu bölgede baskın olan İtme gücüne karşı faaliyet gösterir. </p>
	<p class="normal">143) Eğer çekme gücünün bu karşı koyucu etkisi olmasaydı, İtme gücü çözücü özelliğiyle, üç aşağı Bölgeye giren her formun hemen yok olmasına neden olurdu. </p>
	<p class="normal">144) İtme gücü, en kuvvetli olduğu en yoğun ve en aşağıdaki Bölgede, burada yapılmış her formu, göreni dehşete düşürecek bir şekilde yırtar ve parçalar. Fakat İtme gücü yine de vahşi bir güç değildir. Doğadaki hiçbir şey vahşi değildir. Öyle görünse bile her şey iyiliğe çalışır. İtme gücünün Arzu Âleminin en alt Bölgesindeki faaliyeti de bu şekildedir. Burada formlar, insan ve hayvanın en kaba tutkuları ve arzuları tarafından yaratılan şeytani yaratıklardır. </p>
	<p class="normal">145) Arzu âlemindeki her form, kendisiyle aynı türden her şeyi kendisine çekerek büyümek ister. Eğer bu Çekim isteği, en aşağıdaki Bölgelerde üstün gelirse kötülük, yabani otlar gibi büyür. Bu durumda evrende düzen yerine anarşi olur.</p>
	<p class="normal">146) Bu durum İtme gücünün bu bölgede terazinin öbür kefesinde ağır basmasıyla engellenir. Kaba bir arzu formu, kendisiyle aynı doğaya sahip bir başka arzu formu tarafından çekildiğinde, ikisinin de titreşimlerinde bir uyumsuzluk meydana gelir ve biri, diğeri üzerinde yıkıcı etki gösterir. Kötülük kötülükle birleşip artmaz, aksine birbirlerine karşı yıkıcı bir şekilde hareket ederler. Böylelikle de kötülük, dünyâda belli sınırlar içerisinde tutulmuş olur. </p>
	<p class="normal">147) Bu ikiz güçlerin çalışmasını bu şekilde anlarsak, okült kuralı da anlamış oluruz: “Arzu Âleminde bir yalan, hem cinâyet ve hem de intihar demektir”. </p>
	<p class="normal">148) Fizik Âlemde olan her şey, doğanın diğer tüm âlemlerine yansıtılır ve de daha önce gördüğümüz gibi, Arzu Âleminde kendine uygun formunu oluşturur. Olay gerçek bir şekilde anlatılır anlatılmaz, ilki ile tamamen aynı yeni bir form oluşturulur. Bu formlar birbirlerine çekilirler ve birleşerek daha da güçlenirler. </p>
	<p class="normal">149) Ancak olay, gerçekdışı bir şekilde anlatılırsa, gerçek temel formdan farklı ve ona düşman bir form oluşur. İki form da aynı olayla ilişkili olduklarından birbirlerine doğru çekilirler. Fakat titreşimleri farklı olduğu için birbirlerine karşı yıkıcı davranırlar. Bu yüzden şeytanca ve kötü niyetli yalanlar, eğer yeterince güçlü olurlarsa ve belli sıklıkta tekrarlanırlarsa, iyi olan her şeyi öldürebilirler. </p>
	<p class="normal">150) Fakat tersine, kötüde iyiyi aramak zamanla kötüyü iyiye dönüştürür. Kötülüğü azaltmak için oluşturulmuş olan formlar eğer zayıf iseler, kötülüğe karşı bir etkileri olmaz ve kötülük formu tarafından yok edilirler. Fakat oluşturulan form güçlü ise ve sık sık tekrarlanıyorsa kötülük formunu yok etmeyi başarır ve yerine iyiliği getirir. Herhalde okuyucu fark etmiştir ki bu başarı, yalanlar sayesinde veya kötülüğün yadsınmasıyla değil, aksine iyilik arayışıyla sağlanır. Okült bilim adamı, her şeyde iyinin aranması prensibine sıkı bir şekilde uyar, çünkü bu prensibin kötülüğü kontrol altında tutmada nasıl bir güce sahip olduğunu bilir. </p>
	<p class="normal">151) İsâ ile ilgili bir hikâye bu noktayı çok iyi aydınlatır. İsâ, havarileriyle beraber dolaşırken çürüyen ve kötü kokan bir köpek leşine rastladı. Yanındakiler tiksintiyle ondan yüz çevirdiler ve mide bulandırıcı görüntü hakkında olumsuz konuşmaya başladılar. Fakat İsâ leşe baktı ve şöyle dedi: “Köpeğin dişleri, incilerden daha beyaz”. O, her zaman iyiyi bulmaya kararlıydı. Ve iyinin ifade edilmesinin Arzu Âlemindeki yararlı etkisini biliyordu.</p>
	<p class="normal">152) Arzu âleminin en alt Bölgesi, “Tutku ve Cinsel Arzu Bölgesi” olarak adlandırılır. Bu bölgenin hemen üstündeki bölge en iyi, “İzlenim Yeteneği Bölgesi” olarak adlandırılır. Burada İtme ve Çekme ikiz güçlerinin etkileri eşit olacak şekilde birbirlerine karşı dengelenmiştir. Bu bölge nötraldir ve bu yüzden bu bölgenin maddesinden oluşmuş olan bütün izlenimlerimiz de nötraldir. </p>
	<p class="normal">153) Sadece kendileriyle dördüncü bölgede karşılaşacağımız ikiz duygular etkinlik kazandıklarında ikiz güçler faaliyete geçerler.</p>
	<p class="normal">154) Bununla birlikte herhangi bir şeyin saf izlenimi, onu ortaya çıkaran duygudan tamamen ayrıdır. İzlenim, nötraldir ve Arzu Âleminin ikinci Bölgesindeki bir faaliyettir. Bu bölgede, insanın yaşam bedenindeki duyusal algı güçleri aracılığıyla resimler oluşur. </p>
	<p class="normal">155) Arzu Âleminin üçüncü Bölgesinde, birleştirici ve yapıcı güç olan Çekim gücü, yıkıcı etkiye sahip itme gücüne galip gelir. </p>
	<p class="normal">156) Eğer bu İtme gücünün faaliyetinin ana sebebinin kendini ortaya koyma (<span class="ideitalik">self-assertion</span>), yâni yer kazanmak için kendinden başka her şeyin uzağa itilmesi olduğunu kavrarsak, şunu da anlamış oluruz ki, bu güç, diğer şeylere duyulan arzuya çok kolay boyun eğer. Bu sebeple Arzu Âleminin üçüncü Bölgesinin maddesine çoğunlukla, diğer şeylere yönelik olan ve bencil bir yapıya sahip Çekim gücü hâkimdir. Bu yüzden bu bölge, ‘Dilekler Bölgesi’dir. </p>
	<p class="normal">157) Kaba Arzular Bölgesi, Fizik Âlemdeki katı cisimlerle; İzlenim Yeteneği Bölgesi, sıvı cisimlerle ve de kararsız ve değişken doğasıyla Dilekler Bölgesi de gazlarla kıyaslanabilir. Bu üç bölge bizim; deneyim, ruhsal büyüme ve evrimimizi sağlayan formların maddesini verirler. Bu formlar, bütünüyle zararlı olanı temizlerler ve ilerlemede kullanılabilecek maddeyi tutarlar.</p>
	<p class="normal">158) Arzu Âlemin dördüncü Bölgesi, “Duygu Bölgesi”dir. Burada, daha önce açıkladığımız formlarla ilişkili olan duygular ortaya çıkar. Bu formların bizim için canlılıkları ve onların üzerimizdeki etkisi, bu bölgede oluşan duygulara bağlıdır. Bu aşamada nesnelerin ve düşüncelerin, birbirleri için iyi mi kötü mü oldukları önemli değildir. Nesnenin ya da düşüncenin kaderinde belirleyici faktör olan, kendi İlgi ya da Kayıtsızlık duygumuzdur.</p>
	<p class="normal"> 159) Bir nesnenin veya bir düşüncenin etkisi altında karşılaştığımız duygu İlgi ise, bu duygunun etkisi, ışığın ve havanın bitkiler üzerindeki etkisi gibidir. Bir düşünce de yaşamlarımızda bu şekilde büyür ve gelişir. Öte yandan bir nesnenin veya bir düşüncenin etkisi altında karşılaştığımız duygu Kayıtsızlık ise, bu duygu, karanlık bir bodrumdaki bitki gibi solar. </p>
	<p class="normal"> 160) Böylece Arzu Âleminin bu merkez Bölgesinden eylem dürtüsü ya da ondan kaçınma kararı gelir. (<span class="ideitalik">Sonuncusu da okült bilim adamının gözünde bir eylemdir</span>). Zirâ gelişimimizin şimdiki aşamasında, ikiz duygular İlgi ve Kayıtsızlık, eylem dürtüsünü sağlarlar ve de dünyâyı hareket ettiren kaynaklardır. İleriki aşamalarda bu duygular, tüm etkilerini kaybedecekler. Zira belirleyici faktör o zaman, görev bilinci olacaktır.</p>
	<p class="normal">161) İlgi (<span class="ideitalik">interese</span>), Çekme ve İtme güçlerini harekete geçirir. Kayıtsızlık ise, kendisine yönelen nesnenin veya düşüncenin, ilişkimiz onunla ilgili olduğu sürece onun solmasına sebep olur. Bir nesneye veya bir düşünceye olan ilgimiz İtme yaratırsa, doğal olarak, ilgili nesne veya düşünceyle ilgili olan her şeyi yaşamımızdan uzaklaştırma çabası içerisinde oluruz. Fakat İtme gücünün eylemi ile Kayıtsızlığın saf duygusu arasında büyük bir fark vardır. İkiz duygular ile ikiz güçlerin çalışma biçimlerini açıklamak için bir örnek vermek belki de daha yararlı olacaktır. </p>
	<p class="normal">162) Üç adam, bir yol boyunca yürüyorlar. Bir hasta köpeğe rast geliyorlar. Köpek yara bere içinde ve acı ve susuzluk içinde ızdırap çekiyor. Bu durum, üç adamın üçü için de açık. Çünkü bu anda onların duyuları bunu onlara bu şekilde söylüyor. Ancak şimdi ek olarak duygular geliyor. Adamlardan ikisi hayvanla “ilgi”leniyorlar, üçüncüsünde ise hayvana karşı bir “kayıtsızlık” duygusu var. O, geçip gidiyor ve hayvanı kaderine terk ediyor. Diğer ikisi ise orada kalıyorlar. İkisi de ilgililer, ancak ikisi ilgilerini oldukça farklı biçimlerde açığa vuruyorlar. İlkinin ilgisi, onu, zavallı hayvanla ilgilenmeye ve hayvanın acılarını dindirmeye ve onu iyileştirmeye yönelten, anlayışlı ve yardımsever bir ilgi. İlgi duygusu onda Çekim gücünü uyandırdı. Diğer adamın ilgisi ise çok daha farklı. O, sadece kendisi için tiksindirici olan bir manzara görüyor ve mümkün olduğunca çabuk bir şekilde kendisini ve bu dünyayı bu iğrenç manzaradan kurtarmayı diliyor. Ve de hayvanı hemen öldürüp gömmeyi öneriyor. İlgi duygusu onda, yokedici İtme gücünü uyandırdı. </p>
	<p class="normal">163) Aşağı nesnelere ve arzulara yönelik ilgi duygusu Çekim gücünü uyandırdığında, Çekim gücü, Arzu Âleminin aşağı Bölgelerinde etkinlik gösterir. Daha önce açıklandığı gibi bu Bölgelerde zıt yönde etkiyen güç olan İtme gücü faaliyet gösterir. İkiz güçler olan Çekme ve İtme’nin mücadelesinden, kötü veya yanlış yönlendirilmiş çabalara bağlı (<span class="ideitalik">bu çabalar kasıtlı olsun olmasın</span>) tüm acılar ve ızdıraplar doğar. </p>
	<p class="normal">164) Böylece, herhangi bir şeye karşı duyduğumuz Duygunun ne kadar önemli olduğunu görebiliriz. Zira bu duygu, kendi kendimize yarattığımız atmosferin doğasını belirler. Eğer iyiyi seviyorsak, etrafımızda iyi olan her şeyi koruyucu melekler olarak korumalı ve beslemeliyiz. Diğer durumda yolumuzu, kendi yarattığımız şeytanlarla doldururuz. </p>
	<p class="normal">165) Arzu Âleminin üstteki üç Bölgesinin isimleri, “Rûh Hayatı Bölgesi”, “Rûh Işığı Bölgesi” ve “Rûh Gücü Bölgesi”dir. Bu bölgelerde sanat, fedâkârlık, hayırseverlik ve yüksek rûh-yaşamının tüm aktiviteleri ikâmet ederler. Eğer bu yüksek bölgelerin isimleriyle belirtilen özelliklerinin, aşağı Bölgelerin Formlarına yansıdıklarını düşünürsek, yüksek ve aşağı Bölgelerin aktivitelerini doğru anlamış oluruz. Yine de Rûh-gücü, iyi amaçlar için olduğu kadar bir süre için kötü amaçlar için de kullanılabilir. Fakat sonunda İtme gücü etkin olur ve ahlaksızlıkları yok ederken Çekim gücü de, yıkılmış kalıntılardan erdem’i inşa eder. Sonuçta bütün her şey, İYİ lehine çalışır. </p>
	<p class="normal">166) Fizik ve Arzu Âlemleri birbirlerinden mekânsal olarak ayrı değildirler. Ve de bize “ellerimiz ve ayaklarımızdan daha yakındırlar”. Bir âlemden veya bir bölgeden diğerine gitmek için hareket etmeye gerek yoktur. Katılar, sıvılar ve gazlar vücudumuzda nasıl bir aradalar ve iç içe durumdalarsa, Arzu Âleminin bölgeleri de içimizde bu şekildedirler. Suda kendileri boyunca buz kristalleri oluşturan güç çizgilerini bir kere daha, Arzu Âleminde oluşan ve görünmeyen sebeplerle karşılaştırabiliriz. Ki bu sebepler, Fizik Âlemde görünürler ve herhangi bir doğrultuda bize harekete geçme dürtüsü verirler. </p>
	<p class="normal">167) Güç çizgileri nasıl ki görünmez oldukları halde su içinde her yerde bulunuyor ve Fizik Âlemde olan her şeye neden olmaya muktedirse; içerisinde yaşayan sayısız varlıkla Arzu Âlemi de, Fizik Âlemin içine bu şekilde ve bu özelliklerle nüfuz etmiş haldedir.</p>
	<p class="ortayazi"><span class="idebold">Düşünce Âlemi</span></p>
	<p class="normal">168) Düşünce Âlemi de farklı özelliklerde ve yoğunluktaki yedi Bölgeden oluşur ve de Fizik Âlemi gibi iki ana kısma ayrılır: En yoğun dört bölgeyi kapsayan “Somut Düşünce Bölgesi” ve en ince maddeye sahip üç Bölgeyi kapsayan “Soyut Düşünce Bölgesi”. Düşünce Âlemi, insanın kendisine araçlarını edindiği beş âlemden ortada bulunanıdır. Rûh ve beden burada karşılaşırlar. Bu âlem aynı zamanda, içinde insanın şu anki evriminin sürdüğü üç âlemden, en yukarıda olanıdır. Daha yüksekteki diğer iki âlem, insan için gerçekte henüz bir anlam ifade etmemektedir.</p>
	<p class="normal">169) Biliyoruz ki Kimyasal Bölgenin maddeleri, tüm fiziksel formların yapımında kullanılmaktadır. Bu formlara, Eter Bölgesinde faal olan güçler aracılığıyla hareket gücü ve yaşam verilir. Ve bu canlı formlardan bazılarını, Arzu Âleminin ikiz Duyguları harekete geçirir. Somut Düşünce Bölgesi, düşünce maddesini verir. Soyut Düşünce Bölgesinde oluşan fikirler, düşünce-formları olarak kendilerini bu maddede ifade ederler. Ki böylece Fizik Âlemde oluşan etkilerden dolayı Arzu Âleminde üretilen tepi’lere (<span class="ideitalik">impulse</span>) karşı düzenleyici ve nâzım çark<sup class="calibre4"><a href="gulhac_split_113.html#footnote-100-36" id="footnote-100-36-backlink" name="footnote-100-36-backlink">[36]</a></sup> (<span class="ideitalik">balance wheels</span>) olarak işlev görürler.</p>
	<p class="normal">170) Böylece, insanın şu anda içinde geliştiği üç âlemin, birbirlerini tamamladığını ve bir bütün oluşturduğunu görürüz. Ki bu bütünü, sistemin Büyük Mimarının Yüce Bilgeliği açıklamıştır. Ve bu sistemin biz de bir parçasıyız ve onu Tanrı’nın kutsal ismi adına yüceltmekteyiz.</p>
	<p class="normal">171) Somut Düşünce Bölge’sinin çeşitli bölümlerini ayrı ayrı incelersek, en aşağıda bulunan ve “kıtasal bölge” olarak adlandırılan alt-bölgede, hangi âleme ait olursa olsun bütün fizik Formların arketip’ini (ilk-örnek) buluruz. Bu “kıtasal bölge”de aynı zamanda dünyânın kıtalarının ve adalarının arketipleri de bulunur. Kıtalar ve adalar, bu arketiplere göre şekillendirilmişlerdir. Yerkabuğundaki değişiklikler ilk önce kıtasal bölgede çizilmelidir. Ancak arketip değiştirildikten sonra, (<span class="ideitalik">cahilliğimizi saklamak için</span>) “doğa kanunları” olarak adlandırdığımız Zekâlar <span class="ideitalik">(Intelligences</span>) fizik koşullara sebep olurlar. Bu fizik koşullar da, evrimin verdiği yetkiyle Hiyerarşiler tarafından tasarlanan değişikliklere uygun olarak yerin fiziksel özelliklerini değiştirirler. Bunlar, tıpkı mimarın bir yapıda, işçiler o yapıya somut biçim vermeden önce yaptığı gibi değişiklikleri tasarlarlar. Aynı şekilde bitkiler âlemi (<span class="ideitalik">Flora</span>) ve hayvanlar âlemindeki (<span class="ideitalik">Fauna</span>) değişimler de, onların ilgili arketiplerindeki dönüşümler <span class="ideitalik">(metamorphoses</span>) sayesinde meydana gelir.</p>
	<p class="normal">172) Yoğun dünyâdaki farklı formların arketiplerinden bahsettiğimizde onların, sadece formların minyatür bir örnekleri olduğunu ya da bu formların uygun ve nihai kullanımları için yapıldıkları malzemeden başka bir malzemeyle yapılmış olduğunu düşünmemeliyiz.</p>
    <div class="calibre1" id="calibre_pb_12"/></body>
</html>