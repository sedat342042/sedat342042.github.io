<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>dunyanincevresi</title>
  <link href="../Styles/stylesheet.css" rel="stylesheet" type="text/css"/>
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h2 class="h2baslik2" id="calibre_toc_15">&nbsp;<br class="chapter"/>
  DOKUZUNCU BAŞLIK</h2>

  <p class="ortayazi"><span class="ideitalik">Sainte-Elisabeth Adası'ndan Magellan Boğazı'nın çıkışına kadar seyir; bu seyre ilişkin gemicilikle ilgili ayrıntılar.</span></p>

  <p class="normal">İlk zorluklar aşılmıştı, şimdi Magellan Boğazı'nın ağaçlıklı kesimine girmek üzereydik. Ayın 13'ünde öğleden sonra, ancak rüzgâr kuzeybatıya döndüğünde ve çok şiddetli olmasına rağmen hareket ettik ve Sainte-Elisabeth Adası'nı, Saint-Barthélemi ve Aslanlar Adası'ndan<sup class="calibre3"><a href="../Text/dunyanincevresi_split_392.html#footnote-800-13" id="footnote-800-13-backlink">[*13]</a></sup> ayıran kanalda yol aldık. Diğer adaların çevrelerinde uzayıp giden kayalıklara düşmemek için yaklaşmak zorunda olduğumuz Sainte-Elisabeth'in yüksekliklerinden doğru neredeyse aralıksız üstümüze çullanan acımasız rüzgârlara rağmen yelkenle devam etmek gerekiyordu.<sup class="calibre3"><a href="../Text/dunyanincevresi_split_393.html#footnote-800-14" id="footnote-800-14-backlink">[*14]</a></sup> Kanalda gelgit akıntısı güney yönündeydi ve bize çok güçlü gibi göründü. <span class="ideitalik">Kara Burun</span>'un altından, anakara toprağına yöneldik; buradan sonra kıyılar artık ormanlarla örtülmeye başlar ve manzara pek hoştur. Kıyı güneye uzanır ve akıntılar artık o kadar güçlü değildir.</p>

  <p class="normal">Akşamın saat altısına kadar çok şiddetli rüzgâr darbeleri yedik, sonra rüzgâr sakinleşti ve kullanılabilir hale geldi. Kıyı boyunca yaklaşık bir fersah açıkta, güzel ve sakin bir havada seyrettik. Gece, <span class="ideitalik">Yuvarlak Burun</span>'u dönmeyi ve öylece, eğer hava bozarsa, önümüzde rüzgâr altındaki <span class="ideitalik">Port</span> <span class="ideitalik">Famine</span>'ne yönelmeyi düşündük. Ne boş beklenti! Gece saat yarımda, rüzgâr birdenbire güneybatıya döndü, kıyılar sis altında kaldı, şiddetli rüzgâr yağmur ve doluyu beraberinde getirdi; sonunda hava biraz önce ne ölçüde güzel görünüyorsa o ölçüde bozdu. Bu iklimin doğası işte böyledir; zaman içinde değişmeler öylesine hızla birbirini izler ki, çabuk ve tehlikeli dönüşümlerini öngörmek imkânsızdır. Büyük yelkenimiz istingaları üzerinde yırtılınca, trinket yelkeni, grandi velena yelkeni ve alt camadana vurulmuş gabyalarla, Sainte-Anne Burnu'nu dönmek ve Famine Koyu'nda kendimizi güvenceye almak üzere orsa seyrine zorlandık. Rüzgâra karşı sadece bir fersah ilerlememiz gerekiyordu, ama hiçbir şekilde bunu başaramadık. Voltalar çok kısaydı ve çok sık tıramola etmek zorundaydık; güçlü bir akıntı bizi Tierra del Fuego'nun büyük bir girintisine doğru sürüklediğinden, bu uğursuz seyir sırasında dokuz saatte üç fersah kaybettik ve kıyı boyunca rüzgâr altında bir noktada demir yeri aramaya karar vermek zorunda kaldık. İskandil ederek ilerledik ve sabah saat on bire doğru bir koyda, karanın bir fersah açığında, çamurla karışık kum dip üzerinde sekiz buçuk kulaç suda demirledik. Bu koya, yolculukta benim yardımcım olan, düşünce ve deneyimleriyle bana en büyük faydayı sağlayan Yüzbaşı Duclos Guyot'dan dolayı <span class="ideitalik">Duclos Koyu</span><sup class="calibre3"><a href="../Text/dunyanincevresi_split_394.html#footnote-800-15" id="footnote-800-15-backlink">[*15]</a></sup> adını verdim.</p>

  <p class="normal">Doğuya açık bu koyun girintisi pek azdır. Kuzey ucu, güney ucuna kıyasla biraz daha fazla ileri çıkar ve bu ikisi arasında bir fersahtan az mesafe vardır. Koyun her tarafında dip sağlamdır ve kıyıya bir gomina mesafeye kadar altı ila sekiz kulaç derinlik bulunur. Burası mükemmel bir demir yeridir, çünkü buralarda egemen olan ve şiddetle esen batı rüzgârları hayli yüksek olan kıyının üstünden doğru gelir. İki küçük çay bu koya dökülür; ağızlarında su tuzludur, ama beş yüz adım yukarıda çok iyidir. Kumsal kıyının hemen arkasında bir tür çayır vardır; ondan sonra amfitiyatro biçiminde yükselen koruluklar başlar, ama hemen hemen hiç hayvan yoktur. Orada arazide çok dolaştık, ama bir iki suçulluğundan, birkaç bağırtlak, kaz ve çok az sayıda toykuşundan başka bir av göremedik; birkaç tane de papağan gördük, bunlar soğuktan etkilenmiyorlar.</p>

  <p class="normal">İki çaydan güneydekinin ağzında, birbirine tutturulmuş ağaç dallarından yapılma, fırın biçiminde yedi kulübeye rastladık; yeni kurulmuşa benziyorlardı ve içlerinde kireçleşmiş midye ve deniz salyangozu kabukları bulduk. Bu çay boyunca oldukça içerilere kadar ilerledik ve bazı insan izlerine rastladık. Karada geçirdiğimiz süre içinde deniz bir ayak yükseldi ve o sırada akıntı denizin doğusundan geliyordu; bu durum Bakireler Burnu'ndan buraya kadar yapılan gözlemlere aykırı düşüyordu, çünkü buraya gelinceye kadar suyun boğazdan çıkarken yükseldiğini gözlemiştik. Ama değişik gözlemlere bakarak bana öyle geliyor ki, boğumları geçtikten sonra boğazın kuzeyden güneye doğru inen bölümünde akıntılar düzenli olmaktan çıkıyor. Tierra del Fuego'yu bölen kanalların çokluğu, suyun hareketinde önemli düzensizlikler yaratıyor. Bu demirleme yerinde geçirdiğimiz iki gün boyunca, termometre 8 ila 5 derece arasında oynadı. Ayın on beşinde öğle vakti, 53 derece 20 dakika boylamını saptadık ve hava durumu hareketimize izin vermediği için adamlarımız o günü ağaç keserek geçirdiler.</p>

  <p class="normal">Gece yaklaşırken bulutlar batıya yönelir gibi oldu ve bize elverişli bir rüzgâr haberi verdiler. Demir apikoya geldik ve gerçekten ayın 16'sında, sabah saat dörtte esinti umduğumuz yönden gelmeye başlayınca demir aldık. Aslında gökyüzü kapalıydı ve bu yöre için olağan biçimde doğu ve kuzeydoğudan esen rüzgâr pus ve yağmur da getiriyordu. <span class="ideitalik">Sainte-Anne Dili</span>'ni<sup class="calibre3"><a href="../Text/dunyanincevresi_split_395.html#footnote-800-16" id="footnote-800-16-backlink">[*16]</a></sup> ve <span class="ideitalik">Yuvarlak Burun</span>'u<sup class="calibre3"><a href="../Text/dunyanincevresi_split_396.html#footnote-800-17" id="footnote-800-17-backlink">[*17]</a></sup> aştık. Bunlardan birincisi düzdür, pek yüksek değildir ve demirlemenin güvenli ve elverişli olduğu derin bir koyu örter. Burası kendini beğenmiş Sarmiento<sup class="calibre3"><a href="../Text/dunyanincevresi_split_229.html#footnote-311-201" id="footnote-311-201-backlink">[201]</a></sup> tarafından kurulan <span class="ideitalik">Philippeville</span> yerleşiminin talihsiz kaderinin <span class="ideitalik">Açlık Limanı</span> (<span class="ideitalik">Port Famine</span>) adını esinlendirdiği koydur. Yuvarlak Burun yüksek bir karadır ve adının belirttiği biçimiyle fark edilir. Bütün bu alanda kıyılar dik ve ormanlarla kaplıdır; Tierra del Fuego kıyıları birçok boğazla doğranmış gibi görünür. Manzara korku vericidir, dağlar Yerküre kadar eski, mavi karla [buzulla] kaplıdır. Yuvarlak Burun ile <span class="ideitalik">Forward Burnu<sup class="calibre3"><a href="../Text/dunyanincevresi_split_230.html#footnote-311-202" id="footnote-311-202-backlink">[202]</a></sup></span> arasında, demir atılabilecek dört koy bulunur.</p>

  <p class="normal">Bu koylardan ikisi, niteliği dikkatimizi çeken ve özel bir betimlemeyi hak eden bir burunla birbirlerinden ayrılmışlardır. Denizden yüz elli ayaktan fazla yükselen bu burun, bütünüyle taşlaşmış kabuklulardan oluşan yatay katmanlardan meydana gelir. Yerküre'mizde gerçekleşmiş büyük değişimlerin kanıtı olan bu anıtın hemen dibinde filikayla iskandil ettim ve yüz kulaçlık bir savloyla bile dibi bulamadım.</p>

  <p class="normal">Rüzgâr bizi Forward Burnu'nun bir buçuk fersah ilerisine kadar götürdü; sonra dindi ve sakin hava iki saat sürdü. Küçük filikayla Forward Burnu'nun yakınlarına giderek iskandil etmek ve ölçümler yapmak için bundan yararlandım. Bu burun Amerika'nın ve bilinen bütün kıtaların en güney noktasıdır. Özenli gözlemlerle enlemini 54 derece 5 dakika 45 saniye güney olarak belirledik. Burun, birbirinden üç çeyrek fersah uzaklıkta iki çıkıntısı olan bir yüzey oluşturur, doğu yönündeki çıkıntı daha rakımlıdır. Burnun hemen altında deniz neredeyse dipsizdir; ama iki çıkıntı arasında, oldukça büyük bir derenin güzelleştirdiği bir tür koy bulunur, orada on beş kulaç suda demir atılabilir, dip kum ve çakıldır; ama rüzgâr güneyden estiğinde tehlikeli bu demirleme yeri ancak mecbur kalınırsa kullanılmalıdır. Bütün burun sert bir kayaçtan dimdik sarp bir yar biçimindedir, yüksek tepesi karla kaplıdır. Ama gene de kökleri çatlakların arasında yayılmış ve oradaki ebedi nemle beslenen birkaç ağaç yükselir. Burnun altında küçük bir kayaya çıktık, dört kişiyle kayanın üzerinde duracak yer bulmakta güçlük çektik. Geniş bir kıtanın başladığı ya da son bulduğu bu noktaya gemimizin bayrağını diktik ve bu yabanıl ve ürkütücü toprakta ilk kez birbiri ardına "Yaşasın Kral!" haykırışları yankılandı. O noktadan, <span class="ideitalik">Hollanda Burnu</span>'nu batı yönünde 4 derece kuzeyde saptadık; demek ki böylece kıyı kuzeye dönmüş oluyordu.</p>

  <p class="normal">Akşam saat altıda gemiye geri döndük ve kısa bir süre sonra rüzgâr güneybatıya dönünce, Bay de Gennes<sup class="calibre3"><a href="../Text/dunyanincevresi_split_231.html#footnote-311-203" id="footnote-311-203-backlink">[203]</a></sup> tarafından Fransız Koyu adı verilen koyda bir demirleme yeri aramak durumunda kaldım. Akşam saat sekiz buçukta orada kum ve çakıl bir dip üzerinde on kulaç suda demirledik; koyun iki ucundan biri kuzeydoğu-kerte doğu 5 derece kuzeyde, diğeri güney 5 derece batıdaydı ve ortadaki ada da kuzeydoğudaydı. Pasifik Denizi'ni geçiş için su ve ağaç edinmemiz gerekiyordu; ilk yolculuğumda ancak Fransız Koyu yakınlarına kadar gelebildiğim için boğazın geri kalan bölümünü tanımıyordum, onun için bu gereksinimleri buradan sağlamaya karar verdim; kaldı ki Bay de Gennes de burasını bu işler için güvenli ve elverişli olarak tarif ediyordu; onun için daha akşamdan bütün filikalarımızı denize indirdik.</p>

  <p class="normal">Gece rüzgâr, pusulanın çevresinde şiddetli esip durdu; deniz hareketlendi ve yakınımızda, koyun iç tarafının hemen tamamını kaplayan sığlığın üzerinde çatlamaya başladı. Rüzgâr yönünde birbirini izleyen değişmelerin gemiyi demir etrafında döndürmesi, bizde demirin çapariz alması korkusunu yaratıyordu; geceyi sürekli bir endişe içinde geçirdik. Bizden biraz daha açıkta demirli bulunan <span class="ideitalik">L'Étoile</span> daha az hırpalandı. Sabah saat iki buçukta küçük filikayı, Bay de Gennes'in kendi adını verdiği ırmağın girişini iskandil etmeye gönderdim. Deniz alçalmıştı ve ırmağın halicindeki bir sığlıkta oturduktan sonra geçebildi; şalupalarımızın burayı ancak deniz tam yükseldiği sırada aşabileceklerini bildirdi; öyle ki günde ancak bir defa gidip gelebilirlerdi. Tatlı su teminindeki bu güçlük, bana pek güvenli görünmeyen bu demirleme yeriyle birleşince, gemileri, bunun bir fersah doğusunda bir başka koya götürmeye karar verdim. 1765'te oradan Malvinas Adaları için çok kolayca ağaç temin etmiştim, gemimin mürettebatı da o koya benim adımı vermişti. Ama ilkin, her iki gemi mürettebatının oradan kolayca su alabileceklerine emin olmak istedim. Gördüm ki tam o koya dökülen ve bizim günlük ihtiyaçlarımıza ve yıkanmaya yarayacak suyu alabileceğimiz dereden başka, bitişik iki koyun her birinde de gereksinme duyduğumuz suyu yarım mil öteye gitmeksizin rahatça sağlayabileceğimiz birer dere vardı.</p>

  <p class="normal">Buna dayanarak ayın 17'sinde öğleden sonra saat iki buçukta, pruva gabya yelkeni ve mizana babafingosunu açarak hareket ettik, Fransız Koyu'ndaki adacığın açığından geçtik ve ardından çok dar bir geçide ulaştık. Bu geçitte, Fransız Koyu'nun kuzey ucuyla, yüksek irtifalı ve çeyrek fersahın yarısı uzunluğunda bir adanın arasında dip çok derindir. Bu geçit Bougainville Koyu'nun girişine götürür, ama orada ayrıca iki ada daha vardır; bunlardan daha büyük olanı <span class="ideitalik">Rasathane Adacığı</span><sup class="calibre3"><a href="../Text/dunyanincevresi_split_397.html#footnote-800-18" id="footnote-800-18-backlink">[*18]</a></sup> adını hak etti. Koy içe doğru bin iki yüz ayak uzunluğunda ve üç yüz ayak genişliğindedir; yüksek tepeler onu çepeçevre sarar ve bütün rüzgârlara karşı korur; o nedenle orada su bir havuzdaki gibidir.</p>

  <p class="normal">Saat üçte koyun girişinde yirmi sekiz kulaç suda demirledik ve gemiyi içeriye çekmek üzere hemen karaya palamar gönderdik. Çok derin suda demirlemiş bulunan <span class="ideitalik">L'Étoile</span> demir taradı ve Rasathane Adacığı üzerine düştü; kendisini kıyıya bağlayan palamarları vira edemeden, kıçı adacığın birkaç ayak yakınına kadar geldiğinde, altındaki derinlik henüz 30 kulaçtı. Bu adacığın kuzeydoğu kıyısı bu kadar sarp değildir. Günün geri kalan bölümünü gemileri palamarlamakla geçirdik; pruvamız açığa dönük, pruva demirlerinden biri çamurlu dipte 23 kulaç suda, kıçtan atılmış bir tonoz demiri de neredeyse karadaydı; iki palamarla iskele tarafında karadaki ağaçlara, ayrıca bizim gibi karaya palamarlanmış <span class="ideitalik">L'Étoile</span>'e de başka iki halatla bağlandık. Derenin yakınında dallardan yapılma ve çoktan beri terk edilmiş görünen iki kulübe bulduk. 1765'te ben burada ağaç kabuklarından bir kulübe yaptırmış, içine de tesadüfen buraya gelecek Yerliler için birkaç armağan bırakmış, kulübenin üstüne de bir beyaz bayrak bağlamıştım: bayrak ve armağanlar alınmış, kulübeyi yıkılmış bulduk.</p>

  <p class="normal">18'i sabahı, işçiler ve karaya indireceğimiz muhtelif eşya için bir kamp kurdurdum; bütün su fıçılarını da elden geçirmek ve kükürtle tütsülemek için karaya indirdik; çamaşır yıkayıcılar için tekneler hazırladık ve kalafatlanması gereken şalupamızı karaya çektik. Aralık ayının geri kalanını bu koyda geçirdik, kolayca ağaç temin ettik, hatta kereste imal ettik. Orada bu iş çok kolaylaşmıştı, ormanda açılmış yollar vardı ve bize gerekenden fazla, önceden kesilmiş ağaç bulunuyordu; bunlar 1765 yılında <span class="ideitalik">L'Aigle</span> gemisi mürettebatının kestiklerinden artakalanlardı. Orada ayrıca gemiyi yarım yatırarak onardık ve on sekiz top yerleştirdik. <span class="ideitalik">L'Étoile</span> ayrıca, La Encenada'daki yarım kalafatlamadan sonra yeniden eskisi kadar çoğalan su sızıntısını giderme mutluluğunu yaşadı. Pruvasını bütünüyle kaldırıp, dış kaplamalarından birkaçını sökünce, suyun, iki parçadan oluşan bodoslamasının açıklığından girdiği görüldü. Çaresine bakıldı ve seferin sonraki bölümünde, her gün su pompalama yükü altında ezilen mürettebat için çok büyük bir ferahlama yarattı.</p>

  <p class="normal">Bay Verron daha ilk günlerde aletlerini Rasathane Adacığı'na kurmuştu; ama gecelerinin büyük bir bölümünü boşuna geçirdi. Bu yörede astronomi için pek elverişsiz gökyüzü onun boylam gözlemi yapmasını engelledi; ancak çeyrek çemberle gerçekleştirilen üç gözlem sonunda adacığın güneysel enlemini belirleyebildi: 53° 50' 25". Ayrıca koyun girişinde denizin en yüksek anını da 00 saat 59' olarak belirledi. Deniz hiçbir zaman on ayaktan fazla yükselmedi. Burada kalışımız sırasında termometre çoğunlukla 8-9° arasındaydı; 5°'ye kadar düştü, en fazla da 12,5°'ye yükseldi. Güneş o sırada hiçbir bulutla perdelenmiyordu ve burada pek az görülen ışınları kıtanın dağlarındaki karların bir bölümü eritiyordu. Bay de Commerçon, Bay Nassau Prensi ile birlikte o günleri bitki derleyerek değerlendiriyordu. Aşılması gereken her türden engelle karşılaşıyordu ama bu çetin toprak onun gözünde getirdiği yeniliklerle değer kazanmaktaydı; Magellan Boğazı onun defterlerini bilinmeyen ve ilginç çok sayıda bitkiyle zenginleştirdi. Av ve balıkçılıksa o denli başarılı değildi; hiçbir zaman hiçbir şey vermedi. Burada gördüğümüz tek dörtayaklı, işçilerin arasında dolanırken vurulan ve Avrupa'dakilerin hemen aynısı bir tilkiydi.</p>

  <p class="normal">Ayrıca hem kıtanın hem de Tierra del Fuego'nun yakın kıyılarını açınsamak için girişimlerde de bulunduk; bunlardan birincisi verimsiz oldu. Ayın 22'sinde sabahın üçünde Bay de Bournand ve Bay du Bouchage ile birlikte Hollanda Burnu'na kadar gitmek ve o arada bulunabilecek demirleme yerlerini görmek için yola çıktık. Hareketimiz sırasında deniz sakin ve hava dünyanın en güzeliydi. Bir saat sonra kuzeybatıdan hafif rüzgâr çıktı, ama hemen sonra güneybatıya döndü ve fırtınaya yakın esmeye başladı. Onunla üç saat mücadele ettik, kıyıları siper ederek kürek çektik ve güçlükle Forward Burnu'nun doğu çıkıntısıyla korunan koyun kumsalına dökülen bir derenin ağzına ulaşabildik. Kötü havanın çok sürmeyeceğini düşünerek orada mola verdik. Bu konudaki umudumuz, sadece yağmurun bizi delip geçmesine ve soğuktan donmamıza yaradı. Ormanda, geceyi daha az açıkta geçirmek üzere ağaç dallarından bir kulübe inşa etmiştik. Bunlar bu ülkenin yabanıllarının saraylarıdır, ama onların bu kulübelerde yaşama alışkanlığı bizde eksikti. Soğuk ve nem bizi sığınağımızdan çıkardı ve sönmemesi için mücadele ettiğimiz bir büyük ateşin çevresine sığınmak zorunda bıraktı; bir yandan da küçük filikanın yelkeniyle yağmurdan korunmaya çalıştık. Gece çok korkunçtu, rüzgâr ve yağmur katlandı ve bize gün doğar doğmaz geri dönmek üzere yola çıkmaktan başka seçenek bırakmadı. Sabah saat sekizde firkateyne, bu sığınağa kavuşmaktan büyük mutluluk duyarak geri döndük; nitekim biraz sonra hava öylesine bozdu ki, eğer kalsaydık geri dönmek için yola çıkmamız mümkün olmazdı. İki gün boyunca kararlı bir fırtına hüküm sürdü ve kar bütün dağları kapladı. Oysa yazın tam ortasındaydık, Güneş on sekiz saate yakın bir süre ufkun üzerinde kalıyordu.</p>

  <p class="normal">Birkaç gün sonra, daha başarılı yeni bir açınsama gerçekleştirdim; amacım Tierra del Fuego'nun bir bölümünü görmek ve Forward Burnu'nun karşısına gelen kıyıda bir demirleme yeri bulmaktı; ardından Hollanda Burnu'na geçmeyi ve o burundan Fransız Koyu'na kadar kıyıyı açınsamayı düşünüyordum, bunda ilk denememiz sırasında başarılı olamamıştık. <span class="ideitalik">L'Étoile</span>'in büyük filikasını ve <span class="ideitalik">La Boudeuse</span>'ün şalupasını karabinalar ve tüfeklerle silahlandırdım; ayın 27'sinde sabah saat dörtte Bay de Bournand, Bay d'Oraison ve Nassau Prensi'yle birlikte gemiden ayrıldım. Fransız Koyu'nun batı ucuna gelince, Tierra del Fuego'ya geçmek üzere yelken açtık ve saat ona doğru, gemiler için bile elverişsiz kumsal bir koyda küçük bir ırmağın ağzında karaya çıktık. Bununla birlikte gemiler zor anlarda, denizin yükselmiş olduğu sırada bu ırmağa girebilir ve orada bir sığınma yeri bulabilirler. Oldukça güzel ve gölgesi birçok yabanıl kulübesini örten bir korunun kenarında yemek yedik. Bulunduğumuz o noktadan, Fransız Koyu'nun batı ucunun kerterizini kuzeybatı-kerte-batı, 5 derece batı olarak saptadık ve uzaklığı beş fersah tahmin ettik.</p>

  <p class="normal">Öğleden sonra, Tierra del Fuego kıyıları boyunca kürekle ilerledik; batıdan biraz rüzgâr vardı, ama denizde ölü dalga hayli fazlaydı. Sonunu göremediğimiz büyük bir girintinin önünden geçtik. Yaklaşık iki fersah genişliğindeki ağzı, ortadaki çok yüksek bir adayla ikiye ayrılıyor. Burada rastladığımız çok sayıda balina ve büyük ölü dalgalar bize, bunun, Horn Burnu'nun oldukça yakınında denize açılan bir boğaz olabileceğini düşündürdü. Neredeyse öteki kıyıya yaklaştığımızda, yanan ve sönen birçok ateş gördük; sonra bu ateşler hep yanık kaldı ve benim durmayı düşündüğüm bir koyun alçak ucunda yabanılları fark ettik. Doğruca onların ateşlerine yöneldik ve daha önceden Boğaz'a ilk yolculuğumda görmüş olduğum yabanıl obasını tanıdım. O tarihte onlara Peşöre'ler [<span class="ideitalik">Pecherais</span>] adını vermiştik, çünkü bizi karşıladıklarında söyledikleri ilk söz bu olmuştu ve Patagonların <span class="ideitalik">şavua</span> sözünü yineledikleri gibi bunlar da durmaksızın bu sözü yineliyorlardı. Aynı neden bu kez, onlara yeniden aynı adı vermemize yol açtı. İlerde, Boğaz'ın bu ormanlık bölümünün sakinlerini betimleme fırsatı bulacağım. Sona ermek üzere olan gün, bu kez yanlarında uzun süre kalmamıza izin vermedi. Erkek, kadın, çocuk yaklaşık kırk kişi kadardılar ve yandaki koyda on-on iki kayıkları vardı. Onlardan ayrıldık, koyu geçtik ve bir başka girintiye yöneldik, karanlık düşmüştü o nedenle çevreyi gezemedik. Geceyi büyükçe bir ırmağın kıyısında geçirdik, orada büyük bir ateş yaktık ve teknelerimizin hayli büyük yelkenleri bize çadır görevi yaptı; kaldı ki eğer soğuğu saymazsanız hava pek güzeldi.</p>

  <p class="normal">Ertesi sabah, bu girintinin gerçek bir liman olduğunu gördük ve hem burasının hem de koyun derinliklerini iskandil ettik. Koyda, kırk kulaçtan on iki kulaca kadar demir yeri çok elverişli, dip kum, küçük çakıl ve kabuklardan oluşuyor. Orada, bütün tehlikeli rüzgârlardan korunuyorsunuz. Doğu ucu, <span class="ideitalik">Kubbe</span> adını verdiğimiz çok büyük ve yuvarlak bir tepeyle fark ediliyor; batısında bir adacık bulunuyor ve bu adacıkla kara arasında gemi için geçit yok. Koydan limana oldukça dar bir boğumdan geçerek giriliyor; ve içerde derinlik 10, 8, 6, 5 ve 4 kulaç, dip çamur; boğumda dip kayalık, derinlik 4, 5 ve 6 kulaç; suyun biraz daha derin olduğu doğu kıyısına daha fazla yaklaşarak ortalamakta fayda var. Bu demirleme yerinin güzelliği oraya <span class="ideitalik">Güzelhavuz Koyu ve Limanı</span> adını vermemize neden oldu. Eğer uygun bir rüzgâr beklemekten başka yapacak bir şey olmazsa, bu koyda demirlemek yeterlidir. Eğer ağaç ve su temin edilecekse, hatta kalafat yapılacaksa, bu işlemler için Güzelhavuz Limanı'ndan daha elverişli bir yer aranmamalıdır.</p>

  <p class="normal">Şalupaya komuta eden de Bournand Şövalyesini, bu önemli yere ilişkin bütün bilgileri ayrıntılı biçimde derlemesi ve ardından gemiye dönmesi emrini vererek orada bıraktım. Ben <span class="ideitalik">L'Étoile</span>'in, o geminin subaylarından Bay Landais'nin komutasındaki filikasına geçtim ve araştırmalarımı sürdürdüm. Batıya yöneldik; ilkin çevresini dolaştığımız bir adayı ziyaret ettik; bu adanın çevresi, 25, 21 ve 18 kulaç suda, kum ve küçük çakıllardan oluşan dip üzerinde demirlemeye elverişliydi. Bu adada balıkçılıkla uğraşan yabanıllar vardı. Kıyıyı izleyerek, günbatımından önce, üç dört gemi için mükemmel bir demir yeri sağlayan bir koya ulaştık. Bu koyun yaklaşık bir mil doğu-güneydoğusunda bulunan görünür bir kayalık dolayısıyla ona <span class="ideitalik">Karabatakyuvası Koyu</span> adını verdim. Koyun girişinde su 15 kulaç, demirleme yerindeyse 8-9 kulaçtır; geceyi orada geçirdik.</p>

  <p class="normal">Ayın 29'unda Karabatakyuvası Koyu'ndan çıktık ve çok kuvvetli bir akıntının da yardımıyla batıya yöneldik. Farklı büyüklükte iki adanın arasından geçtik; onlara <span class="ideitalik">İki Kızkardeş</span> adını verdim. Bu adalar Forward Burnu'nun yaklaşık üç fersah uzağındadır ve burnun ortasına göre kuzey-kuzeydoğu ve güney-güneybatıda bulunurlar. Biraz daha ötede <span class="ideitalik">Şeker Ekmeği</span> adını verdiğimiz ve biçimi nedeniyle çok kolay belirlenebilecek bir ada gördük; bu ada aynı burnun güney ucuna göre kuzey-kuzeydoğu ve güney-güneybatı doğrultusundadır. Karabatak Burnu'na yaklaşık beş fersah uzaklıkta, sonunda mükemmel bir demirleme yeri olan güzel bir koy bulduk; demirleme yerine dökülen güzel bir çağlayan, buraya <span class="ideitalik">Çağlayan Koyu ve Limanı</span> adını koymama neden oldu. Bu koyun ortası Forward Burnu'na göre kuzeydoğu-güneybatı yönündedir. Demirleme emniyeti ve kolaylığı, su ve ağaç teminindeki kolaylık burasını çok elverişli kılıyor.</p>

  <p class="normal">Çağlayan oldukça yüksek birçok dağın aralarındaki vadilerden kıvrılarak gelen bir ırmağın sularından oluşuyor ve yaklaşık elli altmış <span class="ideitalik">tuaz<sup class="calibre3"><a href="../Text/dunyanincevresi_split_232.html#footnote-311-204" id="footnote-311-204-backlink">[204]</a></sup></span> kadar yüksekten düşüyor. Ben düştüğü yere çıktım; arazi orada koruluklar ve bodur ve süngerimsi bir kara yosunuyla kaplı düzlüklerden oluşuyor. Aramama rağmen oradan insan geçtiğini gösterecek hiçbir iz bulamadım; bu yörenin yabanılları, kendilerine besin sağlayan kıyıları hiç terk etmiyorlar. Bunun dışında, Tierra del Fuego'nun, Sainte-Elisabeth Adası'nın berisindeki bölümü, bana, dorukları ebedi karla kaplı dağlık, yüksek, karmaşık bir büyük adalar topluluğundan başka bir şey gibi görünmedi. Onların arasından denize çıkan çok sayıda geçit olduğundan şüphe etmiyorum. Ağaçlar ve bitkiler burada da Patagonya kıyılarındakilerin aynı; ve ağaçları bir yana bırakırsanız, arazi Malvinas Adaları'na çok benziyor.</p>

  <p class="normal">Tierra del Fuego'nun bu ilginç bölümüne ait hazırlamış olduğum haritayı da buraya ekliyorum.<sup class="calibre3"><a href="../Text/dunyanincevresi_split_233.html#footnote-311-205" id="footnote-311-205-backlink">[205]</a></sup> Şimdiye kadar orada hiçbir demirleme yeri bilinmiyordu ve gemiler oraya yaklaşmak istemiyorlardı. Betimlemiş olduğum üç limanın keşfi, Magellan Boğazı'nın bu bölümünde seyri kolaylaştıracaktır. Forward Burnu, denizciler için, Magellan Boğazı'nın en korkulan yerlerinden biri olmuştur. Ters ve azgın bir rüzgârın o burnu dönmeyi engellemesi çok sık rastlanan bir durumdur: birçoklarını Açlık Koyu'na kadar geri dönmeye zorlamıştır. Artık egemen rüzgârlardan bile yararlanılabilir. Yapılacak iş sadece Tierra del Fuego'ya yönelmek ve yukarda betimlediğim üç demirleme yerinden birine ulaşmaktır; buysa, her zaman büyük gemiler için çok fazla deniz olmayan bir kanalda orsa seyriyle gerçekleştirilebilir. Oradan sonra bütün voltalar elverişli olacaktır ve eğer burada yeniden güçlü hale gelen gelgit akıntılarından da biraz yararlanılabilirse <span class="ideitalik">Galant Limanı</span>'na ulaşmak hiç zor olmayacaktır.</p>

  <p class="normal">Çağlayan Limanı'nda çok rahatsız bir gece geçirdik. Hava çok soğuktu ve aralıksız yağmur yağdı. Ayın 30'unda da nerdeyse bütün gün sürdü. Sabah saat beşte limandan çıktık ve yelkenle, küçük teknemize göre çok dalgalı denize açıldık. Forward Burnu'yla Hollanda Burnu'na aşağı yukarı eşit uzaklıktaki bir noktada kıtaya ulaştık. Bu kıyıyı açınsamak söz konusu bile olamazdı, kıyı boyunca rüzgârı arkamıza alarak, kandilisa ve iskota halatlarını elimizden bırakmamaya zorlayan ani ve şiddetli esişlere dikkat ederek, seyirden yeterince mutluyduk. Hatta Fransız Koyu'nu geçerken, yanlış bir dümen manevrası az kalsın filikayı başımıza geçiriyordu. Sonunda sabah saat onda firkateyne ulaştım. Benim yokluğum sırasında Bay Duclos Guyot, karaya çıkarttığımız malzemeyi toparlamış ve her şeyi hareket için hazır hale getirmişti. Öğleden sonra palamarları çözmeye başladık.</p>

  <p class="normal">31 Aralık sabahı saat dörtte, palamarların çözülmesi işini tamamladık ve saat altıda, kürekli teknelerimiz tarafından çekilerek koydan çıktık. Hava sakindi; saat yedide kuzeydoğudan bir hafif rüzgâr çıktı, ardından gün içinde kuvvetlendi; hava öğleye kadar oldukça açıktı, sonra puslandı ve yağmur başladı. Saat on bir buçukta kanalın ortalarına geldiğimizde, <span class="ideitalik">Çağlayan</span>'ı güneydoğuda, <span class="ideitalik">Şeker Ekmeği'</span>ni doğu-güneydoğu-5° güneyde, Forward Burnu'nu<sup class="calibre3"><a href="../Text/dunyanincevresi_split_398.html#footnote-800-19" id="footnote-800-19-backlink">[*19]</a></sup> doğu-kerte-kuzeydoğuda, Hollanda Burnu'nu da batı-kuzeybatı-4° batıda gördük ve kerterizini aldık. Öğlenden akşamın altısına kadar Hollanda Burnu'nu<sup class="calibre3"><a href="../Text/dunyanincevresi_split_399.html#footnote-800-20" id="footnote-800-20-backlink">[*20]</a></sup> döndük. Akşama doğru rüzgârın gücü iyice azaldı, bunun üzerine Galant Limanı'nın bulunduğu koya girip demirlemeye karar verdim ve saat onda, kaba çakıl, kum ve küçük mercanlardan bir dip üzerinde 16 kulaç suda demir attık; Galant Burnu,<sup class="calibre3"><a href="../Text/dunyanincevresi_split_400.html#footnote-800-21" id="footnote-800-21-backlink">[*21]</a></sup> güneybatı-3° batımızdaydı. Kısa bir süre sonra buraya yerleşmiş olmaktan pek memnun olduk: çünkü gece boyunca sürekli yağmur ve şiddetli güneybatı rüzgârı vardı.</p>

  <p class="normal">1768 yılına, <span class="ideitalik">Fortescû Koyu</span> adı verilen ve sonunda Galant Limanı'nın<sup class="calibre3"><a href="../Text/dunyanincevresi_split_401.html#footnote-800-22" id="footnote-800-22-backlink">[*22]</a></sup> bulunduğu işte bu koyda girdik. Koyun ve limanın Bay de Gennes'in kitabında verilen çizimi çok doğrudur. Orada üç hafta boyunca bağlı kalıp, Paris'in en kötü kışıyla bile kıyaslanmayacak havaları yaşadığımız sırada, bunu ancak fazlasıyla doğrulamak imkânını bulduk. Orada geçirdiğimiz günlere ilişkin bazı ayrıntıları belirterek, o uğursuz günlerin sıkıntılarını okuyucuyla biraz paylaşmak doğru olur.</p>

  <p class="normal">İlk yaptığım, Elisabeth Koyu'na kadar kıyıyı ve Magellan Boğazı'nın bu yöresinde serpiştirilmiş adaları açınsamak üzere adamlar göndermek oldu; demirli bulunduğumuz yerden bakınca, bu adalardan, Narborough<sup class="calibre3"><a href="../Text/dunyanincevresi_split_234.html#footnote-311-206" id="footnote-311-206-backlink">[206]</a></sup> tarafından <span class="ideitalik">Charles</span> ve <span class="ideitalik">Montmouth</span> adı verilmiş ikisini görebiliyorduk. Daha uzaktakilere <span class="ideitalik">Kraliyet Adaları</span>, en batıdakine de <span class="ideitalik">Rupert Adası</span> adını koymuştur. Batı rüzgârları hareketimize izin vermiyordu, ayın ikisinde ikinci bir demir attık. Yağmur karaya çıkıp dolaşmaya engel olmadı; karada İngiliz gemilerinin buradan geçtiklerine ve durakladıklarına ilişkin izler bulduk: yeni kesilmiş ve doğranmış ağaç parçaları, kısa bir süre önce soyulmuş baharatlı defne kabukları, bahriye işliklerinde imal edilen yelken bezi ve halatlara iliştirilenler türünden ve üzerindeki <span class="ideitalik">Chatham Martch 1766</span> yazısı kolayca okunan ahşaptan bir levhacık. Ayrıca birçok ağacın gövdesine kazınmış 1767 tarihi ve adlar ya da adların ilk harflerini gördük.</p>

  <p class="normal">Limanı oluşturan yarımadaya aletlerini taşıyan Bay Verron, orada öğle vakti bir çeyrek çemberle 53° 40' 41" güney enlemini tespit etti. Bu gözlem, Hollanda Burnu'nun bu noktadan alınan kerteriziyle ve gene aynı burnun 16 Aralık günü Forward Burnu'nun ucundan alınmış kerteriziyle bir araya getirildiğinde Galant Limanı'ndan Forward Burnu'na kadar mesafenin on iki fersah olduğu sonucuna götürmektedir. Bay Verron ayrıca azimut pusulasıyla iğnenin sapmasını<sup class="calibre3"><a href="../Text/dunyanincevresi_split_235.html#footnote-311-207" id="footnote-311-207-backlink">[207]</a></sup> 22° 30' 32" kuzeydoğu, ve eğimini<sup class="calibre3"><a href="../Text/dunyanincevresi_split_236.html#footnote-311-208" id="footnote-311-208-backlink">[208]</a></sup> de yüksek kutup yönünde 11° 11' olarak saptadı. Gecelerin de gündüzler kadar berbat geçtiği burada, işte nerdeyse bir ayda yapabildiği gözlemler bundan ibarettir. Burada ayın 3'ünde, akşam saat 10.30'da başlayan bir Ay tutulmasına dayanarak koyun boylamını belirlemek için güzel bir fırsat yakalanmıştı, ama gün boyunca aralıksız yağan yağmur bütün gece sürdü.</p>

  <p class="normal">Sonraki günler, ayın 4'ü ve 5'i acımasızdı; yağmur, kar, ısıran bir soğuk, savuran bir yağmur; bu hava, <span class="ideitalik">Mezmurlar</span>'ı yazanın: "<span class="ideitalik">nix, grando, glacies, spiritus procellarum</span>"<sup class="calibre3"><a href="../Text/dunyanincevresi_split_237.html#footnote-311-209" id="footnote-311-209-backlink">[209]</a></sup> biçiminde betimlediği aynı havaydı. Ayın üçünde, bir demir yeri belirlemeye çalışmak üzere Tierra del Fuego'ya bir filika göndermiştim ve Charles ve Montmouth adalarının güneybatısında iyi bir yer bulunmuştu; öte yandan kanalda gelgit akıntılarının yönünü de araştırtmıştım. Onların yardımıyla ve hem kuzeyde hem de güneyde bilinen demirleme yerlerine dayanarak, ters rüzgâr altında bile hareket etmek istiyordum; ama rüzgâr hiçbir zaman buna izin verecek kadar kullanılabilir hale gelmedi. Ayrıca burada kalışımız süresince devamlı olarak akıntı yönünün Boğaz'ın bu bölümünde de boğumlar bölümündeki gibi olduğunu, yani kabarma sırasında doğuya, alçalma sırasında da batıya yöneldiğini fark etmiştik.</p>

  <p class="normal">Ayın 6'sında öğleden sonra hava sanki bir an için durulur gibi oldu, hatta rüzgâr güneydoğudan eser gibiydi ve daha önceden ikinci demiri vira etmiştik; ama tam hareket edeceğimiz sırada rüzgâr gene şiddetli ani esişlerle birlikte batı-kuzeybatıya döndü ve hemen ikinci demiri yeniden fundo etmek zorunda kaldık. O gün gemide birkaç yabanıl ziyaretçimiz vardı. Sabahleyin, Galant Burnu'nun ucunda dört pirog<sup class="calibre3"><a href="../Text/dunyanincevresi_split_238.html#footnote-311-210" id="footnote-311-210-backlink">[210]</a></sup> görünmüştü, bir süre oldukları yerde durduktan sonra aralarından üçü koyun sonuna doğru ilerlediler, dördüncüsüyse firkateyne doğru geliyordu. Yarım saat kadar duraksadıktan sonra, tekrarlanan <span class="ideitalik">Peşöre</span> bağrışları arasında gemiyi bordaladı. Pirogda bir erkek, bir kadın ve iki de çocuk vardı. Kadın kayıkta kaldı; erkek tek başına, oldukça kendine güvenli biçimde ve neşe içinde gemiye çıktı. İki başka pirog da birinciyi izledi ve erkekler yanlarında çocuklarla firkateyne girdiler. Kısa bir süre sonra kendilerini pek rahat hissettiler. Onları dans ettirdik, sonra onlara şarkı söylettik, saz dinlettik ve özellikle yemek yedirdik; büyük bir iştahla yediler. Her şey onlar için pek lezzetliydi: ekmek, tuzlanmış et, içyağı; önlerine ne koysak atıştırıyorlardı. Hatta bu rahatsız edici ve iğrenç konuklardan kurtulmak için oldukça güçlük çektik, ve piroglarına geri dönmeye razı edebilmek için onlara göstere göstere teknelerine tuzlanmış et parçaları taşıdık. Ne gemiler ne de gördükleri değişik nesneler karşısında şaşkınlık gösteriyorlardı; bir zanaat eserinden etkilenebilmesi için kişinin, herhalde basit de olsa ona ilişkin bir fikri olması gerekiyor. Bu kaba adamlar, insan emeğinin başeserlerini, doğa kanunları ve doğa olayları gibi ele alıyorlar. Bu obanın Galant Koyu'nda geçirdiği günler içinde, onları karada ve gemide sık sık gördük.</p>

  <p class="normal">Bu yabanıllar ufak tefek, çirkin ve zayıftırlar; katlanması mümkün olmayan bir koku yayarlar. Neredeyse çıplak gezerler; tek giysileri, bütün gövdelerini örtmek için fazla küçük deniz kurdu postlarıdır; bu postlar aynı zamanda kulübelerine örtü, piroglarına da yelken görevi yapar. Ayrıca birkaç yaban laması postuna sahipler, ama bunların sayısı pek azdır. Kadınları birer gudubettir ve erkekler de onlara karşı pek saygılı gibi görünmüyorlar. Piroglarla gezen, onların bakımını yapan, hatta soğuğa rağmen, kıyının hayli uzağında kayıklara bağlanma yeri sağlayan dev yosunlara kadar yüzerek, içlerine sızabilen suyu boşaltan kadınlardır. Karada, erkeklerin hiç katkısı olmadan odun ve deniz kabukluları toplayanlar da kadınlardır. Memede çocukları olan kadınlar bile bu angaryadan kurtulamazlar. Çocuklarını, sırtlarında, katlanmış postlar içinde taşırlar.</p>

  <p class="normal">Pirogları, sazlarla birbirine bağlanmış ağaç kabuklarından yapılmıştır; dikiş aralarında yosunlar vardır. Ortada kumdan küçük bir ocak ve içinde her zaman canlı tutulan küçük bir ateş bulunur. Silahları, her ikisi de Boğaz'da çok bulunan çobanpüskülü yapraklı kadıntuzluğu dallarından yapılan yay ve oklardır; yayın kirişi bağırsaktan üretilir, okların ucunda oldukça sanatlı biçimde yontulmuş taşlar takılıdır; ama bu silahlar düşmandan çok av hayvanlarına yöneliktir: ve onları kullanan kollar kadar güçsüzdür. Onlarda ayrıca, bir ayak uzunluğunda ucu sivriltilmiş ve bir kenarı dişli balık kemikleri gördük. Bu bir hançer midir? Ben daha çok bir balık avlama aleti olduğunu sanıyorum. Onu uzun bir çubuğun ucuna bağlıyor ve bir zıpkın gibi kullanıyorlar. Bu yabanıllar, erkek, kadın, çocuk, ortalarında bir ateş yanan kulübelerde içi içe yaşarlar. Genelde kabuklularla beslenirler; ama köpekleri ve balina sakalından yapılma ağları da vardır. Hepsinin dişlerinin çürüklerle dolu olduğunu gözledim, sanıyorum ki bunun nedeni, her ne kadar yarı pişmiş olsa da kabukluları çok sıcakken yemelerinde aranmalıdır.</p>

  <p class="normal">Bunun dışında iyi insanlara benziyorlar, ama öylesine zayıflar ki, bazen iyiliklerini şükranla karşılamama eğilimi doğabiliyor. Batıl inançları olduğu ve kötü ruhlara inandıkları yolunda bir izlenim doğdu bizde; içlerinden, kötü ruhların etkilerine karşı savaşan kişiler aynı zamanda hem hekimlik hem de rahiplik yapıyorlar. Yaşamım boyunca gördüğüm bütün yabanıllar arasında Peşöreler en yoksun olanlarıdır: tam anlamıyla doğal durumda bulunmaktadırlar. Eğer gerçekten, kendi kendinin efendisi ve özgür, yükümlülüğü ve yapacak işi gücü olmayan ve daha iyisini bilmediği için elindekiyle yetinen bir insana acınabilirse; ben işte, hayatı kolaylaştıran şeylerden yoksun olduktan başka bir de ayrıca yeryüzündeki en korkunç iklimin güçlüklerine katlanmak zorunda kalan bu insanlara acırım. Peşöreler aynı zamanda bütün dünyada gördüğüm, sayıca en küçük insan topluluğunu oluşturuyorlar; ama buna rağmen kanıtı biraz ilerde görüleceği üzere, onlar arasında da sahtekârlara rastlanıyor. Çünkü birden çok aile bir araya gelir gelmez –burada aileden anladığım baba, ana ve çocuklardır– çıkarlar karmaşıklaşıyor, bireyler ya güç kullanarak ya da dolap çevirerek egemenlik peşine düşüyorlar. Ailenin adı toplumun adına dönüşüyor, ve ormanların ortasında oluşsa da, sadece kardeş çocuklarından kurulu olsa da, dikkatli bir gözlemci bunlarda, ulus biçiminde bir araya gelmiş insanların uygarlaşırken birer ad verdikleri bütün kötülüklerin tohumunu, en büyük imparatorlukların ortaya çıkışına, dönüşümlerine ve çöküşlerine yol açan o kötülüklerin tohumlarını bulabiliyor. Aynı neden, henüz doğal duruma yakın insanların sahip olamayacakları erdemlerin de, uygar denilen toplumlarda ortaya çıkışını açıklamaktadır.</p>

  <p class="normal">Ayın 7'si ve 8'inde hava o kadar kötüydü ki, gemiden inmek mümkün olmadı; hatta gece demir taradık ve bir göz demiri fundo etmek zorunda kaldık. Zaman zaman güvertede karın kalınlığı dört parmağa kadar yükseldi ve gün doğduğunda çevremizdeki bütün toprakların karla kaplandığını gördük; sadece kıyının alçak kesimlerindeki nem, karın yerde kalmasını engelliyordu. Termometre 5 ve 4 derece gösteriyordu, giderek donma noktasının iki derece üstüne kadar indi. Ayın 9'unda öğleden sonra hava biraz düzeldi. Peşöreler gemiye gelmek üzere yola koyulmuşlardı, hatta süslenmişlerdi, yani bütün gövdelerini kırmızı ve beyaz renklere boyamışlardı: ama bizim filikalarımızın gemiden ayrıldığını ve onların kulübelerine doğru yöneldiğini görünce izlemeye başladılar, sadece tek bir pirog <span class="ideitalik">L'Étoile</span>'e yanaştı. O da orada pek az kaldı ve bizim bayların<sup class="calibre3"><a href="../Text/dunyanincevresi_split_239.html#footnote-311-211" id="footnote-311-211-backlink">[211]</a></sup> pek bir dostluk kurdukları diğerlerinin yanına döndü. Bu arada kadınların hepsi tek bir kulübeye çekilmişlerdi; bu kulübeye girmek istenildiğinde yabanıllar, canı sıkılmış göründüler. Aksine onları başka kulübelere davet ediyor ve bu baylara orada, sunmazdan önce emdikleri midyeleri ikram ediyorlardı. Onlara küçük armağanlar verildi, sevinerek kabul ettiler. Sonra dans ettiler, şarkı söylediler ve dıştan bakıldığında genellikle çok ağırbaşlı bu yabanıl insanlardan beklenmeyecek ölçüde neşeli göründüler.</p>

  <p class="normal">Sevinçleri uzun sürmedi. Çocuklarından biri, yaklaşık on iki yaşında ve bütün oba içinde yüzü bizim için ilgi çekici olan tek çocuk, birden kıvranarak kan tükürmeye başladı. Zavallı çocuk <span class="ideitalik">L'Étoile</span>'e gitmişti ve orada kendisine, yaratacağı bu uğursuz sonuç öngörülmeksizin, cam ve ayna parçaları armağan etmişlerdi. Bu yabanıllarda, boğazlarına ve burun deliklerine küçük talk parçacıkları sokma alışkanlığı vardı. Batıl inançları, acaba, bu tür bir tılsıma onların gözünde kimi güçler mi yüklüyor? Ya da belki karşılaşabilecekleri bazı rahatsızlıklara karşı onu bir tür koruyucu gibi mi görüyorlar? Öyle anlaşılıyordu ki, çocuk camları da bu şekilde kullanmıştı. Dudakları, dişetleri ve damağı kesikler içindeydi ve neredeyse durmaksızın kanıyordu.</p>

  <p class="normal">Bu olay büyük üzüntü ve güvensizlik yarattı. Şüphesiz bizim kimi kötülükler yapabileceğimizden kuşkulandılar; nitekim hemen çocuğu kapan büyücü, ilk önce çocuğa armağan edilmiş ketenden yapılma giysiyi üstünden çıkarttı aldı. Sonra bunu Fransızlara iade etmek istedi; onlar geri almayı reddedince ayaklarının dibine fırlatıp attı. Şu da var ki, giysi merakı herhalde büyü korkusundan baskın çıkan bir başka yerli onu hemen yerden aldı.</p>

  <p class="normal">Büyücü, çocuğu ilkin kulübelerden birinde sırtüstü yatırdı, bacakları arasında diz çökerek üzerine eğildi ve var gücünü kullanarak, başı ve iki eliyle onun karnına bastırmaya başladı; bir yandan da durmadan bağırıyor, ama haykırışlarında herhangi bir eklemlenme sezinlenmiyordu. Arada bir doğruluyor ve birleştirdiği iki avucu içinde sanki kötülüğü tutuyormuş gibi ve o kötü ruhları kovmak istermişçesine, ellerini bir anda havada açıyor ve üflüyordu. Bu tören sürüp giderken gözü yaşlı bir yaşlı kadın hastanın kulağına onu çıldırtmaya yetecek kadar bağırıyordu. Öte yanda bu zavallıysa, sayrılığından olduğu kadar ilacından da acı çeker görünüyordu. Büyücü, tören kılığını almak üzere uzaklaşınca ona biraz nefes alma imkânı doğdu; sonra döndüğünde, saçları pudralanmış, başı Mercurius'un başlığına oldukça benzer biçimde iki beyaz kanatla bezenmiş biçimde, kendine daha fazla güvenle ama aynı başarısızlıkla görevine yeniden başladı. Çocuk artık daha da kötü görünüyordu, bizim papazımız onu kaşla göz arasında vaftiz etti.</p>

  <p class="normal">Subaylar gemiye dönmüş ve karada olan bitenleri bana anlatmışlardı. Derhal başcerrahımız Bay de la Porte ile birlikte beni oraya götürmelerini istedim; cerrah biraz süt ve biraz da kaynatılmış gevşetici bitki suyu getirtti. Vardığımızda hasta kulübenin dışına çıkarılmıştı; kendisi gibi süslenmiş bir başkasını da yanına alan büyücü, çocuğun karnı, kaba etleri ve sırtında aynı işlemlere yeniden başlamıştı. Yakınmaksızın acı çeken bu zavallı yaratığı böylece hırpaladıklarını görmek çok üzücüydü. Gövdesi daha şimdiden yara bere içindeydi ve hekimler bu barbar ilacı birçok büyüyle birlikte sürdürüyorlardı. Babanın ve ananın acısı, gözyaşları, bütün obanın canlı ilgisi, açık seçik işaretlerle ortaya konan endişe, çocuğun sabrı, bize en iç burkucu görüntüyü sunuyordu. Yabanıllar herhalde onların acısını paylaştığımızı fark ettiler, en azından güvensizlikleri azalmış göründü. Hastaya yaklaşmamıza engel olmadılar ve başcerrah çocuğun, babası ve bir başka Peşörenin sırayla emdikleri ağzını inceledi. Onları sütten yararlanmaya ikna edebilmek için çok uğraştık; birçok defa tadına bakmaları gerekti ve sonunda büyücülerin zorlu karşı çıkışlarına rağmen baba, oğluna süt içirme kararını verdi; hatta kaynamış gevşetici bitki suyu dolu cezveyi de armağan olarak kabul etti. Büyücüler bizim cerrahımıza karşı kıskançlık gösteriyorlardı, bununla birlikte sonunda onu da yetenekli bir büyücü olarak kabul ettiler. Hatta ona, her zaman omuzlarına asıp yanlarında taşıdıkları deriden bir çantayı açıp içindekileri gösterdiler: bu çantada tüylerden yapılma başlıkları, beyaz pudra, talk ve sanatlarını icraya yarayan diğer aletler bulunuyordu. Ama cerrah buna bir göz atar atmaz hemen kapatıverdiler. Bir de, büyücülerden biri hastayı kötü ruhlardan kurtarmaya çalışırken, diğerinin de büyülerle, bizim onların üzerlerine saldığımızdan kuşkulandıkları kötü talihin sonuçlarını bertaraf etmeye çalıştığını fark ettik.</p>

  <p class="normal">Karanlık çökerken gemiye döndük, çocuk şimdi biraz daha az acı çekiyordu; ama onu çok rahatsız eden neredeyse sürekli kusması, cam parçalarının midesine gitmiş olabileceği düşüncesiyle bizi endişelendiriyordu. Sonradan tahminimizin fazlasıyla doğru çıktığına inandık. Gemide, gece yarısından sonra saat ikide tekrarlanan çığlıklar duyuldu; ve gün doğar doğmaz, hava çok kötü olmasına rağmen, yabanıllar yola koyuldular. Hiç şüphesiz, bir ölümle kirlenmiş bu topraklardan ve sadece onları yok etmek için geldiklerini düşündükleri ölüm saçan yabancılardan kaçıyorlardı. Koyun batı ucunu hiçbir şekilde dönemediler; daha sakin bir anda yelken açtılar, şiddetli bir rüzgâr onları açığa sürükledi ve kırılgan teknelerini sağa sola dağıttı. Bizden uzaklaşmakta ne kadar acele ediyorlardı! Piroglarından, onarım gerektiren birini kıyıda bırakmışlardı: <span class="ideitalik">Satis est gentem effugisse nefendam.<sup class="calibre3"><a href="../Text/dunyanincevresi_split_240.html#footnote-311-212" id="footnote-311-212-backlink">[212]</a></sup></span> Bizden, kötü insanlar olduğumuz düşüncesiyle uzaklaştılar; ama bu koşullarda onlardaki bu hıncı kim hoş görmez? Böylesine küçük bir topluluk için, çocukluğun bütün tehlikelerini aşmış bir yeniyetmenin ölümü gerçekten ne büyük bir kayıptır!</p>

  <p class="normal">Doğu rüzgârı ayın 13'üne kadar hiç durmadan öfkeyle esti; sonra oldukça güzel bir gün yaşandı. Hatta öğleden sonra hareket edebilmeyi bile umduk. 13'ü 14'e bağlayan gece sakin geçti. Sabahın saat iki buçuğunda, çifte demirden birini vira ettik ve diğerini apikoya getirdik; ama saat altıda ikinci demiri tekrar fundo etmek gerekti ve gün çok zalimdi. Ayın 15'i neredeyse hep güneşliydi, ama yola çıkabilmemiz için rüzgâr fazla sertti.</p>

  <p class="normal">Ayın 16'sında hava sakin sayılabilirdi, daha sonra kuzeyden rüzgâr esmeye başladı ve uygun akıntıyla hareket ettik; o sırada sular alçalıyor ve akıntı batıya sürüklüyordu. Rüzgârlar batıya ve batı-güneybatıya dönmekte gecikmedi; elverişli akıntıya rağmen, <span class="ideitalik">Rupert Adası</span>'na hiçbir şekilde ulaşamadık. Firkateyn çok kötü yol alıyor, aşırı sürükleniyordu, <span class="ideitalik">L'Étoile</span>'in bize göre önemli üstünlüğü vardı. Gün boyunca Rupert Adası'yla, kıtanın <span class="ideitalik">Geçit Burnu</span> adı verilen bir dili arasında kıyılarda kaldık. Denizin yükselmeye başlamasını bekliyor ve bunun, <span class="ideitalik">Louis-le-Grand Adası</span>'ndaki <span class="ideitalik">Dauphine Koyu</span>'na ya da <span class="ideitalik">Elisabeth Koyu</span>'na ulaşıp demir atmamıza yardımcı olacağını umuyordum.<sup class="calibre3"><a href="../Text/dunyanincevresi_split_402.html#footnote-800-23" id="footnote-800-23-backlink">[*23]</a></sup> Ama orsa seyrinde sürekli kayıpta olduğumuzdan, Rupert Adası'nın güneydoğusunu iskandil etmek üzere bir filika gönderdim; amacım, uygun gelgit akıntısının başlama vaktine kadar gidip orada demirlemekti. Filika bir demir yeri işareti verdi ve dört kollu küçük demirini attı; ama biz daha şimdiden fazlasıyla rüzgâr altına düşmüştük. Karaya doğru bir voltaya başladık, amacımız tıramola ile onu geri kazanmaktı. Firkateyn iki kez arka arkaya rüzgârı pruvadan almayı reddetti; kıçtan gelen rüzgârla tıramola zorunluluğu doğdu, ama manevraların ve şalupalarımızın yardımıyla tam rüzgârı baştan alabilecekken gelgit akıntısının gücü gemiyi yeniden rüzgâra getirdi. Şiddetli bir akıntı bizi şimdiden karanın yarım gomina yakınına kadar sürüklemişti; 8 kulaç suda demir attırdım; kayaların üstüne düşen demir tutmadı, karayla aramızdaki mesafe kaloma vermeye imkân bırakmıyordu; daha şimdiden pupamızın altında sadece üç buçuk kulaç su vardı ve kıyıdan sadece üç gemi boyu uzaklıktaydık; işte o sırada karadan doğru hafif bir rüzgâr esti; hemen yelkenlerimizi doldurduk ve firkateyn yön değiştirdi; bütün şalupalarımız ve yardıma gelen <span class="ideitalik">L'Étoile</span>'in filikaları, firkateynin önünde onu yedeklemekteydiler. Üzerine bir şamandıra bağlanmış demir halatını laçka ediyorduk; birden iki güverte arasında sıkışıp da gerilince, firkateynin başını aniden döndürdüğünde neredeyse yarısı dışarıdaydı, çok büyük bir tehlike yaşandı. Halat hemen kesildi ve hızlı manevra gemiyi kurtardı. Rüzgâr sonradan daha da güçlendi ve boşuna denediğimiz iki voltadan sonra, Galant Limanı Koyu'na dönme kararı aldım; akşamın saat sekizinde, orada, çamur dip üzerinde ve 20 kulaç suda demirledik. Çapamızı denizden almak için bırakmış olduğum tekneler, geceye doğru, demiri ve halatı getirdiler. Sonuçta görünüşte güzel bu hava bize zalimce tehlikeler yaşatmaktan başka bir işe yaramadı.</p>

  <p class="normal">Ertesi gün, öncekilerin hepsinden daha şiddetli bir boran yaşandı. Rüzgâr kanalda dağlara kadar yükselen su burgaçları yaratıyordu; kimi zaman bunlardan birkaçını aynı anda zıt yönlere doğru ilerlerken görüyorduk. Saat ona doğru hava biraz yumuşar gibi oldu, ama öğleüzeri Boğaz'da duyduğumuz tek bir gök gürültüsü, rüzgârın yeniden sabahkinden de daha büyük bir öfkeyle başlaması için bir işaret gibiydi; demir taradık, büyük demirimizi fundo etmek, alt serenleri ve gabya çubuklarını indirmek zorunda kaldık. Oysa karada çalılar ve bitkiler çiçeğe durmuştu, ağaçlar hayli parıltılı bir yeşile bürünmüştü; ama bunlar, sürekli olarak bu talihsiz topraklara bakmanın bizde yarattığı hüznü dağıtmaya yetmiyordu. En şen insan bile, her türlü hayvanın da uzaklaştığı ve sadece bizimle temasa geçmenin daha da talihsizleştirdiği bir avuç insanın acı ve sıkıntı içinde yaşadığı bu korkunç iklimde solardı.</p>

  <p class="normal">Ayın 18 ve 19'unda, kötü hava zaman zaman iyileşti; büyük demirimizi vira, alt serenleri ve gabya çubuklarını hisa ettik ve <span class="ideitalik">L'Étoile</span>'in, yüksek nitelikleri hemen her havada denize açılmasına imkân veren filikasını <span class="ideitalik">Sainte-Barbe Kanalı</span>'nın girişini keşfe gönderdim. Orasını keşfeden ve oradan geçen Bay Marcant'ın seyir defterinden Bay Frezier'nin<sup class="calibre3"><a href="../Text/dunyanincevresi_split_241.html#footnote-311-213" id="footnote-311-213-backlink">[213]</a></sup> aktardığı bilgilere göre bu kanal, Elisabeth Koyu'nun güneybatısı ile güneybatı-kerte-güneyinde olmalıydı. Filika ayın 20'sinde geri döndü ve ona komuta eden Bay Landais bana, Bay Marcant'ın seyir defterinde belirtilen rotayı izlemiş ve gözlemlere uymuş olmakla birlikte kanaldan bir çıkış bulamadığını, sadece buzlalar ve karayla son bulan dar bir kanalın varlığını, ve kanalın da rota üzerinde hiçbir elverişli demir yerine sahip olmadığı gibi, tam ortasında midyelerle kaplı bir sığlık bulunduğu için tehlikeli olduğunu bildirdi. Ardından güneyden başlayarak <span class="ideitalik">Louis-le-Grand</span> Adası'nın çevresini dolandı ve başka bir geçit bulmadan Magellan Kanalı'na girdi. Sadece Tierra del Fuego'da oldukça güzel bir demirleme yeri görmüştü; bu da muhtemelen Beauchesne'in <span class="ideitalik">Nativité Koyu</span> adını verdiği yerdi. Kaldı ki Bay Frezier'nin, Marcant'ın yaptığını söylediği şekilde, Elisabeth Koyu'ndan çıkıp, güneybatı ve güneybatı-kerte-güney yönüne gidilirse, Louis-le-Grand Adası'nı ikiye bölmek gerekirdi.</p>

  <p class="normal">Bu rapor, gerçek Sainte-Barbe Kanalı'nın, bizim bulunduğumuz koyun tam karşısında olabileceğini düşündürdü. Galant Limanı 'nı çevreleyen dağlardan baktığımızda, <span class="ideitalik">Charles</span> ve <span class="ideitalik">Montmouth</span> adalarının güneyinde sık sık, üzerinde adacıklar serpiştirilmiş ve güney tarafı herhangi bir karayla kapanmayan geniş bir kanal görmüştük; ama aynı zamanda Louis-le-Grand Adası'nın güneyinde bir başka açıklık daha gördüğümüz için, onu Sainte-Barbe Kanalı sanıyorduk, çünkü bu Marcant'ın anlattıklarına daha uygun düşüyordu. O açıklığın sadece oldukça içerilere giren bir koy olduğu kesinlik kazanınca, artık Sainte-Barbe Kanalı'nın Galant Limanı karşısında, Charles ve Montmouth adalarının güneyinde yer aldığından şüphemiz kalmadı. Gerçekten Bay Frezier'nin yazdıklarını yeniden okuyunca ve verdiği Boğaz haritasını da göz önüne alınca, Bay Frezier'nin, Marcant'ın raporuna dayanarak, onun kanala girmek üzere hareket ettiği Elisabeth Koyu'nu Forward Burnu'nun on-on iki fersah uzağına yerleştirdiğini gördük. Demek ki Marcant'ın Elisabeth Koyu sandığı aslında Descordes Koyu'ymuş, ki burası Galant Limanı'nın bir fersah doğusunda bulunduğuna göre Forward Burnu'na gerçekten on iki fersah uzaklıktadır; bu koydan yola çıkıp, güneybatı güneybatı-kerte-güney yönünde ilerleyerek Charles ve Montmouth adalarının doğu uçlarının önünden geçmiş ve bunları da Louis-le-Grand Adası sanmıştır; belleği iyi olmayan her denizcinin kolayca düşebileceği bir hatadır bu; sonra da bizim dağların yüksekliklerinden gördüğümüz, adacıklarla dolu kanaldan denize çıkmıştır.</p>

  <p class="normal">Sainte-Barbe Kanalı hakkında tam bir bilgiye sahip olmak, Magellan Boğazı'nı geçişi çok kısaltacağı için önemlidir. Galant Limanı'na ulaşmak çok uzun sürmez; oraya gelmezden önceki en sorunlu nokta Forward Burnu'nu dönmektir; şimdi Tierra del Fuego'da üç demirleme yerinin keşfedilmiş oluşu artık bunu oldukça kolaylaştırmıştır: bir defa Galant Burnu'na varıldı mı, eğer rüzgârlar olağan kanaldan geçişi engellerse, birazcık kuzeye dönmeleri halinde, bu limanın karşısında denize çıkış yolu vardır. Ondan sonra Güney Denizi'ne ulaşmak için yirmi dört saat yeter. Sainte-Barbe Kanalı olduğuna kuvvetle inandığım bu kanala iki filika gönderme kararındaydım; bunlar sorunun çözümünü sağlayacaklardı. Ama kötü hava buna izin vermedi.</p>

  <p class="normal">Ayın 21, 22 ve 23'ünde ani rüzgârlar, kar ve yağmur hemen hiç durmadı. 21'i 22'ye bağlayan gece bir ara hava sakinleşti; rüzgâr, bu arayı sanki bütün şiddetini toplamak ve üzerimize daha da azgınlıkla saldırmak için vermiş gibiydi. Güney-güneybatı yönünden korkunç bir kasırga aniden üzerimize çullandı ve en kıdemli denizcileri bile şaşırtan biçimde esti. Her iki gemi de demir taradı, büyük demiri fundo, alt serenleri ve gabya çubuklarını mayna etmek zorunda kaldık. Mizana babafingo yelkenimiz istingalarından kurtuldu ve uçtu. Neyse ki bu kasırga çok sürmedi. Ayın 24'ünde hava yumuşadı, hatta iyice güneş açtı ve hava sakinleşti, ve yeniden yola çıkabilecek duruma geldik. Galant Koyu'na girişimizden beri, firkateyni yeniden eski hızına ulaştırmayı denemek üzere, oradan birkaç fıçı safra almış ve istifimizi değiştirmiştik; böylece onu biraz hızlandırmayı başarabildik. Kaldı ki, akıntılar arasında her seyirde, bizim firkateynlerimiz kadar uzun gemilerle manevra yaparken güçlüklere hep olacaktır.</p>

  <p class="normal">Ayın 25'inde gece yarısından sonra saat birde, ikinci demirimizi vira ettik ve apikoya geldik; saat üçte de kürekli teknelerimiz tarafından çekilerek hareket ettik; rüzgâr kuzeyden esiyordu; saat beş buçukta esinti doğuya döndü ve bütün yelkenlerimizi o arada, bu sularda pek ender kullanılabilen babafingo yelkenleriyle cunda yelkenlerini<sup class="calibre3"><a href="../Text/dunyanincevresi_split_242.html#footnote-311-214" id="footnote-311-214-backlink">[214]</a></sup> de açtık. Geçidin ortasında, Boğaz'ın kıvrımlarını izleyerek, Narborough tarafından haklı olarak <span class="ideitalik">kıvrıntılı kol</span> adı verilmiş olan yeri aştık. Kraliyet Adaları ile anakara arasında Boğaz'ın genişliği iki fersah kadar olabilir; <span class="ideitalik">Rupert</span> <span class="ideitalik">Adası</span> ile <span class="ideitalik">Passage Burnu</span> arasındaysa bir fersahtan fazla mesafe vardır; ondan sonra da Louis-le-Grand Adası ile Elisabeth Koyu arasında uzaklık bir buçuk fersahtır. Elisabeth Koyu'nun doğu ucunda dev yosunlarla kaplı kayalıklar çeyrek fersah açığa uzanır.</p>

  <p class="normal">Elisabeth Koyu'ndan itibaren kıyı, Narborough'nun <span class="ideitalik">Batchelor Irmağı,</span> Beauchesne'in ise <span class="ideitalik">Katliam Irmağı</span> adını verdikleri ve ağzında bir demirleme yeri bulunan ırmağa kadar yaklaşık iki fersah boyunca kıyı batı-kuzeybatı yönünde uzanır. Bu ırmağı belirlemek kolaydır, derin bir vadiden akar gelir; vadinin batısında hayli yüksek bir dağ bulunur, batı ucu alçak ve ormanlarla örtülüdür ve kıyı da kumsaldır. Katliam Irmağı'ndan Yalancı Boğaz ya da <span class="ideitalik">Saint-Jérôme Kanalı</span>'nın girişine kadar uzaklığı üç fersah tahmin ediyorum ve kıyı da kuzeybatı-kerte-batı yönündedir. Girişin genişliği bir buçuk fersah kadardır ve sonunda da kıyının kuzeye döndüğü görülür. Katliam Irmağı bordanızda kaldığında sadece bu Yalancı Boğaz görünür ve bunu gerçek boğaz sanmak çok kolaydır, hatta bu bizim de başımıza geldi. Çünkü oradan bakıldığında kıyı <span class="ideitalik">Quade Burnu</span>'na kadar batı-kerte-güneybatı ile batı-güneybatı arasına düşer ve Quade Burnu, Louis-le-Grand Adası'nın batı ucuyla birleşiyor gibi durur ve çıkışı göstermez. Aslında gerçek boğazı kaçırmamak için emin bir yol, hep Louis-le-Grand Adası'nın kıyılarını izlemektir, bu kıyılara herhangi bir tehlike olmaksızın yaklaşılabilir. Saint-Jérôme Kanalı'ndan Quade Burnu'na kadar mesafe yaklaşık dört fersahtır ve bu burun ile Louis-le-Grand Adası'nın batı ucu, doğu-kerte-kuzeydoğu 2° doğu ile batı-kerte-güneybatı 2° batı yönünde uzanır.</p>

  <p class="normal">Louis-le-Grand Adası dört fersah uzunluğunda olabilir. Kuzey kıyısı <span class="ideitalik">Dauphine Koyu</span>'na kadar batı kuzeybatı yönündedir; koyun içe doğru derinliği yaklaşık iki mil, ağzının genişliği yarım fersahtır. Ondan sonra <span class="ideitalik">Saint-Louis Burnu</span> adı verilen batı ucuna kadar batı yönünde uzanır. Yalancı boğaz konusunda yaptığımız hatayı anlayıp da Louis-le-Grand Adası'na bir mil kadar yaklaşınca, <span class="ideitalik">Phelippeaux Limanı</span>'nı belirgin biçimde seçebildik; burası bize pek elverişli ve çok korunaklı bir girinti gibi göründü. Öğle üzeri Quade Burnu, batı-kerte güneybatı 2° güneyimizde iki fersah uzaklıktaydı; Saint-Louis Burnu ise doğu-kerte-kuzeydoğumuzda ve iki fersah mesafedeydi. İyi hava gün boyunca devam etti ve bütün yelkenler açık ilerledik.</p>

  <p class="normal">Quade Burnu'ndan sonra Boğaz, batı-kuzeybatı ve kuzeybatı-kerte-batı yönünde belirgin bir bükülme olmaksızın uzar; bu nedenle o bölüme <span class="ideitalik">Uzun Sokak</span> adı verilmiştir. Quade Burnu'nun biçimi dikkat çekicidir. Sarp kayalıklardan oluşur ve bunlardan en öndeki aklaşmış kayalar bir ören yerine oldukça benzer. O noktaya kadar kıyılar hep ormanlıktır ve ağaçların yeşilliği, dağların buzla kaplı tepelerinin görünümünü yumuşatır. Quade Burnu aşılınca manzara değişir. Boğaz'ın her iki kıyısında artık sadece üzerinde bir toprak örtüsü olmayan çorak kayalıklar görünür. Yüksek tepeler hep karla örtülü, derin vadiler sonsuz buz yığınlarıyla kaplıdır, buzun rengi çok eski olduklarını kanıtlar. Narborough, bu korkunç görünümden etkilenmiş ve buraya <span class="ideitalik">Güneyin Perişanlığı</span> adını uygun görmüştür; bundan daha berbat bir yer düşünülemez.</p>

  <p class="normal">Quade Burnu'nu bordaladığınızda, Tierra del Fuego kıyıları uzun bir burunla sona ermiş gibi görünür, burası <span class="ideitalik">Mundai Burnu</span>'dur ve tahminime göre Quade Burnu'na on beş fersah uzaklıktadır. Kıta kıyısındaysa bizim ad koyduğumuz üç burun vardır. Biçimi nedeniyle Yarık Burun adını verdiğimiz birincisi, Quade Burnu'na beş fersah mesafede, demirlemenin çok güvenli olduğu ve dibin de korunaklılığı kadar iyi olduğu iki güzel koyun arasındadır. Diğer iki buruna gemilerimizin adını verdik: <span class="ideitalik">L'Étoile Burnu</span>, Yarık Burun'dan üç fersah batıda; <span class="ideitalik">La Boudeuse Burnu</span>'ysa, aynı uzantıda ve L'Étoile Burnu'na aynı uzaklıktadır. Bütün bu topraklar yüksek ve sarptır; her iki kıyı da bize düzgün ve iyi demirleme yerleriyle donanmış gibi göründü; ne yazık ki<sup class="calibre3"><a href="../Text/dunyanincevresi_split_243.html#footnote-311-215" id="footnote-311-215-backlink">[215]</a></sup> bizim rotamız için elverişli rüzgâr bu koyları iskandil etmemize izin vermedi. Boğazın Uzun Sokak boyunca genişliği iki fersah kadardır; Mundai Burnu'nun bulunduğu yerde biraz daralır ve orada genişliği dört milden fazla değildir.</p>

  <p class="normal">Akşam saat dokuzda Mundai Burnu'nun doğu-kerte-güneydoğu ve doğu-güneydoğusunda, yaklaşık üç fersah uzağındaydık. Rüzgâr hep doğudan fırtınaya yakın kuvvette estiği ve hava da güzel olduğu için gece küçük yelkenlerle yola devam kararı aldım. Cunda yelkenlerini bağladık, gabya yelkenlerine camadan vurduk. Akşam saat ona doğru hava sislenmeye başladı ve rüzgârın güçlenişi bizi, kayıklarımızı gemiye almak zorunda bıraktı. Çok yağmur yağdı ve gece saat on birde öylesine bir karanlık bastırdı ki karayı göremez olduk. Yarım saat sonra, Mundai Burnu'nu bordaladığımızı tahmin ederek, sancak bordamız rüzgârda, gemiyi eğlendirme komutunu verdim ve gecenin geri kalan bölümünü öyle geçirdik; kıyılardan birine ya da öbürüne fazla yakın olduğumuzu tahmin ettiğimizde ya yelkeni dolduruyor ya da faça ediyorduk. O gece bütün yolculuğun en tehlikeli gecelerinden biriydi.</p>

  <p class="normal">Sabah saat üç buçukta, şafakla birlikte kara tekrar görünür oldu ve yelkenleri geminin yol almasını sağlayacak konuma getirttim. Saat sekize kadar batı-kerte-kuzeybatı yönünde dümen tuttuk, saat sekizden on ikiye kadar da batı-kerte-kuzeybatıyla batı-kuzeybatı yönleri arasında ilerledik. Rüzgâr hâlâ doğudan kuvvetli esiyordu, hava pusluydu; zaman zaman kıyının bir bölümünü görüyor, çoğu zaman tamamıyla gözden kaybediyorduk. Sonunda öğle üzeri <span class="ideitalik">Sütunlar</span> <span class="ideitalik">Burnu</span>'yla<sup class="calibre3"><a href="../Text/dunyanincevresi_split_244.html#footnote-311-216" id="footnote-311-216-backlink">[216]</a></sup> <span class="ideitalik">Evangéliste</span> Burnu'nu gördük. Bu sonuncusu ancak direklerin üstünden görülebiliyordu. Sütunlar Burnu'na doğru ilerledikçe, neşe içinde artık hiçbir karayla çevrilmemiş sonsuz bir ufuk görmeye başlıyorduk ve batıdan gelen büyük bir dalga Büyük Okyanus'a ulaştığımızı bildiriyordu. Rüzgâr doğuda kalmadı, batı-güneybatıya döndü ve saat iki buçukta, <span class="ideitalik">Zaferler Burnu</span>'nu kuzeybatı yönünde ve Sütunlar Burnu'nu da güney 3° batıda görünceye kadar kuzeybatıya doğru yol aldık.</p>

  <p class="normal">Mundai Burnu geçildikten sonra, kuzey kıyı bir yay biçiminde bükülür ve kanalın genişliği dört, beş, altı fersaha kadar çıkar. Mundai Burnu'ndan Boğaz'ın güney kıyısını sonlandıran Sütunlar Burnu'na kadar ben yaklaşık on altı fersah hesaplıyorum. Bu iki burun arasında kanalın yönü batı-kerte-kuzeybatıdır. Güney kıyı yüksek ve sarptır, kuzey kıyıdaysa yaklaşmayı tehlikeli kılan adalar ve kayalıklar bulunur: güney kıyıya yakın gitmek daha güvenlidir. Bu son topraklar konusunda daha fazla bir şey söyleyemem, çünkü onları, ancak pusun bazı bölümlerini görmemize izin verdiği kısa süreler içinde, şöyle bir seçebildik. Kuzey kıyıda gördüğümüz son kara vasat yükseklikteki <span class="ideitalik">Zaferler Burnu</span> ve Tierra del Fuego'da Boğaz'ın dışında kalan, Sütunlar Burnu'nun yaklaşık iki fersah güneybatısındaki <span class="ideitalik">Deseado Burnu</span>'dur. Bu iki burun arasında kıyıdan yaklaşık bir fersah açıkta, <span class="ideitalik">On iki Havari</span> adıyla bilinen birçok adacık ve körkaya vardır.</p>

  <p class="normal">Sütunlar Burnu çok yüksek bir kara, ya da daha doğrusu kocaman bir kayaç kitlesidir, burnun ucunu oluşturan, kuzeydoğuya yatık kule biçiminde yontulmuş iki kayayla son bulur. Bu burnun altı yedi fersah kuzeybatısında, <span class="ideitalik">Evangelistes</span> adı verilen dört ada bulunur; bunlardan üçü düzdür, tarlada bir saman yığınını andıran dördüncüsüyse ötekilerden hayli uzaktadır. Bu adalar Zaferler Burnu'nun güney-güneydoğusunda ve dört-beş fersah uzaklıktadır. Boğaz'dan çıkmak için, bunların kuzeyinden de güneyinden de geçilebilir; ama girmek istendiğinde ben güneyden geçilmesini tavsiye ederim. Ayrıca bu durumda güney kıyıya yaklaşmak uygun olur: kuzey kıyı boyunca hem adalar sıralanmıştır hem de tehlikeli hatalara yol açabilecek büyük koylar vardır.</p>

  <p class="normal">Öğleden sonra saat ikiden itibaren rüzgârlar batı-güneybatıyla batı-kuzeybatı arasında değişerek, fırtınaya yakın kuvvette esti; On İki Havari'leri geride bırakmak amacıyla günbatımına kadar bütün yelkenlerimiz basılı, volta seyrini sürdürdük. Uzunca bir süre, bunu başaramayıp geceyi gene Boğaz'da geçirmek zorunda kalmaktan korktuk; bu bizi bir günden uzun bir süre daha burada tutabilirdi. Ama akşam saat altıya doğru, voltalar daha elverişli hale geldi; saat yedide Sütunlar Burnu aşıldı; saat sekizde karadan tamamıyla uzaklaşmıştık ve güzel bir kuzey rüzgârı, Batı Denizi'nde bizi, bütün yelkenler basılı, almış götürüyordu. O zaman bir kerteriz aldık ve hareket noktamı 52° 50' güney enlemi ve Paris'in 79° 9' batı boylamı olarak saptadım.</p>

  <p class="normal">İşte böylece Galant Limanı'nda yirmi altı gün boyunca sürekli olarak kötü havalar ve ters rüzgârlara maruz kaldıktan sonra, hiç ummayacağımız ölçüde iyi bir rüzgâr, sadece otuz altı saatte Pasifik Denizi'ne ulaşmamıza yetmişti; bu, sanırım, Galant Limanı'ndan denize çıkışa kadar hiç demirlemeden gerçekleştirilmiş tek seyirdir.</p>

  <p class="normal">Bakireler Burnu'ndan Sütunlar Burnu'na kadar Boğaz'ın toplam uzunluğunu yaklaşık yüz on dört fersah tahmin ediyorum. Biz bu mesafeyi aşmak için elli iki gün harcadık. Bakireler Burnu'ndan Kara Burun'a kadar, kabarma sırasında akıntının doğu yönüne gittiğini, buna karşılık çekilme ya da cezir sırasındaysa batıya döndüğünü, sürekli olarak gözlediğimizi ve akıntıların çok güçlü olduğunu burada tekrarlayacağım. Kara Burun'dan Galant Limanı'na kadar akıntı hızının düştüğünü, akışının da düzensizleştiğini; nihayet Galant Limanı'ndan Quade Burnu'na kadar akıntının şiddetlendiğini; o burundan Sütunlar Burnu'na kadar pek belirgin bir akıntıya şahit olmadığımızı; ama Galant Limanı'ndan itibaren bütün bu bölümde suların, Bakireler Burnu'ndan itibaren onların hareketini düzenleyen aynı etkiye tabi olduklarını, yani yükselme sırasında Doğu Denizi'ne, alçalma sırasındaysa Batı Denizi'ne aktığını belirteceğim. Ama hemen uyarmalıyım ki, Magellan Boğazı'nda gelgit akıntılarının yönü konusundaki bu bilgi, başka denizcilerin gözlemlediklerini söyledikleri durumla mutlak bir aykırılık içermektedir. Oysa bu, herkesin kendine göre görüş ileri sürebileceği bir konu olamaz.</p>

  <p class="normal">Kaldı ki, Narborough ya da Beauchesne'in seyir defterlerini, onların elinden çıktığı biçimiyle görememekten ve onlardan ancak çarpıtılmış bazı seçme bölümlere bakmak zorunda kalmaktan ötürü ne çok üzüntü duyduk. Bu seçmeleri hazırlayanların, denizde seyre ancak yararlı olabilecek her şeyi çıkarma arzusu içinde oluşları bir yana, bir denizcinin sanatıyla ilgili olarak kullanmak zorunda bulunduğu terimler konusundaki cehaletleri; denizciliğe ilişkin bazı ayrıntıları anlamamaları durumunda, onları bu kabul edilmiş ve gerekli sözcükleri yanlış ve kötü sözcükler olarak almalarına ve onların yerine birtakım saçmalıklar koymalarına yol açmaktadır. Onların bütün amaçları her iki cinsten nahif insancıklara hoş gelecek bir kitap yaratmaktır; ve çabaları, herkes için can sıkıcı ve hiç kimsenin işine yaramayacak bir kitapla son bulur.</p>

  <p class="normal">Magellan Boğazı'nı geçerken karşılaştığımız güçlüklere rağmen, Eylül ayından Mart sonuna kadar bu yolun Horn Burnu yoluna yeğlenmesini her zaman tavsiye edeceğim. Yılın diğer aylarında, geceler on altı, on yedi, on sekiz saat sürerken, açık denizden geçmeyi seçerim. Karşıdan gelen rüzgâr ve dalgalı deniz tehlikeli değildir; ama karalar arasında yoklayarak, tereddütler içinde seyir hiç de akıllıca olmaz. Kuşkusuz Boğaz'dan geçişte biraz zaman kaybedilecektir, ama bu gecikme salt bir kayıp değildir. Boğaz'da bol su, ahşap, deniz kabukluları ve bazen de çok güzel balıklar bulunacaktır; kesinlikle şüphem yok ki Horn Burnu'ndan geçerek Batı Denizi'ne ulaşacak mürettebat üzerinde iskorbüt, Magellan Boğazı'ndan geçerek oraya ulaşan mürettebata kıyasla çok daha fazla kırıma yol açacaktır: biz Boğaz'dan çıktığımızda hasta ranzasında tek bir kimse yoktu.</p>

  <p class="ortayazi">Birinci bölümün sonu.</p>
</body>
</html>
