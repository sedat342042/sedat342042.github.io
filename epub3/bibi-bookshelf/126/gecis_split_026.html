<?xml version="1.0" encoding="utf-8" standalone="no"?><html xmlns="http://www.w3.org/1999/xhtml">
  <head>
    <meta content="text/html;charset=utf-8" http-equiv="content-type"/>
    <title>gecis</title>
    <meta content="http://www.w3.org/1999/xhtml; charset=utf-8" http-equiv="Content-Type"/><link href="stylesheet.css" rel="stylesheet" type="text/css"/><style type="text/css">
		@page { margin-bottom: 10.000000pt; margin-top: 10.000000pt; }</style></head>
  <body class="calibre">
<h2 class="h2baslik" id="calibre_toc_24">IV<br class="calibre3"/> Solun Modeli ve Muhalefeti</h2>
				<h3 class="normal2" id="calibre_toc_138">Soldaki Kitleye Lâyık Olabilmek</h3>
				<p class="normal">Dünkü yazımızı, henüz kurulmuş bir partinin sırf sol iddiası nedeniyle yüzde 30 oranında oy almasını, önemli ve ciddi bulduğumuzu belirterek noktalamıştık. Şimdi sorun, bu ve benzeri partilerin, solda sorumluluk taşıyanların, söz konusu kitleye lâyık olmasıdır.</p>
				<p class="normal">Görebildiğimiz kadarıyla, olay iki noktada özetlenmektedir: İlki, teoriyle, düşünceyle, hazırlıkla ilgilidir. İkincisi, güncel politik davranışlara, uygulamaya, kısa vadeli çözümlere ilişkindir. Önce, ilk konuya eğilelim:</p>
				<p class="normal">Solun evrensel özelliği, teorisi olmaksızın, doğru dürüst bir pratiğinin de olamayacağıdır. Bu yazılarımızda incelediğimiz sosyal demokrat nitelikli solun dünyadaki bütün örnekleri, kimi durumda can sıkacak ölçüde uzun ve anlamsız bile olsa, kongreler dolusu teorik tartışmada ve ciltler dolusu düşüncede yoğrulmuşlardır. Bu teorik birikim sağlandıktan sonra ve ona dayanarak temel yaklaşımların belirlenmesiyle, söz konusu partiler, muhalefet yahut iktidar uygulamalarında tutarlılık kazanmış, çözüm üretebilmiş, tümüyle topluma ve kendi kitlelerine yararlı olabilmiştir.</p>
				<p class="normal">Teoride ve düşüncede hazırlık denebilecek bu olguya, hem etkinlik döneminin kısalığı, hem de ülkenin özgül koşulları nedeniyle, Türkiye’nin sosyal demokrat iddialı solu, on beş yıldan beri ulaşamamıştır. Bu, kişilerin ve kadroların yetersizliğinden değil, öncelikle toplumun gelişme düzeyinden, sanayileşme sürecindeki gerililiğinden kaynaklanmış bir sorundur.</p>
				<p class="normal">Ne var ki, söz konusu eksik, zaman zaman çarpıcı ve acımasız biçimde kendini duyurabilmiştir: Temel tahlillerde, büyük tercihlerde ve tarihsel fırsatlarda ciddi yanlışlar yapılabilmiştir. Teorik tutarlılığın sağlanamamış olması, el yordamıyla yön bulmayı zorunlu kılmış, bu durum, çelişkili politikalara ve davranışlara neden olabilmiştir. Teorideki ve düşüncedeki hazırlığını tamamlayamamış bir sol, giderek, çözüm üretemez duruma düşmüş ve pratikteki etkinliğinden kaybetmeye başlamıştır.</p>
				<p class="normal">Günümüzün sorunu, sosyal demokrat iddialı partilerin ve çevrelerin, kendi kimliklerini öncelikle teori ve düşünce alanında geliştirip kanıtlamalarıdır. Bu kolay değildir. Ancak, Türkiye’ye yararlı olmanın ve “yüzde 30”a lâyık olmanın olmazsa olmaz niteliğindeki önkoşuludur.</p>
				<p class="normal">Yapılması gereken, teorik arayışları ve tartışmaları her düzeyde başlatmaktır; kitaplarla, makalelerle, seminerler ve konferanslarla, bir ortak çabayı geliştirmektir. Mesele, teorik bir berraklığa giderek kavuşmak, yaklaşım modellerini oluşturmak, yaygın bir düşünce sürecini harekete geçirmektir.</p>
				<p class="normal">Her şeyden önce kendini doğru tanıyabilmiş, tanıtabilmiş, kendi işlevini kavramış, temel tahlillerini ve tercihlerini belirlemiş bir sol hareket, böyle bir süreç içinde gelişebilir. Başlıca konulardaki çözüm modellerini ve alternatifini, düşünce planında hazırlamaya başlayabilir. Türk toplumunun gelişmesine yepyeni ve güçlü bir soluk getirebilir.</p>
				<p class="normal">Böyle bir yaklaşım, parlamentodaki solun, her hükümet politikasına karşı çıkmakla yetinme imkânından ve parlamento dışındaki partilerin slogancı bir muhalefete başvurma kolaylığından, elbette daha zahmetlidir.</p>
				<p class="normal">Ne var ki, solun başarısı ve topluma katkısı ancak, böyle bir yoldan gerçekleşebilir. Solun hem başarılı, hem de zahmetsiz bir örneği henüz keşfedilmiş değildir...</p>
				<p class="sagnormal">16 Aralık 1983</p>
				<h3 class="normal2" id="calibre_toc_139">Solun Sorunu: Birlik ve Yenilik</h3>
				<p class="normal">Önce, bâzı varsayımları alt alta sıralayalım:</p>
				<p class="normal">1) Sosyal demokrat nitelikli sol, günümüzdeki bölünmüşlüğü içinde, ancak olabileceğinin en zayıfı bir sol olur. Bu bölünmüşlük ve zayıflıktan en büyük zararı, solun temsil ettiği kitleler ve toplumun bütünü görür.</p>
				<p class="normal">2) Aynı solun geçmişte kitlelere sağladığı katkı, eğer bu sol geçmişte de bölünmüş olsaydı, hiç düzeyinde kalırdı.</p>
				<p class="normal">3) Bugün üçe bölünmüş gözüken sosyal demokrat iddialı akımın her üç bölümü de, birbirinden önemli fark taşıyan yaklaşımları –en azından şimdilik– getirmemiştir. Bilâkis, benzer düşünceler ve ideolojik özellikler sergilenmektedir. Bir bölünmeyi ve iç mücadeleyi haklı kılacak neden ortalarda yoktur.</p>
				<p class="normal">4) Bütün bu varsayımlar, tek akılcı ve sorumlu yolun bir an önce bütünleşmek olduğuna işaret etmekle beraber, bu yol kolay değildir: Siyasette, kimse iddiasını kendiliğinden terk etmez. Bireysel tutkularından, sağlayabileceği siyasal avantajlardan vazgeçmez. Bütünleşelim çağrısıyla herkesin bir araya gelmesi beklenemez.</p>
				<p class="normal">5) Ne var ki, solculuk, sorumlu ve ciddi bir anlayıştır. Emekle, alın teri ve göz nuruyla yılların oluşturduğu birikimi gereksiz bölünmelerde etkisizleştirmek, iyi niyetle ve istenmeyerek yol açılmış olsa bile, insanları ve kurumları sorumluluktan kurtarmaz.</p>
				<p class="normal">Peki, yer yer birbiriyle çelişen ve hem bütünleşmenin zorunluluğuna, hem de aynı bütünleşmeden uzak durmanın hiç değilse kısa vadede kabul edilebilir nedenlerine değinen bu varsayımlar çerçevesinde, nasıl bir yol önerilebilir?</p>
				<p class="normal">Başarmanın önkoşulu, başlamaktır.</p>
				<p class="normal">Sosyal demokrat nitelikli hareketin bütünleşmesi bugün için uzun vadeli, hattâ teorik gözükse bile, sorun, bu hareketin zaman içindeki beraberliğini bir ölçüde başlatacak yöntemi<sup class="calibre4"><a class="footnote-link" href="#footnote-100-39" id="footnote-100-39-backlink" name="footnote-100-39-backlink">[39]</a></sup>
				yaratmaktadır. Bizim önerdiğimiz yöntem, şudur:</p>
				<p class="normal">Sosyal demokrat iddialı partilerin, sosyal demokrat araştırmaları ve diyaloğu amaçlayan bir danışma ve dayanışma birimi, kendi aralarında yaratmaları. Bu danışma ve dayanışma birimi, sosyal demokrasinin ilkelerinden hareketle bütün partilerin paylaştığı ortak inançları geliştirmek ve ortak tartışmalar düzenleyerek çözüm üretmek işlevini taşıyabilir. Bir karar organı değil, yasaların öngördüğü çerçevedeki bir ortak danışma organı niteliğindeki bu birim, giderek, bilim çevrelerinin ve meslek temsilcilerinin katkı getireceği yaygın bir düşünce formuna dönüşebilir. Sosyal demokrat iddialı partilerin ve çevrelerin diyaloğuna ve tartışmalarına elverişli zemini sağlayabilir.</p>
				<p class="normal">Bu ilk adım söz konusu partiler tarafından atılabilirse, alacağı sonuçtan kuşku duymaya gerek yoktur: Zaten bir beraberlik beklentisi içinde olan, temelsiz bölünmeleri kaygıyla izleyen sosyal demokrat kamuoyu ve kitleler, bu ilk adımı atan yahut atanların girişimine mutlaka sahip çıkar ve desteğini getirir.</p>
				<p class="normal">Önemli olan, bu sürecin başlatılmasıdır.</p>
				<p class="normal">Ortak bir danışma ve dayanışma biriminin sağlayacağı diyalog, araştırma ve tartışma ortamında, solun kendini yenilemesi ve sağlam ilkeler çevresinde kendi beraberliğine yönelmesi, sanılandan daha kısa sürede gündeme gelir. Peşin hükümlü iddiaların, “gerçeği biziz” varsayımlarının, kırıcı suçlamaların yerini, giderek, ortak çalışmaların son tahlilde bütünleştirici olan etkileri alır.</p>
				<p class="normal">Sol partilerin de, çevrelerin de günümüzde sık tekrarladığı anlayış, karşıda olanlarla diyalogdur; hoşgörüdür.</p>
				<p class="normal">Diyaloğu ve hoşgörüyü kendi içinde gerçekleştirememiş, bir yenilenmeyi ve yaratıcılığı başlatamamış solun ise, iktidarın başarısızlığını beklemekten başka günümüzde yapabileceği hiçbir şey yoktur.</p>
				<p class="normal">Kendini yenilemek ve zaman içinde birleşmek, sosyal demokrat iddialı siyasetin, kitlelere ve kendi tarihine karşı sorumluluğudur...</p>
				<p class="sagnormal">17 Aralık 1983</p>
				<h3 class="normal2" id="calibre_toc_140">Ekonomik Sorunlara Farklı Yaklaşımlar</h3>
				<p class="normal">Günümüzün Türkiye’si, geleceği düşünmek zorundadır. Geleceğe farklı açılardan yaklaşmak, değişik öneriler getirmek mümkündür. Bunların hepsi, kendini öncelikle savunanlar açısından en doğrusu olacak, fakat hiçbiri toplumun önündeki tek çözümü, mutlak ve tek alternatifi yaratmayacaktır.</p>
				<p class="normal">Bu yazıda değinmek istediğimiz yaklaşım, köşeli bir model yaratmak iddiasında değildir; böyle bir konu bütün ayrıntıları ve gerekçeleriyle, bir gazete sayfasına sığdırılamaz. Dolayısıyla, amaç şudur: Türkiye’nin önünde tek değil birçok ekonomik tercih bulunabileceğine işaret etmek; hareket noktası değişik yaklaşımların farklı öneriler getirebileceğini dikkate sunmak; bu önerileri, çok genel çizgileriyle ve bir gazete yazısı çerçevesinde açıklamaya çalışmak.</p>
				<p class="normal3">“Ekonominin Amacı İnsandır”</p>
				<p class="normal">Her ekonomik yaklaşımın belli bir nedeni, bir amacı vardır. Kendi niteliğine göre yaptığı bir öncelikler sıralaması, getireceği yararın nasıl ve hangi ölçülerle paylaşılacağına ilişkin modeli vardır. Türkiye’nin geleceği için düşünülebilecek yaklaşımlar, ekonomide amacın insan olduğu noktasından hareket etmek zorundadır. İnsanı soyutlayan ekonomi modeli olamaz. Kayseri’nin, Bursa’nın, Konya’nın sanayi çarşılarında işsiz kalmakta olan küçük sanayi birimlerini, imâlâthaneleri, buralarda artık çalışmayanları dikkate alarak bir ekonomik model düşünülebilir. “Gelir paylaşımı sürekli kötüleyen bir toplumun” sosyal adalete yönelmesi öngörülerek olaya yaklaşılabilir. Geleceğe hazırlanan Türkiye, gününü doğru değerlendirerek, sürdürülen çabaları mugalata konusu yapmayarak, ama büyüyen işsizlerin sorununa çözüm düşünerek kendi geleceğini kurabilir.</p>
				<p class="normal3">İşsizlik ve Adaletsizlik</p>
				<p class="normal">İşsizlik sorunuyla karşılaşan, bu büyük boyutlarda karşılaşan ilk ülke Türkiye değildir. 1930’ların İsveç’i, Almanya’sı ve bugün ekonomisine gıpta ile bakılan çoğu ülke, belirli dönemlerde benzer durumla karşılaşmış ve çözümünü yaratabilmiştir.</p>
				<p class="normal">Çözüm, işsizliğin en önemli sorun olduğu bilincine varmak, devletin, üretim ve tüketimin düzenlenmesinde nasıl bir rol oynayacağını değerlendirmek, sosyal adaleti kalkınmanın itici gücü olarak kullanmak, tüketime, yatırımın ve üretimin hızlandırıcısı niteliğini kazandırmaktadır.</p>
				<p class="normal">Bütün bunlar, çeşitli ülkelerde –hem de ya özel sektörün kural olduğu ya da ekonomide devletin ancak sınırlı payı bulunduğu ülkelerde– farklı zaman kesitlerinde gerçekleşmiştir.</p>
				<p class="normal">Türkiye’de, en önemli sorunu işsizlik ve üretimsizlik olarak kabul eden, adaletli gelir dağılımını öncelikli bir amaç gören yaklaşımların, –hızlı bir enflasyonu yaratmanın kader olmadığını bilerek– sorumluluk içinde uygulamaya koyabileceği çok sayıda yöntem vardır:</p>
				<p class="normal">İşsizlikle mücadele ve gelir dağılımı adaleti, sadece iyi niyetli yaklaşımların hedefi değildir; her iki olgu, ekonomik durgunluktan çıkmanın, bilinen, 1930’lardan beri denenmiş ve başarılmış yöntemleridir. Üretmeyen işsizi, hem üretir hem de tüketir duruma getirmek, piyasadaki yeri yok derecesinde olan kitleleri ise gelir adaletini arttırarak daha yaygın bir tüketime yöneltmek, ekonomik gelişmenin ilk hızını sağlayabilmektedir. Bu elbette kolay değildir; belirli toplumsal tercihleri, sorumlu uygulamayı, her adımın dikkatle ve planlı olarak atılmasını gerektirir. Konuya bir sıralama içinde bakmaya çalışalım:</p>
				<p class="normal3">Var Olan Birikim Kullanılıyor mu?</p>
				<p class="normal">Var olan ekonomik birikimini Türkiye’nin ne ölçüde yatırıma ve iş yaratmaya dönük kullanabildiği, bu birikime daha düşük maliyetle katılabilecek imkânlardan hangi oranda yararlandığı, yeniden değerlendirilmesi gereken sorunlardır:</p>
				<p class="normal">1) Türkiye’nin şu ya da bu nedenle kullanamadığı geniş bir atıl üretim kapasitesinin sahibi olması, asgari düzeydeki bir finansmanla bunun bir bölümünü harekete geçirme şansını ona tanımaktadır. 1981’de mevcut sanayi kuruluşlarının ortalama yüzde 55 oranında çalıştırıldığı, yani, teorik olarak, bunlarla iki katına yakın bir üretim yapılabileceği hesaplanmaktadır. Bu, bizimkine benzer işsizlik sorunuyla karşılaşmış ülkelerden hiçbirinin o dönemlerde sahip olmadığı bir imkândır aynı zamanda. Örneğin bir malın üretimini yüzde 25 arttırmak için o malı üreten fabrikaları kurmak değil, zaten kurulmuş, temel yatırımı yapılmış fabrikaları daha verimli çalıştırmak, o belirli malın talebini yaratmak söz konusudur.</p>
				<p class="normal">2) Yaygın işsizliğin ve özellikle tarımda gizli-işsizliğin geçerli olduğu ülkelerde, devletin emek-yoğun yatırımları ve büyük altyapı projeleri, işsizliğe getirilen çözümler arasındadır. Bu yaklaşımın, dünyanın çoğu ülkesinde, Amerika’da, Avrupa’da, Asya’da örnekleri vardır. Bu yaklaşımın problemi, çalışmaya başlayan işsize ödenecek ücret karşılığındaki ekonomik değerin, ileri bir tarihte yaratılmasıdır. Yani, aradaki süre içinde ödenmiş ücret, enflasyoncu bir etkiye de sahiptir. Ancak bu sorun da, planlı bir yaklaşımla dengelenmeyecek, etkileri azaltılmayacak bir sorun değildir.</p>
				<p class="normal">3) Türkiye’deki kredi dağılımı ve kullanımı, ciddi bir işsizliği yaşayan, büyümek zorunda olan bir ekonominin gerektirdiği akılcı ve adaletli tercihlere daha elverişli kılınabilir. Krediler öncelikle sanayiye, iş yaratacak alanlara, özel sektörün yatırıma dönük kesimlerine yöneltilebilir. Birçok ülkede, benzer durumlarda önemle üzerinde durulan orta ve küçük sanayi, sanayiye geçmeye çalışan imâlât, büyük destek konusu olmaktadır. 1960’larda benzer kıvılcımları taşıyan örneklere, çeşitli Anadolu kentlerinin sanayi sitelerinde rastlanabilmiştir. Günümüzde, 10-15 işçi çalıştıran işletmelerin toplam kredilerden sadece yüzde 4.1 oranında yararlandığı dikkate alınınca, ekonomiye katkısı değerlendirebilecek bir girişim birikiminin varlığı söz konusudur.</p>
				<p class="normal3">Yatırımın ve Tüketimin Yönlendirilmesi</p>
				<p class="normal">Türkiye’nin geleceğine dönük bir ekonomik model, ilk aşamada, yatırım imkânlarından en geniş ve en akılcı biçimde yararlanmak durumundadır. Bunu, enflasyonist bir politika içinde yapmamak koşuluyla, yatırımlarını en verimli ve gerekli, başka düzeylere de yansıyıp iş yaratabilecek alanlarda planlayarak, sanayiye olağanüstü bir destek getirme durumundadır.</p>
				<p class="normal">1) Böyle bir desteğin gerçekleşmesinde devletin bütün imkânları kullanıp gerekli düzenlemeleri oluşturduğu ve artık yapacak katkısı kalmadığı söylenemez. Ciddi bir işsizlik karşısında ve ekonominin büyüme zorunluluğu çerçevesinde, devletin, sadece kit’leri aracılığıyla üretimde var olması yeterli değildir. Devlet, yatırımların yönlendirilmesini, etkili bir kredi, destek ve kontrol sistemi içinde gerçekleştirmek durumundadır.</p>
				<p class="normal">2) Sosyal adalet bir yana, ekonominin büyümesi ve işsizliğin azalması, yatırımların özendirilmesi açısından bile, devletin gelir dağılımına, tüketim yönlendirmesine ciddi katkıları olabilir:</p>
				<p class="normal">Talebin giderek daha az sayıdaki ellerde toplandığı bir ekonominin yatırımlara ve büyümeye yönelmesi, ekonomi mantığına terstir. Ancak talep varsa, aşırı örneklerde, bu talep uygun görülerek yaratılmış veya yaratılacaksa, bir yatırım söz konusudur. Yatırım, ancak talebin yaygınlaşmasıyla yahut beklentisiyle gündeme gelebilir. Bu talep dar çerçevede de olsa, genişinde de olsa, azdan çoğa doğru gelişerek yatırımı çekici kılabilir.</p>
				<p class="normal">3) Türkiye, yatırım ve büyüme amacı çerçevesinde, gelir dağılımını daha adaletli kılarak tüketimi desteklemek, yatırım ve büyümeyi böylece gündeme getirmek durumundadır. Söz konusu edilen, elbette para basıp dağıtarak talep yaratmak değildir. Sosyal adaletle yatırımcı politikaları bağdaştıran bir çerçevede vergileri yeniden düzenleyerek; yatırıma yönelmeyen, atıl bırakılmış gelirlerden, lükse dönük kişisel harcamalardan daha büyük oranda vergi alarak, en önemlisi, neredeyse bütün dünyanın bir ölçüde çözdüğünü, bizim ise bir türlü çaresini bulamadığımızı gerçekleştirip, vergi kaçakçılığını azaltarak, soruna eğilebilir. Vergi politikası, büyük kitlelerin yeniden piyasada ağırlık kazanmasına, önceden planlanmış ve ölçülü biçimde yeni bir talep yaratmasına imkân verebilir.</p>
				<p class="normal3">“Fasit Daireyi Kırabilmek”</p>
				<p class="normal">Türkiye, belirli bir ekonomik bunalım dönemini yıllardan beri yaşamaktadır. Zorunluluklar çerçevesinde, bir şok tedavisi uygulamış, bunun bâzı alanlardaki olumlu sonuçlarını da almıştır. Ancak, yarınların Türkiye’sine baktığımızda, geleceğin gerektireceği yaklaşımları, yöntemleri de düşünmek durumundayız.</p>
				<p class="normal">Gelecekte, bir tür fasit daireye ekonominin düşmesine imkân tanımamak zorunluluğu vardır: “Gelir dağılımı bozuldukça yaygın talebin azaldığı, talep azaldıkça yatırımın olumsuz etkilendiği, yatırım düştükçe üretimin azaldığı, üretim azaldığında ise bunun gelir dağılımını biraz daha bozup işsizliği arttırdığı” bir durumun gelecekte belirmemesi için, ekonomik düşüncede yapıcı ve yaratıcı olmak, çeşitli düzeydeki alternatifleri oluşturmak gerekir.</p>
				<p class="normal">Bizim görebildiğimiz, Türkiye’nin bütün imkânlarını sonuna kadar kullanarak yatırımlarını ve üretimini arttırmasıdır; işsizliği öncelikli sorun olarak alması, iş yaratmaya, gelir dağılımı adaletine, talebin ölçülü ve kontrollü olarak artmasına yönelmesidir. Bunları gerçekleştirmesi için, devletin ekonomideki yerinden ve düzenleyiciliğinden korkmamasıdır.</p>
				<p class="normal">Türkiye’nin “ya enflasyon” ya “büyüyen eşitsizlik ve işsizlik” gibi bir tercih karşısında kalacağı görüşünü paylaşmak zordur. Yapılması gereken, toplumun bütün imkânlarını, toplumun güvendiği bir programlamayla, akılcılığın ve tecrübenin ışığında, sorumlu bir planın ve devletin düzenleyiciliğinin çerçevesinde yeniden organize etmek, seferber etmektir.</p>
				<p class="sagnormal">12 Mayıs 1982</p>
				<h3 class="normal2" id="calibre_toc_141">“Karşı-Program”</h3>
				<p class="normal">Özal hükümetinin programı, merkez sağ nitelikli hükümetlerin Türkiye’ye sunageldikleri programlar arasında, kendi doğrultusunun en tutarlı ve yenilikçi örneği görünümündedir. Taşıdığı iddiaların bir bölümü, geçerlikteki ekonomik düzeni çağdaş bir noktaya ulaştırmayı amaçlamıştır. Bir başka bölümü, genel olarak toplumsal ilişkilere ve kurumlara akılcı bir çerçeve getirmek iddiasındadır. Bunlara kısaca değineceğiz.</p>
				<p class="normal">Bizim bu yazımızda asıl vurgulamak istediğimiz nokta ise, her siyasal ve ekonomik programın, mutlaka bir karşı-programının olacağıdır: Her hükümet programı, belirli sınıfsal ve sosyal öncelik tercihlerinin bir ürünüdür. Ve mutlaka bir alternatifi vardır. Özal programının birçok yöneliminin farklı düşünülmesi mümkün olduğu gibi, onun hiç söz etmediği yaklaşımlarda Türkiye’nin geleceğini görmek, bambaşka boyutlar getirmek de, kuşkusuz mümkündür.</p>
				<p class="normal">Karşı-programın neler önerebileceğine girmeden önce, Özal hükümeti programının kendi doğrultusundaki olumlu özelliklerine kısaca bakalım:</p>
				<p class="normal">Programın genel havası, alışageldiğimiz merkez sağ hükümet programlarına kıyasla bir demokrat anlayışa daha yatkın gözükmektedir. Özet olarak, kimseyi suçlayıp karalamaksızın, bir demokrasi anlayışı çerçevesinde özel girişimciliğin ekonomik yenilenme modelini, program, getirmektedir.</p>
				<p class="normal">Yenilenmenin araçları olarak sunulan önerilerin bir bölümü, ekonomiyi ve bâzı toplumsal ilişkileri geliştirecek objektif önlemler niteliğindedir. Her hareketi iki adet nüfus sureti ile ikametgâh tezkeresine bağlanmış bir toplumun insanları olarak, bürokratik işlemlerle ve gereksiz mevzuatla mücadele edileceği iddiasını, olumlu karşılamak gerekir. kit’lerin özerk işletmelere dönüşmesi ve piyasa kurallarıyla uyumlu çalışması (tabii, şu satıcılık özleminden kurtulunabilirse) ekonomiye büyük katkı sağlayabilir. Sanayide öngörülen yapı değişimi, sanayinin hem dış, hem de iç rekabete zaman içinde açılması, bir akılcılık kaygısının programın her bölümünde kendini duyurması, başlangıç için olumlu yaklaşımlardır. Aynı şekilde, “geçmişin yaralarının sarılması ve milli bütünlük” açısından af konusuna değinilmesi, hükümetin kendini bağlamamasına rağmen, doğru gelişebilecek bir yaklaşımın ifadesidir.</p>
				<p class="normal">Programın bu iddialarına, demokrat görünümüne, akılcı ve yenilikçi özelliklerine sahip çıkması durumunda, hükümet, kendi doğrultusunun başarılı bir örneğini vermeye adaydır.</p>
				<p class="normal">Ne var ki, Türkiye’nin tek alternatifi, Sayın Özal’ın programıyla sunulan doğrultu değildir.</p>
				<p class="normal">İşçi, memur, köylü kitlelerinin yararlarına öncelik tanıyan farklı bir ekonomik yaklaşım, gene farklı bir toplum, insan, kültür anlayışının bütünlüğü içinde, çok değişik bir ekonomik model geliştirilebilir:</p>
				<p class="normal">1) Enflasyonla mücadeleyi günümüz hükümeti gibi “mutlak” ve “bir numaralı” amaç haline getirip ekonominin tüm unsur ve hedeflerini buna bağımlı kılmak; enflasyonla mücadeleyi ise büyük bir öncelikle faiz düzenlemelerine ve kitle tüketimini –gönüllü ya da gönülsüz– kısmaya zorlayıcı önlemlerde aramak, alternatiflerden sadece biridir.</p>
				<p class="normal">2) Ekonomik büyümeyi ve üretim artışını, tüketimin sosyal adalet önlemleriyle yaygınlaşmasını amaç alan öteki alternatif, enflasyonla mücadeleyi, bu modelin ve üretim artışının bir sonucu olarak öngörebilir. Sosyal adalet önlemleriyle, kitlelerin tüketim yapabilecek duruma getirilmesi, oluşan bu farklı ve yeni talebin, atıl kapasitelerin kullanımına ve yatırıma imkân sağlaması, artan üretim sonucunda üretilen malın birini fiyatının sabit kalma eğilimine girmesi, enflasyonla mücadelenin öngörebileceği farklı yöntemlerdir.</p>
				<p class="normal">3) Kitlelerle ve her düzeydeki yatırımcı, girişimci güçlerle diyaloğu kurabilmesi koşuluyla, ekonomik büyümeyi ve sosyal adaleti bir numaralı amaç almış farklı bir siyasal anlayış, yurt düzeyinde bir kalkınma seferberliğini başlatabilir. İşsizliğe, çözümün aranabileceği tek alanda, hızlı büyüme ortamında eğilebilir. Toplu tüketim yöntemleriyle, devletin makroekonomik kararlarına işçi-işveren ikilisini usulen değil, gerçekten katan bir yaklaşımla, bütün bunları bütünleyecek farklı bir toplum ve insan anlayışıyla, farklı değer yargıları ve kültür öncelikleriyle, böyle bir model harekete geçirilebilir.</p>
				<p class="normal">Bu alternatifin günümüz siyasal ve sosyal dengelerinden çıkamamış olması, onun yokluğuna işaret değildir...</p>
				<p class="sagnormal">21 Aralık 1983</p>
				<h3 class="normal2" id="calibre_toc_142">Her Şeyini “Satabilen” Toplum Olmamak...</h3>
				<p class="normal">Özal hükümeti programının belirgin bir özelliği, devleti, ekonominin mümkün olduğunca dışına çıkarmayı amaçlamasıdır. Bu anlayış, Kamu İktisadi Teşekkülleri’nin zaman içinde halka devredilmesinde ve özellikle Boğaz Köprüsü’nün halka satılmasında –daha doğrusu, gelirinin satılmasında– simgelenmektedir.</p>
				<p class="normal">Türkiye’de öncelikle işçinin, memurun, köylünü yararlarını gözeten, sol nitelikli bir karşı-programda ise, devletin yeri ve ekonomik işlevi bundan çok farklı olacaktır: Solun ekonomik programında, devlet, ekonomiyi yönlendiren, kitlelerin yararını gözeterek onlara güvence getiren, ekonomik büyümeyi hızlandıran, gelir dağılımı adaletini ve dolayısıyla tüketimin yaygınlaşmasını kolaylaştıran bir göreve sahiptir.</p>
				<p class="normal">Bu, birtakım demagojilerde öne sürüldüğü gibi, devletin esnaflığa özenmesi, kararname ile piyasaları yönetmesi değildir elbette. Aynı şekilde, solun önereceği 1930’ların devletçiliği ya da onun iç ve dış rekabete kapalı özellikleri de değildir. Devletin, ülke çoğunluğunun temsilcisi olarak, ülke çoğunluğunun yararına bir ekonomik işlev taşımasıdır, önerilen. Bunu, sosyal adalet ve toplu tüketim yöntemleriyle, mevcut hastalıklarından arındırılmış bir devlet sektörüyle gerçekleştirmesidir.</p>
				<p class="normal">Bir karşı-programın kendi yaklaşımını daha somut sergileyebilmesi açısından, hükümet program ve çevrelerindeki satış önerilerinin özel bir önemi vardır: Bu satış girişiminin ekonomik sonucu tartışılabilir. Anlayışlara ve davranışlara yapacağı etkiler ve yol açacağı toplumsal sonuçlar ise, bize göre, tartışılamayacak kadar olumsuzdur. Önce, ekonomik duruma bakalım:</p>
				<p class="normal">Gelir sağlayan devlet hizmetlerinin bu 
				gelirini satmak, Osmanlılarda bir ölçüde uygulanan ve devletin 
				17. yüzyıldaki ekonomik gerileyişinde önemli payı bulunan 
				mukataa anlayışını andırmaktadır: Bu usule göre, devlet, 
				darphane gibi, gümrük gibi gelir sağlayan işlerin gelirini, 
				ihale yoluyla kiralamıştır. Örneğin darphane gelirini devletten 
				belirli bir para karşılığı kiralayan kişi mültezim, bu geliri 
				arttırdığı ölçüde kendisi kazanmıştır, vb.<sup class="calibre4"><a class="footnote-link" href="#footnote-100-40" id="footnote-100-40-backlink" name="footnote-100-40-backlink">[40]</a></sup></p>
				<p class="normal">Hükümet programında önerilen yöntem, örneğin, Boğaz Köprüsü’nün gelirini satmaktır. Bunun ekonomik mantığı, görüldüğü kadarıyla, şudur: Köprünün geliri satılırsa, satış sonucu sağlanan para, yeni köprünün yapımına kaynak oluşturacak, böylece, yeni hizmetlerin hızla ve adetâ kendi kendini finanse ederek gerçekleşmesi mümkün olacaktır.</p>
				<p class="normal">Salt ekonomi açısından bile, olayın ilk bakıştaki ölçüde etkili olamayacağı söylenebilir: Köprüyü satmak yerine, onun zaten var olan sürekli gelirini yeni köprü yatırımına ayırmak mümkündür. Gelir satışa çıkarsa, her yıl belirli bir parayı beklemektense, bu paranın tümünün ve ilk anda kazanılacağı öne sürülebilir. Ne var ki, bu da sanıldığı ölçüde bir imkân yaratmayacaktır:</p>
				<p class="normal">Faizin yüzde 50, enflasyonun yüzde 40 olduğu bir ortamda, köprü gelirini –ya da stat gelirini– satın alan, yatırdığı paranın kısa sürede dönüşünü bekleyecek, ancak bu imkân sağlanmışsa işe girecektir. Dolayısıyla, köprünün satış bedeli onun zaten devlete sağladığı yıllık gelire kıyasla bu ölçüde düşük olacaktır. Devletin, geliri satarak elde ettiği toplu para ile, köprü kendine aitken gerçekleştirdiği yıllık gelir arasındaki fark azalacak, önemsizleşecektir.</p>
				<p class="normal">Köprü gibi, Keban gibi, millete mal olmuş, benimsenmiş simgelerin satışı, asıl bir başka açıdan düşündürücüdür: Bir toplumda, her şeyin satılabilir olduğu, “satılmayacak hiçbir şeyin bulunmadığı” anlayışı geliştirilirse, bunun uygulaması, hem de Boğaz Köprüsü gibi fevkalâde çarpıcı bir örnekte verilirse, o toplumun değer yargılarında ve ahlâkında son derece yozlaştırıcı etkiler yaratılır. Her şeyin satılabilir olduğuna inandırılan bir toplum, gene her şeyin satılmasına göz yumabilen bir toplum olmaya yönlendirilir.</p>
				<p class="normal">Bunun yol açacağı olumsuz psikolojik şartlanmayı ve zararı, 15-20 milyarlık bir ekonomik avantaj karşılayamaz. Ekonomide kestirme yollar ararken, bu yolların uzun vadede toplumu yönelteceği başka ve çok daha önemli çıkmazları gözden kaçırmamak gerekir.</p>
				<p class="normal">Karşı-program, bir satıcılık anlayışının antitezi olmak durumundadır...</p>
				<p class="sagnormal">21 Aralık 1983</p>
				<h3 class="normal2" id="calibre_toc_143">Leon Blum’un “Pazar” Günü...</h3>
				<p class="normal">Günümüz hükümetinin programını sadece eleştirmekle –yani kolaycılıkla– yetinmeyip, bir karşı-program sunabilecek olan Türk solunun gündemi, somut hedeflerin ve somut araçların bütünü olmak durumundadır.</p>
				<p class="normal">Karşı-program, çoğulcu demokrasiye sahip çıkmanın ve bu siyasal demokrasiye, hem sosyal demokrasi hem de ekonomik demokrasi nitelikleri kazandırmanın iddiasıdır:</p>
				<p class="normal">1) Günümüzün Türkiye’sinde, ekonomiyi hızla geliştirmek de, bu gelişmenin sadece holding kümeleriyle ve küçük gruplarla sınırlı kalmasını önlemek de, bir başka mantığın harekete geçirilmesine bağlıdır:</p>
				<p class="normal">Bu mantık, toplumsal imtiyazlardan yoksun kitlenin hayat şartlarını geliştirmenin; milli geliri daha eşitlikli paylaştırmanın; insanların temel ihtiyaçları olan sağlık, kültür, konut, çalışma, özgürlük ihtiyaçlarına öncelik tanımanın; demokrasiyi karşıtlar arasında sürekli bir mücadele ve uzlaşma süreci olarak benimsemenin; doğuştan, paradan, mevkiden kaynaklanmış imtiyazları sınırlamanın; kendileriyle ilgili her tür karara ve her düzeyde katılmayı, mümkün olan her konuda insanlara sağlamanın mantığıdır.</p>
				<p class="normal">2) Bu anlayışın çerçevesindeki bir gelişmenin önkoşulu, sanayileşmeyi hızlandıracak, gelir adaletine yönelecek, kaynakların en verimli biçimde ve kitlelerin yararı ön planda tutularak kullanımını sağlayacak bir planlamadır. Bütün ekonomik güçlerin katılımıyla gerçekleşecek böyle bir plan, vergi politikasını yatırımların ve sosyal adaletin desteğine vererek; üretim ve tüketim kooperatiflerini, tüketici birliklerini organize ederek; malların dağıtım kanallarına akılcı ve verimli bir düzenleme getirerek; küçük ve orta sanayiye her düzeyde arka çıkarak; yeni iş alanlarının açılmasını sadece piyasa mekanizmalarının talihine bırakmak yerine, onu altyapı yatırımlarının, konut üretiminin dinamiğine katarak; son tahlilde toplum çoğunluğunun önceliklerince ve ihtiyaçlarınca öngörülmüş bir sanayileşme seferberliğini başlatabilir.</p>
				<p class="normal">3) Siyasal demokrasinin, çoğulcu ve özgürlükçü bir anlayışla her düzeye yayılmasının yanı sıra, bir karşı-program, sosyal demokrasiyi geliştirmek durumundadır: Çok özet olarak, insanların, sırf ekonomik yetersizliklerinden ötürü temel ihtiyaçlarından yoksun ya da geri kalmamalarıdır bu: Sağlık, eğitim, kültür, şehirlerdeki toplu hizmetler (taşımacılık, su, elektrik, vb.), emeğin ve ekmeğin güvencesi, çocukların ve kimsesizlerin korunması, kadın haklarının sadece kanunlarda değil, anlayışlarda ve pratikte geliştirilmesi, Türkiye’de farklı bir programın öncelikli tercihleridir.</p>
				<p class="normal">4) Ekonomik demokrasi, sosyal demokrat nitelikli hareketlerin günümüzde geliştirdiği ekonomik iktidarı paylaşmak iddiasıdır: İşyerlerinde oluşan birimlerin, o işyerinin yönetimine katılmasıyla, işçilerin, kendi çalışma koşullarının belirlenmesinde söz sahibi olmalarıyla, daha üst düzeyde, sendikaların, ülke çapındaki ekonomik kararların oluşumunda etkili bir danışma sürecine girmeleriyle, ekonomik demokrasinin uygulamaları öngörülebilir.</p>
				<p class="normal">Örneğin, haftalık çalışma süresinin 45-48 saat olduğu tek çoğulcu demokrasi, Türkiye’dir.</p>
				<p class="normal">Bir gazete yazısının dar sınırına sığdırmaya çalıştığımız bu yaklaşımlar, mevcut hükümetin programında değil, bir karşı-programda öncelik taşıyacak öneriler arasındadır. Türkiye’de solun iddiası, olayı mevcut sosyal ve ekonomik yaklaşımın çerçevesinde almak, bu çerçevede bâzı düzeltmeler getirmek değildir. İddia, farklı bir mantığın ve farklı toplumsal önceliklerin, farklı sosyoekonomik yaklaşımını gerçekleştirmektir.</p>
				<p class="normal">Leon Blum’un pazar günü, 1936 yılının Fransa’sında çok kullanılmış bir tanımdır. Leon Blum, sosyal demokrat nitelikli Fransız Sosyalist Partisi’nin lideri ve 1936’da kurulan Halk Cephesi hükümetinin başbakanıdır. Blum, o yıla kadar bir iş günü olan cumartesiyi, tüm sanayi kuruluşlarında bir tatil günü yapmış, haftalık çalışma süresini 40 saate indirmiştir.</p>
				<p class="normal">Bu nedenle, 1936 Fransa’sının işçileri, artık tatil olan cumartesileri, Leon Blum’un pazar günü diye tanımlayarak, ona şükranlarını ifade etmiş, bu tanım, sosyal tarihe geçmiştir.</p>
				<p class="normal">Leon Blum’un pazar gününde simgelenen bir başarıyı, günümüzün Türk solu, her alanda ve her düzeyde planlayıp, günü geldiğinde kendi hükümet programıyla gerçekleştirmek durumundadır...</p>
				<p class="sagnormal">23 Aralık 1983</p>
				<h3 class="normal2" id="calibre_toc_144">Bu Modelin Muhalefeti...</h3>
				<p class="normal">Türkiye’nin günümüzdeki hükümeti, ortaya, başı sonu belli olan, iç tutarlılığı bulunan ve kendi mantığına sahip bir ekonomik model koymuştur.</p>
				<p class="normal">Böyle bir modelin muhalefetini oluşturmak, her şeyden önce keyifli bir iştir: Belirsizliklerle, kaypaklıklarla, kavram kargaşalarıyla uğraşmaksızın, somut, yalın, yapıcı, çok yönlü, geliştirici ve çağdaş bir mücadeleye girişmek, her zamankinden daha imkânlı gözükmektedir.</p>
				<p class="normal">Önümüzdeki modelin açık seçik bir model olması, iç mantığını sağlam kurmuş ve tutarlı olması, muhalefetin kendini geliştirmesine son derece elverişlidir: Bu iddiaları taşıyan bir modelin muhalefeti, basma kalıp formüllere, kolaycı genellemelere ve toptancı suçlamalara başvurmak zorunda kalmayacağı gibi, bu yöntemlerle inandırıcı ve başarılı olması da mümkün değildir. Muhalefet, ancak kendini, tezlerini, kalitesini geliştirebilirse, söz konusu model karşısında etkili olur. Türkiye bütününün ve kitlelerin öncelikli yararını gerçekleştirebilecek sol bir iktidar programı, ancak böyle bir süreçte gelişir ve günü geldiğinde seçim meydanlarından geçerek uygulamaya aktarılır.</p>
				<p class="normal">Tutarlı bir ekonomik model karşısında muhalefet yapmanın avantajlarından yararlanabilmesi için, sol muhalefetin bâzı yaklaşım özelliklerine daha başlangıçtan dikkati gerekmektedir:</p>
				<p class="normal">Günümüz hükümetinin ekonomik modeline muhalefet, bu modelin geride bıraktığı, aşıp geçtiği özelliklerin savunmasıyla ve korunmasıyla yapılamaz. Ancak günümüzdeki ekonomik modelin geçmişine değil, ilerisine dönük, bu modeli kitlelerin yararları doğrultusunda geride bırakacak bir muhalefet, etkin olabilir.</p>
				<p class="normal">Sol açısından, yarını dünde aramak kadar anlamsızlık yoktur.</p>
				<p class="normal">Birkaç örnek vermeye çalışalım: Türk ekonomisinin kendi içine kapanmasını, yahut Türk lirasının –son tahlilde maliyeti kitlelere yüklenerek– suni teneffüs yollarıyla desteklenmesini önermek, sanayideki çeşitli sakatlıkların –genel faturası kitlelere uzatılarak– sürmesini kolaylaştıran anlayışları savunmak, sol muhalefetin üzerine vazife değildir. Aynı şekilde, iç ve dış rekabeti engelleyen, tekelleşmeyi kolaylaştıran, kalitesizliğe ve pahalılığa ön veren politikalara, bunların ekonomik yapısına sahip çıkmak da, solun işlevleri arasında değildir. Kısaca, zaten sorumluluğu kendisine ait olmayan bir geçmişi savunarak sol muhalefet yapılamaz; geleceğin iktidarına, geçmişin savunmalarından yola çıkıp ulaşılamaz.</p>
				<p class="normal">Bir başka önemli nokta şudur: Ekonomiyi dış rekabete açmanın yahut yurtdışına çıkmayı kolaylaştırmanın, ilke olarak, sağcı yahut solcusu yoktur. Sağcılık ve solculuk, ekonomik araçların öncelikle kimlerin yararına ve hangi amaçla, ne biçimde kullanıldığında vardır.</p>
				<p class="normal">Örneğin, sanayinin dış rekabete açılması, ilke olarak elbette olumludur. Ne var ki, bu açılış, yabancı tekellerin Türkiye’ye yerleşip bizim sanayimizi yerle bir etmesi biçiminde de olabilir, Türkiye’yi bir müstemlekeye dönüştürecek özellikte de olabilir, Türk sanayiini kalite ve fiyat akılcılığına zorlayacak, tüketicinin –affedersiniz– budala yerine konmasını önleyecek doğrultuda da geliştirilebilir. İthalat kolaylığı, Türkiye’nin sınırlı dövizini imtiyazlı bir zümrenin lüks tüketiminde tüketmesi anlamına da gelebilir, Türk insanının daha kaliteli ürünlere bir ölçüde ulaşmasına, kendi sanayiinin ürünlerine karşı daha titiz bir talep oluşturmasına da yarayabilir.</p>
				<p class="normal">Karşıdaki rakibin bâzı özelliklerini takdir etmek ve bunları açıkça söylemek, bir muhalefeti ne yozlaştırır, ne de onun solculuğuna gölge düşürür (yozlaşma ve gölge, çok başka alanların öncelikli konusu olabilir). Günümüzün iktidarı, iktidarca hazırlıklı olmanın bizim siyaset tarihimizdeki en ciddi bir örneğini vermiştir. Ne yapacağını önceden düşünmüş ve planlamış olmanın tüm avantajlarından, hiç değilse başlangıçta yararlanmıştır.</p>
				<p class="normal">Günümüzün sol partileri, ancak şimdiden başlayan ve kendini iktidara hazırlayan bir süreç içinde, hem uygulamadaki modele karşı etkili muhalefet olabilir ve kitlelerin yararını savunabilir, hem de, kendini geleceğin iktidarına hazırlayabilir.</p>
				<p class="normal">Yeni bir ortamda ve yeni koşullarda solun mücadelesini sürdürmek, eskinin çevresinde takılıp kalmakla değil, eskiyi de, bugünün yenisini de aşabilmekle mümkündür...</p>
				<p class="sagnormal">5 Ocak 1984</p>
				<h3 class="normal2" id="calibre_toc_145">Solun Çözümü: Sanayi Türkiye’si</h3>
				<p class="normal">Önceki gün değinmiştik: Merkez sağ politikaların sanayi öncelikli modeli, Türk sanayiini belirli bir düzeye getirebildikten sonra 1975’i izleyen dönemde tükenmiştir. Gerçekleşmiş sanayi, bu tarihlerde, yeni yatırım üretememiş, kendini dış rekabete açacak güce hâlâ erişememiştir. Bu sanayinin ihracatı bile ancak 1981 ve 82’nin olağanüstü devlet desteğiyle, sübvansiyonla ve iç piyasanın daraltılması sonucunda mümkün olabilmiştir. Sanayinin çağımızdaki bünyesinde var olan bir olumlu özellikle, yani, bir ölçüde geliri yaymak ve bir sosyal adalet faktörü olabilmek özelliği de, bu yıllarda kaybolmuştur.</p>
				<p class="normal">Yanlış anlaşılmasın: Türkiye’nin söz konusu sanayileşme çabasını da, bütün eksiklerine rağmen ortaya çıkarabilmiş sanayisini de kesinlikle küçümsemiyoruz. Ancak, bu sanayi öncelikli merkez sağ politikanın, 1975 sonrasında tükendiğine işaret ediyoruz. Nitekim, 1981’de oluşan yeni yaklaşım da, günümüzün ekonomik önlemleri de, bu tüketişin dolaylı sonucudur: Merkez sağ, ekonomiyi yaşatabilmenin çözümünü, artık, geçmişin hızlı sanayileşme öncelikli modelini terk ederek, sanayileşmeyi, dolaylı ve uzun vadeli bir amaca dönüştürmekte bulabilmiştir. Sanayileşmeye karşı olduğundan değil, sanayi önceliğini sürdürmeye artık gücü yetmediğinden, bu tercihi yapmıştır.</p>
				<p class="normal">Türkiye’de sol muhalefetin alternatif modeli, öncelikle ve hızlı sanayileşmektir. Kendi anlayışı doğrultusunda bu modeli ve yöntemlerini belirlemek, ekonominin bütün mekanizmalarını bu amacın birer aracı gibi görmek ve kullanmaktır, söz konusu olan: İhracat, yabancı sermaye, ithal serbestliği, krediler, faizler, hattâ enflasyon, solun hızlı sanayileşme modelinde, bu sanayileşmenin ancak birer fonksiyonu (işlevi) önemindedir; hiçbiri (Özal modelinde olduğu gibi) temel amaç yahut tek başına amaç konumunda değildir.</p>
				<p class="normal">Hızlı sanayileşme amacına solun öncelikle sahip çıkması, bu amacı geçmişte taşımış merkez sağdan farklı bir hassasiyetle bu işlevi üstlenmesi, solun doğal özelliğidir: Solun öncelikle temsil ettiği toplum kesitleri –işçiler, işsizler, dar gelirliler, vb.– sanayileşmeden en büyük yararı olanlardır; hattâ, tek çözümü sanayileşme olanlardır. Sanayinin çağımızdaki niteliği, sanayileşme olayını başlı başına bir sosyal adalet faktörü, geliri yaygınlaştırma aracı özellikleri de kazandırmıştır. Nihayet solun idealindeki Türkiye, dört yanında fabrika bacaları tüten, insanları öncelikle kendi emeğiyle gelişip yücelen bir Türkiye’dir. Yani, solun amacı, bir köylü toplumu olarak kalmak, faiz hesaplarının, satalım abi anlayışının damgasını vurduğu bir toplum modelini benimsemek değildir.</p>
				<p class="normal">Hızla sanayileşen bir Türkiye’yi amaçlayıp bunun bayraktarlığını yapmak ve mücadelesini başlatmak, günümüzdeki sol anlayışın ve sol partilerin etkili muhalefetinde bir önkoşuldur. Fakat yeterli koşul değildir. Solun sanayileşme modelinin sola özgü temel araçlarını mutlaka oluşturmak ve darboğazların aşılmasını gerçekçi biçimde düşünmek gerekir:</p>
				<p class="normal">Enflasyon konusuna hangi açılardan ve nasıl yaklaşılacağı, dış rekabete sanayiyi açmakla bu sanayiyi ezdirmemek arasındaki dengelerin nasıl kurulacağı, orta ve küçük sanayinin hangi yöntemlerle desteklenerek devreye gireceği, tüketimin yaygınlaşmasına dayalı talep ve yatırım modellerinin oluşacağı, en önemlisi, Türkiye’nin kalkınması için gerekli tasarrufun hangi yöntemlerle artacağı, somut cevap isteyen konulardır. Örneğin, hızlı bir sanayileşme, milli gelirin yaklaşık yüzde 25’i kadar bir tasarruf getirmektedir. Günümüzdeki yüzde 15’i yüzde 25’e yükseltmek, gene yaklaşık, her yıl 5 milyar dolar bir tasarrufu gerektirir. Bunu dış kaynaktan tümüyle ve her yıl beklemek hayâl olacağına göre, zenginlerin vergisini artırmak gibi kolaycılıklarla da olamayacağına göre, sol, toplumun hangi amaçlara, hangi fedakârlıklarla ve hangi sürelerde erişebileceğini, açıkça ortaya koymak durumundadır. Nihayet, bütün bu etkenleri, bir plan çerçevesinde bütünleştirmenin gereği vardır.</p>
				<p class="normal">Solun günümüzde ortaya koyacağı alternatif, hızla sanayileşen bir Türkiye’dir. Bu solun modelinde (günümüz merkez sağınkinden farklı olarak), modelin ve bütünün sadece bir bölümüdür: Sol, her şeyden önce bir insan anlayışıdır, bir ahlâk anlayışıdır, bir kültür anlayışıdır.</p>
				<p class="normal">Günümüzdeki sol muhalefetin bu alanlarda topluma getirebileceği yepyeni boyutlar, açabileceği yepyeni ufuklar vardır...</p>
				<p class="normal">Bunlara, yarınki yazımızda değinmeye çalışacağız.</p>
				<p class="sagnormal">6 Ocak 1984</p>
				<h3 class="normal2" id="calibre_toc_146">Nasıl Bir Türkiye?</h3>
				<p class="normal">Her ekonomik model, kendi değer yargılarını, kültür, insan, toplum, ahlâk anlayışlarını beraberinde taşır. Bu modeller, kendi ellerinde olmaksızın, kendi dünyalarını yaratırlar. Bu dünyalar siyah ve beyaz gibi kesin çizgilerle birbirinden ayrılmış olmayabilir. Bir dünyadan başkasına geçiş de hemen gerçekleşmez. Ne var ki, ekonomik anlayışın topluma ve insanlara bâzı yeni eğilimler aşılaması, var olanları zayıflatması ya da güçlendirmesi, değer yargılarının ve davranış biçimlerinin öncelik sıralamasını etkilemesi, ilk günden başlayan bir süreçtir. Bu süreç içinde ve sonucunda, toplumun ve insanların ortak kimliği değişime uğramaktadır.</p>
				<p class="normal">Bu açıdan olaya baktığımızda, günümüzün ekonomik modeli, nasıl bir toplum ve insan kimliğini geliştirmeye adaydır?</p>
				<p class="normal">Günümüzün ekonomik modeli, toplumda var olan “bireycilik”, “işbilirlik”, “fırsatçılık” gibi özellikleri kaçınılmaz şekilde güçlendirecektir. Kendi kişisel hesabını ve menfaatini iyi bilen; biraz parası varsa, hayatının temel sorunu daha şimdiden “altın mı alayım, dolar mı, yoksa faize mi yatırayım”a, dönüşen; “ucuza alıp pahalıya satmak,” her alanda geçerli bir kutsal öğreti gibi ona verilen; gerisiyle de pek ilgilenmeyen bir insan tipi, söz konusu ekonomik modelin geliştireceği, yaygınlaştıracağı örnektir. Modelin öncelikler sıralamasında, büyük toplumsal idealler, dayanışma, fedakârlık, yardımlaşma gibi geleneksel ahlâk ölçüleri –modelin bünyesi gereği– ancak arkalarda yer alır. Modelin değer yargıları sisteminde, herkes, bir yerde ve bir anlamda tacir olacak; her şeye, öncelikle, sağladığı günlük faiz geliri açısından bakılacaktır. Bir de, kendi düşen ağlamayacaktır. </p>
				<p class="normal">Şimdi, denebilir ki, bu nitelikler, hem bizim toplumumuzda hem de birçok özelliğine özendiğimiz Batı demokrasilerinde zaten yok mudur? Aynı nitelikler, ekonomik gelişmenin temel saikleri (dürtüleri) arasında yer almazlar mı?</p>
				<p class="normal">Modelin bizdeki toplumsal sonuçlarının neden günümüzdekinden de, Batı’dakinden de farklı gelişeceği şöyle açıklanabilir:</p>
				<p class="normal">1) Fevkalâde yerleşik bir kültür bütününün, yüzyılların perçinlediği değer yargılarının, eski Yunan’dan, Roma’dan kaynaklanmış ortak ve kesintisiz kültür kimliğinin çerçevesinde, Batı’nın söz konusu bireycilik ve fırsatçılık eğilimleri yer almıştır. Dolayısıyla, bu eğilimlerin toplumu dağıtıcı, bütünlüğü ve kültürel ulusal kimlikleri sarsıcı etkileri büyük ölçüde dengelenmiştir.</p>
				<p class="normal">Türkiye’mizde ise, kesintisiz süregelen ortak bir kültür kimliği, toplumun yaşadığı kültürel devrim ve gelişme nedeniyle, tarımdan sanayiye gecikmiş bir geçişin sorunları nedeniyle, henüz yerleşmemiştir. Temel değer yargılarında, ahlâk ölçülerinde, hayat tarzlarında, sanat beğenilerinde bu kendini henüz bulamamışlık etkilidir. Dolayısıyla, günümüzdeki modelin kaçınılmaz şekilde hız ve güç katacağı bireycilik, fırsatçılık eğilimleri, Batı’dakinden çok farklı ve olumsuz toplumsal sonuçlar yaratmaya adaydır.</p>
				<p class="normal">2) Türkiye’nin “çevre ekonomisi” olma özelliği, bu dönemde daha da öne çıkacaktır. Çevre ekonomileri (Güney Kore, Singapur, Şili, Lübnan, vb.) güçlü merkez ekonomilerinin (abd, Federal Almanya, Japonya, vb.) çevresinde ve bu merkezle bağlantılı gelişen ekonomik yapılardır. Merkezlerin fazla ilgilenmediği alanlara genellikle yönlendirilmiş bir tür bütünleyici yan faktör olarak, merkezin montajcılığını, komisyonculuğunu, taşeronluğunu bir ölçüde üstlenmiş ekonomilerdir bunlar.</p>
				<p class="normal">Türkiye’de kaçınılmaz olarak kısmen bulunan çevre ekonomisi özellikleri, günümüz modeli uygulamalarıyla, daha da öne çıkacaktır. Batı’nın fırsatçılık, bireycilik niteliklerini, biz, Batı gibi bir ekonomik merkezin insanları olarak değil, bir çevre ekonomisinin şimdilerde her şeyin satılabilir olduğuna şartlanan insanları olarak yaşayacağız. Aradaki fark çok büyüktür.</p>
				<p class="normal">Sosyal demokrat nitelikli muhalefet partilerinin, bireyci girişimleri engellemek amacı taşımadığı da, piyasa ekonomisini reddetmeyen bir sistemde, yani sosyal demokraside, fırsatçılığın bir ölçüde ve her zaman var olacağı da, açıktır.</p>
				<p class="normal">Ne var ki, günümüz muhalefeti, kendi öncelikler sıralamasını, “insan”, “ahlâk”, “kültür” anlayışını topluma sunmanın imkânına ve sorumluluğuna sahiptir. Bunlar, günümüzdeki modelin sonuçlarından elbette çok farklı olacaktır: Dayanışmanın, yardımlaşmanın, ortak güvenliğin, –bağnazlığa bulaşmayan– millici anlayışların, insanı insan yapan erdemlerin, fırsatçılıktan değil, fırsat eşitliğinden kaynaklanmış bireysel gelişmenin yeni ufuklarını, sol muhalefet açabilir; kültür ve ahlâk yozlaşmasıyla, giderek arabeskleşen değer yargılarıyla mücadelenin yeni boyutlarını topluma sunabilir.</p>
				<p class="normal">Ekonomiden başlayıp kültüre ve insana kadar günümüz solunun önünde uzanan görevler ve fırsatlar, dört gündür süren bu yazılarımız çerçevesinde görebildiğimiz kadarıyla ve bir bölümüyle, bunlardır...</p>
				<p class="sagnormal">7 Ocak 1984</p>
				<h3 class="normal2" id="calibre_toc_147">Meselenin “Özü” Hangi Noktada?</h3>
				<p class="normal">1984’ün Özal modeli uygulamaya girerken meselenin özü, söz konusu modelin şu ya da bu eksiğini tartışmak değildir. Tartışmayı söz konusu modelin mantığı içinde sınırlamak yerine, onun dışındaki farklı bir mantığın çerçevesinde olaya bakmak gerekir: “Enflasyonu düşürmek amacıyla iç piyasayı daraltmak, ithalatı arttırıp sanayiyi rekabete zorlamak, ihracatı çoğaltmak” birer temel ve öncelikli tercih ise, söz konusu model bunun kısa vadeli etkin önlemlerini belki ustalıkla getirmektedir. Fakat, olay bu değildir; farklı bir mantığın, öncelik sıralamasındaki farklılıktır, meselenin özü.</p>
				<p class="normal">Günümüzdeki ekonomik modelden değişik bir mantığın öncelikler sıralamasında, üç temel sorun ve Türkiye’nin gündeminin ilk sıralarına önerilen üç madde, şunlardır: 1) Üretimsizlik; 2) İşsizlik; 3) Eşitsizlik.</p>
				<p class="normal">Türkiye, bütün önemli altyapı projeleri gecikmiş, sanayileşme ve üretim artışı hızı yavaşlamış, işsizliği bir toplumsal tehlikeye dönüşmüş, eşitsizliği rekor boyutlara varmış durumdadır.</p>
				<p class="normal">Bu sorunlarla öncelikli bir mücadele, günümüz modelindeki gibi dolaylı yoldan olmaz: Model, enflasyonun yavaşlamasıyla ve bunun serpintileriyle eşitsizliğin bir ölçüde azalacağını; ihracat artışının yansımalarıyla, üretimin bir ölçüde artacağını; yabancı sermayenin bir ölçüdeki katkısıyla ve gene bir ölçüde artacak üretimin etkisiyle, işsizliğin bir ölçüde azalacağını varsaymaktadır. Başka bir deyişle, söz konusu modelde ve onun mantığında, üretimsizlik, işsizlik ve eşitsizlik, dolaylı sonuçlardır; temel amaçların ancak birer fonksiyonu (işlevi) değerindedirler.</p>
				<p class="normal">Meselenin özü buradadır: Bize göre, Türkiye’de kitlelerin ve çoğunluğun yararı, ekonominin uzun vadeli tek çözümü, öncelikle üretimsizlik, işsizlik ve eşitsizlikle mücadeledir; bu, sorunların çözümüdür; ihracat artışından enflasyona, ithal kolaylığından teşvik önlemlerine kadar her şeyin, ancak bu üç hedefin birer işlevi olarak önem taşıdığıdır.</p>
				<p class="normal">Günümüzdeki modelin, böyle bir öncelik taşıma iddiası olmadığı gibi, merkez sağ politikalarla benzer hedefleri amaçlamak bile, günümüz Türkiye’sinde imkânsız gözükmektedir.</p>
				<p class="sagnormal">5 Ocak 1984</p>
				<p class="normal"><sup class="calibre4">[<a class="footnote-link" href="gecis_split_007.html#footnote-100-1-backlink" id="footnote-100-1" name="footnote-100-1">1</a>]</sup>
				ANKA Ajansı’nın 413 öğretim üyesi arasında “tesedüfi örnekleme” yöntemiyle yaptığı anketin sonucu, Cumhuriyet (12/7/1982).</p>
				<p class="normal"><sup class="calibre4">[<a class="footnote-link" href="gecis_split_007.html#footnote-100-2-backlink" id="footnote-100-2" name="footnote-100-2">2</a>]</sup>
				Prof. Aldıkaçtı, “Beni ve tasarıyı eleştirenlerin hepsi cahil”, Hürriyet (2/8/1982).</p>
				<p class="normal"><sup class="calibre4">[<a class="footnote-link" href="gecis_split_007.html#footnote-100-3-backlink" id="footnote-100-3" name="footnote-100-3">3</a>]</sup>
				“Beş temel sektörde bunalım”, Hürriyet (2/9/1982).</p>
				<p class="normal"><sup class="calibre4">[<a class="footnote-link" href="gecis_split_007.html#footnote-100-4-backlink" id="footnote-100-4" name="footnote-100-4">4</a>]</sup>
				(Anayasa tasarısı maddeleri üzerinde Danışma Meclisi Genel Kurulu’nda yapılan görüşmeler sırasında) Anayasa Komisyonu Başkanı Prof. Orhan Aldıkaçtı, bir önerge üzerinde konuşurken 12 Eylül öncesinde toprak işgali eyleminin teşvik edildiğini belirterek, “Çok ileri gelen bir kişi toprak işleyenin, su kullananın diyerek işgalleri teşvik ve tahrikte bulunmuştur” dedi. Cumhuriyet (24/8/1982).</p>
				<p class="normal"><sup class="calibre4">[<a class="footnote-link" href="gecis_split_007.html#footnote-100-5-backlink" id="footnote-100-5" name="footnote-100-5">5</a>]</sup>
				“Eski siyasi parti liderleri seçimlere katılamayacak”, Milliyet (10/10/1982).</p>
				<p class="normal"><sup class="calibre4">[<a class="footnote-link" href="gecis_split_009.html#footnote-100-6-backlink" id="footnote-100-6" name="footnote-100-6">6</a>]</sup>
				Güneş (7/3/1982).</p>
				<p class="normal"><sup class="calibre4">[<a class="footnote-link" href="gecis_split_009.html#footnote-100-7-backlink" id="footnote-100-7" name="footnote-100-7">7</a>]</sup>
				Güneş (7/6/1982).</p>
				<p class="normal"><sup class="calibre4">[<a class="footnote-link" href="gecis_split_009.html#footnote-100-8-backlink" id="footnote-100-8" name="footnote-100-8">8</a>]</sup>
				Merkez Bankası raporlarındaki rakamları veren: T. Güngör Uras, “Kredilerin yüzde 71’i durgunluğun finansmanında kullanılıyor.” Milliyet (8/6/1982).</p>
				<p class="normal"><sup class="calibre4">[<a class="footnote-link" href="gecis_split_009.html#footnote-100-9-backlink" id="footnote-100-9" name="footnote-100-9">9</a>]</sup>
				Pamukbank Genel Müdür Yardımcılarından İbrahim Betil’in sözleri, Cumhuriyet (3/6/1982).</p>
				<p class="normal"><sup class="calibre4">[<a class="footnote-link" href="gecis_split_009.html#footnote-100-10-backlink" id="footnote-100-10" name="footnote-100-10">10</a>]</sup>
				“Les vraies causes de la hausse des taux d’interét”, Le Monde (21/5/1982).</p>
				<p class="normal"><sup class="calibre4">[<a class="footnote-link" href="gecis_split_009.html#footnote-100-11-backlink" id="footnote-100-11" name="footnote-100-11">11</a>]</sup>
				“Du statut de créancier à celui d’associé”, Le Monde (1/6/1982).</p>
				<p class="normal"><sup class="calibre4">[<a class="footnote-link" href="gecis_split_011.html#footnote-100-12-backlink" id="footnote-100-12" name="footnote-100-12">12</a>]</sup>
				Güneş (17/5/1982).</p>
				<p class="normal"><sup class="calibre4">[<a class="footnote-link" href="gecis_split_014.html#footnote-100-13-backlink" id="footnote-100-13" name="footnote-100-13">13</a>]</sup>
				Türkiye’nin başka ülkelerle çeşitli alanlardaki kıyaslanması için bk.: “The oecd”, Observer, Mart 1982.</p>
				<p class="normal"><sup class="calibre4">[<a class="footnote-link" href="gecis_split_015.html#footnote-100-14-backlink" id="footnote-100-14" name="footnote-100-14">14</a>]</sup>
				Melih Cevdet, “Kastelli’yi sevmiştim”, Cumhuriyet (9/4/1982).</p>
				<p class="normal"><sup class="calibre4">[<a class="footnote-link" href="gecis_split_015.html#footnote-100-15-backlink" id="footnote-100-15" name="footnote-100-15">15</a>]</sup>
				Dankwart A. Rustow, “The Development of Parties in Turkey”, La Palombara ve Weiner (ed.), Political Parties and Political Parties, Princeton, 1966.</p>
				<p class="normal"><sup class="calibre4">[<a class="footnote-link" href="gecis_split_015.html#footnote-100-16-backlink" id="footnote-100-16" name="footnote-100-16">16</a>]</sup>
				Roger Garaudy, “Culture et dialogue des civilisations”, Le Matin (28/2/1983).</p>
				<p class="normal"><sup class="calibre4">[<a class="footnote-link" href="gecis_split_016.html#footnote-100-17-backlink" id="footnote-100-17" name="footnote-100-17">17</a>]</sup>
				Bu yazıdaki alıntıların kaynağı: 26 Temmuz - 4 Ağustos 1983 haftasının Le Monde gazeteleri.</p>
				<p class="normal"><sup class="calibre4">[<a class="footnote-link" href="gecis_split_016.html#footnote-100-18-backlink" id="footnote-100-18" name="footnote-100-18">18</a>]</sup>
				Gençliğin, çocukların, genel ve özel sorunlarıyla ilgili değerli çalışmalar son yıllarda vardır. Bunlardan bâzıları: Prof. Özcan Köknel, Alkolden-Eroine Kişilikten Kaçış, İstanbul, 1983; Prof. Aysel Ekşi, Gençlerimiz ve Sorunları, İstanbul, 1982; Doç. Halûk Yavuzer, Çocuk ve Suç, İstanbul, 1982.</p>
				<p class="normal"><sup class="calibre4">[<a class="footnote-link" href="gecis_split_016.html#footnote-100-19-backlink" id="footnote-100-19" name="footnote-100-19">19</a>]</sup>
				Doç. Halûk Yavuzer, Psiko-sosyal Açıdan Çocuk Suçluluğu, İstanbul, 1981, s. 182.</p>
				<p class="normal"><sup class="calibre4">[<a class="footnote-link" href="gecis_split_017.html#footnote-100-20-backlink" id="footnote-100-20" name="footnote-100-20">20</a>]</sup>
				J.R. Taylor, “How Turkey conquered the conquerors”, The Times (7/6/1983); G. Breerette, “Les maillons de la chaine”, Le Monde (2/6/1983); J.P. Peroncel-Hugoz, “Les chemises de calif”, Le Monde (2/6/1983).</p>
				<p class="normal"><sup class="calibre4">[<a class="footnote-link" href="gecis_split_019.html#footnote-100-21-backlink" id="footnote-100-21" name="footnote-100-21">21</a>]</sup>
				Yılmaz Öztuna, Türkiye Tarihi, cilt 8, s. 114.</p>
				<p class="normal"><sup class="calibre4">[<a class="footnote-link" href="gecis_split_019.html#footnote-100-22-backlink" id="footnote-100-22" name="footnote-100-22">22</a>]</sup>
				Frederic Frey, The Turkish Political Elite, s. 181, 260.</p>
				<p class="normal"><sup class="calibre4">[<a class="footnote-link" href="gecis_split_020.html#footnote-100-23-backlink" id="footnote-100-23" name="footnote-100-23">23</a>]</sup>
				Prof. Dr. Asaf Savaş Akat, “Alternatif Büyüme Stratejisi”, İktisat dergisi, Ocak 1983.</p>
				<p class="normal"><sup class="calibre4">[<a class="footnote-link" href="gecis_split_020.html#footnote-100-24-backlink" id="footnote-100-24" name="footnote-100-24">24</a>]</sup>
				İsmail Cem, Siyaset Yazıları, 1975-1980 Dönemi, Cem Yayınevi, 1980.</p>
				<p class="normal"><sup class="calibre4">[<a class="footnote-link" href="gecis_split_023.html#footnote-100-25-backlink" id="footnote-100-25" name="footnote-100-25">25</a>]</sup>
				Maurice Duverger, “Le socialisme de troisième type”, Le Monde (18-19/7/1981).</p>
				<p class="normal"><sup class="calibre4">[<a class="footnote-link" href="gecis_split_023.html#footnote-100-26-backlink" id="footnote-100-26" name="footnote-100-26">26</a>]</sup>
				François Mitterrand, “Comment je compte rassembler les Français”, Le Nouvel Observateur (4/5/1981).</p>
				<p class="normal"><sup class="calibre4">[<a class="footnote-link" href="gecis_split_023.html#footnote-100-27-backlink" id="footnote-100-27" name="footnote-100-27">27</a>]</sup>
				“La séduction manquée”, L’Express (7/5/1982).</p>
				<p class="normal"><sup class="calibre4">[<a class="footnote-link" href="gecis_split_023.html#footnote-100-28-backlink" id="footnote-100-28" name="footnote-100-28">28</a>]</sup>
				Le Quotidien de Paris (25/9/1981).</p>
				<p class="normal"><sup class="calibre4">[<a class="footnote-link" href="gecis_split_023.html#footnote-100-29-backlink" id="footnote-100-29" name="footnote-100-29">29</a>]</sup>
				Le Figaro (5/5/1982). </p>
				<p class="normal"><sup class="calibre4">[<a class="footnote-link" href="gecis_split_023.html#footnote-100-30-backlink" id="footnote-100-30" name="footnote-100-30">30</a>]</sup>
				Le Monde (5/3/1982). </p>
				<p class="normal"><sup class="calibre4">[<a class="footnote-link" href="gecis_split_023.html#footnote-100-31-backlink" id="footnote-100-31" name="footnote-100-31">31</a>]</sup>
				International Herald Tribune (3/5/1982). </p>
				<p class="normal"><sup class="calibre4">[<a class="footnote-link" href="gecis_split_023.html#footnote-100-32-backlink" id="footnote-100-32" name="footnote-100-32">32</a>]</sup>
				Le Figaro (4/5/1982). </p>
				<p class="normal"><sup class="calibre4">[<a class="footnote-link" href="gecis_split_023.html#footnote-100-33-backlink" id="footnote-100-33" name="footnote-100-33">33</a>]</sup>
				Le Figaro (4/5/1982).</p>
				<p class="normal"><sup class="calibre4">[<a class="footnote-link" href="gecis_split_023.html#footnote-100-34-backlink" id="footnote-100-34" name="footnote-100-34">34</a>]</sup>
				Newsweek (3/5/1982).</p>
				<p class="normal"><sup class="calibre4">[<a class="footnote-link" href="gecis_split_024.html#footnote-100-35-backlink" id="footnote-100-35" name="footnote-100-35">35</a>]</sup>
				Bu konularda bkz.: Şerif Mardin, The Genesis of Young Ottoman Thought, Princeton, 1962, Princeton University Pres (Şerif Mardin, Jön Türklerin Siyasi Fikirleri, Ankara, 1964, Türkiye İş Bankası Yayınları); Frederic W. Frey, The Turkish Political Elite, Massachusetts, 1965, M.I.T. Press.</p>
				<p class="normal"><sup class="calibre4">[<a class="footnote-link" href="gecis_split_024.html#footnote-100-36-backlink" id="footnote-100-36" name="footnote-100-36">36</a>]</sup>
				Willy Brandt, Bruno Kreisky, Olof Palme, La social-démocratie et l’avenir, Paris, 1976, Editions Gallimard, s. 21.</p>
				<p class="normal"><sup class="calibre4">[<a class="footnote-link" href="gecis_split_024.html#footnote-100-37-backlink" id="footnote-100-37" name="footnote-100-37">37</a>]</sup> Alain Bergounioux, Bernard Manin, La social-democratie ou le compromis, Paris 1979, Presses Universitaires de France, s. 201-207.</p>
				<p class="normal"><sup class="calibre4">[<a class="footnote-link" href="gecis_split_024.html#footnote-100-38-backlink" id="footnote-100-38" name="footnote-100-38">38</a>]</sup>
				Alain Bergounioux, Bernard Manin, La social-democratie ou le 
				compromis, Paris 1979, Presses Universitaires de France, s. 
				201-207.</p>
				<p class="normal"><sup class="calibre4">[<a class="footnote-link" href="#footnote-100-39-backlink" id="footnote-100-39" name="footnote-100-39">39</a>]</sup>
				Benzer yöntemlere, benzer durumlarda başvurulmuştur. Bu konuda bkz.: Christiane Hurtig, De la S.F.I.O. au nouveau parti Socialiste, Paris, 1970 Armand Colin (ed.).</p>
				<p class="normal"><sup class="calibre4">[<a class="footnote-link" href="#footnote-100-40-backlink" id="footnote-100-40" name="footnote-100-40">40</a>]</sup>
				Bu konuda bkz.: Halil Sahillioğlu, “Fatih’in Son Yıllarında Bakır Para” ve “1763’te İzmir Limanı İhracat Gümrüğü ve Tarifesi”, Belgelerle Türk Tarihi, Mart 1968 ve Mayıs 1968 tarihli sayılar.</p>
				<p class="normal"><sup class="calibre4">[<a class="footnote-link" href="gecis_split_007.html#footnote-100-41-backlink" id="footnote-100-41" name="footnote-100-41">*1</a>]</sup>
				Söz konusu madde, Anayasa’nın son şeklinden çıkarılmıştır.</p>
				<p class="normal"><sup class="calibre4">[<a class="footnote-link" href="gecis_split_010.html#footnote-100-42-backlink" id="footnote-100-42" name="footnote-100-42">*2</a>]</sup>
				Yasanın son şeklinde, sendika yöneticisi kalmanın koşulları 
				hafifletilmiş, işçi aidatının oranını bu düzeye indirmekten 
				vazgeçilmiştir. İşçilerin memura dönüşmesi ise, bu boyutlarda 
				şimdilik (Şubat 1984) gerçekleşmemiştir.</p>
				<p class="normal"><sup class="calibre4">[<a class="footnote-link" href="gecis_split_015.html#footnote-100-43-backlink" id="footnote-100-43" name="footnote-100-43">*3</a>] </sup>
				Türkiye’de Japonya üzerine yayın yapmış yahut bu ülkenin 
				anlaşılması için çalışmış çok sayıda bilimadamı, yazar yahut 
				uzman vardır: Bozkurt Güvenç, Oktay Sinanoğlu, Türkan Turgut, 
				Mete Tunçoku, Selçuk Tezören, Deniz Elçiçek gibi.</p>
				<p class="normal"><sup class="calibre4">[<a class="footnote-link" href="gecis_split_023.html#footnote-100-44-backlink" id="footnote-100-44" name="footnote-100-44">*4</a>]</sup>
				21 Mayıs 1981’e ilişkin bu gözlemler, sözkonusu töreni Fransız 
				televizyonundan izlerken aldığımız notlara dayanmaktadır.</p>
				<p class="normal"><sup class="calibre4">[<a class="footnote-link" href="gecis_split_025.html#footnote-100-45-backlink" id="footnote-100-45" name="footnote-100-45">*5</a>] </sup>
				Sacayağı: Üzerine belirli gereçler koymaya yarayan ve ateş 
				üzerine oturtulan üç ayaklı demir/üçlü grup (Meydan Larousse).</p>
			</body>
</html>