<?xml version="1.0" encoding="utf-8" standalone="no"?><html xmlns="http://www.w3.org/1999/xhtml">
<head>
  <title>SEKIZINCI_BOLUM.xhtml</title>
  <link href="../Styles/stylesheet.css" rel="stylesheet" type="text/css"/>
  <style type="text/css">
/*<![CDATA[*/

  @page {
    margin-bottom: 10pt;
    margin-top: 10pt
    }
  @font-face {
    font-family: Serif12 Beta;
    font-style: normal;
    font-weight: normal;
    src: url(../Fonts/Serif12BetaRoman0001.ttf)
    }
  @font-face {
    font-family: Serif12 Beta;
    font-style: normal;
    font-weight: bold;
    src: url(../Fonts/Serif12BetaBold0001.ttf)
    }
  @font-face {
    font-family: Gill Sans;
    font-style: normal;
    font-weight: normal;
    src: url(../Fonts/GillSans0001.ttc)
    }
  @font-face {
    font-family: Serif6 Beta;
    font-style: normal;
    font-weight: normal;
    src: url(../Fonts/Serif6BetaItalic0001.ttf)
    }
  @font-face {
    font-family: Helvetica Neue LT Std;
    font-style: normal;
    font-weight: normal;
    src: url(../Fonts/HelveticaNeueLTStd-Cn0001.ttf)
    }
  @font-face {
    font-family: Minion Pro;
    font-style: normal;
    font-weight: normal;
    src: url(../Fonts/MinionPro-Regular0001.otf)
    }
  /*]]>*/
  </style>
</head>

<body class="calibre">
  <div class="generated-style" id="sekizinci-bolum">
    <p class="bolum-ismi1" xml:lang="tr"><span class="bolum-ismi">Sekizinci bölüm</span></p>

    <p class="bolum-ismi-2-satir" xml:lang="tr"><span class="bolum-ismi">İstanbul’da bir “Ankara ailesi”</span></p>

    <p class="duz" xml:lang="tr"><span class="duz1">1940 yazında İstanbul’a taşındık. Nerede oturacağımızı babam önceden belirlemediği için ilk durağımız Madam Apergis’in Moda Burnu’ndaki pansiyonu oldu. O yıllarda Ankara’dan İstanbul’a gelenler bir ev satın alıncaya ya da kiralayıncaya kadar, genelde, Kadıköylü Rum ailelerinin işlettiği Moda Burnu ve civarındaki pansiyonlarda kalırlardı.</span></p>

    <p class="duz" xml:lang="tr"><span class="duz1">Alışveriş ya da ziyaret amacıyla yolu İstanbul’a düşenler de aynı yolu tutardı. Madam Apergis de bu pansiyonculardan biriydi ve eşi, oğlu ve kızıyla birlikte işlettiği pansiyonun sıcak havası, özenli yemekleri ve güler yüzlü servisi insanları birbirine kaynaştırır ve evlerini aratmazdı.</span></p>

    <p class="duz" xml:lang="tr"><span class="duz1">O yıllarda II. Dünya Savaşı Avrupa’yı kasıp kavuruyordu ve ben bu savaşın dehşetiyle Madam Apergis’in pansiyonunda kalırken tanışacaktım.</span></p>

    <p class="duz" xml:lang="tr"><span class="duz1">Bitişikteki pansiyona bir gün polisçe “enterne edilen” bir Yahudi mülteci grubu getirdiler. Nazi vahşetinden kaçıp kurtulmayı başarmışlardı ve İngiliz yönetimindeki Filistin’e gönderileceklerdi. Fransızcam sayesinde bunlarla konuşmam mümkün oldu ve bugün bile dehşetle anımsadığım bir durumla karşılaştım. Hepsinin omuz başlarında veya kollarında dövme makinesiyle basılmış numaralar vardı. Fırına giriş sıralarını gösteren altı rakamlı numaralar!</span></p>

    <p class="duz" xml:lang="tr"><span class="duz1">Uygar(!) Almanya’nın gaz odalarından nasılsa kurtulup kapağı Türkiye’ye atmışlardı.</span></p>

    <p class="duz" xml:lang="tr"><span class="duz1">Bir gün hepsini otobüslere bindirip Filistin’e yolladılar. Bu arada bir de trajedi yaşandı Moda’da. Pansiyonun önünde görevli İstanbul Emniyeti’nden genç bir polis memuru on yedi, on sekiz yaşlarında güzel bir Yahudi kızına âşık olmuş ve sevdiği kız da zorla otobüse bindirilince beylik tabancasıyla intihar etmişti herkesin gözleri önünde. Anlatıldığına göre kız da ona âşıktı ama ne onu İstanbul’da bırakabiliyorlar, ne de zavallı polis memurunu Filistin’e götürebiliyorlardı.</span></p>

    <p class="duz" xml:lang="tr"><span class="duz1">Neyse... Biz konumuza dönelim. Kardeşim Yılmaz’ın çok kötü olan sağlık durumu, süratle bir eve çıkmamızı gerektiriyordu. Göztepe, Bağdat Caddesi üzerinde, yaz aylarında önünden tenteli tramvayların geçtiği iki katlı bir ev kiralandı. Sıcaklar bastırdığı için Yılmaz’ın mamalarının da bir buzdolabında korunması zorunluydu. O tarihlerde çeşit çeşit “beyaz eşya” satan gösterişli mağazalar ne gezer? Uzun aramalardan sonra Tarlabaşı taraflarında elden düşme bir buzdolabı bulundu ve hemen satın alınıp eve getirildi. Yirmi dört saat boyunca küçük bir fabrika kadar gürültü çıkararak çalışan bu “Kelvinator” markalı dolap sık sık amonyak kokuları çıkararak bozulur ve adamlarını usta peşinde koşturan babama ecel terleri döktürürdü. Çünkü beş yıl önce kaybettiğimiz Baran’ın üzüntüsünü yeniden yaşamak istemiyordu çocuklarına çok düşkün bir insan olan babacığım.</span></p>

    <p class="duz" xml:lang="tr"><span class="duz1">Yılmaz ise; kelleşmiş kafası, üç beş aylık sıska vücuduyla hiç de umut veren bir durum sergilemiyor ve annemle babamın tüm çabaları, ne yazık ki, sonuç vermeyecek gibi görünüyordu.</span></p>

    <p class="duz" xml:lang="tr"><span class="duz1">O tarihte babam, bir yandan Vehbi Koç’la ortaklığını sürdürürken bir yandan da İğneada-Vize bölgesinden müteahhit olarak kestirdiği maden direklerini motorlarla Zonguldak kömür havzasına sevkediyordu. Buradan tanıdığı işadamı dostu Hüseyin Balık<a class="calibre1" href="#footnote-231-1" id="footnote-231-1-backlink">[1]</a> bir gün Göztepe’deki evimize gelmişti. Yılmaz’ın durumunu ve annemin çaresizlik içinde çırpınışlarını görünce:</span></p>

    <p class="duz" xml:lang="tr"><span class="duz1">– Bu iş böyle yürümez, dedi. Hemen tedbir almazsanız çocuk ölecek.</span></p>

    <p class="duz" xml:lang="tr"><span class="duz1">– Peki, ne yapalım?</span></p>

    <p class="duz" xml:lang="tr"><span class="duz1">– Süratle bir dadı bulmalısınız. Tüm zamanını Yılmaz’a verecek deneyimli bir dadı.</span></p>

    <p class="duz" xml:lang="tr"><span class="duz1">– Nereden bulacağız böyle birini?</span></p>

    <p class="duz" xml:lang="tr"><span class="duz1">– Ben araştıracağım, merak etmeyin.</span></p>

    <p class="duz" xml:lang="tr"><span class="duz1">Daha birkaç gün geçmişti ki, becerikli Hüseyin Balık yanında otuz otuz beş yaşlarında, beyaza yakın sarı saçlı ve bakımlı bir hanımla çıkageldi. Hemen söze girerek:</span></p>

    <p class="duz" xml:lang="tr"><span class="duz1">– Frau Eva, Yılmaz’ın dadılığını üstlendi! Artık çocuğun her şeyinden o sorumlu olacak, sözleriyle bu güzel ve güler yüzlü Alman hanımı bizlere tanıttı. Aklından kim bilir neler geçen annem, “hele bir düşünelim...” gibilerden bir şeyler söyleyecek oldu ama hızlı hızlı konuşan telaşlı Hüseyin Balık onu dinlemedi bile:</span></p>

    <p class="duz" xml:lang="tr"><span class="duz1">– Frau Eva, Yılmaz’la aynı odada yatıp kalkacak. Bebeğin yemeklerini kendisi hazırlayıp yedirecek. Gerekli ilaçları kullanacak. Bu işin uzmanı olduğu için işlerine karışılmasını istemez. Pazar günleri izin yapacak. Alacağı ilk sonuçlara göre ücreti bir ay sonra karşılıklı konuşularak belirlenecek.</span></p>

    <p class="duz" xml:lang="tr"><span class="duz1">Hüseyin Balık bunları anlatırken, az çok Türkçe bildiği anlaşılan Frau Eva başıyla söylenenleri onaylıyor, ara sıra da:</span></p>

    <p class="duz" xml:lang="tr"><span class="duz1">–</span> <span class="italik">Jawohl!</span> <span class="duz1">(Tamam, uygundur...) diyordu. Kendisiyle yalnız kalınca annemi karşısına alıp:</span></p>

    <p class="duz" xml:lang="tr"><span class="duz1">– Siz yok merak etmek Raife Hanım, dedi. Ben kurtaracak Yılmaz. Haydi şimdi keyfinize bakın ve bol bol yemek yiyip dinlenin. Yoksa, Yılmaz var iyileşmek ama Mahmut Bey sizi kaybedebilir.</span></p>

    <p class="duz" xml:lang="tr"><span class="duz1">– Yaz bitmek üzereydi. Ankaralı bazı hısımlarımızın oturduğu Aksaray Meydanı’na yakın Selimpaşa Sokağı’nda yeni ve çok güzel bir apartman dairesine taşındık. Ben bayram ediyorum. Çünkü – en azından yaz aylarında –Ankaralı “ilk göz ağrım” Saliha’yı sık sık görme olanağı bulacağım, tatillerde doktor amcasıyla kalmaya geldikçe.</span></p>

    <p class="duz" xml:lang="tr"><span class="duz1">1940 yılının sonbaharı ile 1941’in ilkyazı arasında Frau Eva adeta bir mucize yarattı. Doktorlar dahil kimsenin fazla yaşama şansı vermediği zayıf ve hasta Yılmaz adeta yeniden doğmuştu. Frau Eva, minicik kaburga kemikleri sayılan el kadar çocuğu yağmur kar demeden her gün uzun uzun yıkıyor:</span></p>

    <p class="duz" xml:lang="tr"><span class="duz1">– Yılmaz Karaege / Mahmut Bey’in oğlu!.. diye güzel sesiyle şarkılar söyleyerek yedirip içiriyor, kel kafasından fışkıran ipeksi saçlarını saatlerce tarıyor ve arabasına koyup her Allah’ın günü o güzelim havuzlu Beyazıt Parkı’nda gezintiye çıkarıyordu.</span></p>

    <p class="duz" xml:lang="tr"><span class="duz1">Babamın çapkın mizacını çok iyi bildiği için evde genç ve güzel bir Alman “hatun”un varlığından başlangıçta biraz rahatsız olan annem de artık hayatından memnun görünüyordu. O da sağlığını ve neşesini yeniden kazanmış ve Frau Eva’nın modern çocuk bakım yöntemlerini herkese hayranlıkla anlatır olmuştu.</span></p>

    <p class="duz" xml:lang="tr"><span class="duz1">Mutfağa bile birlikte giriyorlar ve küçük Yılmaz’ı da alıp komşu ziyaretlerine gidiyorlardı.</span></p>

    <p class="duz" xml:lang="tr"><span class="duz1">Evimizin vazgeçilmez bir parçası haline gelen Frau Eva’nın görevinin –Yılmaz da artık adamakıllı toparlandığı için– bir gün sona erebileceğini kimse düşünmek bile istemiyordu.</span></p>

    <p class="duz" xml:lang="tr"><span class="duz1">Her akşam babamın geliş saatini kollar; sağlıklı, gürbüz ve güzel bir bebeğe dönüşen Yılmaz’ı kucağına almak istediğinde ise:</span></p>

    <p class="duz" xml:lang="tr"><span class="duz1">– Yok Mahmut Bey, derdi. Önce lütfen duşunuzu alıp üstünüzü değiştirin. Ne malum sokaktan buraya mikrop taşımadığınız?</span></p>

    <p class="duz" xml:lang="tr"><span class="duz1">– Haklısın Frau Eva...</span></p>

    <p class="duz" xml:lang="tr"><span class="duz1">Bir akşam evimizin salonunda oturuyorduk ki babam:</span></p>

    <p class="duz" xml:lang="tr"><span class="duz1">– Yılmaz’ın hayatını biz size borçluyuz Frau Eva, dedi. Onu Azrail’in elinden çekip aldınız ve hepimizin gönlünü kazandınız. Size çok şey borçluyuz. Biliyorum, bu borcu ödeyemeyiz ama en azından bir şeyler yapmak isteriz sizin için.</span></p>

    <p class="duz" xml:lang="tr"><span class="duz1">Anlaşılan babam, Frau Eva’ya –maaşı dışında– topluca bir para veya kıymetli bir armağan vermek istiyordu.</span></p>

    <p class="duz" xml:lang="tr"><span class="duz1">Ancak Frau Eva’nın cevabı olumsuzdu:</span></p>

    <p class="duz" xml:lang="tr"><span class="duz1">– Sağ olun Mahmut Bey. Ben görevimi seve seve yaptım. Maaşımı da düzenli alıyorum. Her istediğim yapılıyor. Avrupa kan ve ateş içinde kavrulurken ben burada huzur içinde yaşıyorum. Üstelik Yılmaz’ı ve hepinizi çok seviyorum. Yılmaz’ın sağlıklı oluşu bana en büyük armağandır. Başka bir şey istemem. İhtiyacım da yok!</span></p>

    <p class="duz" xml:lang="tr"><span class="duz1">– Olmaz, Frau Eva. Bunlar güzel sözler ama ben yavrumun hayatını kurtaran insan için bir şeyler yapmalıyım, yoksa ömür boyu kendimi suçlarım.</span></p>

    <p class="duz" xml:lang="tr"><span class="duz1">Frau Eva babamın bu ısrarı karşısında bir an düşündükten sonra:</span></p>

    <p class="duz" xml:lang="tr"><span class="duz1">– Öyleyse, benim mösyöye bir iş bulun Mahmut Bey, dedi.</span></p>

    <p class="duz" xml:lang="tr"><span class="duz1">– Sizin mösyö halen işsiz mi?</span></p>

    <p class="duz" xml:lang="tr"><span class="duz1">– Evet.</span></p>

    <p class="duz" xml:lang="tr"><span class="duz1">Frau Eva’nın eşi Herr Joseph’i bir yıla yakın süre içinde çok az görmüştük. Dimdik sarı saçlı, az konuşan, kırk yaşlarında tipik bir Alman’dı. Bildiğimiz kadarıyla bir yerlerde çalışıyordu ve doğrusu ne yapıp ettiği de evimizde pek konuşulmazdı.</span></p>

    <p class="duz" xml:lang="tr"><span class="duz1">Babam:</span></p>

    <p class="duz" xml:lang="tr"><span class="duz1">– Herr Joseph için uygun bir iş bulmaya çalışacağım, dedi. Olmazsa kendi işyerime alırım. Sen merak etme Frau Eva.</span></p>

    <p class="duz" xml:lang="tr"><span class="duz1">O tarihlerde babam Vehbi Koç’tan ayrılmış ve o zamanlar İstanbul’un en faal iş merkezi olan Karaköy’ün ünlü Ömer Abet Han’ında dayalı döşeli bir yazıhaneyi –kendini emekli eden Rum kökenli bir işadamından– devren kiralamıştı. Avrupa’yla çalışıyor ve personel sıkıntısı çekiyordu. O zamanlar ithalat ve ihracat piyasasının hemen tamamı azınlıkların elinde olduğu için ve deneyimli, dil bilen Türk personel bulunmadığından babamın yanında da Musevi bir baba oğul ve iki de Büyükadalı Rum çalışıyordu. Tabii, Avrupa’yla muhaberatı da Fransızca olarak bunlar yapıyordu.</span></p>

    <p class="duz" xml:lang="tr"><span class="duz1">Oysa ithalat, ağırlıklı olarak Almanya ve Polonya’dan yapıldığı için yazışmalarda Almancaya geçilebilirdi. Sonuçta Herr Joseph başka bir yerde değil de babamın şirketinde çalışmaya başladı ve beklenmedik gelişmeler hızla birbirini izledi.</span></p>

    <p class="duz" xml:lang="tr"><span class="duz1">Önce Musevi baba ile iki oğlu “hemcinslerini gaz odalarına gönderen” bir milletin mensubuyla birlikte çalışamayacaklarını bildirerek:</span></p>

    <p class="duz" xml:lang="tr"><span class="duz1">– Ya o ya biz! demeye getirdiler.</span></p>

    <p class="duz" xml:lang="tr"><span class="duz1">Babam öyle gürültüye pabuç bırakacak biri değildi ama büsbütün rahatsız olmamış da sayılmazdı:</span></p>

    <p class="duz" xml:lang="tr"><span class="duz1">– Bakın arkadaşlar, dedi. İşyerine politika sokmanız yersizdir. Hemcinslerinizi gaz odasına Herr Joseph göndermedi ya! Bu zat, Türkiye’nin konuğu olarak ülkemizde bulunmaktadır, çalışma izni vardır ve eşi de oğlumun hayatını kurtarmıştır. Huzursuzluk çıkarmanız doğru değildir.</span></p>

    <p class="duz" xml:lang="tr"><span class="duz1">Musevi “muhalefeti”(!) az çok giderilmişti ki Alman orduları Yunanistan’a girmesin mi? Bu kez Büyükadalı Rum personel kazan kaldırdı. 1960’ların Kıbrıs olayları sırasında Yunanistan’a gönderilen Yani Yamalaki’nin dudakları titriyordu babamın odasına girdiğinde:</span></p>

    <p class="duz" xml:lang="tr"><span class="duz1">– Ben Büyükadalıyım ama bir vatanım da Yunanistan’dır. Oraları işgal edenlerle, yakınlarımı öldürenlerle bir arada çalışamam.</span></p>

    <p class="duz" xml:lang="tr"><span class="duz1">Zavallı babacığım zordaydı. Gittikçe daralan ekonomik koşullarda iş mi yapsın, yoksa savaş yüzünden birbirine düşmüş personeli bir arada mı tutsun? Herr Joseph’e “yol verse” işler hemen düzelecekti ama bunu yapmayı içine sindiremiyordu anlaşılan.</span></p>

    <p class="duz" xml:lang="tr"><span class="duz1">Ve bir gün düğüm, çok dramatik biçimde ve kendiliğinden çözüldü.</span></p>

    <p class="baslik" xml:lang="tr"><span class="duyuru-baslik">Karaköy’de casus “operasyonu”</span></p>

    <p class="duz" xml:lang="tr"><span class="duz1">1941 mayıs ayının o çarşamba sabahı her şey her zamanki gibi başlamıştı.</span></p>

    <p class="duz" xml:lang="tr"><span class="duz1">Önce “Mösyö” İzidor ve oğulları gelerek yazıhaneyi açtılar. Saat 8:30’du. Onları Büyükadalılar izledi. “Mösyö” Yani’nin bir görevi de işyerindeki vazoları hemen her gün adanın taze çiçekleriyle donatmak olduğundan elinde bir demet karanfille içeri girdi. Derken, dördüncü kat koridorlarında Herr Joseph’in “rap... rap...” tempolu ayak sesleri duyuldu. Nihayet, saatler 9:15’i gösteriyordu ki babam geldi ve herkese “günaydın” dedikten sonra odasına geçti.</span></p>

    <p class="duz" xml:lang="tr"><span class="duz1">Her şey sıradan bir gün gibi başlamıştı ama saat tam 10:00’da büronun kapısı ardına kadar açıldı ve sivil giyimli dört kişi ellerindeki tabancalarla:</span></p>

    <p class="duz" xml:lang="tr"><span class="duz1">– Eller yukarı! Kimse yerinden kımıldamasın, diye içeri daldılar.</span></p>

    <p class="duz" xml:lang="tr"><span class="duz1">Ne oluyordu? Babam heyecanla odasından çıkmıştı ki adamlardan ikisi tabancalarını bu kez ona doğrulttu:</span></p>

    <p class="duz" xml:lang="tr"><span class="duz1">– Kıpırdama! Eller yukarı! Sen de buraya!..</span></p>

    <p class="duz" xml:lang="tr"><span class="duz1">– Neler oluyor?</span></p>

    <p class="duz" xml:lang="tr"><span class="duz1">– Konuşma! Birazdan anlarsın!</span></p>

    <p class="duz" xml:lang="tr"><span class="duz1">– Siz kimsiniz?</span></p>

    <p class="duz" xml:lang="tr"><span class="duz1">– Polis! Konuşma! Hepiniz gözaltındasınız!</span></p>

    <p class="duz" xml:lang="tr"><span class="duz1">Sonradan anlaşılacaktı ki, İstanbul polisi ile “Milli Emniyet”in birlikte düzenlediği operasyon 1941 yılının o çarşamba sabahı çok erken saatlerde başlatılmış; önce Karaköy kordon altına alınmış ve şirket çalışanlarının tamamı yerlerini aldıktan sonra verilen bir emirle Ömer Abet Han dördüncü kat 24/26 numaralı işyerinde noktalanmış.</span></p>

    <p class="duz" xml:lang="tr"><span class="duz1">Sonrasını babam şöyle anlatmıştı:</span></p>

    <p class="duz" xml:lang="tr"><span class="duz1">“Başlarında ben olmak üzere hepimizi Sirkeci’de Sansaryan Hanı’na<a class="calibre1" href="#footnote-231-2" id="footnote-231-2-backlink">[2]</a> götürerek sorguya aldılar. Akşama doğru ise Herr Joseph dışında hepimizi serbest bırakırken, ‘önemli bir casusluk olayının söz konusu olduğunu, şimdilik İstanbul dışına çıkmamamız gerektiğini ve basına yayın yasağı konduğu için de olup biteni ailelerimizden bile gizli tutmamız gerektiğini’ bildirerek bu konuda imzalarımızı aldılar. Çok üst düzey bir görevli olduğu anlaşılan ve herkesin kendisine ‘albayım’ diye hitap ettiği sivil giyimli bir zat beni odasına alarak:</span></p>

    <p class="duz" xml:lang="tr"><span class="duz1">– Bakın Mahmut Bey, dedi. Allahtan sicili çok temiz bir işadamı olarak tanınıyorsunuz. Aksi halde başınız bir hayli ağrıyabilirdi. Herr Joseph’i uzunca bir süredir izliyoruz. Kendisi Alman casusluk örgütünün önde gelen elemanlarından biri olmak ve sizin yurtdışı yazışmalarınızla Türkiye’nin bazı sırlarını Almanya’ya sızdırmak suçlaması altındadır.</span></p>

    <p class="duz" xml:lang="tr"><span class="duz1">Şaşkına dönmüştüm:</span></p>

    <p class="duz" xml:lang="tr"><span class="duz1">– Peki ya eşi? Frau Eva?</span></p>

    <p class="duz" xml:lang="tr"><span class="duz1">– Onun bu konuyla ilgisini henüz belirleyebilmiş değiliz. Ancak, casus eşlerinin, görev yapılacak ülkede seçkin işadamlarının genellikle dadılık yoluyla güvenlerini kazanması ve eşlerinin de bundan yararlanarak görevlerini yapması Almanların bilinen casusluk yöntemlerinden biridir. Kısacası sizi ‘kullandıklarını’ düşünüyoruz Mahmut Bey...</span></p>

    <p class="duz" xml:lang="tr"><span class="duz1">– Fakat Frau Eva oğlumun hayatını kurtardı. Kendisinin bir ihtiyacı olursa gene de yardım etmek isterim. Belki de eşinin suçlanma nedenlerinden haberi bile yoktur.</span></p>

    <p class="duz" xml:lang="tr"><span class="duz1">– Sizi anlıyorum Mahmut Bey. Ama, konu Türkiye’nin yüksek çıkarlarıyla ilgilidir. Merak etmeyin, Frau Eva suçsuz ise serbest bırakılacaktır. Aynı şey Herr Joseph için de geçerlidir. Adil biçimde sorgulanıp yargılanacaktır. Biliyorsunuz Almanya’yla dostça ilişkiler sürdürmeye çalışıyor ve savaş felaketinin dışında kalmak istiyoruz. Frau Eva ve Herr Joseph ile hiçbir şekilde ilgilenmeyeceğinize dair bana söz veriniz. Aksi davranışınız ciddi sorunlara yol açabilir!..”</span></p>

    <p class="x3-uc-nokta" xml:lang="tr"><span class="duz1">***</span></p>

    <p class="duz" xml:lang="tr"><span class="duz1">Karaköy’deki “operasyon”la aynı saatlerde bazı sivil görevlilerin de Frau Eva’yı Aksaray’daki evimizden alıp götürdükleri anlaşıldı. Bir süre her ikisinin de Üsküdar’da “Paşakapısı” Cezaevi’nde kaldıklarını öğrendik. Bir daha da onlardan haber alamadık.</span></p>

    <p class="duz" xml:lang="tr"><span class="duz1">Acaba gerçekten bir casusluk eyleminde bulunmuşlar mıydı? Yoksa işyerimizdeki Musevi ve Rum personelin iftirasına ya da bir komploya mı kurban gitmişlerdi?</span></p>

    <p class="duz" xml:lang="tr"><span class="duz1">Bu olay, İstanbul’da tutunmaya çalışan babama ağır bir darbe oldu. Almanya ve Polonya ile işleri bozuldu. Büyük maddi ve manevi zararlara uğradı. Almanlar, babama olan borçlarını ödemediler.</span></p>

    <p class="duz" xml:lang="tr"><span class="duz1">1955 yılında,</span> <span class="italik">Milliyet</span> <span class="duz1">gazetesinin Almanya temsilcisi olarak bu ülkeye gittiğimde söz konusu borçlarla ilgili belgeleri de yanıma almıştım. Firmanın<a class="calibre1" href="#footnote-231-3" id="footnote-231-3-backlink">[3]</a> büyükçe bir ödeme yapması gerekiyordu babama. Köln’deki gösterişli yönetim merkezlerinde buldum firmanın yetkililerini. Elimdeki belgelerle Almancaya da çevrilmiş vekâletnameme şöyle bir göz attıktan sonra rahat koltuklarında kocaman Havana purolarından yakarak:</span></p>

    <p class="duz" xml:lang="tr"><span class="duz1">– Haklısınız genç adam, dediler. Babanıza olan borcumuzu inkâr etmiyoruz. Ama size bir fincan çay veya kahve dışında bir şey veremeyiz. Bir tek “phennig” (kuruş) bile!..</span></p>

    <p class="duz" xml:lang="tr"><span class="duz1">– İyi de bu doğru mu? Adil mi? Ticaret ilkelerine uyar mı?</span></p>

    <p class="duz" xml:lang="tr"><span class="duz1">– Tabii ki uymaz! Ancak savaşın da adaleti olmaz! Biz de savaştan çıktık ve çok acı çektik. Eh... Biraz da sizler acı çekin!</span> <span class="italik">“Es tut uns Leid!”</span> <span class="duz1">(Üzgünüz).</span></p>

    <p class="baslik" xml:lang="tr"><span class="duyuru-baslik-12p-italik">Tercüman</span> <span class="duyuru-baslik">ve</span> <span class="duyuru-baslik-12p-italik">Vatan</span> <span class="duyuru-baslik">gazetesi olaylarının perde arkası</span></p>

    <p class="duz" xml:lang="tr"><span class="duz1">Ailemdeki, ilginç ve isim yapmış kişilerden biri de ağabeyim Nihat Karaveli’dir. Olumlu ve olumsuz yanlarıyla onu da anlatacağım.</span></p>

    <p class="duz" xml:lang="tr"><span class="duz1">1945’te Galatasaray Lisesi’ni, 1950’de İktisat Fakültesi’ni bitiren Nihat Karaveli, sanatla, edebiyatla pek ilgilenmese de bol bol gazete okuyup her fırsatta “ahkâm kesmesi” ve ilginç girişimleriyle dikkat çekmiştir. Örneğin Galatasaraylı milli basketbolcu Naci Baydar’la birlikte, daha okul sıralarındayken bir yerlere rozet, kravat filan imal ettirip satarak para kazandıklarını biliyorum. Ondaki bu yeteneği gören işadamı babam da gencecik oğluyla birlikte çalışmaya yönelmiş ve firmasının “antet”ine onun adını da eklemişti. Ama, ticaretin zorluklarına uzun süre göğüs gerememişti genç ortak. Ne var ki, “fikir babası” ve daha yirmi dördünde “kurucusu” olduğu</span> <span class="italik">Seksoloji-Cinsi Bilgiler Mecmuası</span> <span class="duz1">ülke çapında başarı sağladı. Derginin bir de “isim babası” vardı: İstanbul Vali ve Belediye Başkanı Ordinaryüs Profesör Fahrettin Kerim Gökay!</span></p>

    <p class="duz" xml:lang="tr"><span class="duz1">1949 yılının nisan ayında yayın hayatına girip altmış ay süreyle aralıksız çıkan</span> <span class="italik">Seksoloji</span> <span class="duz1">dergisi cesur ve etkili bir takım çalışmasıyla, cinsel konularda yeterli ve ciddi bilgilerden yoksun bırakılmış Türk toplumundaki bütün tabuları yıktı. Derginin yanı sıra, gene aynı konularda eğitici kitaplar ve yıllıklarla, cinsel sömürünün dışında ve uzağında kalınarak nelerin yapılabileceği kanıtlandı ve gözler önüne serildi. Hepsi de devrinin birer otoritesi ve üniversite hocaları olan Fahrettin Kerim Gökay’lar, Mazhar Osman Uzman’lar, Mustafa Şekip Tunç’lar, Gıyas Korkut’lar, Kâzım Arısan’lar... Tıp Doktoru Kemal Çağlar, Faruk Akbeğ, Erdoğan Meto ve Necdet Ecder’ler... Peyami Safa, Nihad Sami Banarlı, Samih Nafiz Tansu ve Muzaffer Aşkın gibi seçkin gazeteci ve kalem adamları... Profesör Ferit Hakkı Saymen, Avukat Kayıhan Uraz gibi hukukçular... Faruk Geç gibi ressamlar ve İbrahim Süer gibi özverili yöneticiler katkılarını esirgemediler bu iyi niyetli ve ülke için yararlı girişimden. “Doğum kontrolü” kavramının dünyadaki bir numaralı simgesi Amerikalı Profesör Abraham Stone bile kalkıp İstanbul’a geldi bu dergiye duyduğu ilgi nedeniyle ve konferanslar verdi. O yılların, yeryüzünde fırtınalar koparan ünlü</span> <span class="italik">“Kinsey Raporu”</span> <span class="duz1">da Seksoloji Yayınları arasındaki yerini aldı. Daha lise sıralarından başlayarak çizdiğim resimler, yaptığım çeviri ve röportajlar, yazdığım başyazılarla ben de karşılık beklemeden yıllarımı verdim bu dergiye. Bizim, biraz amatörce başlattığımız girişimi, artık daha profesyonel çevrelerin, örneğin üniversitelerin sürdürüp geliştirmesi umuduyla yayınımıza, 1955’te noktayı koyduk. Çok acıdır ki; sömürüye kaçmayan, ciddi ve iyi niyetli bir yeni “cinsi bilgiler mecmuası” yarım yüzyıl sonra hâlâ çıkarılamadı. Üstelik basım tekniklerinin bu denli geliştiği ve tabuların bu denli yıkılıp gittiği bugünkü rahat ortamda. Oysa bizler, bilimsel ”organ” çizimlerini ve Renoir gibi ünlü ressamların “nü”lerini bile korka korka basabiliyorduk! Gene de kadromuzda davaya inanmış Fahrettin Kerim Gökay’lar, Peyami Safa’lar olmasaydı İstanbul’un “zehir hafiye” savcıları bizleri herhalde hapislerde çürütürdü.</span></p>

    <p class="duz" xml:lang="tr"><span class="duz1">Bir keresinde Peyami Safa üstat, dergideki “açık” çizimler nedeniyle kendisini arayarak:</span></p>

    <p class="duz" xml:lang="tr"><span class="duz1">– Bu ne rezalet, Sayın Safa? Sizin de yazdığınız</span> <span class="italik">Seksoloji</span> <span class="duz1">de “ayıp” resimler yayınlanıyor. Olur mu böyle şey? diye serzenişte bulunan İstanbul Savcısı Hicabi Dinç’le:</span></p>

    <p class="duz" xml:lang="tr"><span class="duz1">– O “ayıp”(!) dediğiniz şeylerden herkeste var Sayın Savcı! Bunlardan rahatsız oluyorsanız, önce sokaktaki kedilerle köpeklere don giydirin, diye düpedüz dalga geçmişti.</span></p>

    <p class="duz" xml:lang="tr"><span class="duz1">Aynı savcı bu kez de İstanbul Vali ve Belediye Başkanı Profesör Gökay’ı bularak:</span></p>

    <p class="duz" xml:lang="tr"><span class="duz1">– Efendim, belki haberiniz olmamıştır. “Müstehcen neşriyat”(!) nedeniyle kovuşturma başlattığımız</span> <span class="italik">Seksoloji</span> <span class="duz1">dergisinde sizin adınızı kullanıyorlar, demiş, 1950’lerin, “mini mini valimiz; ne olacak halimiz?..” tekerlemesiyle ünlü Gökay da:</span></p>

    <p class="duz" xml:lang="tr"><span class="duz1">– Hayır, benim adımı “kullanmıyorlar”. Özel olarak yazdığım yazıları basıyorlar. Karşılığında telif ücretimi de (50 lira) alıyorum! Bu dergide “müstehcen” bir şey görsem, “isim babası” olarak sizden önce ben hesap sorarım kendilerinden. Gene de takibat yoluna giderseniz, unutmayın ki onlardan önce beni ve arkadaşlarımı bulursunuz karşınızda, cevabını vermişti.</span></p>

    <p class="duz" xml:lang="tr"><span class="duz1">İşte; 1950’li yıllara damgasını vuran böyle bir derginin “fikir babası” olan ve daha sonra da Türkiye’nin ilk modern gazete ve dergi dağıtım ağının, Anadolu Dağıtım Örgütü’nün kuruluşuna öncülük eden aynı Nihat Karaveli, ne yazık ki, tutucu ve çağdışı akımlara kendini kaptırmış ve frenleyemediği siyasal hırs ve tutkuları yüzünden yirmi dört yaşında parlak bir giriş yaptığı “Babıâli”de, daha otuz altısına gelmeden kendini bitirmiştir. Ona güvenip iyi niyetle yanında bulunanlara ne büyük zararlar verdiğini ise görmezden gelmiştir. Evet bunda, onu –aklının ve çapının üstünde– bir yerlere getirmek için çırpınan paraca zengin ve iddialı eşinin de rolü olmamış değildir ama, bu, kimseyi yüklenilen maddi ve manevi sorumluluklardan kurtarmasa gerektir.</span></p>

    <p class="baslik" xml:lang="tr"><span class="duyuru-baslik-12p-italik">Vatan</span> <span class="duyuru-baslik">gazetesinde heyecanlı bir “genel kurul”</span></p>

    <p class="duz" xml:lang="tr"><span class="duz1">“</span><span class="italik">Vatan</span> <span class="duz1">Cepheli”, “Tahkikat Komisyonlu” Demokrat Parti’nin baskıcı ve antidemokratik yönetimine şiddetle karşı çıkan ünlü</span> <span class="italik">Vatan</span> <span class="duz1">gazetesinin 27 Mayıs 1960 devriminden hemen sonraki ilk genel kurul toplantısı İstanbul’da yapılmaktadır. Tarih, 15 haziran 1960’tır.</span></p>

    <p class="duz" xml:lang="tr"><span class="duz1">Toplantı divan başkanlığına ortaklardan Enver Adakan, “kâtip”liğe de ben seçilmişim. Menderes yönetiminin cezaevine yolladığı “</span><span class="italik">Vatan</span><span class="duz1">’cılardan” başyazar Ahmet Emin Yalman ile Genel Yayın Müdürü Naim Tirali ve Yazı İşleri Müdürü Selami Akpınar da özgürlüklerine kavuşmuşlar ve toplantıya gelmişlerdir. Onların yokluğunda ve sahip olduğu hisseler nedeniyle adı bir süre gazetenin künyesinde “imtiyaz sahibi” olarak görünen Nihat Karaveli de oradadır. Naim Tirali söz alarak, yılların kalem adamı Yalman’ın İstanbul’da yattığı cezaevinden Tirali’nin o tarihte kalmakta olduğu Giresun’un Bulancak Cezaevi’ne yazdığı bu sayfalarda klişesini bulacağınız 20 mart 1960 tarihli mektubu okur:</span></p>

    <p class="alinti-ilk-paragraf" xml:lang="tr"><span class="dar-paragraf-duz">– Azizim Naim Bey,</span></p>

    <p class="alinti" xml:lang="tr"><span class="dar-paragraf-duz">Sizinle aramızda bazı görüş ve zihniyet farkları ve teferruata ait anlaşmazlıklar var. Fakat esas meselede, ideoloji davasında ve gazetenin hedef ve prensiplerinde daima sıkı bir beraberlik halinde bulunduk.</span></p>

    <p class="alinti-son-paragraf" xml:lang="tr"><span class="dar-paragraf-duz">İkimiz için de aziz olan bu müşterek hedef ve prensipler bu saniyede ağır tehditler karşısında kalmış durumdadır. Biz iki felaket ortağı müşterek tedbirler almazsak, gazetenin ilk önce manen, ardı sıra da maddi bakımdan çökeceği muhakkaktır. Kurnaz bir işadamına ait hesaplarla bizim mahkûmiyetimizden istifadeye kalkışan Nihat Karaveli ile Orhan Karaveli’nin beraberce Adnan Bey’e gittiklerini ve gazetenin müstakil durumundan tavizler vermeye hazırlandıklarını derin bir üzüntü ile duydum. Bu üzüntüye sizin de ortak olacağınızı umuyorum. Yolunuzu tayin etmek size ait bir şeydir. Fakat iş işten geçmezden evvel sizi ikaz etmeyi herhalde vazife saydım. Bir an evvel beraberce kurtulmamız ve her şeyin düzelmesi dileğiyle sevgilerimi sunarım.</span></p>

    <p class="duz-sagdan-blok-altta-bosluk" xml:lang="tr"><span class="dar-paragraf-duz">Ahmet Emin Yalman<a class="calibre1" href="#footnote-231-4" id="footnote-231-4-backlink">[4]</a></span></p>

    <p class="duz" xml:lang="tr"><span class="duz1">Genel kurulun yapıldığı, gazetenin “yazı işleri” bölümünü büyük bir şaşkınlık ve sessizlik kaplamıştır ki Naim Tirali 31 mart 1960 tarihli ikinci mektubunu okuyor Yalman’ın. Başyazar bu mektupta da “Nihat (Karaveli) Bey’in inhisar şeklinde</span> <span class="italik">Vatan</span> <span class="duz1">müessesesini ele geçirmesi ve bir işadamının fırsat düşkünlüğü ile (gazeteyi) yürütmeye kalkışması tehlikesi önlenmiştir!..” dedikten sonra sözlerini “Böyle bir vaziyet karşısında fırsat düşkünlerinin suikastına uğramak çok acı bir şey olurdu...” diye bitiriyordu.<a class="calibre1" href="#footnote-231-5" id="footnote-231-5-backlink">[5]</a></span></p>

    <p class="duz" xml:lang="tr"><span class="duz1">Benim de adımın geçtiği ve devlet arşivine de giren bu mektupların okunması karşısında donup kalıyor ve içimden “olacağı buydu!..” diyorum.</span></p>

    <p class="duz" xml:lang="tr"><span class="duz1">Evet, benim de adım geçiyor ama o tarihlerde birbirine düşmüş ortak hiziplerinin müşterek önerisiyle ve ittifakla biraz önce “divan”a seçilmişim. Yani herkesin güvenine sahibim ve hedef Nihat Karaveli’den başkası değildir. Üstelik ikinci mektupta adım hiç geçmiyor. Karşımda oturup –kendisiyle ilgili bir suçlama yokmuş gibi– etrafına bakınan ağabeyimin yanına gitmek ve “Ne oturuyorsun? Kalkıp kendini savunsana!” demek geçiyor içimden. O ise, inanılmaz bir rahatlıkla, “kifayeti müzakere” teklifinin oylanıp kabul edilmesini bekliyor, söz istemek için! Ve tabii konuşmuyor. Konuşamıyor. Bu konuda zaten ısrarcı da olmuyor.</span></p>

    <p class="duz" xml:lang="tr"><span class="duz1">Toplantı bitiyor, tutanaklar genel kurul divanınca imzalanıyor ve böylece</span> <span class="italik">Vatan</span><span class="duz1">’ın ağır toplarının cezaevinde olmasını fırsat bilerek iki kardeş Başbakan Adnan Menderes’e gittiğimiz;</span> <span class="italik">Vatan</span> <span class="duz1">gazetesini bir anlamda Demokrat Parti’ye “sattığımız” iddiaları, Yalman’ın Tirali’ye ikinci mektubunda –sanırım– olup bitenler kendisine anlatıldığı için adım geçmese de o gün cevapsız kalıyor.<a class="calibre1" href="#footnote-231-6" id="footnote-231-6-backlink">[6]</a></span></p>

    <p class="baslik" xml:lang="tr"><span class="duyuru-baslik-12p-italik">Vatan</span><span class="duyuru-baslik">’ı gerçekten “sattık mı” Adnan Menderes’e?</span></p>

    <p class="duz" xml:lang="tr"><span class="duz1">Benim gazeteci ve yazar (1948), ağabeyimin ise başlangıçta dergi sahibi (</span><span class="italik">Seksoloji</span><span class="duz1">, 1949) sonra da gazete hissedarı (</span><span class="italik">Vatan</span><span class="duz1">, 1957) ve patronu olarak (</span><span class="italik">Tercüman</span><span class="duz1">, 1960) girdiği Babıâli’de birbirimizin “tam tersi, tam zıddı olduğumuz” herkesçe kabul edilip belgelenmiştir.<a class="calibre1" href="#footnote-231-7" id="footnote-231-7-backlink">[7]</a></span></p>

    <p class="duz" xml:lang="tr"><span class="duz1">Nihat Karaveli, “parasal ve politik çıkar peşinde koşan”, “tüm liderlerle temas halinde (ve) onlara yön ve yöntem verme yolunda!.. kendini bulma ve kabul ettirme tutkusu içinde...” bir insan olarak görülürken<a class="calibre1" href="#footnote-231-8" id="footnote-231-8-backlink">[8]</a> benden “yalnız ağabeyi Nihat Karaveli’ye değil, Türkiye’deki yönetimlere karşı düşündüklerini açık biçimde ortaya koyan... Batı kültürü ile Mustafa Kemal Türkiyesi’nin sentezini yapmış bir genç adam...”<a class="calibre1" href="#footnote-231-9" id="footnote-231-9-backlink">[9]</a> diye söz edilmiştir.</span></p>

    <p class="duz" xml:lang="tr"><span class="duz1">Bu nedenle içim rahattır. Gene de</span> <span class="italik">Vatan</span> <span class="duz1">gazetesinin 1960’taki genel kurul toplantısında söylenenleri ve buradan belge niteliğiyle devletin resmi arşivine giren ve Türk basın hayatını inceleyenlerin yapıtlarında yer alan satırları –ağabeyimin bu işi yapmasını daha fazla beklemeden– otuz dokuz yıl sonra da olsa aydınlığa kavuşturmak istiyorum.</span></p>

    <p class="duz" xml:lang="tr"><span class="italik">Vatan</span><span class="duz1">’ın Yalman’ları, Tirali’leri, Selami Akpınar’ları “basın suçu”(!) nedeniyle cezaevinde çile doldururken biz iki kardeş, onlara bunu reva gören iktidarın başı Adnan Menderes’e gidip, gazetemizi “sattık mı”, “satmadık mı?”</span></p>

    <p class="duz" xml:lang="tr"><span class="duz1">İddia edilenden biraz farklı biçimde gelişmiş olsa da hayal ürünü veya iftira diye reddedemeyeceğim bu “olay”ı tüm ayrıntıları ile ve bir otuz dokuz yıl daha beklemeden kamuoyunun bilgisine sunabilmek için biraz gerilere gitmem gerekiyor.</span></p>

    <p class="duz" xml:lang="tr"><span class="duz1">1959 yılı sonbaharında,</span> <span class="italik">Vatan</span><span class="duz1">’ın hissedar ve yönetim kurulu üyesi, ayrıca kadrolu dış politika yazarı niteliğiyle Amerika Birleşik Devletleri’ne gitmiş ve dört buçuk ay kalmıştım. Bu süre içinde, Nikita Kruşçef’in Başkan Eisenhower’in konuğu olarak Amerika’ya yaptığı ziyareti günü gününe izleyerek gazeteme bildirdim. Batista rejimini deviren Fidel Castro devrimini yerinde inceleyen ilk Türk gazeteci olarak Küba’ya gittim. “Sakallı İhtilalcılar Memleketinde” başlığı ile</span> <span class="italik">Vatan</span><span class="duz1">’da yayınlanan dizi yazılarım büyük ilgi uyandırdı ve Castro rejimi Amerika’nın ve Batı’nın gazetecilerine vize vermediğinden bazı Avrupa gazetelerinde bile bunlardan söz edildi. O tarihlerde CENTO’nun başbakanlar düzeyindeki toplantısı nedeniyle, üç büyük gazetenin</span> <span class="italik">Cumhuriyet</span><span class="duz1">,</span> <span class="italik">Hürriyet</span><span class="duz1">,</span> <span class="italik">Milliyet</span> <span class="duz1">sahipleri (Nadir Nadi, Haldun Simavi, Ercüment Karacan), Genelkurmay başkanı (Orgeneral Rüştü Erdulhun) ve Dışişleri bakanı (Fatin Rüştü Zorlu) beraberinde olmak üzere Amerika’ya gelen Menderes’i de izledim. Washington’da, basın ataşe yardımcısı eski</span> <span class="italik">Vatan</span><span class="duz1">’cı dostum ve akrabam gazeteci Kemal Bağlum’un beni kendisine tanıtması üzerine başbakan, Eisenhower’in emrine tahsis ettiği özel bir uçakla ülke içinde yapacağı geziye benim de katılmamı istedi. Kendisini izleyen, Abdi İpekçi gibi başka gazeteciler de varken bu davetin yalnızca bir</span> <span class="italik">Vatan</span> <span class="duz1">mensubuna yapılması çok anlamlıydı. Tereddütsüz kabul ettim ve Adnan Menderes’le Amerika’daki gezisi boyunca –devrin basın yayın genel müdürü eski</span> <span class="italik">Vatan</span><span class="duz1">’cı Altemur Kılıç’ın da zaman zaman tanık olduğu– sert tartışmalara girmekten çekinmedim. Bir keresinde “Sayın Başbakan, böyle giderseniz Türkiye hiç alışık olmadığı olaylarla karşılaşabilir ve bundan da en çok siz acı çekersiniz!..” dedim diye Menderes adeta kendini kaybetti ve küfür sınırında dolaşan sözlerle yanıtladı beni. Sakinleşince de gönlümü almaktan geri durmadı. Ayrılırken “Türkiye’ye gelince muhakkak ara beni!..” dedi.</span></p>

    <p class="duz" xml:lang="tr"><span class="duz1">1960 yılı başlarında Türkiye’ye döndüm. Ülke fokur fokur kaynarken, basındaki muhalefetin kalesi durumunda olan</span> <span class="italik">Vatan</span> <span class="duz1">güç günler yaşıyordu. Gazetemiz bir ay süreyle kapatılmış; Yalman, Tirali ve Akpınar içeri alınmıştı. Kâğıdımızı kestikleri için “tek yaprak” çıkmak zorunda bile kalmıştık. İşte tam o günlerde Amerika’dan bana bir zarf geldi. Adnan Menderes ve Fatin Rüştü Zorlu’nun “Beyaz Ev”de Başkan Eisenhower’i ziyarete geldiği sırada ve başkanın ünlü Oval Ofis’inde renkli resimlerini çekmiş ve o tarihlerde Türkiye’de henüz renkli film banyosu yapılmadığı için “negatif”leri Amerika’da bir dostuma bırakmıştım. O da bunları özenle büyütüp bana göndermişti. Doğrusu, çok güzel resimlerdi.</span></p>

    <p class="duz" xml:lang="tr"><span class="duz1">Adnan Menderes ve hükümetinin en yetkili kişileri tam o günlerde İstanbul’daydılar ve genelde yaptıkları gibi Park Otel’de kalıyorlardı. Menderes, bir yandan kentteki istimlak ve imar faaliyetlerini yönlendirip yakından izlerken, bir yandan da yavaş yavaş sokağa dökülmeye başlayan gençlik ve öğrenci hareketlerini kontrol altına almaya çalışıyordu. 27 Mayıs’a giden “sath-ı mail”deydi ülke. Gene de Adnan Menderes’i ziyaretle Amerika resimlerini kendisine vermenin uygun olacağını düşündüm.</span></p>

    <p class="duz" xml:lang="tr"><span class="duz1">Yalman ve Tirali “içerde” olduğundan, sıradaki en büyük hissedar niteliğiyle o günlerde gazetenin imtiyaz sahipliğini şirket adına üstlenen ağabeyime niyetimi açıkladım. “Çok iyi olur... Ben de seninle birlikte gelirim... Böylece başbakanla tanışmış olurum...” dedi. Onun bu isteğini pek sıcak karşılamadım ama sonuçta gazetenin imtiyaz sahibi olduğundan “hayır” da diyemedim. Menderes’i ziyaret etme isteğimi, gazetenin Mesul Müdürü Mesut Özdemir ile İstihbarat Şefi Kemal Aydar da olumlu karşıladılar. Kemal Aydar ayrıca:</span></p>

    <p class="foto" xml:lang="tr"><span><img alt="R66.jpg" class="generated-style1" src="../Images/R66_fmt.jpeg"/></span></p>

    <p class="bold-ortali" xml:lang="tr"><span class="dar-paragraf-italik">Küçük oğlum Orhan’ın anne tarafından büyükdedesi: Mustafa Kemal’in sınıf ve Trablusgarp’ta (Libya) silah arkadaşı Binbaşı Mustafa Tevfik (Birkan) Bey (yukarda). Doğum ve ölüm tarihleri dikkat çekici: 1881-1938!</span></p>

    <p class="bold-ortali" xml:lang="tr"><span class="dar-paragraf-italik">Eşim Serpil ve Orhan (aşağıda).</span></p>

    <p class="foto" xml:lang="tr"><span><img alt="R67.jpg" class="generated-style1" src="../Images/R67_fmt.jpeg"/></span> <span><img alt="R68.jpg" class="generated-style1" src="../Images/R68_fmt.jpeg"/></span></p>

    <p class="foto" xml:lang="tr"><span><img alt="R69.jpg" class="generated-style1" src="../Images/R69_fmt.jpeg"/></span></p>

    <p class="bold-ortali" xml:lang="tr"><span class="dar-paragraf-italik">Güzel Alman dadı, kardeşim Yılmaz’ın hayatını kurtarmış; ablamla poz veriyor (yukarda). Kocasının Türkiye’deki Alman casusların şefi olduğunu nereden bileceksiniz? 60 yıl sonra hâlâ bir benzeri çıkarılamamış bilimsel Seksoloji dergisinin kurmayları bir arada. Oturanlar: Soldan ikinci yazar Peyami Safa, ortada dünyaca ünlü doğum kontrolü uzmanı Amerikalı Profesör Abraham Stone (altta).</span></p>

    <p class="foto" xml:lang="tr"><span><img alt="R70.jpg" class="generated-style1" src="../Images/R70_fmt.jpeg"/></span></p>

    <p class="foto" xml:lang="tr"><span><img alt="R71.jpg" class="generated-style1" src="../Images/R71_fmt.jpeg"/></span></p>

    <p class="bold-ortali" xml:lang="tr"><span class="dar-paragraf-italik">İhtilalden tam beş ay önce Genel Yayın Müdürü Naim Tirali’yi (üst sıra, soldan üçüncü; kucağında oğluyla) cezasını çekmek üzere Bulancak Cezaevi’ne gönderiyoruz. Ahmet Emin Yalman’lar, Fazıl Hüsnü Dağlarca’lar, bütün Vatan’cılar vapurun güvertesinde (üstte).</span></p>

    <p class="bold-ortali" xml:lang="tr"><span class="dar-paragraf-italik">Bundan kısa bir süre önce, “Beyaz Ev”de Başkan Eisenhower’ı ziyaretten çıkarken Menderes’e soruyorum:</span></p>

    <p class="bold-ortali" xml:lang="tr"><span class="dar-paragraf-italik">– Ülke nereye gidiyor, Sayın Başbakan?</span></p>

    <p class="bold-ortali" xml:lang="tr"><span class="dar-paragraf-italik">Cevap vermiyor; gülmekle yetiniyor (altta).</span></p>

    <p class="foto" xml:lang="tr"><span><img alt="R72.jpg" class="generated-style1" src="../Images/R72_fmt.jpeg"/></span></p>

    <p class="foto" xml:lang="tr"><span><img alt="R73.jpg" class="generated-style1" src="../Images/R73_fmt.jpeg"/></span></p>

    <p class="bold-ortali" xml:lang="tr"><span class="dar-paragraf-italik">Yılların gazetecisi ve Vatan Başyazarı Ahmet Emin Yalman’ın, “Basın suçu” nedeniyle Giresun’un Bulancak Cezaevi’nde yatan gazetenin Genel Yayın Yönetmeni Naim Tirali’ye gönderdiği şikâyet mektubu. Kısa süre sonra benim bu işle ilgimin olmadığını anlayacak ve heykeltıraş Kenan Yontunç’un kendisindeki orijinal ve imzalı Atatürk maskını “Onu en iyi sen anlarsın” sözleriyle bana hediye ederek gönlümü alacaktır.</span></p>

    <p class="foto" xml:lang="tr"><span><img alt="R74.jpg" class="generated-style1" src="../Images/R74_fmt.jpeg"/></span></p>

    <p class="bold-ortali" xml:lang="tr"><span class="dar-paragraf-italik">Bir aile tablosu (yukarda). Sadun Boro’nun “Kısmet”inden sonra dünyayı dolaşan “Uzaklar” Zuhal, Deniz ve Osman Atasoy’la beş yıl sonra Girne’de (1997).</span></p>

    <p class="foto" xml:lang="tr"><span><img alt="R75.jpg" class="generated-style1" src="../Images/R75_fmt.jpeg"/></span></p>

    <p class="foto" xml:lang="tr"><span><img alt="R76.jpg" class="generated-style1" src="../Images/R76_fmt.jpeg"/></span></p>

    <p class="bold-ortali" xml:lang="tr"><span class="dar-paragraf-italik">İki güzel insan: Raife ve Mahmut Karaveli. (Hayat onlarsız çok zor.)</span></p>

    <p class="bold-ortali" xml:lang="tr"><span class="dar-paragraf-italik">Neyse ki “Şaziye” var. (Altta!)</span></p>

    <p class="foto" xml:lang="tr"><span><img alt="R77.jpg" class="generated-style1" src="../Images/R77_fmt.jpeg"/></span></p>

    <p class="duz" xml:lang="tr"><span class="duz1">– Gitmişken, bizimle bu kadar uğraşmamasını söyle başbakana! dedi yarı şaka yarı ciddi.</span></p>

    <p class="duz" xml:lang="tr"><span class="duz1">Randevu alındı ve 1960 yılı mart ayının puslu bir gününde gazetenin şoförü Muhittin Efendi Dodge markalı şirket arabasıyla bizi Park Otel’e götürdü. Ne var ki, özel kalem müdürü “başbakan’ın çok önemli bir toplantı için biraz önce vilayete gittiğini, istersek dönüşünü bekleyebileceğimizi...” söyledi. Tam bu sırada asansörden Dışişleri Bakanı Zorlu çıktı. O da aynı toplantıya gidiyor olmalıydı ki beni görüp tanıdı ve:</span></p>

    <p class="duz" xml:lang="tr"><span class="duz1">– Hayrola, ne var? diye sordu.</span></p>

    <p class="duz" xml:lang="tr"><span class="duz1">– Sayın Başbakan’ı görecektik.</span></p>

    <p class="duz" xml:lang="tr"><span class="duz1">– O çok meşgul... İstersen seni Medeni Bey’le görüştüreyim.</span></p>

    <p class="duz" xml:lang="tr"><span class="duz1">Medeni Berk o tarihte çok yetkili ve güçlü “başbakan yardımcılığı” görevini yürütüyordu:</span></p>

    <p class="duz" xml:lang="tr"><span class="duz1">– Nasıl isterseniz Sayın Zorlu, dedim.</span></p>

    <p class="duz" xml:lang="tr"><span class="duz1">İki Galatasaray mezunu olarak Amerika’da Fatin Rüştü Zorlu ile çok içten sohbetlerimiz olmuştu.</span></p>

    <p class="duz" xml:lang="tr"><span class="duz1">Dışişleri bakanı, Basın Yayın Genel Müdürü Altemur Kılıç’ı çağırarak:</span></p>

    <p class="duz" xml:lang="tr"><span class="duz1">–</span> <span class="italik">Vatan</span><span class="duz1">’cıları hemen Medeni Berk’le görüştür, talimatını verdi.</span></p>

    <p class="duz" xml:lang="tr"><span class="duz1">Beş dakika sonra, kocaman dikdörtgen bir masanın bulunduğu çalışma odasında başbakan yardımcısı bizi kabul etti, ikramda bulundu ve:</span></p>

    <p class="duz" xml:lang="tr"><span class="duz1">– Buyurun sizi dinliyorum, dedi.</span></p>

    <p class="duz" xml:lang="tr"><span class="duz1">Ben söz alarak, Sayın Başbakan’la Amerika’da tanıştığımı, ABD içindeki gezisine “tek aktif gazeteci olarak” katıldığımı ve New York’tan ayrılırken dönüşte kendilerini aramamı istediklerinden ve teşekkür etmek için ziyaretlerine geldiğimi belirttim:</span></p>

    <p class="duz" xml:lang="tr"><span class="duz1">– Bu vesileyle, Amerika’da çekmiş olduğum bazı resimleri kendilerine sunacak ve gazetemin içinde bulunduğu güçlüklerden söz edecektim, dedim.</span></p>

    <p class="duz" xml:lang="tr"><span class="duz1">Yüzü hiç gülmeyen, kasıntı bir adamdı Medeni Berk:</span></p>

    <p class="duz" xml:lang="tr"><span class="duz1">– Resimleri yeni bir randevu alıp başbakanıma verirsiniz, dedi. Belki onun da size söyleyecekleri vardır. Gazetenin güçlüklerine gelince. Bunları da Altemur (Kılıç) Bey’e not ettirin, inceleyelim.</span></p>

    <p class="duz" xml:lang="tr"><span class="duz1">Başbakan yardımcısı, o tarihlerde zehir zemberek bir muhalefet sergileyen</span> <span class="italik">Vatan</span> <span class="duz1">gazetesinin adını bile duymak istemeyen bir tavır içindeydi. İzin isteyerek yerimden kalkmak üzereydim ki ağabeyim Nihat Karaveli hiç hesapta olmayan, hiç beklemediğim bir çıkış yaptı:</span></p>

    <p class="duz" xml:lang="tr"><span class="duz1">– Efendim,</span> <span class="italik">Vatan</span> <span class="duz1">gazetesinin yürüttüğü yayın politikasından ve hükümetinize karşı menfi tutumundan memnun olmadığınızı biliyorum!</span></p>

    <p class="duz" xml:lang="tr"><span class="duz1">– Evet?</span></p>

    <p class="duz" xml:lang="tr"><span class="duz1">– Şu anda gazetenin “imtiyaz sahibi” olarak bundan ben de pek memnun değilim doğrusu!</span></p>

    <p class="duz" xml:lang="tr"><span class="duz1">Tanrım, neler söylüyordu ağabeyim?</span></p>

    <p class="duz" xml:lang="tr"><span class="duz1">Medeni Berk birden dikkat kesildi:</span></p>

    <p class="duz" xml:lang="tr"><span class="duz1">– Öyleyse değiştirin gazetenizin tutumunu!</span></p>

    <p class="duz" xml:lang="tr"><span class="duz1">– Olabilir, ama benim hisse gücüm buna yetmez!</span></p>

    <p class="duz" xml:lang="tr"><span class="duz1">– Peki, bizim bu konuda bir yardımımız olabilir mi?</span></p>

    <p class="duz" xml:lang="tr"><span class="duz1">– Evet olabilir!</span></p>

    <p class="duz" xml:lang="tr"><span class="duz1">Ağabeyimin tam bir “oldubitti” şeklindeki bu beklenmedik çıkışı üzerine şaşkına dönmüştüm. Masanın altından tekmeler atıyor ve dik dik yüzüne bakarak susturmaya çalışıyordum ama nafile! Ve Nihat Karaveli devamla “Ahmet Emin Yalman’ın hatırı için vaktiyle gazete sahibi şirketin hisselerinden satın alan kimi tanınmış işadamı ve sanayicilerin ‘hükümet’le ters düşen bir gazetenin ortağı olarak görünmek istemediklerini, bunlarla temas kurulup hisselerini ‘kendisine’ satmalarının sağlanabileceğini” söyledi.</span></p>

    <p class="duz" xml:lang="tr"><span class="duz1">– Peki “bizim” bundan ne çıkarımız olacak?</span></p>

    <p class="duz" xml:lang="tr"><span class="duz1">– Efendim, böylece</span> <span class="italik">Vatan</span><span class="duz1">, daha “akılcı”(!) daha tarafsız(!) ve ülke gerçeklerine daha uygun(!) bir yayın politikası izleyebilir benim yönetimimde!</span></p>

    <p class="duz" xml:lang="tr"><span class="duz1">– Bu dediklerinizi gerekli yerlere(!?) intikal ettireceğim. Elden ne geliyorsa yapılacaktır. Merak etmeyin!</span></p>

    <p class="duz" xml:lang="tr"><span class="duz1">Başbakan Yardımcısı Medeni Berk’in yanından çıkıyoruz. Hiddetten deli gibi olmuşum:</span></p>

    <p class="duz" xml:lang="tr"><span class="duz1">– Sen ne yaptın? diye adeta üzerine atlıyorum ağabeyimin.</span></p>

    <p class="duz" xml:lang="tr"><span class="duz1">O ise büyük bir mutlulukla gülüyor:</span></p>

    <p class="duz" xml:lang="tr"><span class="duz1">– Bak göreceksin, iyi sonuçlar(!) alacağız.</span></p>

    <p class="duz" xml:lang="tr"><span class="duz1">– Hangi iyi sonuç yahu? Buna gazeteyi “satmak” derler. Hem Yalman’ın ne güçlü açık ve “kapalı” ilişkiler içinde olduğunu bilmiyor musun? Medeni Berk senin bu sözlerini acaba başbakanına mı bildirecek, yoksa Ahmet Emin Yalman’ın “çevresine”mi yetiştirecek? Nasıl düşünemezsin böyle bir şeyi? Hangi hak ve yetkiyle</span> <span class="italik">Vatan</span><span class="duz1">’ın prensipleri üzerinden taviz verebileceğini söylersin? Biz buraya bunun için mi geldik? Ayıp!.. Ayıp!..</span></p>

    <p class="duz" xml:lang="tr"><span class="duz1">Gazetenin şoförü zavallı Muhittin Efendi, bir anlam veremediği bu “kardeş kavgası”nı uzaktan hayretle izliyor. Ağabeyimle aynı arabaya binmeyi reddediyor ve Japon Konsolosluğu’nun önünden gözyaşlarımı zor tutarak Gümüşsuyu’na doğru yürüyorum.</span></p>

    <p class="duz" xml:lang="tr"><span class="duz1">Başbakan yardımcısı güçlü Medeni Berk’in belki dakika bile kaybetmeden olup biteni Menderes’e değil Ahmet Emin Yalman’a ulaştırdığı, hapisteki başyazarın hemen aynı günlerde genel yayın müdürü gene hapisteki Naim Tirali’ye yazdığı mektuplardan açıkça anlaşılıyordu...</span></p>

    <p class="baslik" xml:lang="tr"><span class="duyuru-baslik">“Kefaletle” alınan</span> <span class="duyuru-baslik-12p-italik">Tercüman</span> <span class="duyuru-baslik">gazetesinin sonu</span></p>

    <p class="duz" xml:lang="tr"><span class="italik">Vatan</span> <span class="duz1">gazetesinin, “Durmadan şeriat konusunu ele alıp bazı kimseleri suçlayan CHP yanlısı tutumundan...” şikâyetçi<a class="calibre1" href="#footnote-231-10" id="footnote-231-10-backlink">[10]</a> Nihat Karaveli, 27 Mayıs öncesinde Demokrat Parti’ye yaklaşma politikası yüzünden Naim Tirali gibi en yakın arkadaşlarının bile güvenini kaybettikten sonra, tek başına bir gazetenin sahibi olmayı aklına koymuştu. Ne var ki ben, onun böyle bir girişim için gerekli deneyim ve birikimden yoksun olduğunu yakından biliyor ve tüm zamanını ciddi bir gelişme temposu içindeki gazete ve dergiler dağıtım işimize vermesini istiyordum. İşte tam bu sırada; kunduracı Semih Tanca, madenci Cemal Hünal ve İsmet Oruz gibi işadamlarının 1945’te kurdukları, daha sonra gazeteci ve politikacı Cihat Baban’ın da ortak olarak katıldığı</span> <span class="italik">Tercüman</span> <span class="duz1">gazetesini, o tarihteki sahibi Cemal Hünal’ın –nedense– elden çıkarmak istediği anlaşılmıştı. Nihat Karaveli ve –hele dostları Malik Yolaç</span> <span class="italik">Akşam</span><span class="duz1">’ı aldıktan sonra– eşinin de bir gazete sahibi olması için yanıp tutuştuğu anlaşılan Süheyla Karaveli, yeterli araştırma ve fizibilite çalışması yapmaya bile gerek duymadan işin üzerine atladılar. Oysa, gazetenin “adından” başka bir şeyi satılmıyordu. Bir sandalyesi bile yoktu. Üstelik Sosyal Sigortalar Kurumu’na birikmiş yüklü prim borçları olduğu söyleniyordu. Ama, aşırı istekli karıkoca bütün bunları araştırma zahmetine girmediler. Bayan Karaveli üstelik zengin bir sanayici ailenin kızıydı ve –herhalde– babası gerekli yardımı yapardı. Türkiye’nin en saygın işadamlarından biri olan bu zatın, olup bitenlerden ne kadar üzüntü duyduğunu yakından biliyorum. Hele, hiçbir gazetede tek santim ilanı çıkmayan, buna gereksinme de duymayan fabrikalarının Nihat Karaveli’ye destek olsun diye</span> <span class="italik">Tercüman</span> <span class="duz1">gazetesine verdikleri tam sayfa ilanlar yüzünden</span> <span class="italik">Tercüman</span><span class="duz1">’dan kat kat fazla satan gazetelerin reklam müdürlerine ne diller döktüler. Ama, Nihat Karaveli mademki bir işe girişmişti herkes ona yardım etmeliydi!?</span></p>

    <p class="duz" xml:lang="tr"><span class="duz1">Gazetesinden bir an önce kurtulmak istediği açıkça belli olan Cemal Hünal, Tercüman “ismi” karşılığında o zaman için önemli bir bedel talep ediyordu. Ağabeyimin o kadar parası yoktu hazırda. Zorunlu olarak borç senetleri vermeyi teklif etti. “Olur” dedi Hünal, “ama kardeşiniz kefil olsun”. Ben buna razı olmadım. O tarihte,</span> <span class="italik">Tercüman</span><span class="duz1">’la birlikte</span> <span class="italik">Vatan</span><span class="duz1">,</span> <span class="italik">Akşam</span> <span class="duz1">ve</span> <span class="italik">Milliyet</span> <span class="duz1">gazetelerinin de Anadolu dağıtımını başarıyla yürüten “Basın Bayiliği” yöneticilerinden İbrahim Süer’in kefaletini istemiş bu kez Cemal Hünal. Sonrasını Sayın Süer’den dinleyelim:</span></p>

    <p class="duz" xml:lang="tr"><span class="duz1">“Orhan Karaveli</span> <span class="italik">Tercüman</span><span class="duz1">’ın alınmasına karşı çıktığından borç senetlerini kefil olarak imzalamayı reddedince Nihat Bey benim imzalamamı istedi. Kendisine, ‘bu senetleri sen ödeyemezsen benim ödemem gerekir ki böyle bir gücüm yok. Dolayısıyla imzalayamam!’ dedim. ‘Pekâlâ! Nasıl istersen’ diyerek yanımdan ayrıldı ama senetlerin imzasını bir şekilde ‘tamamlayıp’(!) Cemal Hünal’a götürmüş. Aylar sonra bir gün Cemal Hünal işyerimize gelerek senetler ödenmediği için hepsinin ‘muacceliyet kesbettiğini’, dolayısıyla vadelerini beklemeden bunları benim derhal ödemem gerektiğini söyleyince beynimden vurulmuşa döndüm ve senetleri ödemek gibi bir sorumluluğum olmadığını belirttim. Şaşırmak sırası bu kez Cemal Hünal’a gelmişti. ‘Nasıl olur? Hepsinde sizin imzanız var...’ dedi. ‘Hayır, dedim. Bu imzalar bana ait değil! İsterseniz araştırabilirsiniz!’ Çok kibar bir insandı Cemal Hünal. ‘Yaaa... Öyle mi?’ diyerek çıkıp gitti.”</span></p>

    <p class="duz" xml:lang="tr"><span class="duz1">Nihat Karaveli 1 ekim 1960 tarihinde bir madenciden beş yüz bin liraya (55 000 dolar) satın aldığı</span> <span class="italik">Tercüman</span> <span class="duz1">gazetesinin imtiyazını dokuz ay sonra, güçbela bulunan başka bir madenciye (Ragıp Kutman) Avukat Halûk Kadıoğlu’nun bürosunda on saat süren dramatik bir pazarlıktan sonra kırk bin lira (4 400 dolar) karşılığında devretti. Kırk bin liralık çeki de kendisine vermeyip aylardır ücretleri ödenmeyen fikir işçilerinin alacaklarına mahsuben bloke ettiler. Eğer o gün, biraz da benim dayatmam sonucu gazetesini bu tek talibe devretmeseydi belki sokağa bile çıkamayacaktı Nihat Karaveli.</span></p>

    <p class="duz" xml:lang="tr"><span class="duz1">Bu satırları; gerek alınış tarzı ve gerekse bana bütünüyle ters gelen çizgisi yüzünden hiç sevemediğim</span> <span class="italik">Tercüman</span> <span class="duz1">gazetesi “olayında” ağabeyime kefil olduğumu, dolayısıyla benim de bir sorumluluğum bulunduğunu sanan ve yaşadıkları yüzünden nice üzüntü ve acılar çeken gazeteci meslektaşlarımın bilmesi için yazıyorum.</span></p>

    <p class="duz" xml:lang="tr"><span class="duz1">Bir de, Nihat Karaveli’nin bu umutsuz macerada başarılı olması için son günün son dakikasına kadar desteklerini gene de esirgemeyen Halit Talayer’lere, Fahir Erdil’lere, İbrahim Süer’lere kendi adıma teşekkür etmek için.</span></p>

    <p class="duz-son-paragraf1" xml:lang="tr"><span class="duz1">Hele İbrahim Süer! Başkalarının hesap, kitap yoksunluğu ve kişisel tutkuları yüzünden yıllarını verdiği o güzelim iş de elinden kayıp gitmişti.</span></p>

    <div class="generated-style">
      <div class="generated-style">
        <p class="dipnotlar" xml:lang="tr">[<a class="footnote-anchor" href="#footnote-231-1-backlink" id="footnote-231-1">1</a>]<span class="dipnot">Hüseyin Balık çok renkli bir kişilikti. Sonraki yıllarda politikaya atılarak Cumhuriyet Halk Partisi ve Demokrat Parti’den birkaç dönem milletvekili seçildi ve en verimli çağında eşiyle birlikte bir trafik kazasında öldü. Oğlu Mustafa Balık da Galatasaray’da sınıf arkadaşımdı. Onu da -ne yazık ki- genç yaşında kaybettik.</span></p>
      </div>

      <div class="generated-style">
        <p class="dipnotlar" xml:lang="tr">[<a class="footnote-anchor" href="#footnote-231-2-backlink" id="footnote-231-2">2</a>]<span class="dipnot">İstanbul Emniyet Müdürlüğü’nün Sirkeci’deki binası.</span></p>
      </div>

      <div class="generated-style">
        <p class="dipnotlar" xml:lang="tr">[<a class="footnote-anchor" href="#footnote-231-3-backlink" id="footnote-231-3">3</a>]<span class="dipnot">Hugo Stinnes firması, Köln (1955).</span></p>
      </div>

      <div class="generated-style">
        <p class="dipnotlar" xml:lang="tr">[<a class="footnote-anchor" href="#footnote-231-4-backlink" id="footnote-231-4">4</a>]<span class="dipnot">Türkiye Ticaret Sicili gazetesi, 14 temmuz 1960, sayı: 1007, s. 9.</span></p>
      </div>

      <div class="generated-style">
        <p class="dipnotlar" xml:lang="tr">[<a class="footnote-anchor" href="#footnote-231-5-backlink" id="footnote-231-5">5</a>]<span class="dipnot">Türkiye Ticaret Sicili gazetesi, 14 temmuz 1960, sayı: 1007, s. 9.</span></p>
      </div>

      <div class="generated-style">
        <p class="dipnotlar" xml:lang="tr">[<a class="footnote-anchor" href="#footnote-231-6-backlink" id="footnote-231-6">6</a>]<span class="dipnot">İşte Babıâli, Celalettin Çetin, Cem Yayınevi, İstanbul 1991, s. 43.</span></p>
      </div>

      <div class="generated-style">
        <p class="dipnotlar" xml:lang="tr">[<a class="footnote-anchor" href="#footnote-231-7-backlink" id="footnote-231-7">7</a>]<span class="dipnot">A.g.e.</span></p>
      </div>

      <div class="generated-style">
        <p class="dipnotlar" xml:lang="tr">[<a class="footnote-anchor" href="#footnote-231-8-backlink" id="footnote-231-8">8</a>]<span class="dipnot">A.g.e.</span></p>
      </div>

      <div class="generated-style">
        <p class="dipnotlar" xml:lang="tr">[<a class="footnote-anchor" href="#footnote-231-9-backlink" id="footnote-231-9">9</a>]<span class="dipnot">A.g.e.</span></p>
      </div>

      <div class="generated-style">
        <p class="dipnotlar" xml:lang="tr">[<a class="footnote-anchor" href="#footnote-231-10-backlink" id="footnote-231-10">10</a>]<span class="dipnot">İşte Babıâli, Celalettin Çetin, Cem Yayınevi, İstanbul 1991.</span></p>
      </div>
    </div>
  </div>
</body>
</html>