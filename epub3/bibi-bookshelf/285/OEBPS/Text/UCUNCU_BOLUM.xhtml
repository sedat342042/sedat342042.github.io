<?xml version="1.0" encoding="utf-8" standalone="no"?><html xmlns="http://www.w3.org/1999/xhtml">
<head>
  <title>UCUNCU_BOLUM.xhtml</title>
  <link href="../Styles/stylesheet.css" rel="stylesheet" type="text/css"/>
  <style type="text/css">
/*<![CDATA[*/

  @page {
    margin-bottom: 10pt;
    margin-top: 10pt
    }
  @font-face {
    font-family: Serif12 Beta;
    font-style: normal;
    font-weight: normal;
    src: url(../Fonts/Serif12BetaRoman0001.ttf)
    }
  @font-face {
    font-family: Serif12 Beta;
    font-style: normal;
    font-weight: bold;
    src: url(../Fonts/Serif12BetaBold0001.ttf)
    }
  @font-face {
    font-family: Gill Sans;
    font-style: normal;
    font-weight: normal;
    src: url(../Fonts/GillSans0001.ttc)
    }
  @font-face {
    font-family: Serif6 Beta;
    font-style: normal;
    font-weight: normal;
    src: url(../Fonts/Serif6BetaItalic0001.ttf)
    }
  @font-face {
    font-family: Helvetica Neue LT Std;
    font-style: normal;
    font-weight: normal;
    src: url(../Fonts/HelveticaNeueLTStd-Cn0001.ttf)
    }
  @font-face {
    font-family: Minion Pro;
    font-style: normal;
    font-weight: normal;
    src: url(../Fonts/MinionPro-Regular0001.otf)
    }
  /*]]>*/
  </style>
</head>

<body class="calibre">
  <div class="generated-style" id="ucuncu-bolum">
    <p class="bolum-ismi1" xml:lang="tr"><span class="bolum-ismi">Üçüncü bölüm</span></p>

    <p class="bolum-ismi-2-satir" xml:lang="tr"><span class="bolum-ismi">Atatürk Ankara’da</span></p>

    <p class="duz" xml:lang="tr"><span class="duz1">İlkokul öğrenimi bile görmeyen genç Mahmut’un verdiği zorlu ve onurlu yaşam savaşı hemen herkesi etkilemektedir. Bunlardan biri, babasının yakın arkadaşı ve Cumhuriyet döneminde aralıksız altı devre Ankara milletvekilliğinde bulunan işadamı Kınacızade Şakir Bey bir gün:</span></p>

    <p class="duz" xml:lang="tr"><span class="duz1">– Oğlum Mahmut, der. Neden kafanı ticarete yormuyorsun? İstersen ortak bile çalışırız seninle.</span></p>

    <p class="duz" xml:lang="tr"><span class="duz1">Babam anlatıyor:</span></p>

    <p class="duz" xml:lang="tr"><span class="duz1">“Balkan Savaşı felaketi yetmiyormuş gibi Dünya Savaşı’ndan da yenik çıkan ülke parçalanmış ve tam bir kargaşa içine yuvarlanmıştı. Ankara’da ise seymenlerin o sıradaki dağınıklığından yararlanan eşkıya her yanda kol gezerken devlet güçleri çaresizlik içinde çırpınıyordu. 1919’un mayıs ayı sonlarında bir gün Anafartalar kahramanı ‘Sarı Paşa’nın birkaç arkadaşıyla birlikte Samsun’a çıktığı haberi Ankara’ya ulaştı. Ekmek parası için ceride sattığım günlerin verdiği alışkanlıkla ne bulursam okuyor ve bu kötü gidişe birilerinin elbette ‘dur’ diyeceğine inanıyordum. Koskoca Türk milleti yok olup dünyadan silinecek değildi ya! Haberleri peş peşe gelen Amasya Tamimi, Erzurum ve Sivas Kongreleri ise Mustafa Kemal Paşa’nın kötü kaderimizi değiştireceği umutlarını körüklüyordu. Derken, Paşa’nın Ankara’ya geleceği duyuldu ve yer yerinden oynadı. Öyle ki, babamın ölümünden sonra bir dağılma süreci yaşayan Ankara seymenleri bile toparlanmış ve kendilerine yeni bir ‘baş’ seçmişlerdi.</span></p>

    <p class="duz" xml:lang="tr"><span class="duz1">Nihayet, 27 aralık 1919 cumartesi günü saat 15:30’da Mustafa Kemal ve arkadaşlarını getiren ve adeta güçlükle yol alan eski otomobiller göründüğünde Ankara ve civarından koşup gelen yüz bin kişilik muazzam bir kalabalık her yanı doldurmuştu. ‘Benz’ marka, patlamış lastikleri çaputlarla doldurulmuş ilk otomobilde Mustafa Kemal’den başka Mazhar Müfit ve Hakkı Behiç Beyler... ikincisinde ise Hüsrev (Gerede), (Alfred) Rüstem, Süreyya (Yiğit) ve Refik (Saydam) Beyler bulunuyordu. Otomobiller, Vali Vekili Yahya Galip (Kargı) Bey’le Garnizon Kumandanı Ali Fuat (Cebesoy) Paşa’nın önüne gelince durdu. Ankara şehri adına Paşa’yı karşılamaya gelenler ise Müdafaa-i Hukuk Cemiyeti üyeleri Müftü Rıfat Efendi’nin yanı sıra Kınacızade Şakir, Attarbaşızade Rasim, Toygarzade Ahmet, Kütükçüzade Ali, Hanifzade Mehmet ve Bulgurzade Tevfik Beylerle arkadaşlarıydı. Ankara Seymenleri ise, önde yaya arkada atlılar olmak üzere bu heyetlerin karşısında ve kınından çıkarılmış ‘teke palalarla’ dimdik duruyorlardı. Babamın hatırına olacak, beni de ön safta aralarına almışlardı.</span></p>

    <p class="foto" xml:lang="tr"><span><img alt="R14.jpg" class="generated-style1" src="../Images/R14_fmt.jpeg"/></span></p>

    <p class="bold-ortali" xml:lang="tr"><span class="dar-paragraf-italik">Temsili resim. Atatürk Ankara’da, 27 aralık 1919. Mustafa Kemal: “Merhaba efeler. Buraya niçin geldiniz?” Seymenler: “Millet yolunda kanımızı akıtmaya Paşa Hazretleri” (üstte). Ankara Belediyesi’nin 1921 yılında Bulgurluzade Tevfik Efendi’den 4 500 liraya satın alıp Mustafa Kemal’e armağan ettiği bağ evi: “Kasapoğlu Köşkü”. Şimdiki Çankaya (altta).</span></p>

    <p class="foto" xml:lang="tr"><span><img alt="R15.jpg" class="generated-style1" src="../Images/R15_fmt.jpeg"/></span></p>

    <p class="duz" xml:lang="tr"><span class="duz1">Yol yorgunluğunu gizlemeye çalışan Paşa, hayal ettiğimden daha narin yapılıydı ama bambaşka bir insan olduğu hemen belli oluyordu. Üzerinde beli kuşaklı şık paltosu, siyah astragan kalpağı, parlak çizmeleriyle herkesten öylesine farklıydı ki! Karşılayıcı heyetin ellerini tek tek sıkıp teşekkür ettikten sonra birden bize yöneldi. Sağ elindeki bastonu yere dayayıp hiçbir şey söylemeden bir süre yüzlerimize baktı. Geldiği yolun son kilometreleri boyunca sağlı sollu dizilmiş seymenlerin onu çok etkilediği anlaşılıyordu.</span></p>

    <p class="duz" xml:lang="tr"><span class="duz1">Böyle tam karşımıza gelip durunca ‘Yaşa!.. Varol!..’ sesleri de kesilmişti. Kararmaya başlayan havada bir kuş kanat çırpsa sesi duyulacaktı. Sakin fakat kararlı bir sesle bu inanılmaz sessizliği gene kendisi bozdu:</span></p>

    <p class="duz" xml:lang="tr"><span class="duz1">– Merhaba efeler.</span></p>

    <p class="duz" xml:lang="tr"><span class="duz1">Hep bir ağızdan gürledik:</span></p>

    <p class="duz" xml:lang="tr"><span class="duz1">– Sağ ol, Paşa Hazretleri.</span></p>

    <p class="duz" xml:lang="tr"><span class="duz1">– Arkadaşlar buraya niçin geldiniz?</span></p>

    <p class="duz" xml:lang="tr"><span class="duz1">– Millet yolunda kanımızı akıtmaya geldik, Paşa Hazretleri.</span></p>

    <p class="duz" xml:lang="tr"><span class="duz1">– Fikrinizde sabit misiniz?</span></p>

    <p class="duz" xml:lang="tr"><span class="duz1">Tekrar, gök gürlemesi gibi cevap verdik:</span></p>

    <p class="duz" xml:lang="tr"><span class="duz1">– Ant olsun!</span></p>

    <p class="duz" xml:lang="tr"><span class="duz1">Gözleri yaşarmış, berbat yollar üzerinde eski bir otomobille yaptığı uzun yolculuğun tüm yorgunluğu üzerinden sanki akıp gitmişti. Gözleri çakmak çakmaktı:</span></p>

    <p class="duz" xml:lang="tr"><span class="duz1">– Var olun yiğitlerim!”</span></p>

    <p class="x3-uc-nokta" xml:lang="tr"><span class="duz1">***</span></p>

    <p class="duz" xml:lang="tr"><span class="duz1">Mustafa Kemal’in ayak basmasıyla birlikte bu gün görmüş Anadolu kentinde müthiş bir canlılık başlar. Ne var ki, Ankaralıların ona gösterdiği yakınlık muhteşem bir karşılama töreniyle sınırlı kalmaz. Müftü (Börekçizade) Rıfat Efendi, eski bankacı tüccardan (Ecderzade) Mehmet Bey ve şehrin ileri gelenleri, üniformalarını çıkarıp “sine-i millet”e dönen Paşa ve arkadaşlarının Ankara’ya beş parasız geldiğinin farkındadırlar. Ankara halkının topladığı 1 000 lirayı vakit geçirmeden kendisine götürürler. Bu tarihte Paşa ve arkadaşlarına fakir bütçesinden Ankara Belediyesi bakmaktadır. İlk 1 000 liranın ardından Ankaralılar 5 500 lira daha toplarlar. Memur, subay ve erler de aylık ve tayınlarından kestirdikleri 32,165 “kuruşu” aynı yoldan Paşa’ya ulaştırmakta gecikmezler. Babam anlatıyor:</span></p>

    <p class="duz" xml:lang="tr"><span class="duz1">“Ben bu tarihte henüz silah altına alınmamıştım. Yakın ilçelerden küçük bir sermayeyle buğday ve arpa topluyordum.</span></p>

    <p class="duz" xml:lang="tr"><span class="duz1">Esnaftan yaşlı bir zat:</span></p>

    <p class="duz" xml:lang="tr"><span class="duz1">– Git, erzak topladığını askeriyeye bildir. Asker aç, demişti.</span></p>

    <p class="duz" xml:lang="tr"><span class="duz1">Dediğini yaptım. Milli Savunma, elimdeki arpa ve buğdayı hemen satın aldı. Parasını da peşin peşin ödedi.</span></p>

    <p class="duz" xml:lang="tr"><span class="duz1">Aldığım paranın tamamıyla daha çok erzak topladım. Milli Savunma gene aldı hepsini. Köylüler artık bana zahire satmak için kuyruğa giriyorlar ve:</span></p>

    <p class="duz" xml:lang="tr"><span class="duz1">– Hele sen önce malı kaldır, parasını sonra verirsin, dedikleri için de kiraladığım depoya arabalar dolusu buğday ve arpa yığabiliyordum.</span></p>

    <p class="duz" xml:lang="tr"><span class="duz1">Bir gün levazımdan babacan bir zabit:</span></p>

    <p class="duz" xml:lang="tr"><span class="duz1">– Oğlum, sen akıllı bir çocuğa benziyorsun. Söyle bana bu civarda bulgur yetişir mi? Orduya bulgur da lazım, deyince:</span></p>

    <p class="duz" xml:lang="tr"><span class="duz1">– Efendim, bulgur ‘yetişmez’. Buğdaydan yapılır, diye cevap verdim.</span></p>

    <p class="duz" xml:lang="tr"><span class="duz1">– Ben ne bileyim evladım? Sen bize bulgur getir de nasıl getirirsen getir, dediğinden köylülerle oturup konuştum, bir teşkilat kurdum ve en kısa zamanda tonlarca bulguru Ankara’ya yığdım.</span></p>

    <p class="duz" xml:lang="tr"><span class="duz1">Babacan levazım zabiti sevinçten uçuyordu:</span></p>

    <p class="duz" xml:lang="tr"><span class="duz1">– Haftaya gel, paranı al, dedi.</span></p>

    <p class="duz" xml:lang="tr"><span class="duz1">O zaman ordu tüm ödemeleri Rus altınıyla yapıyordu. Denilen günde gittim. Önce birkaç yere imza attırdılar, sonra da içi altın dolu küçük bir gazyağı tenekesini göstererek:</span></p>

    <p class="duz" xml:lang="tr"><span class="duz1">– İşte paran! dediler. Biz saydık. İstersen bir de sen say! El ayak çekilince altınları ikiye bölüp Levazım Dairesi’nden aldığım torbalara sonra da atımın heybesine özenle yerleştirdim ve Hisar’ın yolunu tuttum. Atı avluya çekip heybeyi başucuma koydum. Sabaha kadar gözüme uyku girmedi. Mevsim yazdı. Küçük erkek kardeşlerim İbrahim ile Enver’i –ağızlarından bir laf kaçırırlar korkusuyla– bir yerlere gönderdikten sonra durumu Zehra’ya açtım. İş hayatımdaki bir defada elime geçen bu en büyük parayı şimdi ne yapacaktık? Önce, kapıları kilitleyip torbaları döktük ve altınları bir bir saydık. Tamamdı. Sonra köylüye bulgur ve tahıl borçlarımızın listesini çıkarıp alacaklıların altınlarını daha küçük torbalara koyduk ve üzerlerine isimlerini yazdık ucunu dilimizle ıslattığımız ‘mor kalemle’. Bütün bunlardan sonra kâr olarak bize de bir hayli altın kalmıştı. Evet Ankara’da Ziraat Bankası ile Bank-ı Osmani’nin (Osmanlı Bankası) birer şubesi vardı ama acaba altınlarımı orada saklarlar mıydı? İş hayatında çok yeni olduğumdan ne bir yazıhanem vardı ne de bir kasam. Hatta henüz bir yerlere kaydımı bile yaptırmamıştım ‘tüccar’ olarak.</span></p>

    <p class="duz" xml:lang="tr"><span class="duz1">Sonuçta Zehra’nın aklına parlak bir fikir geldi. Mevsimin yaz olmasına bakmaksızın sobamızı kurduk ve köylülere dağıtılacak olanlarla bize kalan tüm altınları boruların içine yerleştirdik. Herhalde kimsenin aklına soba borusunun içinde altın aramak gelmezdi. Kardeşlerime de kışın erken geleceğini duyduğumuzu ve bu nedenle sobamızı şimdiden kurduğumuzu söyleyecektik.”</span></p>

    <p class="baslik" xml:lang="tr"><span class="duyuru-baslik">Dere kenarında bir yalnız adam</span></p>

    <p class="duz" xml:lang="tr"><span class="duz1">Ankara’ya geldiği gün Mustafa Kemal’i ilk kez gören babamın Paşa’yı ikinci görüşü, bütün yaşamını etkileyen derin izler bırakmıştır benliğinde. Bu “olay” Milli Mücadele tarihimizin de küçük fakat anlamlı bir yeni sayfası niteliğindedir:</span></p>

    <p class="duz" xml:lang="tr"><span class="duz1">“Paşa’nın Ankara’daki ilk günleriydi. Keçiören yolu üzerindeki Ziraat Mektebi’nde konuk ediliyordu arkadaşlarıyla birlikte. 1920 yılı ocak ayının bir soğuk gününde atla bağ evimize giderken yanından geçtiğim Çubuk Çayı’nda atımı sulamam gerekti. Etraf ağaçlıktı ve görünürde kimsecikler yoktu. Vakit öğleyi biraz geçmiş olmalıydı. Atıma atlayıp yola devam etmek üzereydim ki az ötemdeki söğüt ağaçları arasında birinin tek başına dolaştığını fark ettim. Uzaktan, daha birkaç gün önce ‘Kızıl Yokuş’ta karşıladığımız Kemal Paşa’yı andırıyordu. Atımı bir ağaca bağladım ve hiç ses etmeden Mustafa Kemal’e benzettiğim adamın birkaç metre yakınına kadar sokuldum. Tanrım, bu oydu. Mustafa Kemal Paşa’nın ta kendisiydi. Üzerinde beli kemerli bir yün ceket, ayaklarında parlak siyah çizmeler vardı. Hava çok soğuk olduğu halde başı açıktı. İpeksi sarı saçları rüzgârla dağılmıştı. Sigarasını sık sık dudaklarına götürüp derin nefesler çekiyor, bitince yere atıp çizmesinin ucuyla bastırarak söndürüyor ve hiç vakit kaybetmeden bir yenisini yakıyordu çakmağıyla. Birbirinden dört beş metre uzaklıktaki yapraklarını dökmüş iki söğüt ağacı arasında, mekik dokur gibi durmadan gidip geliyor... gidip geliyordu. Sanki bu dünyada değildi ve besbelli derin düşünceler içindeydi. Ara sıra yerinde duruyor, kendi kendine yüksek sesle bir şeyler söyleniyor, sonra tekrar gidip gelmeye başlıyordu iki söğüt ağacı arasında. Bulunduğum yere yüzükoyun uzanmış ve çakılıp kalmıştım. Toprağın nemini tüm bedenimde hissediyor, heyecandan ve soğuktan zangır zangır titriyordum.</span></p>

    <p class="duz" xml:lang="tr"><span class="duz1">Böylece saatler geçti. Biraz arkamdaki atım bulunduğu yerdeki otlarla karnını doyuruyor ve –Allah’tan– hiç ses etmiyordu. Birden, aklıma Milli Savunma’ya sattığım bulgurların parasıyla aldığım cep saatine bakmak geldi. Rakamları zor seçince havanın kararmakta olduğunu fark ettim. Sanırım dört saat geçmişti ben orada Paşa’yı seyretmeye başladığımdan beri...</span></p>

    <p class="duz" xml:lang="tr"><span class="duz1">Görünürde bir asker, nöbetçi filan yoktu ama ya varsa? Ya var da beni gözlüyorsa? Ya, eğer kıpırdanırsam Paşa’ya bir şey yapacağımı sanıp beni oracıkta öldürüverirse? O tarihte Ankara tarihinin en çalkantılı günlerini yaşıyordu. Padişah Vahideddin’in Şeyhülislamı Dürrizade denen sütü bozuk ‘Mustafa Kemal ve arkadaşlarının katli vaciptir’ diye fetva vermiş, Ankara Müftüsü Börekçizade Rıfat Efendi ve ‘Fetva Emini’ Ecderzade Mehmet Bey de ‘Vatanı kurtarmak için ortaya atılanların değil onlara karşı çıkanların katli vaciptir!..’ diye gürlemişlerdi. Dahası, Çerkes Ethem’in Ankara kapılarında olduğu ve bu adamdan her şeyin beklenebileceği söyleniyordu.</span></p>

    <p class="duz" xml:lang="tr"><span class="duz1">Mustafa Kemal iki söğüt ağacı arasında hâlâ gidip geliyor; hâlâ sigaranın birini söndürüp öbürünü yakıyordu. Bir ara, ağaçların arasından bir asker çıkıp Paşa’nın yanına geldi. Topuklarını vurup selam verdikten sonra:</span></p>

    <p class="duz" xml:lang="tr"><span class="duz1">– Sizi yemeğe bekliyorlar, Paşam, dedi.</span></p>

    <p class="duz" xml:lang="tr"><span class="duz1">– Peki çocuk! Sen git ben birazdan geliyorum.</span></p>

    <p class="duz" xml:lang="tr"><span class="duz1">Ben ise hâlâ büyülenmiş gibiydim. Nefes almaktan bile korkuyordum. Hayranlık ve heyecandan boğazım kurumuştu. 19 yaşımın coşkusuyla bir tarih yaşadığımı hissediyor; içimden, çakılıp kaldığım yerden kalkmak, yanına gitmek, askerce bir selam verdikten sonra:</span></p>

    <p class="duz" xml:lang="tr"><span class="duz1">– Beni hizmetinize alın, Paşam. Sizin için canımı vermeye hazırım, demek geçiyordu ama bulunduğu yerden beni gözetleyen bir nöbetçinin kıpırdadığım an tetiği çekmeyeceği ne malumdu?</span></p>

    <p class="duz" xml:lang="tr"><span class="duz1">Son izmariti de iyice ezip ıslak toprağa karıştırdıktan sonra sigarasının bittiğini fark etti. Boş paketi tekrar cebine koyarken, iki elinin upuzun parmaklarıyla dağılan saçlarını arkaya doğru taradı. Yelek cebinden köstekli bir saat çıkardı, baktı ve kendi kendine:</span></p>

    <p class="duz" xml:lang="tr"><span class="duz1">– Ooooooo, çok geç olmuş, dedi.</span></p>

    <p class="duz" xml:lang="tr"><span class="duz1">Çizmelerinin tabanlarına değil de uçlarına basar gibi... neredeyse uçar gibi bir iki metre ötemden geçip gitti. Gecenin sessizliği içinde apaydınlık yüzü birden yanıp söndü, tekrar parladı gibi geldi bana!</span></p>

    <p class="duz" xml:lang="tr"><span class="duz1">Arkasından hayretle baktım. Kanım çekilmişti sanki. Bağıra bağıra ağlamak geliyordu içimden. Belki hâlâ gözetleyen biri vardır korkusuyla uzunca bir süre daha kıpırdayamadım yerimden. Kıpırdayacak halim de kalmamıştı ya... Neden sonra kalktım. Keçiören’e gitmek için vakit artık çok geçti. Atımı mahmuzlayıp, Hisar’ın yolunu tuttum. Gördüklerimi kardeşlerime anlatmak için sabırsızlanıyor, dörtnala gidiyordum...”</span></p>

    <p class="x3-uc-nokta" xml:lang="tr"><span class="duz1">***</span></p>

    <p class="duz" xml:lang="tr"><span class="duz1">Babamın Atatürk’e olan ve ölümüne kadar hiç eksilmeden, tam tersine artarak sürüp giden bağlılığı ve hayranlığı belki de bu olayla başlamıştı.</span></p>

    <p class="duz" xml:lang="tr"><span class="duz1">“Bir ulusun, bir ülkenin geleceği, kaderi, her şeyi, daha 40 yaşına gelmemiş bu soluk benizli genç adama bağlıydı. O, Ziraat Mektebi’nin karşısındaki ağaçlıkta –gözlendiğinden habersiz(!)– tek başına gidip gelirken bu gerçeği somut biçimde gördüm...” derdi.</span></p>

    <p class="duz" xml:lang="tr"><span class="duz1">(Belki de bu “olay”ın etkisiyle babam daima iki belli nokta arasında sürekli gidip gelerek “düşünmüştür” yaşamı boyunca. Bu gidip gelmelerin çoğu kez saatlerce sürdüğünü çok iyi anımsarım.)</span></p>

    <p class="duz" xml:lang="tr"><span class="duz1">Önceleri, Heyeti Temsiliye karargâhı, Milli Mücadele’de “Erkânı Harbiye” (Genelkurmay) olarak kullanılan Ziraat Mektebi binası kent dışında, ıssız ve güvenlikten uzak bir yerdeydi. Mustafa Kemal burada zor günler yaşamış; bir keresinde çevreden gelen silah sesleri üzerine bahçede mevzilenmiş erlerin yanına bizzat giderek nelerin olup bittiğini öğrenmeye çalışmıştır. Halide Edip Adıvar, “bu binanın etrafında çoğu kez kadın erkek nöbet tuttuklarını” anlatır.</span></p>

    <p class="duz" xml:lang="tr"><span class="duz1">Bütün bu ve benzeri nedenlerle Mustafa Kemal bir süre de İstasyon’daki iki katlı küçük “Direksiyon Binası”nda konuk edilmiş ve nihayet Ankara halkının ve belediyenin 4 500 lira karşılığında Bulgurluzade Tevfik Efendi’den satın alıp Mustafa Kemal’e hediye ettiği Çankaya’daki “Kasapoğlu Köşkü” diye anılan iddiasız bağ evine geçilmiştir.</span></p>

    <p class="duz" xml:lang="tr"><span class="duz1">Mustafa Kemal’in Ankara’daki yaşantısını ve çalışmalarını uyanık bir delikanlı niteliğiyle yakından izleme olanağı bulan babam “Bir insanın iyi ya da kötü yanlarını ortaya koyan çeşitli kıstaslar olabilir” derdi. “Bu kıstaslardan biri de Mustafa Kemal’i sevmek ya da sevmemek... anlamak ya da anlamamaktır. Mustafa Kemal’i sevmeyen ya da anlamayan adam, adam değildir. Türk, Türk değildir!..”</span></p>

    <p class="baslik" xml:lang="tr"><span class="duyuru-baslik">“İyi bir şey olsa Mustafa Kemal giyerdi”</span></p>

    <p class="duz" xml:lang="tr"><span class="duz1">Ankara’nın yeni devletin başkentlik statüsü 13 ekim 1923’te çıkarılan kanunla resmileşmiştir ama 27 aralık 1919’dan itibaren Milli Mücadele’nin</span> <span class="italik">de facto</span> <span class="duz1">(fiili) merkezi olduğu açıktır. Mustafa Kemal’in o tarihi günde Ankara’ya gelerek yerleşmesi ve Milli Mücadele’yi buradan yönetmeye başlaması tüm Ankaralılar gibi babamın yaşamında da yepyeni bir dönemin kapılarını ardına kadar açıyordu. Artık neredeyse saat saat onun neler yaptığını izlemekte, giyim kuşamından oturup kalkmasına kadar her konuda ona benzemeye çalışmaktadır. Nitekim bir gün ve “Şapka Devrimi”nden yıllar önce fesini fırlatıp atacak, en iyisinden bir astragan kalpak geçirecek başına ve atına atlayarak şehre böyle inecektir. Etrafta biraz yadırganır bu durum ama Halil Efe’nin oğluna karışmak kimin haddine?</span></p>

    <p class="duz" xml:lang="tr"><span class="duz1">“Bizim evin bulunduğu sokağın köşesinde bir mescit vardı. Ertesi gün sabah namazından çıkan komşular beni başımda kalpakla görünce bir şeyler mırıldanacak oldular. Hemen atımdan inip karşılarına dikildim:</span></p>

    <p class="duz" xml:lang="tr"><span class="duz1">– Paşa’yı Ankara’da hiç mi görmediniz? İyi bir şey olsa o da sizler gibi böyle rengârenk takkeler geçirirdi kafasına! Fes giyerdi sizler gibi!.. Atın bu uydurma nesneleri kafanızdan... diye öyle bir gürlemişim ki hiçbiri sesini çıkaramadı. O gün Ulucanlar Çarşısı’na giderek bir de boyunbağı aradım onun gibi bağlamak için. Meğer Ankara’da bulunmazmış “kravat” denilen bu boyunbağları ve meraklıları bunları İstanbul’dan getirirmiş. Akşam kız kardeşimin eline bir kumaş parçası vererek boyunbağına benzer bir şey diktirdim ve sabah ilk iş olarak bunu bağladım boynuma. Pek istediğim gibi olmamıştı! Birkaç gün sonra ‘kravatı kendinden’ bir Frenk gömleği bularak onu geçirdim üstüme. Beni gören arkadaşlarım da birer birer feslerini atarak “kalpaklılar” arasına karışmaya ve boyunbağı takmaya başlamışlardı. Yaşlılar bundan biraz rahatsız olduklarını gizlemiyorlardı ama “Mustafa Kemal Modası” Ankara’da hızla yayılıyordu. Kıyafet Devrimi’ni biz Ankaralı gençler galiba daha 1920’nin ilk günlerinden itibaren başlatmıştık bile!..”</span></p>

    <p class="baslik" xml:lang="tr"><span class="duyuru-baslik">Genç Mahmut, “Paşa”nın hizmetinde</span></p>

    <p class="duz" xml:lang="tr"><span class="duz1">Bu arada 23 nisan 1920 gelmiş ve Büyük Millet Meclisi açılmıştır. Yirmisini süren Mahmut’u da askere alırlar. İlgili zabit:</span></p>

    <p class="duz" xml:lang="tr"><span class="duz1">– At biner misin? diye sorar:</span></p>

    <p class="duz" xml:lang="tr"><span class="duz1">– Binerim, kumandanım.</span></p>

    <p class="duz" xml:lang="tr"><span class="duz1">– Kendi atın da var mı?</span></p>

    <p class="duz" xml:lang="tr"><span class="duz1">– Var, kumandanım.</span></p>

    <p class="duz" xml:lang="tr"><span class="duz1">– İyi... Özel işlere koşulacak, çevreyi iyi bilen ve at binen Ankaralı gençlere ihtiyacımız var. Şimdilik cepheye gitmeyip “Büyük Erkân-ı Harbiye-i Umumiye” emrinde bulunacaksın.</span></p>

    <p class="duz" xml:lang="tr"><span class="duz1">Birden durur:</span></p>

    <p class="duz" xml:lang="tr"><span class="duz1">– Levazıma bulgur getiren genç sensin, değil mi?</span></p>

    <p class="duz" xml:lang="tr"><span class="duz1">– Benim, Kumandanım.</span></p>

    <p class="duz" xml:lang="tr"><span class="duz1">– Tamam! Görevden artakalan zamanlarında bulgur getirmeye devam edeceksin.</span></p>

    <p class="duz" xml:lang="tr"><span class="duz1">– Baş üstüne, kumandanım.</span></p>

    <p class="duz" xml:lang="tr"><span class="duz1">“Sevk şubesindeki zabitin sözünü ettiği özel görevin Büyük Millet Meclisi’yle ilgili olduğunu ertesi gün öğrendim. Böylece, Meclis Kâtib-i Umumisi (eski başbakan) Jandarma Binbaşısı Recep (Peker) Bey’in emrine giriyordum. Derme çatma Meclis Matbaası’nda çalışacak ve burada basılan meclis zabıtları gibi gizli evrakın muhafazasından sorumlu olacaktım.</span></p>

    <p class="duz" xml:lang="tr"><span class="duz1">Bir gün:</span></p>

    <p class="duz" xml:lang="tr"><span class="duz1">– Kumandan seni çağırıyor, dediler.</span></p>

    <p class="duz" xml:lang="tr"><span class="duz1">Kumandan Recep Bey’den başkası değildi. Hemen yanına gidip selam verdim:</span></p>

    <p class="duz" xml:lang="tr"><span class="duz1">– İyi at biner misin? diye sordu.</span></p>

    <p class="duz" xml:lang="tr"><span class="duz1">Heyecanlanmıştım:</span></p>

    <p class="duz" xml:lang="tr"><span class="duz1">– Çok iyi binerim. Beş yaşımdan beri... Cepheye gideceğim, değil mi kumandanım?</span></p>

    <p class="duz" xml:lang="tr"><span class="duz1">Kaşları çatıldı:</span></p>

    <p class="duz" xml:lang="tr"><span class="duz1">– Askerlikte gereksiz soru sorulmaz.</span></p>

    <p class="duz" xml:lang="tr"><span class="duz1">Masasındaki zili şıngırdattı. Gelen ‘postaya’:</span></p>

    <p class="duz" xml:lang="tr"><span class="duz1">– İçeri kimseyi alma, dedikten sonra:</span></p>

    <p class="duz" xml:lang="tr"><span class="duz1">– Bak oğlum, diye söze başladı. Sana şimdi vereceğim görevden kimseye söz etmeyeceksin. Matbaada çalışır gibi görüneceksin ve benden haber bekleyeceksin. Ben çağırınca gelecek ve sana vereceğim ‘nameyi’ (mektup) iyi bir yerine saklayıp atına atlayacak ve doğruca “Köşk”e çıkacaksın. Bunu orada Paşa’nın kendisine elden vereceksin. Meşgulse bekleyeceksin. Paşa götürdüğün nameyi alıp da sana ‘git’ derse doğruca buraya döneceksin. ‘Bekle’ derse o da sana bir ‘name’ verecek demektir. Alıp hemen bana getireceksin. Zarflar kapalı ve mühürlüdür. Açıp bakmak yok. Başkasına göstermek veya bundan söz etmek de yok. Yolda ‘Topal’ Osman Bey’in adamları çevirirse sana vereceğim görev kâğıdını gösterip geçeceksin. Zarfı bulup da elinden zorla almaya kalkışırlarsa veya böyle bir şey yapacaklarını hissedersen parçalayıp yutacaksın. Canını verecek taşıdığın ‘name’yi vermeyeceksin. Anlaşıldı mı?</span></p>

    <p class="duz" xml:lang="tr"><span class="duz1">– Anlaşıldı, kumandanım.</span></p>

    <p class="duz" xml:lang="tr"><span class="duz1">– Şimdi işinin başına, marş marş. Benden haber bekle. Atın da daima hazır olsun. Ben şimdi emir veriyorum, iyi bir yere bağlayacaksın hayvanını...”</span></p>

    <p class="duz" xml:lang="tr"><span class="duz1">Böylece sık sık Mustafa Kemal’i yakından görmek olanağına kavuşur “özel görevli” genç Mahmut. Babasının eski ve efsane bir “seymenbaşı” olduğunu öğrenince “Paşa”nın ilgisi artar ve bir gün bir ihtiyacı olup olmadığını sorar kelle koltukta kuryesine.</span></p>

    <p class="duz" xml:lang="tr"><span class="duz1">“Paşa keyifli bir günündeydi. Cepheden iyi haberler almış olmalıydı. Yaradan’a sığınıp:</span></p>

    <p class="duz" xml:lang="tr"><span class="duz1">– Ne ihtiyacım olacak, Kumandanım, dedim. Hem, bağlık bahçelik içinde at sırtında askerlik yapıyor hem de sık sık ‘sizi’ görüyorum. Levazımın izniyle bir de bulgur kırdırıp gene size satıyor ve para kazanıyorum! demiş ve Paşa’yı güldürmüştüm.”</span></p>

    <p class="x3-uc-nokta" xml:lang="tr"><span class="duz1">***</span></p>

    <p class="duz" xml:lang="tr"><span class="duz1">“Köşk”e sık sık gidip gelmesi Çankaya müdavimi birçok önemli zevatla dostluk kurmasına yol açar babamın. Bunlardan biri de Bahriye Vekili “Topçu” İhsan (Eryavuz) Bey’dir. İhsan Bey’in, genç yaşına rağmen bembeyaz saçlarıyla olağanüstü güzellikte bir kadın olan eşi Nuriye Hanım annemin düğün hazırlıklarıyla yakından ilgilenmiş ve ailelerimiz arasında yakın zamanlara uzanan köklü bir dostluk oluşmuştur. İhsan Eryavuz, Bahriye vekilliği zamanında ve Yavuz zırhlısının “havuzlanması” konusunda (Yavuz-Havuz olayı) görevi kötüye kullandığı iddiasıyla Yüce Divan’da yargılanmış ve mahkûm olmuştu. Eşi ve ailesiyle birlikte mütevazı bir yaşam sürdüğüne yakından tanık olduğumuz merhum, ölünceye kadar, haksız yere mahkûm edildiğini ileri sürmekten vazgeçmemiş; İstanbul Beyoğlu’nun arka sokaklarındaki üç katlı evinde genç bir gazeteci olarak bana yaşamının son döneminde saatler boyunca içini dökmüş ve hüküm giymesinden sorumlu tuttuğu “Başvekil” İsmet Paşa’ya olan kızgınlığını dile getirmişti.</span></p>

    <p class="duz" xml:lang="tr"><span class="duz1">Uzun yıllar Mustafa Kemal’in “Kâtib-i Umumiliğini” başarıyla yürüten eski sanayi bakanlarından Hasan Rıza (Soyak) Bey de babamı çok sevmiştir. Sevmenin ötesinde ticari hayatta kendisine daima yardımcı da olmuştur.</span></p>

    <p class="duz" xml:lang="tr"><span class="duz1">Hoşsohbet, yapmacıksız; sazlı sözlü eğlenmeyi seven Ankara seymenlerini Mustafa Kemal savaş sonrası sık sık Çankaya’ya çağırır ve akşam yemeğine alıkoyarmış. Bunlardan Genç Osman bir gün durup dururken Mustafa Kemal’e:</span></p>

    <p class="duz" xml:lang="tr"><span class="duz1">– Paşam, şu körolası canı senin yoluna veremedik, senin için bir şey yapamadık, ama hiç olmazsa efemizin oğlunu, güvenip, Milli Mücadele’de hizmetine aldın. Bunu duyup teselli bulduk, deyince Paşa:</span></p>

    <p class="duz" xml:lang="tr"><span class="duz1">– Recep Bey’le aramızda kuryelik yapan Mahmut’u mu kastediyorsun, diye sormuş.</span></p>

    <p class="duz" xml:lang="tr"><span class="duz1">– Evet, Paşam!</span></p>

    <p class="duz" xml:lang="tr"><span class="duz1">Bu cevap üzerine Mustafa Kemal kâtib-i umumisine dönmüş:</span></p>

    <p class="duz" xml:lang="tr"><span class="duz1">– Sahi, bizim Mahmut şu sıralarda ne iş yapıyor?</span></p>

    <p class="duz" xml:lang="tr"><span class="duz1">– Ticaretle uğraşıyor efendim.</span></p>

    <p class="duz" xml:lang="tr"><span class="duz1">– Ne alıp satıyor?</span></p>

    <p class="duz" xml:lang="tr"><span class="duz1">– Maden kömürü ve zahire.</span></p>

    <p class="duz" xml:lang="tr"><span class="duz1">– Köşkte bunlara ihtiyacımız oluyor, değil mi?</span></p>

    <p class="duz" xml:lang="tr"><span class="duz1">– Evet efendim.</span></p>

    <p class="duz" xml:lang="tr"><span class="duz1">– O halde bundan sonra Köşk’ün kömürünü ve zahiresini ondan alacaksınız. Ayrıca ilgilenin bakalım, bir ihtiyacı var mı?</span></p>

    <p class="duz" xml:lang="tr"><span class="duz1">Biz Perihan ablamla sık sık babamın İstasyon’daki kömür deposuna gider; o zamanlar büyükçe bir lastikli taşıma aracı olan iki tonluk kamyonlara “Köşk”e gidecek kömürlerin özenle tartılıp yüklenişini seyrederdik. Eve, kömür karasına bulanmış elbiselerle döndüğümüz için de annemden bir güzel azar işitirdik.</span></p>

    <p class="foto" xml:lang="tr"><span><img alt="R16.jpg" class="generated-style1" src="../Images/R16_fmt.jpeg"/></span></p>

    <p class="bold-ortali" xml:lang="tr"><span class="dar-paragraf-italik">Meclis “Kâtib-i Umumisi” Binbaşı Recep Bey (Peker, daha sonra başbakan): “İyi at biner misin?” Mahmut: “Binerim, Kumandanım.” “Sana şimdi vereceğim görevden kimseye söz etmeyeceksin...”</span></p>

    <p class="bold-ortali" xml:lang="tr"><span class="dar-paragraf-italik">Fotoğraf: Recep Peker bir tören sırasında Atatürk’le beraber.</span></p>

    <p class="foto" xml:lang="tr"><span><img alt="R17.jpg" class="generated-style1" src="../Images/R17_fmt.jpeg"/></span></p>

    <p class="bold-ortali" xml:lang="tr"><span class="dar-paragraf-italik">Dayım Ali Zühtü Çiftdoğan, annesi, eşi ve çocukları. Önde oturan kardeşim Yılmaz (üstte). Dayım ilk gençlik yıllarında (altta solda) ve Teyzem Naime Karaer (altta sağda).</span></p>

    <p class="foto" xml:lang="tr"><span><img alt="R18.jpg" class="generated-style1" src="../Images/R18_fmt.jpeg"/></span> <span><img alt="R19.jpg" class="generated-style1" src="../Images/R19_fmt.jpeg"/></span></p>

    <p class="foto" xml:lang="tr"><span><img alt="R20.jpg" class="generated-style1" src="../Images/R20_fmt.jpeg"/></span></p>

    <p class="bold-ortali" xml:lang="tr"><span class="dar-paragraf-italik">Büyük Teyzem Fehime Hanım ve “Büyük Taarruz” günlerinde doğan oğlu Kurmay Albay Muzaffer Timur kılıç kuşandığında (üstte). 1920’lerin “Ankara şıklığı”nı yansıtan Nazife (Urgancı) Teyzem (altta).</span></p>

    <p class="foto" xml:lang="tr"><span><img alt="R21.jpg" class="generated-style1" src="../Images/R21_fmt.jpeg"/></span></p>

    <p class="foto" xml:lang="tr"><span><img alt="R22.jpg" class="generated-style1" src="../Images/R22_fmt.jpeg"/></span></p>

    <p class="bold-ortali" xml:lang="tr"><span class="dar-paragraf-italik">Yunanistan Başbakanı Venizelos: “...Türkiye Cumhurreisi Mustafa Kemal Paşa’yı Yüksek Nobel Barış Ödülü için aday göstermekle şeref kazanırım...”</span></p>

    <p class="foto" xml:lang="tr"><span><img alt="R23.jpg" class="generated-style1" src="../Images/R23_fmt.jpeg"/></span></p>

    <p class="bold-ortali" xml:lang="tr"><span class="dar-paragraf-italik">Cumhuriyet’in ilk yıllarında Ankara’nın ünlü “Hergele” (doğrusu “Hergelen”) Meydanı. Kale eteklerinde yeni binalar görülmeye başlamış (üstte). 1934’e gelindiğinde Kızılay Meydanı (altta).</span></p>

    <p class="foto" xml:lang="tr"><span><img alt="R24.jpg" class="generated-style1" src="../Images/R24_fmt.jpeg"/></span></p>

    <p class="foto" xml:lang="tr"><span><img alt="R25.jpg" class="generated-style1" src="../Images/R25_fmt.jpeg"/></span></p>

    <p class="bold-ortali" xml:lang="tr"><span class="dar-paragraf-italik">Tarihe çok meraklı olduğu bilinen Atatürk, Seyhan ve Ceyhan nehirlerinin adının akınlar ve göçlerle Orta Asya’daki Seyhun ve Ceyhun ırmaklarından geldiğini savunuyordu. Ona göre “Ankara” adı da Orta Asya kökenliydi. Nitekim, Baykal Gölü’ne “Ankara” ve “Türka” suları dökülüyordu ve göl kıyısında bir Ankara kentinin bulunduğu da en güvenilir ansiklopediler ile atlaslarda yer alıyordu. Yukarıdaki fotoğrafta Rusların “Angarsk” da dedikleri Ankara kenti görünüyor.</span></p>

    <p class="baslik" xml:lang="tr"><span class="duyuru-baslik">Atatürk Ankara hemşerisi</span></p>

    <p class="duz" xml:lang="tr"><span class="duz1">Kurtuluş Savaşı özellikle Ankaralılar için büyük heyecanlar ama aynı zamanda büyük acılarla dolu olarak geçmiştir. Kent zaman zaman tam bir kıtlık ve yoksulluğun içine yuvarlanmış; nice sabahlar Polatlı’ya kadar sokulan Yunan’ın top sesleriyle uyanılmış ve –sanki düşman oralara gelemezmiş gibi– derme çatma yaylı arabalarla kadın ve çocuklar Kalecik, Keskin, Kırıkkale gibi yakın ilçelere gönderilmiştir. Annem bu kervana bir süre kendilerinin de katıldığını anlatırdı.</span></p>

    <p class="duz" xml:lang="tr"><span class="duz1">Ankara’nın “düşmesi” çoğu kez an meselesi haline geldiğinden bir ara Meclis’in Kayseri’ye taşınması bile düşünülmüş ve gerekli hazırlıklar yapılmıştır. Milli Mücadele’nin merkezi ve sembolü durumundaki Ankara bir “düşerse” her şeyin bitebileceğini kimse Ankaralılar kadar yakından hissetmemiştir. Gene de kentte bir panik, korku ve umutsuzluk havasının hiçbir zaman esmemiş olması çok düşündürücüdür. Kim bilir, belki de Mustafa Kemal’in “orada” olmasıdır bunun nedeni. Onun er ya da geç muzaffer olacağından kimse kuşku duymamıştır.</span></p>

    <p class="duz" xml:lang="tr"><span class="duz1">“Kemal’in Ordusu” sonunda gerçekten de muzaffer olmuş ve o günlerde doğan hemen tüm çocuklar gibi büyük teyzem Fehime Hanım’ın oğluna da “Muzaffer” adı verilmiştir. Kurmay Albay Muzaffer Timur, önemli görevlerde bulunduktan sonra Birleşmiş Milletler Kore Mütareke Komisyonu’na seçilmiştir.</span></p>

    <p class="duz" xml:lang="tr"><span class="duz1">Boynunda padişahın “idam fermanı”yla Ankara’ya geldiği 27 aralık 1919 ile düşmanı denize döktüğü 9 eylül 1922 tarihleri arasında Mustafa Kemal’in yaşadıklarının en yakın tanıkları Ankaralılardır. Onlar üç yıl boyunca olup biteni sadece “seyretmemişler” ama aynı zamanda ve günügününe “yaşamışlardır” da. Yurdunu ve ulusunu emperyalizmin elinde yok olmaktan kurtarmak için canını dişine takmış bir büyük kahramanı “yurt sınırları içindeki herhangi bir ilde en az beş yıl oturmadı” diye kendi kurduğu Meclis’ten uzaklaştırmayı planlayan “mebus” yaftalı kimi hayınlara en anlamlı cevap da gene onu Ankara hemşeriliğine davet eden Ankaralılardan gelmiştir.</span></p>

    <p class="duz" xml:lang="tr"><span class="duz1">Mustafa Kemal 5 ekim 1922 günü bu daveti kabul ettiğini şu sözlerle belirtmiştir:</span></p>

    <p class="duz" xml:lang="tr"><span class="duz1">“Beni Ankara’nın yurtsever hemşerileri arasına girmeye çağırmak suretiyle beliren iltifatınıza samimi şükranlarımı ifade ederim. Sevgili ulusumuzun tüm dünyanın düşmanlığına karşı zaferle taçlandırdığı Kurtuluş Mücadelesi tarihinde Ankara adı en aziz bir yeri koruyacaktır. Bu mücadeleye ilk başladığımız sıralarda bizi çevreleyen güçlüğün derecesi hepinizce bilinmektedir. Bazılarınca karşı konulması hemen hemen imkânsız sanılan bu güçlük karşısında sizler bir dakika duraksamadınız ve üç yıl önce Sivas’tan gelip Ankara’ya ayak bastığım zaman samimi ve yürekten gösterilerle beni kucakladınz. O zaman ortaya koyduğunuz bu vatan cesareti sayesinde, yabancı müdahalesi ile İstanbul’da kapattırılan Meclis’i daha geniş yetkilerle ve milletimizin şanına layık bir bağımsızlıkla Ankara’da açmak nasip olmuştur... Büyük Millet Meclisi sizin yüksek yakınlığınız sayesinde Kurtuluş mücadelesini sürdürebilmiştir. Ankaralıların kurtuluş mücadelemizde ayrı bir şeref payı vardır. Bu nedenle siz ‘hemşerilerimi’ bir kardeş içtenliğiyle tebrik eder, bana gösterdiğiniz kalpten sevgiye karşılık olarak hepinizi kucaklarım.”<a class="calibre1" href="#footnote-231-1" id="footnote-231-1-backlink">[1]</a></span></p>

    <p class="duz" xml:lang="tr"><span class="duz1">Ankara hemşeriliğini ve Ankara “mebusluğunu” benimseyen Atatürk, en yakın bazı silah arkadaşlarının bile telaffuz etmekten çekinmediği, görevi bittiğine göre siyasetten çekilmesi, padişaha “arz-ı sadakatte bulunması” ve Meclis ve hükümetin İstanbul’a taşınması önerilerini de büyük bir sabırla fakat hiç ödün vermeden karşılamıştır. Öyle ki, bu önerilerin sahiplerini, zaman zaman, tam aksi yöndeki kendi tasarılarını uygulatmak için Meclis’e kanun teklifi vermekle bile görevlendirmiştir. Onlar da bunu kabul etmiştir. Rauf Orbay bunlardan biridir.</span></p>

    <p class="duz" xml:lang="tr"><span class="duz1">Mustafa Kemal’in Ankara’yı başkent yapma eğilimi de, sezildiği andan itibaren, şiddetli bir muhalefetle karşılanmıştır. Nasıl olur da İstanbul varken her türlü uygarlık nimetlerinden yoksun Ankara yeni devletin başkenti yapılırdı? Yapılsa bile hangi ülke elçiliğini bu zavallı Anadolu kasabasına taşırdı?</span></p>

    <p class="duz" xml:lang="tr"><span class="duz1">Savaşın nasıl sonuçlanacağı henüz belli değidir ama Mustafa Kemal şöyle konuşur:</span></p>

    <p class="duz" xml:lang="tr"><span class="duz1">“Siyasi başkentimiz Anadolu’nun ortasında kalacaktır. Batı’nın ve Doğu’nun temsilcileri bizimle burada temas edecekler, her türlü diplomatik meseleler burada görüşülecektir. Milletin sinesinden doğan hükümet burada çalışacak, memleketin iç ve dış politikası buradan idare edilecektir. İlk Meclis ve ilk milli ordu burada kurulmuş, aydınlık yarınlara buradan gidilmiştir. Bu bakımdan Ankara’nın ve Ankara halkının benim gönlümde bambaşka bir yeri vardır.”</span></p>

    <p class="x3-uc-nokta" xml:lang="tr"><span class="duz1">***</span></p>

    <p class="duz" xml:lang="tr"><span class="duz1">1931’de Türk Tarihini Tetkik Cemiyeti’ni (Türk Tarih Kurumu), bir yıl sonra da Türk Dilini Tetkik Cemiyeti’ni (Türk Dil Kurumu) ulusumuza armağan eden Mustafa Kemal’in dil ve tarih konularında ve onca işi arasında nasıl yepyeni ve ilginç tezler ürettiğini ve araştırıcılara nasıl engin ufuklar açtığını biliyoruz. “Ankara” adının nereden geldiği, kökeninin ne olduğu da onun merak edip üzerinde durduğu konulardan biriydi.</span></p>

    <p class="duz" xml:lang="tr"><span class="duz1">Bilinen 3 200 yıllık tarihinde Frigya, Likya, Pers egemenliklerini... İskender’i, Trakya ve Selefki krallıklarını gören; Galatya, Roma ve Selçuklu dönemlerini yaşayan, Ahi “kent cumhuriyeti”ne başkentlik, Osmanlı’ya, Moğollara, Timur’a ve “Fetret Devri”ne tanıklık eden, bir süre Kavalalı Mehmed Ali Paşa’nın oğlu “Mısırlı İbrahim Paşa”nın işgalinde kalan ama daha öncesinde Hatti ve Hitit uygarlıklarından izler taşıyan... bir zamanlar önemli bir dokuma sanayii merkeziyken ihmal edile edile sonunda sadece kedisiyle, keçisiyle, armuduyla ve biraz da balıyla anılır olan... ama Oğuz boylarından gelen sağlam Türk töreleri ve özellikle ilginç bir hak ve halk düzeni olan “seymenlik”te en çarpıcı tarifini bulan yüksek insan nitelikleri sayesinde ayakta kalmayı başaran Ankara!</span></p>

    <p class="duz" xml:lang="tr"><span class="duz1">Çeşitli tarihsel belgelerden süzülüp gelen isimleriyle: Akulla, Ankuva, Ancyra, Ankyra, Ankira, Ankagra, Ankori, Angori, Engüriye, Engürü, Angora, Angada ve nihayet Ankara!</span></p>

    <p class="duz" xml:lang="tr"><span class="duz1">Tarihte bu kadar değişik adları olan bir ikinci kent var mıdır acaba? Parisliler “eski adımız Lütes’ti” diye övünürler, İstanbul bir zamanlar Konstantinopolis’ti, Bizans’tı, Konstantiniye idi. “Dersaadet” diye de anılırdı. İzmir Smyra, Konya İkonyom’du.</span></p>

    <p class="duz" xml:lang="tr"><span class="duz1">Ya Ankara? Hepsi de aynı kök etrafında dönüp duran bu isimlerin aslı nedir ve nereden gelmektedir? Frigya Kralı Gordios’un oğlu Kral Midas’ın toprak içinde bir gemi çapası (Anchor) bulduğu yerde bir tapınak ve kent kurma “efsanesine” kim inanır? Ne işi vardır, denizden 960 metre yükseklikteki Ankara “platosunda” gemi çapasının? Başka yakıştırmalar da var. “Ankas” Frigya dilinin türediği Sanskritçede “engebeli” anlamına gelir. Eh, Ankara da engebeli... “Engür” Farsçada üzüm demek, Ankara’da üzüm bol... “Angurika” Yunancada “koruk” anlamında, eh, üzüm de önce koruktur!</span></p>

    <p class="duz" xml:lang="tr"><span class="duz1">Peki, Profesör Remzi Oğuz Arık ve Profesör Şevket Aziz Kansu’nun paleolitik çağda, yani Kral Midas’tan çok önceleri Ankara ve çevresinde bazı medeniyetler olduğunu kanıtlayan bulgularına ne diyeceğiz? Profesör Kansu kalkolitik ve bakır çağına ait eşya ve köyler de bulmuştur bu çevrede. Yabancıladan Cavignac ve Forrer ise Hitit metinlerinde geçen ANKUVA’nın ANKARA’dan başka bir yer olmadığında ısrarlıdırlar.</span></p>

    <p class="duz" xml:lang="tr"><span class="duz1">İyi de, “Ankara” adı düpedüz “Ankara”dan gelmiş olamaz mı? Bunca yerli ve yabancı tarihçi, arkeolog ve antropolog arasında –nedense– kimse bunu akıl edemez. Sonunda, Ankara “hemşerisi” aziz Atatürk güzel ve aydınlık başını –onca işi arasında– bununla da yormuş ve devlet arşivinde altmış yıldır durmasına karşın kimsenin üzerine ciddiyetle eğilmediği ve umarım bundan sonra eğileceği çok ilginç bir tez ileri sürmüştür.</span></p>

    <p class="baslik" xml:lang="tr"><span class="duyuru-baslik">Atatürk’e göre “Ankara” adının kökeni</span></p>

    <p class="duz" xml:lang="tr"><span class="duz1">Türkiye’yi resmen ziyaret etmekte olan Yunanistan Başbakanı General J. Metaksas ve beraberindeki heyet 17 ekim 1937 salı günü saat 17:00’de Atatürk tarafından Çankaya’da “huzura” kabul edilir. O tarihte İnönü yerini Celal Bayar’a bırakmak üzeredir. Dışişleri Bakanı Dr. Tevfik Rüştü Aras ile iki ülkenin elçileri Ruşen Eşref Ünaydın ve Yunan meslektaşı da oradadır. Görevliler, daha sonra Dr. Aras’ın bizzat imzalayacağı görüşmeleri kelimesi kelimesine kaydetmektedirler. Önce ve usülden olduğu üzere “yeni bir savaşa sürüklendiği açıkça görülen dünyanın” genel ve bölgesel sorunları tartışılır ve iki ülkenin bütün konularda görüş birliği içinde olduğu “memnuniyetle” belirlenir.</span></p>

    <p class="duz" xml:lang="tr"><span class="duz1">Daha sonra Yunan başbakanı tüm “Helen milletinin” Atatürk’e olan derin bağlılık ve hayranlığını içten ve vurucu sözcüklerle ifade eder. Atatürk de bu güzel sözleri karşılıksız bırakmayarak:</span></p>

    <p class="duz" xml:lang="tr"><span class="duz1">– Biliyorsunuz ben Makedonyalıyım, der. Selanik’te geçen çocukluğumda milletinizin çocuklarıyla dostluk ve arkadaşlık ettim. O yaşlardan itibaren milletinize muhabbetim vardır.</span></p>

    <p class="duz" xml:lang="tr"><span class="duz1">Ülkeler ve uluslar arasındaki dostluk ve yakınlığın devleti yönetenler değişse de sürüp gitmesi ve hatta gelişmesi gerektiğini Atatürk şu ilginç sözlerle belirtir:</span></p>

    <p class="duz" xml:lang="tr"><span class="duz1">“Celal Bayar’la çalışmanız, şimdiye kadar İsmet İnönü’yle çalışmanızdan farklı olacak değildir. Celal Bayar ve İsmet İnönü, İsmet İnönü ve Celal Bayar birdir! Yani, bütün inkılap arkadaşları arasında samimi teşriki mesai bizde âdettir ve tabiidir. Bizim takip ettiğimiz sistemde şahsın değişmesi işin değişmesi değildir. Harici ve dahili politikamızın esasları zaten çok önceden tespit edilmiş ve çizilmiş bir programa tabidir. Vazife başına gelen her arkadaş aynı programa devam eder. İsmet İnönü yorgunluk hissetmişti, benden bir buçuk ay istirahat müsaadesi istedi. Ben bu müsaadeyi kendisine verdim. Daha uzun bir müddet dinlenmeye ihtiyacı olduğu için birkaç güne kadar istifa edecektir. Yerine Celal Bayar asaleten gelerek aynı program ve aynı esaslar dahilinde vazifeyi sürdürecektir. Bizim sistemimiz, zaman zaman, inkılap arkadaşlarımızın birbirlerinin yerini almalarına müsaittir. Bu değişmeler, kabine buhranı, noktainazar ihtilafı gibi manalarda alınmamalıdır.”</span></p>

    <p class="duz" xml:lang="tr"><span class="duz1">Bu ilginç sözleri General Metaksas şöyle karşılar:</span></p>

    <p class="duz" xml:lang="tr"><span class="duz1">“Ekselans! Bütün Yunanlar bir Atatürk tanır. Şef odur. Programı o çizer, veçheleri o tayin eder. Biz böyle biliriz!”</span></p>

    <p class="duz" xml:lang="tr"><span class="duz1">Yunanistan başbakanı sözü bu kez Ankara’ya getirerek “bir büyük şefin iradesinin ne yüksek manayı haiz olduğunu Ankara’yı ve onu kuran Büyük Atatürk’ü görmekle büsbütün ve daha derin bir surette anladığını” belirterek “pek kısa bir zamanda vücuda getirilmiş olan bu şehri kendisini hayrete düşüren bir sembol gibi gördüğünü” ve “Ankara’nın Türkiye’nin her yerinde ve her alanda nasıl büyük hamleler içinde olunduğunu ortaya koyduğunu” ifade eder.</span></p>

    <p class="duz" xml:lang="tr"><span class="duz1">Atatürk ise mütevazı bir yaklaşım içinde, Ankara’nın “az çok rahatça oturulabilir bir şehir haline konduğunu” belirterek daha yapılacak çok işin bulunduğunu ve bunların da peyderpey yapılmakta olduğunu söyler.</span></p>

    <p class="duz" xml:lang="tr"><span class="duz1">Ve birden sözü değiştirir. “Hariciye Vekili Tevfik Rüştü” imzalı tutanağa göre Atatürk Yunan konuğuna sorar:</span></p>

    <p class="duz" xml:lang="tr"><span class="duz1">“Ekselans, Ankara adının nereden geldiğini bilir misiniz? Arzu ederseniz bunu bir haritadan takip edelim. Daha iyi olur zannederim.”</span></p>

    <p class="duz" xml:lang="tr"><span class="duz1">Ve salonda hazır bulunanları ortadaki uzun masanın başına davetle aşağıda intizarda (beklemekte) bulunan Yunan heyetinin huzuruna çıkarılmasına müsaade buyurdu.</span></p>

    <p class="duz" xml:lang="tr"><span class="duz1">Mösyö Papadakis, Mösyö Romanos, Mösyö Kustas, başvekilin yaveri Binbaşı Mösyö Mobilis’ten mürekkeb olan bu heyet –ki sivilleri jaketatay ve zabiti büyük üniforma giymişti– Başvekil Mösyö Metaksas tarafından reisicumhura takdim edildiler.</span></p>

    <p class="duz" xml:lang="tr"><span class="duz1">Reisicumhur bunlardan her birinin elini sıkmak suretiyle izhar buyurduğu iltifattan sonra onlara da, masa başında oturmalarına lütfen müsaade etti ve dedi ki:</span></p>

    <p class="duz" xml:lang="tr"><span class="duz1">“Biz, siyasal konuşmamızı bitirdik. Şimdi biraz da tarihten bahsedeceğiz. Mevzuumuz Ankara’nın adıdır. Bu ‘Ankara’ adının nereden geldiğini bilir misiniz?”</span></p>

    <p class="duz" xml:lang="tr"><span class="duz1">Ve bilhassa eskiden Ankara’da Yunan Elçiliği kâtibi olarak bulunmuş Mösyö Papadakis’e iltifatla:</span></p>

    <p class="duz" xml:lang="tr"><span class="duz1">“Siz ki evvelce de Ankara’da bulunmuştunuz, bu adın nereden geldiğini bilir misiniz?” sualini irat buyurdular ve Mösyö Metaksas’a teveccühle:</span></p>

    <p class="duz" xml:lang="tr"><span class="duz1">“İşte Ekselans, buradan geliyor” diye “Hand Atlas”taki Asya haritası üzerinde Başkal (Baykal) Gölü civarında bulunan “Ankara” (Angarsk) adını gösterdiler.</span></p>

    <p class="duz" xml:lang="tr"><span class="duz1">Ve bu ismin oradan buraya getirilmiş olması ihtimalinin pek kuvvetli bulunduğunu söylediler ve bu mülahazatını, tarihten akınlara ve göçlere tekabül eden zamanlarda gene Orta Asya’daki Seyhun ve Ceyhun nehirleri adlarının Adana havalisine Seyhan ve Ceyhan halinde nakledilmiş olması misaliyle teyit ettiler. Bu gibi misallerin Amerika’da da, Afrika’da da bulunduğunu ilave ettiler. Bu şehre Ankara adı verilmesinin tarihi hakkında aydınlanmak isteyen Mösyö Papadakis’e reisicumhur:</span></p>

    <p class="duz" xml:lang="tr"><span class="duz1">“Katiyetle tesbit edilemeyecek olan bu tarihin Etilerden de çok daha evvel, kablettarih (tarih öncesi) zamanlarda getirilmiş olması ihtimali bulunduğunu ve mesela on bin, on beş bin sene önce denebileceği cevabını verdiler. Ve ilk bakışta hayali, mübalağalı gibi görülebilecek bu tarih rakamlarını izam edilmiş (büyütülmüş) zannetmemek lazım geldiğini, mesela bu cümleden olmak üzere geçen gün İngiltere’de bir hafriyat neticesinde meydana çıkarılmış olan eşyada yirmi beş otuz bin senelik bir eskilik tespit edilmiş olduğunu bildiğini, bu eşyanın resimlerini bir İngiliz dergisinde gördüğünü ve alakadar âlimin aynı nüshadaki ilmi makalesinden bu malumatı edindiğini; beş ciltlik kitabında da Amerika’nın bundan elli bin sene önceki medeniyetinden deliller, resimler ve vesikalar göstererek bahsettiğini izah buyurdu.</span></p>

    <p class="duz" xml:lang="tr"><span class="duz1">“İşte Ankara’nın da böyle çok eski zamanda Orta Asya’dan gelme bir isme malik olduğu tahminini serdettirecek vesikanın, bu harita üzerindeki, bugün hâlâ canlı (olan) adda bulunduğunu ilave etti.”</span></p>

    <p class="duz" xml:lang="tr"><span class="duz1">Audience’ın ikinci kısmı da burada bitti.</span></p>

    <p class="duz" xml:lang="tr"><span class="duz1">Reisicumhur Yunan başvekilinin ve Yunan heyetinin huzurdan ayrılmasına müsaade buyurdular. Veda esnasında Başvekil General Metaksas’a iltifatlarını ve Majeste Kral II. Jorj’a selam ve muhabbetlerinin iletilmesi arzusunu tekrar (izhar) buyurdular.</span></p>

    <p class="duz" xml:lang="tr"><span class="duz1">Saat 17:00’da başlamış olan “audience” (kabul) saat 19:30’da nihayete erdi.</span></p>

    <p class="duz" xml:lang="tr"><span class="duz1">Bu audience’dan sonra Yunan Başvekili General Metaksas’a reisicumhurun kendi imzasını ve –Yunan başvekilinin– J. M. inisyalini havi (içeren) bir altın tabaka ile gümüş bir çerçeve içinde Atatürk imzalı fotoğrafları reisicumhur tarafından ihda buyruldu (hediye edildi). Madam Metaksas’a da ipekli bir Hereke seccadesi hediye edildi. Tevfik Rüştü – Hariciye vekili.”<a class="calibre1" href="#footnote-231-2" id="footnote-231-2-backlink">[2]</a></span></p>

    <p class="x3-uc-nokta" xml:lang="tr"><span class="duz1">***</span></p>

    <p class="duz" xml:lang="tr"><span class="duz1">Kendi mütevazı ailemin “öyküsü” Ankara’dan, Ankara da Atatürk’ten soyutlanamayacağı için, “Ankara” adıyla ilgili yukarıdaki belge itiraf etmeliyim ki beni bir hayli şaşırttı. Böyle bir belgenin varlığından daha önce haberdar olmadığım için kendi kendimi suçladım ve yurdumuzda da yayımlanmış bulunan iki önemli ansiklopediye başvurdum.</span></p>

    <p class="duz" xml:lang="tr"><span class="duz1">Bunlardan biri, “Türkçe sayılan Baykal sözcüğünün ‘zengin göl’ anlamına geldiğini... gölün ayağının da ‘Angara’ Nehri olduğunu...” belirttikten sonra “Göl kıyılarının çok eskiden beri Türkler tarafından iskân edildiğini... gölün en büyük adası olan ‘Orhon’ Adası’nda Türkçe yazıtların; göl kıyısındaki sahalarda da Türklere ait birçok kalıntının bulunduğunu...” belirtiyordu.<a class="calibre1" href="#footnote-231-3" id="footnote-231-3-backlink">[3]</a> Diğeri ise “Baykal Gölü’ne ... ‘Ankara’ ve ‘Türka’ ırmakları da dökülür...” diyordu.<a class="calibre1" href="#footnote-231-4" id="footnote-231-4-backlink">[4]</a></span></p>

    <p class="baslik" xml:lang="tr"><span class="duyuru-baslik">Atatürk Yunanistan’ın “Nobel Barış Ödülü” adayı</span></p>

    <p class="duz" xml:lang="tr"><span class="duz1">Türkiye “cumhurreisi” ile “Helenlerin Başbakanı” General Metaksas arasındaki bu son derece dostça ve tarihi görüşmenin temelinde iki büyük devlet adamının (vaktiyle ülkelerinin başbakanlık koltuğunda oturan İsmet İnönü ile Venizelos’un) eksilmeyen çabaları da vardır. Öyle ki, daha birkaç yıl önce birbirinin boğazına sarılmış iki ülke, yalnız bölgelerinin ve Balkanlar’ın değil, bütün dünyanın şaşkınlık ve hayranlığına yol açan bir dostluk ve işbirliğinin sahnesi haline gelmiştir o yıllarda.</span></p>

    <p class="duz" xml:lang="tr"><span class="duz1">Sonunda, bir ülke başbakanı (Venizelos), bir başka ülkenin –ordularının başında kendi devletinin ordularını denize döken– cumhurbaşkanını (Atatürk) kaleme alıp imzaladığı bir mektupla “Nobel Barış Ödülü”ne aday göstermiştir. Ne ki, Oslo’daki beyler bu mektuptaki incelik ve soyluluğu anlamadıkları ya da anlamak istemedikleri için Nobel tarihinin belki de en anlamlı fırsatı kaçırılmış olur. Ama onların bu aymazlığı Türk-Yunan dostluğunun gelişip serpilmesini engellemez ve Kıbrıs olayları başlayıncaya kadar da sürüp gider.</span></p>

    <p class="duz" xml:lang="tr"><span class="duz1">Her Türk yurttaşının bilmesi gerektiğine inandığım bu çok önemli tarihi belgeyi; Atatürk’ün yeniden kurduğu “devleti” sokakta bulunmuş sanan ve nimetlerinden bol bol yararlanırken ona ve onu doğuran büyük Türk anasına sövmeyi marifet sanan kimi –sözüm ona– “Türklere”(!), “Atatürk dönemini” yabancı dergilere –utanıp sıkılmadan– “vahşet devri” diye kötülemekten geri durmayanlarla bol reklamlı romanlarına(!) Atatürk’ü aşağılayan densizlikler serpiştirmekten çekinmeyen kimi marjinal yazarlara, içten pazarlıklı takiyye cambazlarına, bölücü kuklalara, “İkinci Cumhuriyetçi” ne idüğü belirsiz medya bülbüllerine, vasiyetini yırtıp eserini darmadağın etmeye yeltenen ve gene de “Atatürkçü” geçinen sivil ve resmi, hinoğluhin yöneticilere ve başları her sıkıştığında soluğu Anıtkabir’de alan politika esnafına ithaf etmek istiyorum.</span></p>

    <p class="duz-son-paragraf" xml:lang="tr"><span class="duz1">İşte; E. K. Venizelos (Eleutherios Kiryakos Venizelos, 1864-1936) imzalı, Fransızca olarak yazılmış mektubun, T.C. Devleti arşivindeki Türkçe çevirisi:</span></p>

    <p class="duz-sagdan-blok-yakin" xml:lang="tr"><span class="dar-paragraf-duz">Atina, 12 ocak 1934</span></p>

    <p class="alinti" xml:lang="tr"><span class="dar-paragraf-duz">Nobel Ödülü Komitesi Başkanlığı’na</span></p>

    <p class="alinti-son-paragraf" xml:lang="tr"><span class="dar-paragraf-duz">(Oslo-Norveç)</span></p>

    <p class="alinti-ilk-paragraf" xml:lang="tr"><span class="dar-paragraf-duz">Bay Başkan,</span></p>

    <p class="alinti" xml:lang="tr"><span class="dar-paragraf-duz">Yedi asra yakın bir süre zarfında Yakındoğu ve Orta Avrupa’nın büyük bir kısmı kanlı mücadelelere sahne olmuştur. Osmanlı İmparatorluğu ve sultanların mutlakiyetçi idareleri bunun başlıca amiliydi.</span></p>

    <p class="alinti" xml:lang="tr"><span class="dar-paragraf-duz">Hıristiyan milletlerin imparatorluğa bağlanmaları ve bundan mütevellit salibin (haçın) hilale karşı yaptığı kaçınılmaz mücadeleler, kurtulma emeli ile bu milletlerce yapılan isyanlar Osmanlı İmparatorluğu sultanların idaresinde kaldığı sürece devamlı tehlike kaynağı teşkil eden bir durum husule getiriyordu.</span></p>

    <p class="alinti" xml:lang="tr"><span class="dar-paragraf-duz">Mustafa Kemal Paşa’nın muhasımlarına karşı yaptığı milli harekâtın galibiyetle sonuçlanmasını müteakkip (takiben) 1923 yılında Türkiye Cumhuriyeti’nin kurulması bu istikrarsız duruma son verdi.</span></p>

    <p class="alinti" xml:lang="tr"><span class="dar-paragraf-duz">Bir milletin hayatında bu kadar kısa bir süre içinde böylesine köklü bir değişme nadir vuku bulmuştur.</span></p>

    <p class="alinti" xml:lang="tr"><span class="dar-paragraf-duz">Teokratik bir rejim içinde yaşayan, din ile hukuk kavramlarının birbirine karıştığı çökme yolundaki bir imparatorluğun yerini güç ve hayat dolu modern ve milli bir devlet almıştır.</span></p>

    <p class="alinti" xml:lang="tr"><span class="dar-paragraf-duz">Büyük devrimci Mustafa Kemal Paşa’nın başlattığı hızla mutlakiyetçi sultanlar rejimi yıkılmış ve gerçekten laik bir devlet kurulmuştur. Millet tümüyle çağdaş uygarlıkların önünde yer almak için şevkle ilerleme yolunda bir atılım yapmıştır.</span></p>

    <p class="alinti" xml:lang="tr"><span class="dar-paragraf-duz">Barışı takviye hareketi yeni ve seçkin Türk devletine bugünkü görüntüsünü veren bütün iç reform hareketleriyle birlikte yürümüştür.</span></p>

    <p class="alinti" xml:lang="tr"><span class="dar-paragraf-duz">Türkiye yabancı unsurlarla meskûn vilayetlerini terk etmek hususunda tereddüt etmemiş ve anlaşmalarda da belirtildiği üzere kendi milli sınırları ile samimi şekilde iktifa ederek Yakındoğu’da barışın gerçek bir savunucusu olmuştur.</span></p>

    <p class="alinti" xml:lang="tr"><span class="dar-paragraf-duz">Kanlı mücadeleler nedeni ile uzun yıllar Türkiye ile düşman durumunda kalan biz Yunanlar Osmanlı İmparatorluğu’nun yerini alan bu ülkede vuku bulan köklü değişikliğin etkilerini duyan ilk kimseler olduk.</span></p>

    <p class="alinti" xml:lang="tr"><span class="dar-paragraf-duz">Anadolu faciasının hemen akabinde (sonrasında) kendini yenileyen Türkiye’ye bir anlaşma fırsatı görerek elimizi uzattık. O bu uzanan eli samimiyetle kabul etti.</span></p>

    <p class="alinti" xml:lang="tr"><span class="dar-paragraf-duz">Ciddi anlaşmazlıklarla ayrılmış olan milletlere samimi bir barış örneği veren bu yakınlaşmadan iki ülke için olduğu kadar Yakındoğu barışı için de yararlı sonuçlar doğmuştur.</span></p>

    <p class="alinti" xml:lang="tr"><span class="dar-paragraf-duz">Barışın medyun (borçlu) olduğu bu kıymetli katkının sahibi (olan) kişi Türkiye Cumhurbaşkanı Mustafa Kemal Paşa’dır. Bu nedenle 1930 yılında Yunan hükümet başkanı sıfatı ile ben, Türk-Yunan Paktı’nın imzası ile Yakındoğu’da barışa doğru yeni bir devir başlarken, Mustafa Kemal Paşa’yı Yüksek Nobel Barış Ödülü için aday göstermekle şeref kazanırım.</span></p>

    <p class="alinti-son-paragraf" xml:lang="tr"><span class="dar-paragraf-duz">İhtiramatı faikamın kabulünü rica ederim, Bay Başkan.</span></p>

    <p class="duz-sagdan-blok" xml:lang="tr"><span class="dar-paragraf-duz">E. K. Venizelos</span></p>

    <p class="duz-sagdan-blok-x" xml:lang="tr"><span class="dar-paragraf-duz">(İmza)<a class="calibre1" href="#footnote-231-5" id="footnote-231-5-backlink">[5]</a></span></p>

    <div class="generated-style">
      <div class="generated-style">
        <p class="dipnotlar" xml:lang="tr">[<a class="footnote-anchor" href="#footnote-231-1-backlink" id="footnote-231-1">1</a>]<span class="dipnot">Atatürk ve Ankara, Ankara Ticaret Odası Yayınları, 1988.</span></p>
      </div>

      <div class="generated-style">
        <p class="dipnotlar" xml:lang="tr">[<a class="footnote-anchor" href="#footnote-231-2-backlink" id="footnote-231-2">2</a>]<span class="dipnot">Atatürk’ün Milli Dış Politikası, Kültür Bakanlığı Atatürk dizisi, cilt 2, s. 371, 373.</span></p>
      </div>

      <div class="generated-style">
        <p class="dipnotlar" xml:lang="tr">[<a class="footnote-anchor" href="#footnote-231-3-backlink" id="footnote-231-3">3</a>]<span class="dipnot">Meydan Larousse, s. 222.</span></p>
      </div>

      <div class="generated-style">
        <p class="dipnotlar" xml:lang="tr">[<a class="footnote-anchor" href="#footnote-231-4-backlink" id="footnote-231-4">4</a>]<span class="dipnot">AnaBritannica, s. 474.</span></p>
      </div>

      <div class="generated-style">
        <p class="dipnotlar" xml:lang="tr">[<a class="footnote-anchor" href="#footnote-231-5-backlink" id="footnote-231-5">5</a>]<span class="dipnot">Atatürk’ün Milli Dış Politikası, Kültür Bakanlığı Atatürk dizisi, cilt 2, s. 241, 245.</span></p>
      </div>
    </div>
  </div>
</body>
</html>