<html xmlns="http://www.w3.org/1999/xhtml">
  <head>
    <meta charset="utf-8"/>
    <title>kitap</title>
    <meta content="http://www.w3.org/1999/xhtml; charset=utf-8" http-equiv="Content-Type"/><link href="stylesheet.css" rel="stylesheet" type="text/css"/><style type="text/css">
		@page { margin-bottom: 10.000000pt; margin-top: 10.000000pt; }</style></head>
  <body class="calibre">
<h2 class="h2baslik" id="calibre_toc_5">II. Perde</h2>
			<p class="ortayazi">(Agafya Tihonovna’nın evinde bir oda.)</p>
			<h3 class="h3baslik" id="calibre_toc_53">1. Sahne</h3>
			<p class="ortayazi">(Agafya Tihonovna, sonra Koçkarev.)</p>
			<p class="normal">AGAFYA TİHONOVNA</p>
			<p class="normal">Seçim yapmak öyle zor ki! Bir iki kişi olsa kolaydı ama bunlar dört kişi. Kolaysa seç birini. Nikanor İvanoviç biraz zayıf ama hiç fena değil; İvan Kuzmiç de fena değil. Doğruyu söylemek gerekirse İvan Pavloviç de şişman olmasına karşın endamı hoş bir adam. Ne yapacağım ben şimdi? Baltazar Baltazaroviç de saygın bir adam. Karar vermek öyle zor ki, anlatamam! Nikanor İvanoviç’in dudaklarını alıp, İvan Kuzmiç’in burnunun altına koyabilsem, sonra biraz Baltazar Baltazaroviç’in o çalımından alıp, üstüne de İvan Pavloviç’in endamından ekleyebilsem karar vermek kolay olurdu. Oysa şimdi düşün dur! Başım ağrımaya başladı bile. Her şeyi şansa bırakıp kura çekmek daha iyi olacak sanırım. Bu işi Tanrı’nın iradesine bırakmalı; kim çıkarsa kocam o olsun. Hepsinin adlarını kâğıtlara yazıp katlarım, sonra da kim çıkarsa çıksın.</p>
			<p class="indentmetin">(Masaya gidip kâğıtla makas alır ve küçük parçalar kesmeye başlar; bunları yaparken konuşmayı da sürdürür.)</p>
			<p class="normal">Genç kızların durumu ne kötü; hele bir de âşıksalar... Hiçbir erkek bunu kabul etmeye yanaşmaz, hatta anlamak bile istemez. İşte hepsi hazır! Bunları el çantama koyup, gözlerimi kapatayım, sonra da ne olacaksa olsun.</p>
			<p class="indentmetin">(Kâğıtları el çantasına koyar ve eliyle karıştırır.)</p>
			<p class="normal">Tuhaf bir duygu... Ah Tanrım, keşke Nikanor İvanoviç çıksa. Yok, neden o çıkacakmış? İvan Kuzmiç daha iyi. Yok canım neden İvan Kuzmiç olsun? Diğerleri daha mı kötü ki? Hayır, böyle yapmamalıyım... Hangisi çıkarsa o olacak.</p>
			<p class="indentmetin">(Eliyle kâğıtları karıştırıp çeker, ama kâğıtların hepsi çıkar.)</p>
			<p class="normal">Ah! Hepsi! Hepsi çıktı! Kalbim duracak neredeyse! Hayır, bir tane çekmeli! Bir tane! Yalnız bir tane olmalı!</p>
			<p class="indentmetin">(Kâğıtları yeniden el çantasına koyup karıştırmaya başlar. Bu arada Koçkarev girer ve kızın arkasından sessizce yaklaşır.)</p>
			<p class="normal">Ah Baltazar çıksa... Ne diyorum ben? Yani Nikanor İvanoviç çıksa... Yok, yok, böyle yapmamalıyım. Yazgımda kim varsa o çıksın!</p>
			<p class="normal">KOÇKAREV</p>
			<p class="normal">İvan Kuzmiç’i seçin, hepsinden iyidir.</p>
			<p class="normal">AGAFYA TİHONOVNA</p>
			<p class="normal">Ah!</p>
			<p class="indentmetin">(Hafif bir çığlık atar ve arkasına dönmekten</p>
			<p class="indentmetin">korkarak, elleriyle yüzünü kapatır.)</p>
<p class="normal">KOÇKAREV</p>
			<p class="normal">Neden korkuyorsunuz canım? Korkmayın, benim. Hem ciddiyim, İvan Kuzmiç’i seçin.</p>
			<p class="normal">AGAFYA TİHONOVNA</p>
			<p class="normal">Ah, çok utanıyorum, her şeyi duydunuz.</p>
			<p class="normal">KOÇKAREV</p>
			<p class="normal">Boş verin, önemli değil! Ne de olsa akraba sayılırız, benim yanımda hiçbir şeyden utanmanıza gerek yok, haydi açın yüzünüzü.</p>
			<p class="normal">AGAFYA TİHONOVNA</p>
			<p class="indentmetin">(Ellerini biraz aralayarak.)</p>
			<p class="normal">Yemin ederim çok utanıyorum.</p>
			<p class="normal">KOÇKAREV</p>
			<p class="normal">Neyse, İvan Kuzmiç’i seçmelisiniz.</p>
			<p class="normal">AGAFYA TİHONOVNA</p>
			<p class="normal">Ah!</p>
			<p class="indentmetin">(Çığlık atıp yine yüzünü kapatır.)</p>
			<p class="normal">KOÇKAREV</p>
			<p class="normal">Harika bir adamdır, ondan iyisi bulunmaz... Gerçekten mükemmel biridir.</p>
			<p class="normal">AGAFYA TİHONOVNA</p>
			<p class="indentmetin">(Yüzünü biraz açarak.)</p>
			<p class="normal">Peki diğeri, Nikanor İvanoviç ne olacak? O da iyi bir adam işte.</p>
			<p class="normal">KOÇKAREV</p>
			<p class="normal">Yapmayın canım, İvan Kuzmiç’in yanında onun sözü bile edilmez.</p>
			<p class="normal">AGAFYA TİHONOVNA</p>
			<p class="normal">Neden?</p>
			<p class="normal">KOÇKAREV</p>
			<p class="normal">Nedeni açık. İvan Kuzmiç... Öyle bir adam ki... Bulunmaz biri.</p>
			<p class="normal">AGAFYA TİHONOVNA</p>
			<p class="normal">Ya İvan Pavloviç?</p>
			<p class="normal">KOÇKAREV</p>
			<p class="normal">İvan Pavloviç sersemin teki! Diğerlerinin hepsi sersem.</p>
			<p class="normal">AGAFYA TİHONOVNA</p>
			<p class="normal">Gerçekten hepsi mi?</p>
			<p class="normal">KOÇKAREV</p>
			<p class="normal">Tabii, isterseniz kendiniz karşılaştırın: Bir kere bu İvan Kuzmiç kimseye benzemez; İvan Pavloviç, Nikanor İvanoviç falan hepsi Tanrı’nın belası herifler!</p>
			<p class="normal">AGAFYA TİHONOVNA</p>
			<p class="normal">Aslında hepsi... Yumuşak başlı insanlar.</p>
			<p class="normal">KOÇKAREV</p>
			<p class="normal">Ne yumuşak başlısı? Kavgacı, azgın adamlar. Evlendiğinizi ertesi günü sizi bir temiz döverler.</p>
			<p class="normal">AGAFYA TİHONOVNA</p>
			<p class="normal">Ah Tanrım! Ne felaket, bundan kötüsü olamaz.</p>
			<p class="normal">KOÇKAREV</p>
			<p class="normal">Olamaz tabii! Bundan kötü bir şey düşünebilir misiniz?</p>
			<p class="normal">AGAFYA TİHONOVNA</p>
			<p class="normal">Yani sizin öğüdünüzü tutup İvan Kuzmiç’i mi seçeyim?</p>
			<p class="normal">KOÇKAREV</p>
			<p class="normal">İvan Kuzmiç’i, elbette İvan Kuzmiç’i seçin.</p>
			<p class="indentmetin">(Kendi kendine alçak sesle.)</p>
			<p class="normal">Bu iş oluyor galiba. Padkolyosin pastanede, hemen koşup getirmeli.</p>
			<p class="normal">AGAFYA TİHONOVNA</p>
			<p class="normal">İvan Kuzmiç diyorsunuz, öyle mi?</p>
			<p class="normal">KOÇKAREV</p>
			<p class="normal">Kesinlikle İvan Kuzmiç.</p>
			<p class="normal">AGAFYA TİHONOVNA</p>
			<p class="normal">Yani ötekileri geri çevirmek mi gerekecek?</p>
			<p class="normal">KOÇKAREV</p>
			<p class="normal">Elbette geri çevireceksiniz.</p>
			<p class="normal">AGAFYA TİHONOVNA</p>
			<p class="normal">Peki bunu nasıl yapacağım? Ayıp olur.</p>
			<p class="normal">KOÇKAREV</p>
			<p class="normal">Neden ayıp olsun? Daha gencim ve evlenmek istemiyorum dersiniz.</p>
			<p class="normal">AGAFYA TİHONOVNA</p>
			<p class="normal">Peki onlar buna kanmayıp neden, niçin diye sorarlarsa ne olacak?</p>
			<p class="normal">KOÇKAREV</p>
			<p class="normal">Eh, eğer bir defada kesip atmak istiyorsanız, yalnızca “Defolun buradan aptallar!” dersiniz.</p>
			<p class="normal">AGAFYA TİHONOVNA</p>
			<p class="normal">Böyle şey söylenir mi hiç?</p>
			<p class="normal">KOÇKAREV</p>
			<p class="normal">Bir kere denersiniz. İnanın bana, bunu duyduktan sonra hepsi defolup giderler.</p>
			<p class="normal">AGAFYA TİHONOVNA</p>
			<p class="normal">İyi de biraz kaba olmaz mı?</p>
			<p class="normal">KOÇKAREV</p>
			<p class="normal">Bir daha onları görmeyeceksiniz ki, ne fark eder?</p>
			<p class="normal">AGAFYA TİHONOVNA</p>
			<p class="normal">Yine de pek hoş bir davranış olmaz... Kızabilirler.</p>
			<p class="normal">KOÇKAREV</p>
			<p class="normal">Kızarlarsa ne olur yani? Bu yüzden size bir şey olsa, o zaman başka; ama burada yapabilecekleri tek şey yüzünüze tükürmek olur, o kadar.</p>
			<p class="normal">AGAFYA TİHONOVNA</p>
			<p class="normal">Ya, gördünüz mü?</p>
			<p class="normal">KOÇKAREV</p>
			<p class="normal">Bunda ne kötülük var peki? Başkalarının yüzüne her gün tükürüyorlar da bir şey olmuyor! Örneğin gayet yakışıklı, gösterişli, kırmızı yanaklı bir adam tanıyorum; maaşına zam alabilmek için müdürünü bıktırana kadar uğraşmıştı; sonunda müdür dayanamayıp yüzüne tükürmüştü! “Al sana zam, defol iblis herif!” diye bağırmış bir de. Zammı aldı ama. Yani bir tükürükten ne olur ki? Yakınında mendil falan olmasa neyse, ama cebinde duruyor işte; çıkarıp yüzünü silersin, olur biter.</p>
			<p class="indentmetin">(Kapı çalınır.)</p>
			<p class="normal">Kapı çalıyor, mutlaka o adamlardan biridir. Onlarla burada karşılaşmak istemiyorum. Başka çıkış var mı?</p>
			<p class="normal">AGAFYA TİHONOVNA</p>
			<p class="normal">Var, şu karanlık taraftaki merdivenlerden. Yemin ederim her yanım titriyor.</p>
			<p class="normal">KOÇKAREV</p>
			<p class="normal">Boş verin, kendinize hâkim olun yeter. Hoşça kalın!</p>
			<p class="indentmetin">(Kendi kendine.)</p>
			<p class="normal">Hemen Padkolyosin’i getirmeli.</p>
			<h3 class="h3baslik" id="calibre_toc_54">2. Sahne</h3>
			<p class="ortayazi">(Agafya Tihonovna ve Omlet.)</p>
			<p class="normal">OMLET</p>
			<p class="normal">Sizinle yalnız görüşebilmek için özellikle erken geldim küçükhanım. İşimi öğrenmişsinizdir sanırım; amirlerim tarafından sevilen, astlarımın da saydığı bir müdürüm... Tek eksiğim bir hayat arkadaşı.</p>
			<p class="normal">AGAFYA TİHONOVNA</p>
			<p class="normal">Evet efendim.</p>
			<p class="normal">OMLET</p>
			<p class="normal">Artık hayat arkadaşımı da buldum. Sizsiniz. Açıkça söyleyin: Evet mi, hayır mı?</p>
			<p class="indentmetin">(Genç kızın omuzlarına bakarak kendi kendine.)</p>
			<p class="normal">Almanlar gibi ince değil... Etine dolgun!</p>
			<p class="normal">AGAFYA TİHONOVNA</p>
			<p class="normal">Henüz çok gencim efendim... Evlenmek istemiyorum.</p>
			<p class="normal">OMLET</p>
			<p class="normal">İnsaf, peki çöpçatanla ne işiniz var o zaman? Yoksa başka bir şey mi söylemek istediniz? Açıklayın lütfen...</p>
			<p class="indentmetin">(Kapı çalar.)</p>
			<p class="normal">Lanet olsun insanı iş üstündeyken rahat bırakmazlar zaten.</p>
			<h3 class="h3baslik" id="calibre_toc_55">3. Sahne</h3>
			<p class="ortayazi">(Aynı kişiler ve Jevakin.)</p>
			<p class="normal">JEVAKİN</p>
			<p class="normal">Böyle erken geldiğim için beni bağışlayın küçükhanım.</p>
			<p class="indentmetin">(Başını çevirince Omlet’i görür.)</p>
			<p class="normal">Ah, başkaları da varmış... Saygılar İvan Pavloviç!</p>
			<p class="normal">OMLET</p>
			<p class="indentmetin">(Kendi kendine.)</p>
			<p class="normal">Saygıların da sen de yerin dibine girin!</p>
			<p class="indentmetin">(Yüksek sesle.)</p>
			<p class="normal">Ne diyorsunuz hanımefendi? Tek bir sözcük söyleyin: Evet mi, hayır mı?</p>
			<p class="indentmetin">(Kapı çalınır. Omlet kızgınlıkla yere tükürür.)</p>
			<p class="normal">Yine kapı!</p>
			<h3 class="h3baslik" id="calibre_toc_56">4. Sahne</h3>
			<p class="ortayazi">(Aynı kişiler ve Anuçkin.)</p>
			<p class="normal">ANUÇKİN</p>
			<p class="normal">Küçükhanım, nezaket kurallarına aykırı olarak kararlaştırılan saatten önce gelmiş olabilirim belki ama...</p>
			<p class="indentmetin">(Diğerlerini görür ve şaşkınlık dolu, hafif bir çığlık atar.)</p>
			<p class="normal">Saygılarımı sunarım baylar!</p>
			<p class="normal">OMLET</p>
			<p class="indentmetin">(Kendi kendine.)</p>
			<p class="normal">Saygıların senin olsun! Ayakların kırılaydı da gelmez olaydın!</p>
			<p class="indentmetin">(Yüksek sesle.)</p>
			<p class="normal">Artık karar verin hanımefendi... Ben sorumlulukları olan bir adamım, çok az zamanım var; evet mi, hayır mı?</p>
			<p class="normal">AGAFYA TİHONOVNA</p>
			<p class="indentmetin">(Kafası karışmış bir halde.)</p>
			<p class="normal">Gerek yok efendim... Gerek yok...</p>
			<p class="indentmetin">(Kendi kendine.)</p>
			<p class="normal">Neler saçmalıyorum böyle?</p>
			<p class="normal">OMLET</p>
			<p class="normal">Gerek yok da ne demek? Hangi açıdan gerek yok?</p>
			<p class="normal">AGAFYA TİHONOVNA</p>
			<p class="normal">Hayır efendim, hayır... Öyle demek istemedim...</p>
			<p class="indentmetin">(Bütün cesaretini toplar.)</p>
			<p class="normal">Defolun buradan!</p>
			<p class="indentmetin">(El çırpar, kendi kendine.)</p>
			<p class="normal">Ah Tanrım, nasıl söyledim bunu?</p>
			<p class="normal">OMLET</p>
			<p class="normal">Ne demek defolun? Ne anlama geliyor bu “defolun”? Bununla ne kastettiğinizi açıklar mısınız lütfen?</p>
			<p class="indentmetin">(Kollarını kavuşturarak, yüzünde dehşet verici bir ifadeyle kızın üzerine yürür.)</p>
			<p class="normal">AGAFYA TİHONOVNA</p>
			<p class="indentmetin">(Omlet’in yüzünü görünce bağırmaya başlar.)</p>
			<p class="normal">Ay, dövecek, beni dövecek!</p>
			<p class="indentmetin">(Koşarak çıkar.)</p>
			<p class="indentmetin">(Omlet’in ağzı şaşkınlıktan bir karış açılmıştır. </p>
			<p class="indentmetin">Çığlıkları duyup koşarak gelen Arina </p>
			<p class="indentmetin">Panteleymonovna da Omlet’in yüzünü görünce </p>
			<p class="indentmetin">“Ay, dövecek!” diye bağırarak kaçar.)</p>
			<p class="normal">OMLET</p>
			<p class="normal">Halasına çekmiş anlaşılan. İşe bak yahu! Ne tuhaf şey!</p>
			<p class="indentmetin">(Kapı çalınır; antreden sesler duyulur.)</p>
			<p class="normal">KOÇKAREV’İN SESİ</p>
			<p class="normal">Girsene, ne duruyorsun?</p>
			<p class="normal">PADKOLYOSİN’İN SESİ</p>
			<p class="normal">Önden sen gir. Ben şimdi geliyorum; kemerim çözülmüş, sıkayım geliyorum.</p>
			<p class="normal">KOÇKAREV’İN SESİ</p>
			<p class="normal">Yine sıvışacaksın galiba.</p>
			<p class="normal">PADKOLYOSİN’İN SESİ</p>
			<p class="normal">Yok, sıvışmayacağım! Yemin ederim sıvışmayacağım!</p>
			<h3 class="h3baslik" id="calibre_toc_57">5. Sahne</h3>
			<p class="ortayazi">(Aynı kişiler ve Koçkarev.)</p>
			<p class="normal">KOÇKAREV</p>
			<p class="normal">Tam da kemerle uğraşacak zamanı buldu.</p>
			<p class="normal">OMLET</p>
			<p class="indentmetin">(Koçkarev’e dönerek.)</p>
			<p class="normal">Lütfen söyler misiniz, bu kızda biraz ahmaklık var mı?</p>
			<p class="normal">KOÇKAREV</p>
			<p class="normal">Niye? Bir şey mi oldu yoksa?</p>
			<p class="normal">OMLET</p>
			<p class="normal">Evet, “Dövecek, dövecek!” diye bağırarak kaçtı. Şeytan bilir ne oldu!</p>
			<p class="normal">KOÇKAREV</p>
			<p class="normal">Evet biraz öyle. Tam bir budala.</p>
			<p class="normal">OMLET</p>
			<p class="normal">Siz akrabası mısınız?</p>
			<p class="normal">KOÇKAREV</p>
			<p class="normal">Evet akrabayız.</p>
			<p class="normal">OMLET</p>
			<p class="normal">Peki akrabalığınızın derecesini öğrenebilir miyim?</p>
			<p class="normal">KOÇKAREV</p>
			<p class="normal">Açıkçası, annemin teyzesiyle onun babasının mı, yoksa benim teyzemle onun babasının mı akrabalığı var pek bilemiyorum... Orasını karım bilir, bu kadınların işi.</p>
			<p class="normal">OMLET</p>
			<p class="normal">Önceden de böyle ahmak mıydı?</p>
			<p class="normal">KOÇKAREV</p>
			<p class="normal">Hem de ta çocukluğundan beri.</p>
			<p class="normal">OMLET</p>
			<p class="normal">Akıllı olsa daha iyiydi ama ahmak olmasının da zararı yok. Çeyizi iyi olsun yeter.</p>
			<p class="normal">KOÇKAREV</p>
			<p class="normal">İyi de onun hiçbir şeyi yok ki.</p>
			<p class="normal">OMLET</p>
			<p class="normal">Nasıl yani, peki betonarme ev ne?</p>
			<p class="normal">KOÇKAREV</p>
			<p class="normal">Betonarme olduğu falan yalnızca söylenti; neyle inşa edildiğini bir bilseniz. Duvarlar falan kerpiçten, hem de içine bir sürü süprüntü karıştırılmış kerpiçten... Çerçöp, talaş kırıntıları...</p>
			<p class="normal">OMLET</p>
			<p class="normal">Ne diyorsunuz?</p>
			<p class="normal">KOÇKAREV</p>
			<p class="normal">Tabii. Şimdiki evlerin nasıl yapıldığını bilmiyorsunuz sanki. İpotek edilebilsin başka şey istemez.</p>
			<p class="normal">OMLET</p>
			<p class="normal">Ama evde ipotek falan yokmuş.</p>
			<p class="normal">KOÇKAREV</p>
			<p class="normal">Kim demiş? Bal gibi ipotekli... Hem de iki yıldan beri paranın faizi bile ödenmedi. Kızın belediye meclisinde bir erkek kardeşi var; onun da evde gözü var. Adamın işi gücü ona buna dava açmak; annesinin elinde kalan son eteği bile almaktan çekinmemişti dinsiz herif!</p>
			<p class="normal">OMLET</p>
			<p class="normal">Peki o ihtiyar çöpçatan bunları bana... Ah, uyanık karı, iblis tohumu...</p>
			<p class="indentmetin">(Kendi kendine.)</p>
			<p class="normal">Belki de yalan söyleyen bu adamdır. Kocakarıyı güzelce sorgulamalı; bütün bular doğruysa... Neyse... Ben onu bülbül gibi öttürmesini bilirim.</p>
			<p class="normal">ANUÇKİN</p>
			<p class="normal">Sizi rahatsız edeceğim ama izin verirseniz ben de bir soru sormak istiyorum. Önce Fransızca bilmediğimi itiraf edeyim; takdir edersiniz ki bu durumda bir kadının Fransızca bilip bilmediğini anlamam çok zor. Ev sahibemiz Fransızca biliyor mu acaba?</p>
			<p class="normal">KOÇKAREV</p>
			<p class="normal">Tek sözcük bile bilmez.</p>
			<p class="normal">ANUÇKİN</p>
			<p class="normal">Doğru mu söylüyorsunuz?</p>
			<p class="normal">KOÇKAREV</p>
			<p class="normal">Tabii ki. Bunu iyi biliyorum. Karımla aynı yatılı okulda okumuşlardı; tembelliğiyle ünlüymüş, ceza şapkası da başından hiç çıkmıyormuş. Fransızca öğretmeni onu bastonuyla dövermiş.</p>
			<p class="normal">ANUÇKİN</p>
			<p class="normal">Zaten onu görür görmez Fransızca bilmediğini sezmiştim.</p>
			<p class="normal">OMLET</p>
			<p class="normal">Yeter, Tanrı belasını versin Fransızcanın! Ah o lanet çöpçatan... Seni gidi kurnaz cadı! Her şeyi öyle güzel tarif etti ki bilseniz! Ressam gibi, tıpkı bir ressam gibi çizdi! “Betonarme bir ev, iki tane daha bina, gümüş kaşıklar, kızak,” dedi. Hele kızağı öyle bir anlattı ki insan kendisini binmiş gidiyor zanneder! Öyle tasvirler romanlarda bile bulunmaz. Ah, seni kart cadaloz! Seni bir elime geçirsem...</p>
			<h3 class="h3baslik" id="calibre_toc_58">6. Sahne</h3>
			<p class="ortayazi">(Aynı kişiler ve Fekla.)</p>
			<p class="indentmetin">(Hepsi onu görür görmez üzerine saldırır.)</p>
			<p class="normal">OMLET</p>
			<p class="normal">A! İşte burada! Gel bakalım buraya ihtiyar günahkâr! Gel buraya!</p>
			<p class="normal">ANUÇKİN</p>
			<p class="normal">Beni aldatmışsınız Fekla İvanovna.</p>
			<p class="normal">KOÇKAREV</p>
			<p class="normal">Haydi yanıt ver bakalım Varvara!</p>
			<p class="normal">FEKLA</p>
			<p class="normal">Tek sözcük anlamıyorum, sağır ettiniz yahu!</p>
			<p class="normal">OMLET</p>
			<p class="normal">Ev yalnızca kerpiçten yapılmış kart cadaloz, sense neler uydurmadın ki: Yok asma katı varmış da bilmem ne...</p>
			<p class="normal">FEKLA</p>
			<p class="normal">Nasıl bilecektim ki, ben mi yaptım evi? Belki de öyle gerektiği için kerpiçten yapılmıştır.</p>
			<p class="normal">OMLET</p>
			<p class="normal">Üstünde ipotek de varmış! Şeytan alsın seni, lanetli cadı!</p>
			<p class="indentmetin">(Ayaklarını yere vurur.)</p>
			<p class="normal">FEKLA</p>
			<p class="normal">Sözlerine dikkat et! Azarlıyor bir de. Başkası olsa yaptıklarım için bana minnettar olurdu.</p>
			<p class="normal">ANUÇKİN</p>
			<p class="normal">Bana da kızın Fransızca bildiğini söylemiştiniz.</p>
			<p class="normal">FEKLA</p>
			<p class="normal">Biliyor canım, her şeyi biliyor; Almanca da biliyor, başka diller de biliyor, hangi modayı istersen biliyor... Her şeyi biliyor.</p>
			<p class="normal">ANUÇKİN</p>
			<p class="normal">Yok canım, yalnızca Rusça biliyormuş galiba.</p>
			<p class="normal">FEKLA</p>
			<p class="normal">Peki ne kötülük var bunda? Rusça daha anlaşılır olduğu için o da Rusça konuşuyor işte. Gâvurca konuşsaydı senin için daha kötü olurdu, hiçbir şey anlamazdın. Oysa Rusçadan söz etmeye bile gerek yok! Herkes Rusçanın nasıl bir dil olduğunu bilir... Hem bütün azizler de Rusça konuşur.</p>
			<p class="normal">OMLET</p>
			<p class="normal">Gel buraya lanet olası! Gel, yaklaş bakalım!</p>
			<p class="normal">FEKLA</p>
			<p class="indentmetin">(Kapıya doğru gerileyerek.)</p>
			<p class="normal">Gelmeyeceğim, seni bilirim. Zalim adamın tekisin, yok yere insanları döversin.</p>
			<p class="normal">OMLET</p>
			<p class="normal">Ben sana yapacağımı biliyorum! Polise teslim edince, namuslu insanları aldatmanın ne demek olduğunu anlarsın. Dur sen! Kıza da alçağın teki olduğunu söyle! Duydun mu, mutlaka söyle!</p>
			<p class="indentmetin">(Çıkar.)</p>
			<p class="normal">FEKLA</p>
			<p class="normal">Adama bak! Nasıl da kızmış! Şişko olduğu için kendini herkesten üstün sanıyor. Asıl alçak sensin be!</p>
			<p class="normal">ANUÇKİN</p>
			<p class="normal">Açıkçası, sizin beni böyle aldatacağınız hiç aklıma gelmezdi hanımefendi. Gelin adayının böyle eğitimsiz olduğunu bilseydim... Buraya adımımı atmazdım. İşte o kadar efendim.</p>
			<p class="indentmetin">(Çıkar.)</p>
			<p class="normal">FEKLA</p>
			<p class="normal">Bunlar banotu falan mı yediler, yoksa kafayı mı çektiler? Her neyse fazla kaçırmışlar anlaşılan! Çok okumaktan iyice aptala dönmüşler!</p>
			<h3 class="h3baslik" id="calibre_toc_59">7. Sahne</h3>
			<p class="ortayazi">(Fekla, Koçkarev ve Jevakin.)</p>
			<p class="indentmetin">(Koçkarev, parmağıyla Fekla’yı göstererek</p>
			<p class="indentmetin">kahkahayla gülmeye başlar.)</p>
<p class="normal">FEKLA</p>
			<p class="indentmetin">(Sıkıntıyla.)</p>
			<p class="normal">Ne öyle gırtlağını paralarcasına gülüyorsun?</p>
			<p class="indentmetin">(Koçkarev kahkaha atmayı sürdürür.)</p>
			<p class="normal">Şimdi ikiye yarılacak yahu!</p>
			<p class="normal">KOÇKAREV</p>
			<p class="normal">Çöpçatanmış! Evlendirme ustasıymış! Gördün mü ustalığı?</p>
			<p class="indentmetin">(Kahkahayla gülmeye devam eder.)</p>
			<p class="normal">FEKLA</p>
			<p class="normal">Aa, adam makaraları iyice koyuverdi. Anası bunu doğururken aklını kaçırmıştı herhalde!</p>
			<p class="indentmetin">(Sıkkın bir tavırla çıkar.)</p>
			<h3 class="h3baslik" id="calibre_toc_60">8. Sahne</h3>
			<p class="ortayazi">(Koçkarev ve Jevakin.)</p>
			<p class="normal">KOÇKAREV</p>
			<p class="indentmetin">(Kahkaha atmayı sürdürür.)</p>
			<p class="normal">Oh, kendimi tutamıyorum! Ah, bittim, şimdi patlayacağım gülmekten!</p>
			<p class="indentmetin">(Gülmeyi sürdürür. Jevakin de ona bakarak gülmeye başlar. Koçkarev bitkin bir halde bir sandalyeye </p>
			<p class="indentmetin">çöker.)</p>
<p class="normal">Ah, gülmekten yoruldum yahu! Biraz daha gülersem bütün damarlarım çatlayacak sanki.</p>
			<p class="normal">JEVAKİN</p>
			<p class="normal">Bu şen tavrınız hoşuma gidiyor. Bizim Yüzbaşı Boldıryev’in bölüğünde Anton İvanoviç Petuhov adlı bir gedikli vardı, o da sizin gibi şen şakrak bir arkadaştı. Üstelik vara yoğa gülerdi; örneğin adama işaret parmağınızı gösterseniz hemen gülmeye başlar, akşama kadar da gülmekten katılırdı. Ona bakarken önce gülümsemeye başlar, sonra biz de katıla katıla gülerdik.</p>
			<p class="normal">KOÇKAREV</p>
			<p class="indentmetin">(Soluk soluğa.)</p>
			<p class="normal">Ah Tanrım, sen biz günahkârlara acı! Ne sanıyordu ki aptal kocakarı? Kızı evlendirebileceğini mi? Bak ben nasıl evlendireceğim!</p>
			<p class="normal">JEVAKİN</p>
			<p class="normal">Ya? Bu evlendirme işlerini becerebilir misiniz?</p>
			<p class="normal">KOÇKAREV</p>
			<p class="normal">Elbette! Kimin canı kimi çekerse, onunla evlendiririm.</p>
			<p class="normal">JEVAKİN</p>
			<p class="normal">Öyleyse beni bu küçükhanımla evlendirin.</p>
			<p class="normal">KOÇKAREV</p>
			<p class="normal">Sizi mi? Neden evlenmek istiyorsunuz ki?</p>
			<p class="normal">JEVAKİN</p>
			<p class="normal">Neden mi? Bağışlayın ama çok tuhaf bir soru bu! Neden olduğu gayet açık işte.</p>
			<p class="normal">KOÇKAREV</p>
			<p class="normal">Ama kızın drahoması falan olmadığını kendi kulaklarınızla duydunuz işte.</p>
			<p class="normal">JEVAKİN</p>
			<p class="normal">Olmazsa olmasın. Gerçi drahoması olsa iyi olurdu ama böyle tatlı bir kızla yaşamak için ille de drahoma gerekli değil. Şöyle kutu gibi bir odacık...</p>
			<p class="indentmetin">(Elleriyle gösterir.)</p>
			<p class="normal">Buradaki gibi küçük bir sofa ve yine küçük bir duvar veya paravanla ayrılmış bir oda daha... yeter...</p>
			<p class="normal">KOÇKAREV</p>
			<p class="normal">Peki nesinden hoşlandınız bu kızın?</p>
			<p class="normal">JEVAKİN</p>
			<p class="normal">Açıkça söylemek gerekirse... Dolgun olması hoşuma gitti. Dolgun kadınlardan çok hoşlanırım.</p>
			<p class="normal">KOÇKAREV</p>
			<p class="indentmetin">(Göz ucuyla Jevakin’e bakar ve kendi kendine.)</p>
			<p class="normal">Adam kendisini hiç görmüyor; tıpkı silkelenmiş tütün kesesi gibi herifçioğlu!</p>
			<p class="indentmetin">(Yüksek sesle.)</p>
			<p class="normal">Yok, evliliği size hiç tavsiye etmem.</p>
			<p class="normal">JEVAKİN</p>
			<p class="normal">Neden?</p>
			<p class="normal">KOÇKAREV</p>
			<p class="normal">Öyle işte. Aramızda kalsın ama kendinize, endamınıza bir baksanıza. Horoz gibi incecik bacaklarınız var bir kere...</p>
			<p class="normal">JEVAKİN</p>
			<p class="normal">Horoz gibi mi?</p>
			<p class="normal">KOÇKAREV</p>
			<p class="normal">Evet. Halinize bir baksanıza!</p>
			<p class="normal">JEVAKİN</p>
			<p class="normal">Yani bana, horoz bacaklı mı diyorsunuz?</p>
			<p class="normal">KOÇKAREV</p>
			<p class="normal">Tam üstüne bastınız.</p>
			<p class="normal">JEVAKİN</p>
			<p class="normal">Sanırım bu sözle kişiliğime karşı...</p>
			<p class="normal">KOÇKAREV</p>
			<p class="normal">Ben yalnızca gördüğümü söylüyorum; siz mantıklı bir insansınız, başkası olsa böyle konuşmam tabii. Ben sizi evlendireceğim... Ama başka bir kızla.</p>
			<p class="normal">JEVAKİN</p>
			<p class="normal">Yok, lütfen başkası olmasın. Bir iyilik yapmak istiyorsanız bu kız olsun.</p>
			<p class="normal">KOÇKAREV</p>
			<p class="normal">Pekâlâ bu kızla evlendireyim, yalnız bir şartım var: İşime hiç karışmayacaksınız, hatta gelinin gözüne bile gözükmeyeceksiniz. Ben her şeyi siz olmadan da hallederim.</p>
			<p class="normal">JEVAKİN</p>
			<p class="normal">İyi de bensiz olur mu? Ne de olsa beni görmesi gerekli.</p>
			<p class="normal">KOÇKAREV</p>
			<p class="normal">Hiç de değil. Siz evinize gidip bekleyin; akşama her şey hallolacak.</p>
			<p class="normal">JEVAKİN</p>
			<p class="indentmetin">(Ellerini ovuşturur.)</p>
			<p class="normal">Ah, bu harika olur! Peki subaylık belgem, sicil kaydım falan gerekli değil mi? Belki küçükhanım bunları merak eder. Hemen koşup getireyim.</p>
			<p class="normal">KOÇKAREV</p>
			<p class="normal">Hiçbir şey gerekli değil, siz yalnızca eve gidin. Bugün size haber veririm.</p>
			<p class="indentmetin">(Onu kapıya kadar geçirir.)</p>
			<p class="normal">Dediğimi yapmazsam cehennem ateşlerinde yanayım! Ama bu da ne? Padkolyosin neden gelmedi hâlâ? Tuhaf doğrusu. Bunca zamandır kemerini mi düzeltiyor? Koşup getireyim bari.</p>
			<h3 class="h3baslik" id="calibre_toc_61">9. Sahne</h3>
			<p class="ortayazi">(Koçkarev ve Agafya Tihonovna.)</p>
			<p class="normal">AGAFYA TİHONOVNA</p>
			<p class="indentmetin">(Çevresine bakınarak.)</p>
			<p class="normal">Ne oldu, gittiler mi? Kimse yok mu?</p>
			<p class="normal">KOÇKAREV</p>
			<p class="normal">Gittiler, gittiler; kimse yok.</p>
			<p class="normal">AGAFYA TİHONOVNA</p>
			<p class="normal">Ah nasıl tir tir titrediğimi bir görseydiniz! Başıma hiç böyle bir şey gelmemişti. O Omlet çok korkunç bir adammış! Karısına da bir zorba gibi davranır herhalde. Hep sanki buraya dönecekmiş gibi geliyor.</p>
			<p class="normal">KOÇKAREV</p>
			<p class="normal">Yok canım dönmez. O ikisinin geri dönmeyeceğine iddiaya girerim.</p>
			<p class="normal">AGAFYA TİHONOVNA</p>
			<p class="normal">Ya üçüncüsü?</p>
			<p class="normal">KOÇKAREV</p>
			<p class="normal">Üçüncüsü de kim?</p>
			<p class="normal">JEVAKİN</p>
			<p class="indentmetin">(Kapıdan başını uzatır.)</p>
			<p class="normal">O gül dudaklardan, benim için dökülecek sözleri merakla bekliyorum!</p>
			<p class="normal">AGAFYA TİHONOVNA</p>
			<p class="normal">Baltazar Baltazaroviç vardı ya.</p>
			<p class="normal">JEVAKİN</p>
			<p class="normal">Hah, işte! İşte!</p>
			<p class="indentmetin">(Ellerini ovuşturur.)</p>
			<p class="normal">KOÇKAREV</p>
			<p class="normal">Üff, bırakın şunu! Ben de kimden söz ediyor diyordum. O adam lanet olası aptalın teki!</p>
			<p class="normal">JEVAKİN</p>
			<p class="normal">Bu da ne? Hiçbir şey anlamadım.</p>
			<p class="normal">AGAFYA TİHONOVNA</p>
			<p class="normal">Ama iyi bir adama benziyor.</p>
			<p class="normal">KOÇKAREV</p>
			<p class="normal">Ayyaşın teki!</p>
			<p class="normal">JEVAKİN</p>
			<p class="normal">Yemin ederim hiçbir şey anlamadım.</p>
			<p class="normal">AGAFYA TİHONOVNA</p>
			<p class="normal">Gerçekten ayyaş mı?</p>
			<p class="normal">KOÇKAREV</p>
			<p class="normal">İnsaf yahu, adam şöhretli bir alçak!</p>
			<p class="normal">JEVAKİN</p>
			<p class="indentmetin">(Yüksek sesle.)</p>
			<p class="normal">Hayır, hayır, ben sizden böyle konuşmanızı istememiştim. Benim lehime konuşmak, beni övmek başka, bu tavırla, böyle sözler kullanarak konuşmak başka şey... Bağışlayın ama bu kadarı da fazla; ben itaatkâr bir uşak falan değilim!</p>
			<p class="normal">KOÇKAREV</p>
			<p class="indentmetin">(Kendi kendine.)</p>
			<p class="normal">Nereden aklına esti de geri döndü bu?</p>
			<p class="indentmetin">(Alçak sesle Agafya Tihonovna’ya.)</p>
			<p class="normal">Bakın, bakın: ayakta bile duramıyor. Her gün böyle, bir düşünsenize! Defedin şunu gitsin!</p>
			<p class="indentmetin">(Kendi kendine.)</p>
			<p class="normal">Padkolyosin hâlâ ortalıkta yok. Alçak herif! Ben ona gösteririm!</p>
			<p class="indentmetin">(Çıkar.)</p>
			<h3 class="h3baslik" id="calibre_toc_62">10. Sahne</h3>
			<p class="ortayazi">(Agafya Tihonovna ve Jevakin.)</p>
			<p class="normal">JEVAKİN</p>
			<p class="indentmetin">(Kendi kendine.)</p>
			<p class="normal">Adam söz verdiği gibi beni öveceğine arkamdan atıp tuttu yahu! Ne tuhaf adammış!</p>
			<p class="indentmetin">(Yüksek sesle.)</p>
			<p class="normal">Bunlara sakın inanmayın küçükhanım...</p>
			<p class="normal">AGAFYA TİHONOVNA</p>
			<p class="normal">Bağışlayın, kendimi pek iyi hissetmiyorum... Biraz başım ağrıyor.</p>
			<p class="indentmetin">(Çıkmak ister.)</p>
			<p class="normal">JEVAKİN</p>
			<p class="normal">Acaba bende hoşlanmadığınız bir şey mi var?</p>
			<p class="indentmetin">(Başını gösterir.)</p>
			<p class="normal">Şuramdaki küçük keli gördünüz belki de. Ama ufak bir şey, malaryadan oldu; bakın saç çıkmaya başladı bile.</p>
			<p class="normal">AGAFYA TİHONOVNA</p>
			<p class="normal">Çıkmasa da beni ilgilendirmez efendim.</p>
			<p class="normal">JEVAKİN</p>
			<p class="normal">Hanımefendiciğim benim... Siyah frak giydiğimde yüzüm daha beyaz görünür.</p>
			<p class="normal">AGAFYA TİHONOVNA</p>
			<p class="normal">Sizin adınıza sevindim. Hoşça kalın!</p>
			<p class="indentmetin">(Çıkar.)</p>
			<h3 class="h3baslik" id="calibre_toc_63">11. Sahne</h3>
			<p class="normal">JEVAKİN</p>
			<p class="indentmetin">(Yalnız kalınca kızın arkasından seslenir.)</p>
			<p class="normal">Hanımefendi lütfen bir şey söyleyin... Neden? Niçin? Çok büyük bir kusurum mu var yoksa? Gitti! Tuhaf bir durum! Bu on yedinci oldu; hepsinde de aynı şey oluyor: başlangıçta her şey iyi gidiyor, iş sonuna gelince reddediyorlar.</p>
			<p class="indentmetin">(Düşünceli bir tavırla odada dolaşır.)</p>
			<p class="normal">Evet... Bununla tam on yedinci oldu! Peki ama ne istiyorlar? Ne arıyorlar? Bende neyi bulamıyorlar?</p>
			<p class="indentmetin">(Düşünür.)</p>
			<p class="normal">Tuhaf, çok tuhaf! Kötü bir yanım olsa bari.</p>
			<p class="indentmetin">(Kendi kendine bir göz atar.)</p>
			<p class="normal">Hiçbir kusurum yok; her şeyim yerli yerinde. Anlaşılır şey değil. Eve gidip, sandığımı şöyle bir karıştırsam mı acaba? İçinde öyle şiirler vardı ki, hiçbir kadın onlara dayanamaz... Tanrım, hiç aklım almıyor! Başlangıçta her şey ne güzeldi... Sıvışmanın zamanı geldi galiba. Yazık, çok yazık.</p>
			<p class="indentmetin">(Çıkar.)</p>
			<h3 class="h3baslik" id="calibre_toc_64">12. Sahne</h3>
			<p class="indentmetin">(Padkolyosin ve Koçkarev arkalarına bakarak</p>
			<p class="indentmetin">girerler.)</p>
<p class="normal">KOÇKAREV</p>
			<p class="normal">Bizi fark etmedi! Suratı asıktı, gördün mü?</p>
			<p class="normal">PADKOLYOSİN</p>
			<p class="normal">Diğerleri gibi o da mı reddedildi acaba?</p>
			<p class="normal">KOÇKAREV</p>
			<p class="normal">Kesinlikle.</p>
			<p class="normal">PADKOLYOSİN</p>
			<p class="indentmetin">(Kendinden hoşnut bir gülümsemeyle.)</p>
			<p class="normal">Reddedilmek çok kötü bir duygu olmalı.</p>
			<p class="normal">KOÇKAREV</p>
			<p class="normal">Tabii canım!</p>
			<p class="normal">PADKOLYOSİN</p>
			<p class="normal">Aralarından beni seçtiğine hâlâ inanamıyorum.</p>
			<p class="normal">KOÇKAREV</p>
			<p class="normal">Yalnızca seçmek olur mu? Aklını seninle bozmuş. Sana âşık, hatta sana isimler bile takıyor. Seni öyle tutkuyla seviyor ki... Yanıyor kızcağız!</p>
			<p class="normal">PADKOLYOSİN</p>
			<p class="indentmetin">(Keyifle gülümser.)</p>
			<p class="normal">Gerçekten de kadınlar istedikleri zaman ne sözler buluyorlar. Yüz yıl düşünsen aklına gelmez: Mantarım, hamamböceğim, çörekotum...</p>
			<p class="normal">KOÇKAREV</p>
			<p class="normal">Daha neler neler söylerler! Evlendiğinde ilk bir iki ay sana ne adlar takacak göreceksin. İnsan duyunca eriyor kardeş!</p>
			<p class="normal">PADKOLYOSİN</p>
			<p class="indentmetin">(Gülümseyerek.)</p>
			<p class="normal">Sahi mi?</p>
			<p class="normal">KOÇKAREV</p>
			<p class="normal">Şerefim üstüne yemin ederim! Bana bak, hemen işe koyulalım artık. Hemen gidip kıza kalbini aç ve evlenmek istediğini söyle.</p>
			<p class="normal">PADKOLYOSİN</p>
			<p class="normal">Ama şimdi mi? Yapma yahu!</p>
			<p class="normal">KOÇKAREV</p>
			<p class="normal">Tabii ki şimdi... Hah, geldi işte.</p>
			<h3 class="h3baslik" id="calibre_toc_65">13. Sahne</h3>
			<p class="ortayazi">(Aynı kişiler ve Agafya Tihonovna.)</p>
			<p class="normal">KOÇKAREV</p>
			<p class="normal">Size şu gördüğünüz ölümlüyü getirdim küçükhanım. Böyle bir aşk görülmemiştir... Tanrı böyle bir aşkı düşmanıma bile vermesin...</p>
			<p class="normal">PADKOLYOSİN</p>
			<p class="indentmetin">(Koçkarev’in elini dürterek, alçak sesle.)</p>
			<p class="normal">Ne yapıyorsun kardeş; çok abartma.</p>
			<p class="normal">KOÇKAREV</p>
			<p class="indentmetin">(Padkolyosin’e.)</p>
			<p class="normal">Yok yahu, korkma.</p>
			<p class="indentmetin">(Genç kıza.)</p>
			<p class="normal">Biraz cesur olun, çok utangaçtır; cüretkâr davranmanız gerek. Kaşınızı oynatın, göz süzün, ya da ne bileyim şöyle çapkınca omzunuzu falan gösterin ki etkilensin aptal! Kısa kollu bir elbise giyseniz daha iyiydi ama neyse, bu da güzelmiş.</p>
			<p class="indentmetin">(Yüksek sesle.)</p>
			<p class="normal">Haydi sizi biraz yalnız bırakayım! Gidip yemek odasına, mutfağa falan bir göz atayım; birazdan akşam yemeğini ısmarladığımız yerin garsonu gelecek, belki şarapları da getirmişlerdir... Hoşça kalın!</p>
			<p class="indentmetin">(Padkolyosin’e.)</p>
			<p class="normal">Cesaret, cesaret!</p>
			<p class="indentmetin">(Çıkar.)</p>
			<h3 class="h3baslik" id="calibre_toc_66">14. Sahne</h3>
			<p class="ortayazi">(Padkolyosin ve Agafya Tihonovna.)</p>
			<p class="normal">AGAFYA TİHONOVNA</p>
			<p class="normal">Buyurun oturun lütfen.</p>
			<p class="indentmetin">(İkisi de oturur, bir sessizlik olur.)</p>
			<p class="normal">PADKOLYOSİN</p>
			<p class="normal">Gezmeyi sever misiniz küçükhanım?</p>
			<p class="normal">AGAFYA TİHONOVNA</p>
			<p class="normal">Nasıl gezmek efendim?</p>
			<p class="normal">PADKOLYOSİN</p>
			<p class="normal">Örneğin yazlıkta sandalla gezmek ne kadar hoştur.</p>
			<p class="normal">AGAFYA TİHONOVNA</p>
			<p class="normal">Evet, ara sıra tanıdıklarla gezmeye çıkarız.</p>
			<p class="normal">PADKOLYOSİN</p>
			<p class="normal">Kim bilir bu yaz nasıl olacak?</p>
			<p class="normal">AGAFYA TİHONOVNA</p>
			<p class="normal">Umarım güzel olur.</p>
			<p class="indentmetin">(Susarlar.)</p>
			<p class="normal">PADKOLYOSİN</p>
			<p class="normal">En çok hangi çiçeği seversiniz küçükhanım?</p>
			<p class="normal">AGAFYA TİHONOVNA</p>
			<p class="normal">En keskin kokulu olanı efendim: Karanfili.</p>
			<p class="normal">PADKOLYOSİN</p>
			<p class="normal">Çiçeklerle ilgilenmek kadınlara çok yakışır.</p>
			<p class="normal">AGAFYA TİHONOVNA</p>
			<p class="normal">Evet, keyifli bir uğraşıdır.</p>
			<p class="indentmetin">(Kısa bir sessizlik olur.)</p>
			<p class="normal">Geçen pazar hangi kilisedeydiniz?</p>
			<p class="normal">PADKOLYOSİN</p>
			<p class="normal">Voznesenskiy’de, ondan önceki hafta da Kazan katedralindeydim. Dua etmek istiyorsanız hangi kilise olursa olsun fark etmez. Ama ikincisinin süslemeleri daha güzel.</p>
			<p class="indentmetin">(Susup parmaklarıyla masada trampet çalmaya başlar.)</p>
<p class="normal">Yakında 1 Mayıs Şenliği var.</p>
			<p class="normal">AGAFYA TİHONOVNA</p>
			<p class="normal">Bir ay kadar sonra sanırım.</p>
			<p class="normal">PADKOLYOSİN</p>
			<p class="normal">Bir ay bile kalmadı.</p>
			<p class="normal">AGAFYA TİHONOVNA</p>
			<p class="normal">Herhalde güzel bir şenlik olacak.</p>
			<p class="normal">PADKOLYOSİN</p>
			<p class="normal">Bugün ayın sekizi.</p>
			<p class="indentmetin">(Parmaklarıyla sayar.)</p>
			<p class="normal">Dokuz, on, on bir... Yirmi iki gün sonra.</p>
			<p class="normal">AGAFYA TİHONOVNA</p>
			<p class="normal">Ne kadar az kalmış!</p>
			<p class="normal">PADKOLYOSİN</p>
			<p class="normal">Üstelik bugünü saymadım.</p>
			<p class="indentmetin">(Kısa bir sessizlik olur.)</p>
			<p class="normal">Rus halkı ne kadar cesur!</p>
			<p class="normal">AGAFYA TİHONOVNA</p>
			<p class="normal">Nasıl?</p>
			<p class="normal">PADKOLYOSİN</p>
			<p class="normal">İşçiler yani. Binaların ta tepelerine çıkıyorlar... Bir evin önünden geçerken gördüm; sıvacının biri hiç korkmadan binanın ta tepesine çıkmıştı.</p>
			<p class="normal">AGAFYA TİHONOVNA</p>
			<p class="normal">Anlıyorum efendim. Nerede bu ev?</p>
			<p class="normal">PADKOLYOSİN</p>
			<p class="normal">Her gün daireye giderken geçtiğim yolun üzerinde. Her sabah daireye gidiyorum da...</p>
			<p class="indentmetin">(Sessizlik olur; Padkolyosin yine parmaklarıyla</p>
			<p class="indentmetin">masaya vurmaya başlar, nihayet şapkasını alır ve selam verir.)</p>
<p class="normal">AGAFYA TİHONOVNA</p>
			<p class="normal">Hemen gidiyor musunuz?</p>
			<p class="normal">PADKOLYOSİN</p>
			<p class="normal">Evet hanımefendi. Sizi sıktığım için bağışlayın.</p>
			<p class="normal">AGAFYA TİHONOVNA</p>
			<p class="normal">Ne demek efendim? Aksine bana hoşça vakit geçirttiğiniz için teşekkür etmeliyim.</p>
			<p class="normal">PADKOLYOSİN</p>
			<p class="indentmetin">(Gülümseyerek.)</p>
			<p class="normal">Bense canınızı sıktığımı sanmıştım.</p>
			<p class="normal">AGAFYA TİHONOVNA</p>
			<p class="normal">Ah, hiç de değil.</p>
			<p class="normal">PADKOLYOSİN</p>
			<p class="normal">Madem öyle, izin verin de başka bir akşam ziyaretinize...</p>
			<p class="normal">AGAFYA TİHONOVNA</p>
			<p class="normal">Çok sevinirim efendim.</p>
			<p class="indentmetin">(Vedalaşırlar, Padkolyosin çıkar.)</p>
			<h3 class="h3baslik" id="calibre_toc_67">15. Sahne</h3>
			<p class="normal">AGAFYA TİHONOVNA</p>
			<p class="indentmetin">(Yalnızdır.)</p>
			<p class="normal">Ne saygılı bir adam! Onu şimdi daha iyi anlıyorum; böyle alçakgönüllü, sağduyulu bir adamı sevmemek mümkün değil. Arkadaşının az önce söyledikleri doğruymuş; erken gitmesi ne yazık, onunla biraz daha konuşabilmeyi çok isterdim. Onunla sohbet etmek ne güzeldi! En önemlisi de hiç boş konuşmaması. Ben de ona bir iki cümle söylemek isterdim ama ürktüm, kalbim de küt küt atmaya başladı... Ne mükemmel biri! Hemen gidip halama anlatmalıyım.</p>
			<p class="indentmetin">(Çıkar.)</p>
			<h3 class="h3baslik" id="calibre_toc_68">16. Sahne</h3>
			<p class="ortayazi">(Padkolyosin ve Koçkarev girerler.)</p>
			<p class="normal">KOÇKAREV</p>
			<p class="normal">Evde ne yapacaksın? Ne saçmalık ama! Neden eve gidiyorsun?</p>
			<p class="normal">PADKOLYOSİN</p>
			<p class="normal">Neden burada kalayım? Gereken her şeyi söyledim işte.</p>
			<p class="normal">KOÇKAREV</p>
			<p class="normal">Yani kalbini açtın mı ona?</p>
			<p class="normal">PADKOLYOSİN</p>
			<p class="normal">Ondan başka her şeyi söyledim.</p>
			<p class="normal">KOÇKAREV</p>
			<p class="normal">İşe bak! Neden açmadın peki?</p>
			<p class="normal">PADKOLYOSİN</p>
			<p class="normal">Ne yani durup dururken önünde diz çöküp, “Hanımefendi evlenin benimle!” dememi mi bekliyordun?</p>
			<p class="normal">KOÇKAREV</p>
			<p class="normal">Peki yarım saat boyunca neler saçmaladınız?</p>
			<p class="normal">PADKOLYOSİN</p>
			<p class="normal">Her şeyden konuştuk; itiraf edeyim ki onunla zaman geçirmekten büyük keyif aldım.</p>
			<p class="normal">KOÇKAREV</p>
			<p class="normal">Bana bak, her şeyi nasıl zamanında yetiştireceğiz peki? Neredeyse bir saat sonra kiliseye gidip, rahibin karşısına geçmeniz gerek.</p>
			<p class="normal">PADKOLYOSİN</p>
			<p class="normal">Ne, aklını mı kaçırdın? Bugün mü evleneceğim?</p>
			<p class="normal">KOÇKAREV</p>
			<p class="normal">İyi de diğer adaylar kovulduktan sonra hemen evlenmeye hazır olduğuna dair söz verdin ya.</p>
			<p class="normal">PADKOLYOSİN</p>
			<p class="normal">Tamam, sözümden döndüğüm falan yok. Ama hemen olmaz; en az bir ay falan beklemek gerek.</p>
			<p class="normal">KOÇKAREV</p>
			<p class="normal">Bir ay mı?</p>
			<p class="normal">PADKOLYOSİN</p>
			<p class="normal">Evet, elbette.</p>
			<p class="normal">KOÇKAREV</p>
			<p class="normal">Sen aklını mı kaçırdın?</p>
			<p class="normal">PADKOLYOSİN</p>
			<p class="normal">Hayır efendim bir aydan önce olmaz.</p>
			<p class="normal">KOÇKAREV</p>
			<p class="normal">Ben yemek için garson bile tuttum odun kafalı! Haydi İvan Kuzmiç, gel inat etme de evlen azizim.</p>
			<p class="normal">PADKOLYOSİN</p>
			<p class="normal">İnsaf et kardeş, neler diyorsun? Hemen şimdi olacak iş mi bu?</p>
			<p class="normal">KOÇKAREV</p>
			<p class="normal">Rica ederim İvan Kuzmiç. Kendin için değilse bile, gel benim hatırım için yap şu işi.</p>
			<p class="normal">PADKOLYOSİN</p>
			<p class="normal">Olmaz, mümkün değil.</p>
			<p class="normal">KOÇKAREV</p>
			<p class="normal">Olur azizim olur. Haydi ama kapris yapma lütfen!</p>
			<p class="normal">PADKOLYOSİN</p>
			<p class="normal">Yok, mümkün değil. Yakışık almaz, hem de hiç yakışık almaz.</p>
			<p class="normal">KOÇKAREV</p>
			<p class="normal">Neden yakışık almasın? Kim demiş? Bir düşün, akıllı bir adamsın. Bunu kendimi sevdirmeye çalıştığım için ya da yedinci dereceden memur olduğundan falan değil, sana olan sevgimden söylüyorum... Haydi azizim, basiretli bir insan gibi şöyle bir düşün ve kararını ver.</p>
			<p class="normal">PADKOLYOSİN</p>
			<p class="normal">Elimden gelse yapardım...</p>
			<p class="normal">KOÇKAREV</p>
			<p class="normal">İvan Kuzmiç! Sevgili dostum! Ne istiyorsun, dizlerine mi kapanayım?</p>
			<p class="normal">PADKOLYOSİN</p>
			<p class="normal">Ne gereği var canım?</p>
			<p class="normal">KOÇKAREV</p>
			<p class="indentmetin">(Önünde diz çöker.)</p>
			<p class="normal">Al işte dizlerine kapanıyorum! Bak yalvarıyorum sana! Ömrümce bu iyiliğini unutmam, haydi inat etme artık azizim!</p>
			<p class="normal">PADKOLYOSİN</p>
			<p class="normal">Olmaz kardeş, yemin ederim yapamam.</p>
			<p class="normal">KOÇKAREV</p>
			<p class="indentmetin">(Öfkeyle ayağa kalkar.)</p>
			<p class="normal">Domuz!</p>
			<p class="normal">PADKOLYOSİN</p>
			<p class="normal">İstediğin kadar söv.</p>
			<p class="normal">KOÇKAREV</p>
			<p class="normal">Aptal herif! Senin gibisini hiç görmedim.</p>
			<p class="normal">PADKOLYOSİN</p>
			<p class="normal">Söv, söv.</p>
			<p class="normal">KOÇKAREV</p>
			<p class="normal">Kimin için çabalıyorum, kimin için bunca mücadele ediyorum? Hepsi senin çıkarın için salak. Bana ne? İstesem şimdi bırakır giderim seni, bana ne senden?</p>
			<p class="normal">PADKOLYOSİN</p>
			<p class="normal">Benim için uğraşmanı kim istedi ki? İstersen bırak.</p>
			<p class="normal">KOÇKAREV</p>
			<p class="normal">Bırakıp gidersem görürsün gününü, bensiz hiçbir halt edemezsin. Seni evlendirmezsem, ömrün boyunca bir aptal olarak yaşarsın.</p>
			<p class="normal">PADKOLYOSİN</p>
			<p class="normal">Sana ne bundan?</p>
			<p class="normal">KOÇKAREV</p>
			<p class="normal">Senin için çabalıyorum odun kafalı!</p>
			<p class="normal">PADKOLYOSİN</p>
			<p class="normal">Benim için çabalamanı istemiyorum.</p>
			<p class="normal">KOÇKAREV</p>
			<p class="normal">Öyleyse cehennemin dibine git!</p>
			<p class="normal">PADKOLYOSİN</p>
			<p class="normal">Peki giderim.</p>
			<p class="normal">KOÇKAREV</p>
			<p class="normal">Oraya gideceksin zaten!</p>
			<p class="normal">PADKOLYOSİN</p>
			<p class="normal">İyi, gidiyorum işte.</p>
			<p class="normal">KOÇKAREV</p>
			<p class="normal">Defol, defol... Dilerim hemen düşüp bacağını kırarsın! Tanrı’dan tek dileğim var: Sarhoş arabacılar gırtlağının üzerinden geçsin! Sen memur falan değil, muhallebi çocuğunun tekisin! Yemin ediyorum seninle işim bitti artık, bir daha da gözüme görünme sakın!</p>
			<p class="normal">PADKOLYOSİN</p>
			<p class="normal">Görünmem.</p>
			<p class="indentmetin">(Çıkar.)</p>
			<p class="normal">KOÇKAREV</p>
			<p class="normal">Şeytanın kucağına git, tek dostun o zaten!</p>
			<p class="indentmetin">(Kapıyı açarak arkasından bağırır.)</p>
			<p class="normal">Aptal!</p>
			<h3 class="h3baslik" id="calibre_toc_69">17. Sahne</h3>
			<p class="indentmetin">(Koçkarev sert hareketlerle, odada bir aşağı bir</p>
			<p class="indentmetin">yukarı dolaşır.)</p>
<p class="normal">KOÇKAREV</p>
			<p class="normal">Dünyada bunun gibi adam var mıdır? Ne aptal ama! Doğrusunu söylemek gerekirse ben de ondan üstün sayılmam hani. Hepinize soruyorum, söyler misiniz lütfen: Budalanın, sersemin biri değilim de neyim? Kimin için böyle uğraşıp, bağırıp çağırıyor, kimin için gırtlağımı paralıyorum? O benim neyim oluyor, söylesenize? Akrabam mı? Ben onun dadısı, teyzesi, sütannesi ya da vaftiz anası falan mıyım? Hangi şeytana uyup da onun için bu kadar koşuşturuyor, ne diye bütün huzurumu kaçırıyorum? Nedenini şeytan bilir! Ama kime sorsanız, başkası için böyle işlere neden giriştiğini bilmez! Ne alçak herifmiş! Ne iğrenç, ne aşağılık bir suratı var! O aptal hayvanı bir elime geçirirsem, burnunu, kulaklarını, ağzını patlatıp dişlerini sökeceğim!</p>
			<p class="indentmetin">(Öfkeyle havaya birkaç yumruk savurur.)</p>
			<p class="normal">En çok sinirimi bozan da adamın gamsızın teki olması; herif her şeyi budala kazlar gibi karşılıyor, işte buna dayanamıyorum! Bildiği tek şey evde oturup çubuğunu tüttürmek. İğrenç yaratık! İğrenç suratlı bir sürü insan vardır ama bunun gibisi yoktur; kimse böyle iğrenç bir suratı tarif edemez, yemin ederim edemez! Yoo, bu iş burada bitmez; hemen gidip geri getireceğim serseriyi! Öyle kaçmak ne demekmiş göstereceğim sana alçak!</p>
			<p class="indentmetin">(Çıkar.)</p>
			<h3 class="h3baslik" id="calibre_toc_70">18. Sahne</h3>
			<p class="indentmetin">(Agafya Tihonovna girer.)</p>
			<p class="normal">AGAFYA TİHONOVNA</p>
			<p class="normal">Yüreğim öyle hızlı atıyor ki anlatamam. Nereye baksam, nereye gitsem İvan Kuzmiç’i görüyorum. Dedikleri gibi, gerçekten de yazgıdan kaçılmıyor. Deminden beri başka şeyler düşünmeye çalışıyorum; iplik sarayım, kese dikeyim dedim ama İvan Kuzmiç’in elinin sıcaklığı aklımdan çıkmıyor.</p>
			<p class="indentmetin">(Bir an susar.)</p>
			<p class="normal">Artık yaşamım tamamen değişecek! Beni alıp kiliseye götürecekler... Adamın yanında bırakacaklar... Off! Her yanım titriyor. Elveda genç kızlığım!</p>
			<p class="indentmetin">(Ağlamaya başlar.)</p>
			<p class="normal">Bunca yıldır ne kadar da rahattım. Sakin sakin yaşarken... Artık evleniyorum! Kim bilir ne dertler bekliyor beni: Afacan, hırçın oğullarım olacak; kız olursa büyütmesi ayrı, evlendirmesi ayrı dert... İyi birine varırsa ne âlâ, ama ya sarhoşun tekine veya bütün parasını kumara yatırmaya hazır birine düşerse halimiz ne olur?</p>
			<p class="indentmetin">(Giderek hıçkıra hıçkıra ağlamaya başlar.)</p>
			<p class="normal">Genç kızlığımın sefasını süremedim, yirmi yedi yılım göz açıp kapayıncaya dek geçti gitti...</p>
			<p class="indentmetin">(Aniden ses tonu değişir.)</p>
			<p class="normal">İyi de bu İvan Kuzmiç nerede kaldı?</p>
			<h3 class="h3baslik" id="calibre_toc_71">19. Sahne</h3>
			<p class="ortayazi">(Agafya Tihonovna ve Padkolyosin.</p>
			<p class="indentmetin">(Padkolyosin sahneye Koçkarev’i iter.)</p>
			<p class="normal">PADKOLYOSİN</p>
			<p class="indentmetin">(Tereddütle.)</p>
			<p class="normal">Size küçük bir işi açmak için geldim küçükhanım... Yalnız tuhafınıza gider mi gitmez mi, öğrenmem gerek.</p>
			<p class="normal">AGAFYA TİHONOVNA</p>
			<p class="indentmetin">(Gözlerini kaçırır, bakışlarını önüne diker.)</p>
			<p class="normal">Ne işiydi?</p>
			<p class="normal">PADKOLYOSİN</p>
			<p class="normal">Hayır hanımefendi, önce yanıt verin: Tuhafınıza gider mi gitmez mi?</p>
			<p class="normal">AGAFYA TİHONOVNA</p>
			<p class="indentmetin">(Bakışlarını yerden ayırmadan.)</p>
			<p class="normal">Ne olduğunu bilemiyorum ki.</p>
			<p class="normal">PADKOLYOSİN</p>
			<p class="normal">İtiraf edin: Söyleyeceklerimi tuhaf bulacaksınız değil mi?</p>
			<p class="normal">AGAFYA TİHONOVNA</p>
			<p class="normal">Neden tuhaf bulayım canım, sizin... Sizin söyleyeceğiniz her şey hoşuma gider.</p>
			<p class="normal">PADKOLYOSİN</p>
			<p class="normal">Ama bunu daha önce duymadınız.</p>
			<p class="indentmetin">(Agafya Tihonovna bakışlarını iyice önüne</p>
			<p class="indentmetin">indirir; bu arada sessizce içeri giren Koçkarev, Padkolyosin’in arkasında durur.)</p>
<p class="normal">Size söylemek istediğim... Ama sonra söylesem daha iyi olur sanırım.</p>
			<p class="normal">AGAFYA TİHONOVNA</p>
			<p class="normal">Ne söyleyecektiniz?</p>
			<p class="normal">PADKOLYOSİN</p>
			<p class="normal">Ben... Ben, bu konuyu daha önce açacaktım ama hâlâ kuşkuluyum.</p>
			<p class="normal">KOÇKAREV</p>
			<p class="indentmetin">(Ellerini beline koyarak, kendi kendine.)</p>
			<p class="normal">Tanrım, ne biçim bir herif bu? Çarıklı bir kocakarıdan farkı yok; erkek falan değil, erkekliğin yüz karası, erkekliğe yapılmış kötü bir şaka!</p>
			<p class="normal">AGAFYA TİHONOVNA</p>
			<p class="normal">Kuşkulandığınız nedir?</p>
			<p class="normal">PADKOLYOSİN</p>
			<p class="normal">Öylesine bir kuşku işte.</p>
			<p class="normal">KOÇKAREV</p>
			<p class="indentmetin">(Yüksek sesle.)</p>
			<p class="normal">Ne aptallık, ne aptallık! Hanımefendi, sizinle evlenmek istediğini, sizsiz yaşamayacağını söylemeye çalışıyor anlayacağınız. Sizin ona bu mutluluğu bahşedip etmeyeceğinizi sormaya çalışıyor.</p>
			<p class="normal">PADKOLYOSİN</p>
			<p class="indentmetin">(Korkuya kapılarak onu dürter ve alçak sesle.)</p>
			<p class="normal">Ne yapıyorsun sen?</p>
			<p class="normal">KOÇKAREV</p>
			<p class="normal">Söyleyin hanımefendi! Bu ölümlüyü mutlu etmek istiyor musunuz?</p>
			<p class="normal">AGAFYA TİHONOVNA</p>
			<p class="normal">Herhangi birini mutlu edebileceğimi düşünmeye bile cesaret edemem... Ama kabul ediyorum...</p>
			<p class="normal">KOÇKAREV</p>
			<p class="normal">Tabii kabul edeceksiniz; aslında bu iş çoktan hallolmalıydı. Verin bakalım ellerinizi!</p>
			<p class="normal">PADKOLYOSİN</p>
			<p class="normal">Hemen!</p>
			<p class="indentmetin">(Koçkarev’in kulağına bir şeyler söylemek ister. Ama Koçkarev kaşlarını çatıp yumruğunu gösterince elini uzatır.)</p>
			<p class="normal">KOÇKAREV</p>
			<p class="indentmetin">(İkisinin ellerini birleştirerek.)</p>
			<p class="normal">Eh, Tanrı sizi korusun! Birleşmenizi kabul ediyor ve onaylıyorum. Evlenme... Ciddi bir iştir... Öyle arabacıya emir vermeye benzemez; bu sorumluluk bambaşka bir sorumluluktur... Şimdi bu sorumluluğu açıklayacak zamanım yok, sonra anlatırım size. Eh İvan Kuzmiç, öp bakalım nişanlını. Artık bunu yapabilirsin. Hatta öpmen zorunlu.</p>
			<p class="indentmetin">(Agafya Tihonovna başını önüne eğer.)</p>
			<p class="normal">Utanmayın hanımefendi, utanmayın; bu da işin bir parçası, bırakın öpsün.</p>
			<p class="normal">PADKOLYOSİN</p>
			<p class="normal">Lütfen izin verin hanımefendi.</p>
			<p class="indentmetin">(Genç kızı öper ve elini tutar.)</p>
			<p class="normal">Elleriniz ne kadar güzel! Elleriniz neden bu kadar güzel hanımefendi? İzin verirseniz sizinle hemen şimdi, şu dakikada evlenmek istiyorum.</p>
			<p class="normal">AGAFYA TİHONOVNA</p>
			<p class="normal">Şimdi mi? Ama çok acele olmaz mı?</p>
			<p class="normal">PADKOLYOSİN</p>
			<p class="normal">İtiraz kabul etmiyorum! Hemen şimdi, şu dakikada evlenelim istiyorum.</p>
			<p class="normal">KOÇKAREV</p>
			<p class="normal">Bravo! Çok güzel! İşte soylu adam böyle olur! Zaten senden umudumu hiç kesmemiştim! Gerçekten hanımefendi, çabucak giyinin haydi; ben bir kupa arabası kiralayıp, konukları bile davet ettim. Şimdiye kadar kiliseye varmışlardır bile. Gelinliğiniz hazırdır herhalde.</p>
			<p class="normal">AGAFYA TİHONOVNA</p>
			<p class="normal">Tabii, çoktan hazır. Bir dakikada giyerim.</p>
			<p class="indentmetin">(Çıkar.)</p>
			<h3 class="h3baslik" id="calibre_toc_72">20. Sahne</h3>
			<p class="ortayazi">(Koçkarev ve Padkolyosin.)</p>
			<p class="normal">PADKOLYOSİN</p>
			<p class="normal">Çok sağ ol kardeş! Benim için harcadığın emekleri şimdi anlıyorum. Babam bile benim için yaptıklarını yapmazdı. Bunları dostum olduğun için yaptığını da anlıyorum. Sağ olasın kardeş, bu iyiliklerini ömrümce unutmayacağım.</p>
			<p class="indentmetin">(Dokunaklı bir tavır takınır.)</p>
			<p class="normal">Gelecek baharda mutlaka babanın mezarını ziyaret edeceğim.</p>
			<p class="normal">KOÇKAREV</p>
			<p class="normal">Bunların önemi yok kardeş, ben de çok mutlu oldum. Gel seni bir öpeyim.</p>
			<p class="indentmetin">(Yanaklarını öper.)</p>
			<p class="normal">Tanrı sana mutlu, huzurlu ve sağlıklı bir ömür versin; bir sürü çocuğun olsun...</p>
			<p class="indentmetin">(Bir daha öper.)</p>
			<p class="normal">PADKOLYOSİN</p>
			<p class="normal">Sağ ol kardeşim. Yaşamın ne olduğunu şimdi anlıyorum. Artık karşımda bambaşka bir dünya var, her şeyin yaşadığını, soluk aldığını, hareket ettiğini şimdi fark ediyorum; ne yapacağımı bilemediğim hallerin hepsi buharlaşıp, kayboluyor sanki. Oysa önceden hiçbir şeyi görmez, hiçbir şeyi anlamazdım; yani bu bilgilerden yoksun, hiçbir şeyin nedenini sorgulamayan sıradan bir insandım.</p>
			<p class="normal">KOÇKAREV</p>
			<p class="normal">Çok iyi, çok iyi! Ben gidip sofrayı nasıl hazırlamışlar bir bakayım, hemen dönerim.</p>
			<p class="indentmetin">(Kendi kendine.)</p>
			<p class="normal">Her olasılığa karşı şunun şapkasını saklayayım iyisi mi.</p>
			<p class="indentmetin">(Şapkayı da alarak çıkar.)</p>
			<h3 class="h3baslik" id="calibre_toc_73">21. Sahne</h3>
			<p class="ortayazi">(Yalnız Padkolyosin.)</p>
			<p class="normal">PADKOLYOSİN</p>
			<p class="normal">Gerçekten de şimdiye kadar aklım neredeydi benim? Yaşamın anlamını biliyor muydum? Hayır, hiçbir şeyden haberim yoktu. Nasıl geçti bekârlık yıllarım? Neler düşündüm, neler yaptım? Yedim, içtim, uyudum, her gün daireye gittim, böyle yaşadım... Yani dünyanın en boş, en sıradan adamıydım. Evlenmeyenlerin ne kadar budala olduğunu şimdi anlıyorum; şöyle bir çevremize baksak... Böyle bir sürü kör olduğunu görürüz. Bir yerin kralı falan olsam herkesin evlenmesini buyururdum; kesinlikle herkesin evlenmesini, krallığımda bir tane bile bekâr kalmamasını isterdim! Birkaç dakika sonra gerçekten evleneceğim. Birdenbire ancak masallarda rastlanan, sözcüklerle anlatılmayacak bir mutluluğa kavuşacağım.</p>
			<p class="indentmetin">(Kısa bir süre susar.)</p>
			<p class="normal">Aslında etraflıca düşününce epey ürkütücü geliyor. Bütün yaşamını, bütün geleceğini bir insana bağlıyorsun; üstelik pişmanlık falan da fayda etmez artık, bahane bulamazsın, hiçbir şey yapamazsın... Her şey bitti, sözler verildi. Bu işin geri dönüşü yok: Birkaç dakika sonra rahibin karşısında olacağım; kaçamam artık... Bütün hazırlıklar yapıldı, araba dışarıda bekliyor. Gerçekten çekip gidemez miyim acaba? Tabii gidemem; bütün kapıların arkasında insanlar var, nereye gittiğimi sorarlar. Olmaz. Ama şu pencere açık, pencereden kaçamaz mıyım? Yok, mümkün değil; hem yakışık almaz, hem de çok yüksek.</p>
			<p class="indentmetin">(Pencereye yaklaşır.)</p>
			<p class="normal">Çok da yüksek değilmiş; yalnızca bir kat var. Ama olmaz ki, şapkam da yanımda değil. Şapkasız olur mu? Uygunsuz olur. Şapkasız niye olmasın canım? Bir denesem ne olur ki? Denesem mi?</p>
			<p class="indentmetin">(Pencereye çıkar ve “Tanrım sen beni koru!” diyerek aşağı atlar. Sahne arkasından ahlamalar, inlemeler duyulur.)</p>
			<p class="normal">Ah! Yüksekmiş yahu! Hey arabacı!</p>
			<p class="normal">ARABACININ SESİ</p>
			<p class="normal">Buyurun efendim.</p>
			<p class="normal">PADKOLYOSİN’İN SESİ</p>
			<p class="normal">Semyonovski Köprüsü’nün ayağına, Kanavka’ya çek!</p>
			<p class="normal">ARABACININ SESİ</p>
			<p class="normal">On kapikten aşağı olmaz ama.</p>
			<p class="normal">PADKOLYOSİN’İN SESİ</p>
			<p class="normal">Tamam! Sür haydi!</p>
			<p class="indentmetin">(Hareket eden arabanın sesi duyulur.)</p>
			<h3 class="h3baslik" id="calibre_toc_74">22. Sahne</h3>
			<p class="ortayazi">(Gelinliğini giymiş Agafya Tihonovna, başı önünde utangaç bir tavırla girer.)</p>
			<p class="normal">AGAFYA TİHONOVNA</p>
			<p class="normal">Bana neler oluyor, bilmiyorum! Yine utanmaya başladım, her yanım titriyor. Ah! Umarım odada değildir, keşke bir dakikalığına falan çıkmış olsa!</p>
			<p class="indentmetin">(Utangaç bir tavırla odaya göz gezdirir.)</p>
			<p class="normal">Ama nereye gitti? Kimsecikler yok. Nereye kayboldu acaba?</p>
			<p class="indentmetin">(Antre kapısını açıp seslenir.)</p>
			<p class="normal">Fekla, İvan Kuzmiç nereye gitti?</p>
			<p class="normal">FEKLA’NIN SESİ</p>
			<p class="normal">Oradaydı ya.</p>
			<p class="normal">AGAFYA TİHONOVNA</p>
			<p class="normal">Hani nerede?</p>
			<p class="normal">FEKLA</p>
			<p class="indentmetin">(Girer.)</p>
			<p class="normal">Demin burada oturuyordu.</p>
			<p class="normal">AGAFYA TİHONOVNA</p>
			<p class="normal">Ama gördüğün gibi ortada yok işte.</p>
			<p class="normal">FEKLA</p>
			<p class="normal">Ama odadan çıkmış olamaz, ben antrede oturuyordum.</p>
			<p class="normal">AGAFYA TİHONOVNA</p>
			<p class="normal">Peki nerede?</p>
			<p class="normal">FEKLA</p>
			<p class="normal">Ne bileyim nerede; öbür merdivenlerden de gitmiş olamaz, Arina Panteleymonovna’nın odasında olmasın sakın?</p>
			<p class="normal">AGAFYA TİHONOVNA</p>
			<p class="normal">Hala! Halacığım!</p>
			<h3 class="h3baslik" id="calibre_toc_75">23. Sahne</h3>
			<p class="ortayazi">(Aynı kişiler ve Arina Panteleymonovna.)</p>
			<p class="normal">ARİNA PANTELEYMONOVNA</p>
			<p class="indentmetin">(Giyinip süslenmiştir.)</p>
			<p class="normal">Ne oluyor?</p>
			<p class="normal">AGAFYA TİHONOVNA</p>
			<p class="normal">İvan Kuzmiç sizin odanızda mı?</p>
			<p class="normal">ARİNA PANTELEYMONOVNA</p>
			<p class="normal">Hayır, burada olması gerek; benim odama hiç gelmedi.</p>
			<p class="normal">FEKLA</p>
			<p class="normal">Antreden de geçmedi, ben oradaydım.</p>
			<p class="normal">AGAFYA TİHONOVNA</p>
			<p class="normal">Ama burada da yok işte.</p>
			<h3 class="h3baslik" id="calibre_toc_76">24. Sahne</h3>
			<p class="ortayazi">(Aynı kişiler ve Koçkarev.)</p>
			<p class="normal">KOÇKAREV</p>
			<p class="normal">Neler oluyor?</p>
			<p class="normal">AGAFYA TİHONOVNA</p>
			<p class="normal">İvan Kuzmiç ortada yok.</p>
			<p class="normal">KOÇKAREV</p>
			<p class="normal">Nasıl yok? Gitti mi?</p>
			<p class="normal">AGAFYA TİHONOVNA</p>
			<p class="normal">Yok gitmemiştir.</p>
			<p class="normal">KOÇKAREV</p>
			<p class="normal">Nasıl yani: Hem gitmedi, hem de ortada yok öyle mi?</p>
			<p class="normal">FEKLA</p>
			<p class="normal">Nereye kaybolmuş olabilir, aklımı kaçıracağım. Ben hep antredeydim, hiç yerimden kıpırdamadım.</p>
			<p class="normal">ARİNA PANTELEYMONOVNA</p>
			<p class="normal">Öbür merdivenden de gitmiş olamaz.</p>
			<p class="normal">KOÇKAREV</p>
			<p class="normal">Lanet olsun, nasıl olur? Odadan çıkmamış ama ortalıkta yok. Saklandı mı yoksa? İvan Kuzmiç! Neredesin? Kes şu sersemliği, yeter, ortaya çık! Böyle şaka mı olur? Kiliseye de geç kaldık!</p>
			<p class="indentmetin">(Dolabı açıp bakar, sandalyelerin altına bile göz atar.)</p>
			<p class="normal">Olur şey değil! Ama yok, görünmeden gitmesi olanaksız. Buradadır; şapkası içerideki odada, bilerek saklamıştım.</p>
			<p class="normal">ARİNA PANTELEYMONOVNA</p>
			<p class="normal">Bir de hizmetçi kıza mı sorsak? Hep dışarıdaydı, belki bir şeyler görmüştür... Dunyaşka! Dunyaşka!</p>
			<h3 class="h3baslik" id="calibre_toc_77">25. Sahne</h3>
			<p class="ortayazi">(Aynı kişiler ve Dunyaşka.)</p>
			<p class="normal">ARİNA PANTELEYMONOVNA</p>
			<p class="normal">İvan Kuzmiç nerede biliyor musun?</p>
			<p class="normal">DUNYAŞKA</p>
			<p class="normal">Pencereden atlayıp gitti efendim.</p>
			<p class="indentmetin">(Arina Panteleymonovna ellerini çırparak bir çığlık atar.)</p>
			<p class="normal">ÜÇÜ BİRDEN</p>
			<p class="normal">Pencereden mi?</p>
			<p class="normal">DUNYAŞKA</p>
			<p class="normal">Evet efendim, sonra da bir arabaya binip gitti.</p>
			<p class="normal">ARİNA PANTELEYMONOVNA</p>
			<p class="normal">Doğru söylüyorsun değil mi?</p>
			<p class="normal">KOÇKAREV</p>
			<p class="normal">Olamaz, yalan atıyorsun!</p>
			<p class="normal">DUNYAŞKA</p>
			<p class="normal">Yemin ederim atladı! Yan dükkândaki adam da gördü. Arabacıyla on kapiğe anlaşıp bindi gitti.</p>
			<p class="normal">ARİNA PANTELEYMONOVNA</p>
			<p class="indentmetin">(Koçkarev’e yaklaşarak.)</p>
			<p class="normal">Bizimle alay mı ediyorsunuz azizim? Bizimle eğlenmek mi istediniz? Bizi rezil etmeye mi çalışıyorsunuz? Altmış yaşıma girdim böyle bir utanç yaşamadım. Onurlu bir insan olsaydınız yüzünüze tükürürdüm bayım. Ama bu yaptığınız alçaklıktan sonra onurlu biri olmanız olanaksız. Genç bir kızı herkesin önünde küçük düşürdünüz! Bu yaptığınızı bir mujik bile yapmaz! Ama bir soylu yapıyor! Onca övdüğünüz soyluluk ancak dolandırıcılığa, ahlaksızlığa yarıyor anlaşılan!</p>
			<p class="indentmetin">(Gelini de yanına alarak öfkeyle çıkar. Koçkarev şaşkınlıktan donakalmıştır.)</p>
			<p class="normal">FEKLA</p>
			<p class="normal">Ne oldu? Becerebildin mi? Çöpçatansız düğün olur muymuş? Bir sürü damat adayı gördüm; aralarında her türden dolandırıcı da vardı, ama pencereden atlayıp kaçanını hiç görmemiştim doğrusu.</p>
			<p class="normal">KOÇKAREV</p>
			<p class="normal">Böyle saçma şey olmaz canım; şimdi koşar geri getiririm onu!</p>
			<p class="normal">FEKLA</p>
			<p class="normal">Tabii, tabii, koş getir! Bu evlenme işinden hiç anlamıyorsun değil mi? Kapıdan kaçsaydı neyse, ama damat pencereden atladı mı ondan kimseye fayda gelmez artık!</p>
			</body>
</html>