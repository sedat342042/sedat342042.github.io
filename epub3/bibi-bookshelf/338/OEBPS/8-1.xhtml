<html xmlns="http://www.w3.org/1999/xhtml">
	<head>
		<title>8-1</title>
		<link href="css/idGeneratedStyles.css" rel="stylesheet" type="text/css"/>
	</head>
	<body id="x8" xml:lang="tr-TR">
		<div class="Basic-Text-Frame">
			<p class="anabaslik" id="_idParaDest-3">İNSANLAR ARASINDAKİ EŞİTSİZLİĞİN KÖKEN VE TEMELLERİ ÜZERİNE SÖYLEM</p>
			<p class="paragraf">İnsandan söz edeceğim, ve araş­tırmakta olduğum soru bana insanlara seslenmem gerek­tiğini gösterir, çünkü bu tür sorular gerçeği onur­landır­maktan korkanlar tarafından sorul­mazlar. Bu yüzden beni bunu yapmaya çağıran bilge in­san­­ların önünde insanlık davasını güven­le savu­na­­cağım, ve eğer konuma ve yargıçlarıma yaraş­ır bir tarzda bitirirsem kendimi doyumsuz say­ma­yaca­ğım.</p>
			<p class="paragraf">İnsan türünde iki tür <a id="idIndexMarker-130"/>eşitsizlik görü­yorum; bi­rine doğal ya da fiziksel diyorum, çün­kü do­ğa tara­fın­dan belirlenir ve yaş, sağlık ve beden­sel güçteki ve an­lığın ya da ruhun nite­lik­le­rin­deki bir ayrım­dan olu­şur; ve ikincisine ahlaksal ya da po­litik eşit­sizlik denebilir, çünkü bir tür uylaşım üze­rine daya­nır ve insanların onayı ta­rafından belir­lenir ya da hiç olmazsa aklanır. Bu ikincisi kimi insanların baş­ka­larının zararına ya­rar­lan­dıkları değişik ayrıcalık­lardan oluşur, ör­neğin onlardan daha varsıl, daha onurlu, daha güçlü olma ve gide­rek onlara boyun eğdirme gibi.</p>
			<p class="paragraf">Doğal eşitsizliğin kaynağının ne olduğunu so­ra­mayız, çünkü yanıt sözcüğün yalın tanımında bildirilir. Yine, iki eşitsizlik arasında herhangi bir özsel ilişkinin olup olmadığını araştırmak daha da yararsızdır, çünkü bu yalnızca, başka sözcük­lerle, buyruk verenlerin zorunlu olarak boyun eğen­lerden daha değerli olup olmadıklarını, ve beden ve anlık güçlerinin, bilgelik ve erdemin her za­man aynı bireylerde onların güç ve gönençleri ile oran­tılı olarak mı bulunduğunu sor­maya denk düşe­cektir; bu belki de efendileri tarafından dinlenirken kö­le­ler arasında tartışılmaya uygun, ama gerçekliği araştıran ussal ve özgür insanlar arasında uygun­suz bir sorudur.</p>
			<p class="paragraf">Öyleyse bu söylemin konusu tam olarak nedir? İşlerin gidişinde hakkın şiddetin yerini al­dığı ve doğanın yasaya boyun eğdiği anı sapta­mak, ve hangi tansıklar dizisi yoluyla güçlülerin zayıflara hizmet etmeye karar verebildiklerini ve halkın ger­çek mutluluk yerine imgesel bir din­­­­­ginliği satın aldığını açıklamaktır.</p>
			<p class="paragraf">Toplumun temellerini araştıran felsefecilerin tü­mü de bir <a id="idIndexMarker-129"/>doğa durumuna geri dönme zorun­lu­ğunu duymuş, ama hiç biri oraya ulaşmamıştır. Kimileri bu durumdaki insana haklı ve haksız kav­ramlarını yüklemede duraksamamış ve bu kav­­­­ram­lara iye olması gerektiğini ya da bunların ona ya­rarlı olabileceğini bile tanıtlama sıkın­tı­sına gir­me­miştir. Başkaları her insanın ona ait olanı elinde tutma doğal hakkından söz et­miş, ama ‘ait olma’ ile ne demek istediklerini açıklama­mış­lardır; yine başkaları en güçlü olan­lara en zayıf olanlar üze­rinde yetke vererek baş­lamış, hemen hükümetin doğuşuna geçmiş, ama ‘yetke’ ve ‘hü­­kümet’ söz­cüklerinin anlamının in­sanlar ara­sında varo­la­bil­mesi için geçmiş olması gereken zamanı düşün­me­miş­lerdir. Sonunda tümü de sürekli olarak gerek­sinim, aç­gözlülük, zu­lüm, istekler ve gurur üze­rinde konuşarak toplumda kazanmış oldukları dü­şün­celeri doğa durumuna aktarmışlardır. Yabanıl insandan söz etmiş, ve uygar insanı betimle­miş­ler­dir. Giderek <a id="idIndexMarker-128"/>doğa du­ru­munun varolup olma­dığından kuşku duymak yazarlarımızın çoğu­nun kafasından bile geç­me­miş­tir; ama <a id="idIndexMarker-127"/>Kutsal Yazı­lar­dan açıktır ki, anlağını ve buyruklarını dolaysızca Tanrıdan alan ilk insa­nın kendisi böyle bir durum­da değildi, ve eğer <a id="idIndexMarker-126"/>Musa’nın yazılarına her Hıris­tiyan felse­fecinin onlara borçlu olduğu inancı du­yarsak, <a id="idIndexMarker-125"/>Tufandan önce bile insanların kendilerini arı doğa duru­mu içinde bul­duklarını ka­bul etme­memiz ge­rekir, eğer çok olağandışı bir olay tara­fından ona geri düşü­rül­me­mişlerse. Bu paradoksu savunmak çok sıkıntı verici ve tanıtlamak ola­nak­sızdır.</p>
			<p class="paragraf">Öyleyse tüm olguları bir yana bırakarak baş­laya­lım, çünkü soruya dokunmazlar. Bu konu üze­­ri­ne gi­ri­­lebilecek araştırmalar tarihsel gerçeklikler ola­rak değil, ama yalnızca şeylerin gerçek kö­ken­le­ri­ni göstermekten çok onların doğalarını aydın­lat­maya yönelik varsayımsal ve koşullu us­lam­la­ma­lar olarak alınmalıdır, tıpkı her gün fizik­çile­ri­mi­zin dünyanın oluşumu açısından oluş­turdukları uslamlamalar gibi. Din bize Tanrının kendisinin yara­tılış­tan hemen sonra insanları bir <a id="idIndexMarker-124"/>doğa durumu­nun dışına aldığına ve öyle olma­larını istediği için eşit­siz olduklarına inan­ma­mı­zı buyurur; ama bize yal­nızca insan ve çev­re­sindeki var­lık­ların doğasın­dan türetilen ve eğer kendi başına bıra­kıl­saydı insan soyu­nun ne olabileceğini ilgi­len­diren tah­minler oluş­tur­ma­yı yasaklamaz. Bana sorulan ve bu Söy­lemde incelemeyi amaçladığım soru bu­dur. Ko­num genel olarak insanlığı ilgi­lendirdiği için, tüm uluslara uygun olan bir dil kullanmaya ça­lı­şa­ca­ğım; ya da daha doğrusu, za­man ve yeri unu­tarak yalnızca seslenmekte ol­du­ğum insan­ları düşü­ne­ceğim. Yargıçlarım olarak <a id="idIndexMarker-123"/>Platon ve <a id="idIndexMarker-122"/>Xeno­­­kra­tes ile ve dinleyici olarak bü­tün insan soyu ile birlikte kendimi Atina’nın Lisesinde ustalarımın derslerini yineliyor saya­ca­ğım.</p>
			<p class="paragraf">Ey insan, hangi ülkeden olursan ol, görüş­lerin ne olursa olsun, kulak ver. Burada tarihin var­dır — onu senin benzerlerin olan yalancılar tara­fın­dan yazılmış kitap­larda değil, ama hiçbir zaman yalan söylemeyen doğada olduğu gibi okudu­ğu­ma inandığım yolda. Doğadan gelen herşey doğru olacaktır. İstemeden benim kendimden olan birşey karış­tır­ma­dığım sürece, yanlış olan hiçbirşey ile karşılaş­ma­ya­cak­sın. Sözünü edeceğim zamanlar çok uzaktır: Ol­du­ğundan ne kadar çok değiştin! Yazacaklarım bir bakıma kazanmış olduğunuz, eği­t­­im ve alış­kan­lıklarınızın bozabildiği ama bütü­nüy­le yoke­de­mediği nitelikler ile ilişki içinde türü­nüzün yaşa­mıdır. Bireysel insanın onda durup kalmayı isteye­ceği bir ça­ğın olduğunu duyumsuyorum; bütün tü­rü­nü­zün onda durmuş olmasını iste­ye­ce­ğiniz çağı araş­tırıyor ola­caksınız. Sizi izleyecek talihsiz kuşak­lara daha da büyük hoşnutsuzlukları du­yu­ran ne­den­ler­den ötürü şimdiki durumunuzdan hoş­nut­suzluk içinde, belki de geriye gitmenin gü­cü­nüz içinde olmasını isterdiniz; ve bu duygu ilk atalarınız için övgü, çağ­daş­la­rı­nızın bir eleş­tirisi, ve sizden sonra yaşama talih­sizliğine uğ­ra­yacaklar için bir terör olmalıdır.</p>
			<p class="arabaslik_orta" id="_idParaDest-4">BİRİNCİ BÖLÜM</p>
			<p class="paragraf">İnsanın doğal durumunu doğru olarak yargı­layabilmek için onu kökeninden başlayarak irdelemek ve bir ba­kı­­ma türün ilk embriyosunda ince­le­mek ne den­li önemli olursa olsun, örgütlenişini ardışık gelişmeleri boyunca izlemeyeceğim. So­nunda olduğu gibi olması için baş­langıçta hay­vansal dizge içerisinde ne olmuş olabileceğini in­ce­lemek için de durmayacağım; uzun tırnak­larının ilkin, <a id="idIndexMarker-121"/>Aristoteles’in sandığı gibi, yal­nızca eğri pen­çeler olup olmadığını, bütün bede­ninin bir ayı­nınki gibi tüylerle kaplı olup olma­dığını, ya da bakışları yere dönük ve birkaç adımlık bir ala­na sınırlı olarak dört ayağı üze­rinde yürü­mesinin hemen karakterini ve dü­şün­celerinin sı­nır­larını be­lirtip belirtmediğini incelemeyeceğim. Bu ko­nu üzerine ancak bula­nık ve hemen hemen imgesel tah­minler oluştu­ra­bilirim. Karşılaştırmalı anato­mi henüz çok az ilerleme yapmıştır, ve doğa­bi­lim­cilerin göz­lem­leri henüz böyle temeller üzerine sağlam bir us­lam­lamanın dayandırılamayacağı den­­li belir­siz­dir. Böylece bu konuda bize verilen doğaüstü bilgilere başvurmamız gerekmeksizin, ya da in­sa­nın ellerini kollarını yeni görevlere uy­gu­laması ve kendini yeni besin türleri ile bes­lemesi ölçüsünde dışsal olduğu gibi içsel biçim­le­ni­şin­de de yer almış olması gereken deği­şimleri her­han­gi bir yolda göz önüne almaksızın, biçim­le­nişinin tüm zamanlarda bize bugün görün­düğü gibi ol­du­­ğunu, iki ayak üze­rinde yürü­dü­ğü­nü, ellerini bizim kendi ellerimizi kul­lan­dı­ğı­mız gibi kullan­dığını, bakışlarını doğa­nın tü­müne çe­vir­di­ği­ni ve gö­ğün engin genişliğini gözleri ile ölç­tü­­ğünü var­sa­yacağım.</p>
			<p class="paragraf">Eğer böyle oluşmuş bu varlıktan kazanmış ola­bi­leceği tüm doğaüstü verileri ve ancak uzun bir süreç yoluyla kazanmış olabileceği tüm yapay yeti­leri uzaklaştırırsak, eğer, tek bir sözcükle, onu yal­nızca doğanın ellerinden gelmiş olması ge­rektiği gibi görürsek, onda kimilerinden daha az güçlü, ve baş­kalarından daha az çevik, ama her­şeyi göz önüne alır­sak, tümü arasında en üs­tün örgütlenişli bir hay­vanı görürüz. Onu açlığını ilk meşede doyururken, su­suzluğunu ilk pınarda gi­derirken ve yatağını ona yemeğini vermiş olan aynı ağacın dibinde bulurken gö­rürüm; ve bun­larla tüm gereksinimleri doyurulur.</p>
			<p class="paragraf">Toprak doğal verimliliğine bırakılı ve ağaç­ları hiçbir zaman balta görmemiş çok büyük or­manlarla örtülüyken, her yanda tüm türlerin hayvanları için hem besin kaynakları hem de sığınak suna­caktır. Onların arasında dağılmış olan insanlar on­ların iş­le­rini göz­leyerek bunlara öykünür ve böylece gide­rek ken­dilerini hayvanların içgüdülerinin düze­yine yük­sel­tir­ken öyle bir üstünlük kazanırlar ki, her hayvan türü­nün yalnızca kendine özgü içgüdü­sü var­ken, belki de ona ait bir içgüdüsü olmayan insan tümünü kendinin edinir, ve eşit ölçüde başka hay­vanların aralarında paylaştıkları türlü5 besin­lerin çoğu ile beslenir ve sonuçta bes­len­me­sini onla­rın her birin­in yapabileceğinden daha kolay sağlar.</p>
			<p class="paragraf">Daha çocukken havanın ölçüsüz doğasına ve mevsimlerin sertliğine alışarak, yorgunluklara dayanmayı öğrenerek ve başka yırtıcı hayvanlara karşı yaşamlarını ve avlarını çıplak ve silahsız sa­vun­maya ya da onlardan koşup kaçmaya zor­la­na­rak, insanlar gürbüz ve neredeyse değişmez bir yapı geliş­tirirler. Dünyaya kendileri ile birlikte anne ve baba­larının eşsiz yapılarını getirerek ve bunu yine onu yaratmış olan alıştırmaların kendileri ile güç­len­di­rerek, çocuklar bu yolda insan türünün yete­nekli olduğu tüm o dinçliği kazanırlar. Doğa bu durumda onlara tam olarak <a id="idIndexMarker-120"/><a id="idIndexMarker-119"/>Sparta yasasının yurt­taşların ço­cuk­­larına davrandığı gibi davranır: Dün­­yaya iyi ya­pılı gelmiş olanları güçlü ve gürbüz kılarken, tüm başkalarını yokeder; bu bakımdan bizim toplum­larımızdan ayrıdır, çünkü onda Dev­let çocukları babalarına yük yaparak onları daha doğumlarından önce ayrımsızca öldürür.</p>
			<p class="paragraf">Yabanıl insanın bedeni bildiği biricik alet olun­ca, onu çeşitli amaçlarla kullanır ki, bizim be­de­ni­miz alıştırma eksikliğinden ötürü buna yete­nek­sizdir, çünkü bizim işleyim araçlarımız bizi zo­run­lu­ğun onu kazanma yükümlülüğü altında bıraktığı o kuvvet ve çeviklikten yoksun bırakır. Eğer bir baltası olsaydı, bileği öyle büyük dalları kırabilir miydi? Eğer bir sapanı olsaydı, elleri bir taşı öy­le hız­lı fırlatabilir miydi? Eğer bir merdiveni ol­saydı, bir ağaca öyle çevik tırmanabilir miy­di? Eğer bir atı olsaydı, yolda öyle hızlı koşabilir miy­di? Uy­gar insana tüm makinelerini çevresine top­la­ması için zaman verin, hiç kuşkusuz ya­banıl insanı ko­layca yenecektir; ama eğer daha da eşitsiz bir yarış­ma görmek ister­se­niz, on­ları çıplak ve silahsız ola­rak karşı karşıya bırakın; çok geçmeden tüm kuv­vetle­rini sürekli olarak el altında bulundur­manın, her zaman her olay için hazır olmanın ve kendini bir bakıma her zaman kendi ile tam bütün­lüğü içinde taşı­manın üs­tün­lü­ğü­nü anlayacak­sınız.</p>
			<p class="paragraf"><a id="idIndexMarker-118"/>Hobbes insanın doğallıkla gözüpek olduğunu ve yalnızca saldırma ve dövüşme aradığını ileri sürer. Bir başka ünlü felsefeci<span class="CharOverride-22">A</span> tersini düşünür, ve <a id="idIndexMarker-117"/>Cum­berland ve <a id="idIndexMarker-116"/>Pufendorff da hiçbirşeyin do­ğa duru­mundaki bir insandan daha ürkek ol­ma­­­dı­­­­­­ğı­­nı, onun her zaman titrediğini ve işittiği en küçük gü­rültüde ya da algıladığı en küçük kıpır­tıda kaç­maya hazır olduğunu bildirirler. Bu bil­mediği nes­neler konusunda böyle olabilir; ve hiç kuşkum yok ki, kendini ona gösteren her yeni görünüm tara­fından ondan bekleyebileceği fizik­sel iyiliği ya da kötülüğü ayırdedemediği ya da kendi gücü ile kar­şı­laşmak üzere olduğu teh­li­keler arasında bir kar­şılaştırma yapamadığı her za­man ürker; ama böyle olay­lar doğa duru­munda seyrek olarak yer alır, çünkü orada herşey biçimdeş bir yolda ilerler ve yerin yüzü bir­ ara­daki insanların tutkularından ve karar­sız­lık­la­rın­dan doğan beklenmedik ve sü­rekli deği­şim­­lerle yüz yüze değildir. Ama başka hayvanlar arasında da­ğınık yaşayan ve kendini erkenden gü­cü­nü on­larınki ile ölçme durumunda bulan yabanıl insan çok geçmeden bir kar­şılaş­tır­ma yapar; ve onlara beceride onların ona kuv­vette olduğundan daha baskın çıktığını görerek bundan böyle onlar­dan kork­ma­ma­yı öğrenir. Bir ayıyı ya da bir kurdu taşlarla ve iyi bir sopa ile silahlı ve tümünün olduğu gibi gürbüz, çevik ve yürekli olan bir yaba­nılın kar­şısında çıkarın; göreceksiniz ki, tehlike kar­şılıklı olarak en küçük düzeyde ola­cak, ve bu tür birkaç denemeden son­ra birbirlerine saldırmayı sevmeyen yırtıcı hayvanlar kendileri ka­dar yırtıcı olduğunu bul­muş oldukları insana sal­dırmaya çok az istek duyacaklardır. Gerçekten de insanın becerisinin olmasından daha fazla güç­leri olan böyle hay­vanlara gelince, onlarla karşı karşıya insan her şeye karşın sağ kalmayı başa­ran tüm zayıf tür­lerle aynı durumdadır; aslında insa­nın bir üs­tünlüğü bile vardır, çünkü koşmada ve ağaç­lar üze­rinde hemen hemen güvenilir bir sığın­ma yeri bul­mada onlardan daha az iyi ol­ma­makla, kar­şılaşmayı göze almak ya da bırakmak, ve böy­lece kaç­mayı ya da dövüşmeyi seç­mek ona kalır. Ekleyelim ki, ken­dini savunma ya da aşırı açlık du­rumları dışında herhangi bir hayvan do­ğal­­lıkla insan ile dövüşüyor görünmez, ya da bir türün doğa tara­fından bir başkasının besini ol­maya yaz­gılandığını duyuruyor görünen o şid­detli an­ti­patileri gös­termez.</p>
			<p class="paragraf">Hiç kuşkusuz bu nedenledir ki, negrolar ve yabanıllar ormanlarda karşılaşabilecekleri yaban hay­­vanlarından çok az korkarlar. Başkaları ara­sında, <a id="idIndexMarker-115"/>Venezuela’nın Karayipleri bu bakımdan en büyük güvenlik içinde ve en küçük bir uygun­suzluk ol­maksızın yaşarlar. Hemen hemen çıplak dolaş­ma­larına karşın, der Francis Corréal, yalnızca ok­lar ve yaylarla silahlanmış olarak kendi­le­rini or­man­larda korkmadan açıkta bırakırlar; ama şim­diye dek hiç kimse birinin bile yabanıl hay­vanlar tarafından yendiğini işitmemiştir.</p>
			<p class="paragraf">Ama insanın daha başka yenilmez düşmanları var­dır ki, onlara karşı aynı savunma araç­larıyla do­natılı değildir; bunlar bebeklik ve yaşlılık gibi doğal güçsüzlükler ve her tür hastalıktır — zayıf­lı­ğı­mı­zın hüzünlü belirtileri ki, ilk ikisi tüm hay­vanlara ortak, sonuncusu çoğunlukla top­lum­da yaşayan insa­na aittir. Bebeklik konusuna gelince, çocuğunu her zaman kendisi ile birlikte taşıyan annenin onu başka birçok hayvan türünün dişi­le­rinin yaptığından çok daha ko­lay­ca bes­le­ye­bildiği gö­rülebilir, çünkü bun­lar durup dinlenmeden gi­dip gel­mekten ken­di­le­rini tüketirler, bir yanda yi­ye­­­cek bulmaya çalışırken öte yanda yavrularını em­zir­mek ya da beslemek zorun­dadırlar. Gerçekten de, eğer dişi yok olacak olursa, bebek de onun­la bir­likte yok olup gitme riski altındadır; ama bu tehli­ke yavruları uzun bir zaman boyunca kendi yiye­ceklerini kendileri ara­yacak durumda olma­yan başka yüzlerce hayvan tü­rüne ortaktır; ve eğer bi­zim aramızda be­beklik daha uzunsa, yaşam­ da daha uzundur, ve bu ba­kımdan herşey kabaca eşit durumdadır, gerçi ilk yaşam döneminin süresi ve yav­ruların sayısı açısından ko­numuzu ilgilen­dir­me­yen başka kuralların dikkate alınması ge­rekse de. İnsanların daha az etkin ol­dukları ve daha az ter­le­dikleri yaşlılık çağında besin gerek­­sinimi onu sağlama yeteneği ile birlikte aza­lır; ve yabanıl du­rum onları gut ve romatizmadan da uzak tuttuğu için, ve yaşlılık tümü arasında insan yardımının en az hafifletebileceği kötülük oldu­ğu için, sonunda insanlar onların varolmaya son ver­diklerini ayrım­samadan ve hemen hemen ken­dileri de onu ay­rım­samadan ölürler.</p>
			<p class="paragraf">Hastalıklara gelince, sağlıklı insanların ço­ğu­­nun tıbba karşı yönelttikleri boş ve yanlış bil­dirim­leri yinelemeyeceğim; ama tıp sanatının en gözar­dı edildiği ülkelerde insan yaşamının orta­lama sü­re­sinin tıbbın en büyük özenle gelişti­rilmiş ol­duğu ülkelerde olduğun­dan daha kısa ol­du­ğu var­gısı­nın çıka­rılmasını sağlayacak herhangi bir sağlam gözlemin olup olma­dığını soracağım. Durum na­sıl böy­le olabilir, eğer kendimize tıbbın çareler sağlaya­bile­ce­ğinden daha çok hastalık verirsek? Yaşam tar­zın­daki büyük eşitsizlik, ki­mi­leri arasın­daki aşırı tem­bellik, başkaları duru­munda aşırı emek, itkile­rimizi ve tenselliğimizi uyarmadaki ve do­yurmadaki ko­laylık, varsılların onları hazımsızlığa uğratan ne­fis yiyecekleri, yoksul­ların kötü olsa da sık sık ge­rek­­sinimleri için yetersiz kalan ve bu yüzden fırsat çık­tı­ğında onları açgöz­lülükle yemeye ve midelerini aşırı doldurmaya götüren sağlıksız yi­ye­cekleri, geç saat­­lere kadar uyanık kalmalar ve her tür aşırılık, her tutkunun ölçüsüz taşkın­lığı, yorgunluk, ansal tükenme, çöküntüler, tüm ko­numlardaki insan­ların duyumsadıkları ve ruh­la­rını sürekli olarak yiyip bitiren sayısız üzüntüler — tüm bunlar sorunları­mı­zın büyük bölü­mü­nün bizim kendi işimiz ol­duğu­nun, ve doğanın bize dayattığı o yalın, bi­çim­­­deş ve yalnız yaşam tarzına sarılmakla hemen hemen tü­mün­den ka­çına­bi­le­cek oldu­ğu­muzun ölümcül tanıt­la­rı­dır­lar. Eğer doğa bizi sağ­lıklı ol­maya be­lirle­miş­se, neredeyse bir derin dü­şünme duru­munun do­ğaya aykırı bir durum ve düşün­meye dalmış bir insanın bozul­muş bir hay­van ol­duğunu ileri sürmeyi göze alı­yo­rum. Yaba­nılların, hiç ol­maz­sa sert içki­leri­mizle bozul­ma­mış olan­la­rın sağ­lam yapılarını dü­şün­dü­ğü­müz zaman, ve ya­ra­lar ve yaşlılık dışında hemen hemen hiçbir has­talık bilmediklerini an­la­dığımız za­man, uygar top­lum­ların tarihini izleyerek kolayca insan has­talık­la­rı­nın tarihini üreteceğimizi de inan­maya götürü­lebiliriz. Bu en azından <a id="idIndexMarker-114"/>Platon’un görü­şüy­dü, çünkü <a id="idIndexMarker-113"/>Truva kuşatmasında Podalirios ve <a id="idIndexMarker-112"/>Mak­haon tarafından kullanılan ya da onaylanan belli çarelerden bu çarelerin kendileri tarafından kızış­tırılmış olma­sı gereken çeşitli hastalıkların o gün­ler­de insan­lar arasında bilinmediği sonucunu çı­kar­dı; ve Celsus şimdi zorunlu olan diyetin ilkin Hip­po­krates tarafından bulunduğunu söyler.</p>
			<p class="paragraf">Öyleyse çok az hastalık nedeninin olduğu doğa du­ru­munda insanın çarelere, ama özellikle dok­tor­la­ra fazla gereksinimi ola­maz; bu bakımdan in­san türü tüm başkalarından daha kötü durumda de­ğildir, ve avcılardan kovalama sırasında bul­duk­ları zayıf hayvanların sayısının çok olup olma­dı­ğını öğ­ren­mek kolaydır. Hiç kuşkusuz sonra­dan çok iyi iyi­leş­en ciddi yaralar almış, ke­mikleri ya da giderek kol ve bacakları kırılmış, ama gene de za­manın kendisinden başka bir cerrahi yar­dım al­maksızın, olağan yaşam­larından daha baş­ka bir beslenme yolu olmaksızın dü­zelmiş bir­çok hay­­van bulurlar ve bun­ların bı­çak altına yat­manın acısını çekmemiş, ilaç­larla zehir­lenmemiş ya da oruçlarla bitip tüken­memiş ol­makla iyileş­me­leri daha az eksiksiz olmuş gö­rün­mez. Sonun­da, iyi uygulanan ilaç bizim ara­mızda ne denli ya­rarlı olabilse de, her zaman kesin olan şey eğer hasta yabanılın kendi başına bıra­kıl­dığında doğadan gelenden başka hiçbir umudu yoksa, öte yandan hasta­lı­ğın­dan başka korkacak birşeyi de yoktur, ki du­ru­munu sık sık bizimkine yeğ­le­nebilir kılar.</p>
			<p class="paragraf">Bu yüzden yabanıl insanı gözlerimizin önünde olan insanlarla karıştırmaktan kaçın­ma­lıyız. Do­ğa onun kaygısına terk edilmiş tüm hayvanlara bu hak açısından ne denli kıskanç olduğunu tanıt­­lıyor görünen bir yeğleme ile davranır. Or­man­­daki at, kedi, boğa, giderek eşek bile ço­ğun­lukla bizim evlerimizde olanlardan daha uzun boylu, daha gürbüz yapılı, daha dinç, güçlü ve yüreklidir; evcilleştirilmekle bu üstünlüklerin yarı­sını yiti­rirler ve öyle görünür ki, onları iyi beslemek ve onlara iyi bakmak için tüm kaygımız yalnızca on­ları bozma­da sonuçlanır. İnsanın kendisi için de durum böy­ledir; top­lumcul ve köle olmakla, zayıf­lar, kor­kak­laşır, siner, ve yumuşak ve kadınsı yaşama yolu aynı zamanda hem gücünün hem de yürek­liliğinin za­yıf­la­ma­sında işini ta­mam­lar. Buna ek­leyebiliriz ki, yabanıl ve evcil koşullar arasında insanın insandan ayrımı hayva­nın hayvandan ay­rı­mından daha da büyük olma­lıdır, çünkü doğanın insana ve hayvana eşit olarak davranıyor olmasına karşın, insanın kendine sağladığı — ve ev­cil­­leş­tir­diği hay­van­lara ver­dikle­rin­den da­ha da büyük olan rahat­lıklar — onun daha belirgin olarak bo­zul­masına yol açan özel ne­den­lerdir.</p>
			<p class="paragraf">Bu yüzden çıplaklık, evsizlik, öylesine zorunlu olduklarına inandığımız tüm o yararsız şey­ler­den yok­­sunluk bu ilkel insanlar için çok büyük bir ta­lihsizlik değildir, ne de sakınımları için bü­yük bir engel olması söz konusudur. Eğer tüylü derileri yoksa, sıcak ülke­lerde böyle şeylere gereksinimleri de yok­tur; ve soğuk ülkelerde yendikleri hay­van­ların post­la­rın­dan ya­rarlanmayı çok çabuk öğre­nirler. Eğer koş­mak için yalnızca iki ayakları varsa, savunmaları­­nı ve ge­reksinimlerini sağlamak üzere iki de kol­ları vardır; çocukları belki de geç ve güç yürür, ama anneleri onları kolayca taşırlar ki, bu üstün­lük başka tür­lerde eksiktir, çünkü onlar du­ru­munda anne­ler kovalandıklarında yavrularını terk etmek ya da adımlarını onlarınkine uydur­mak zorunda kalırlar.<span class="dipp CharOverride-20"><a class="_idFootnoteLink" href="#footnote-225-1" id="footnote-225-1-backlink">1</a></span></p>
			<p class="paragraf">Son olarak, koşulların aşa­ğıda sözünü ede­­ceğim ve pekala hiçbir zaman olamayabilecek o tuhaf ve raslantısal bile­şi­mi var­sayılmadıkça, her durumda açıktır ki kendi için giysiler ya da barınak yapan ilk insan bununla ona çok az gereken şeyleri sağ­lı­yordu, çünkü o zamana dek on­larsız yapmıştı, ve yetiş­kin bir insan olarak çocuk­luğundan bu yana da­yan­­mış olduğu bir yaşam yo­luna niçin daya­na­ma­ya­cağı anlaşılamaz.</p>
			<p class="paragraf">Yalnız, aylak ve her zaman tehlikenin ya­kınında olan yabanıl insan uyumayı, ama hafif uyu­mayı sevmiş olmalıdır, tıpkı çok az düşünen, ve bir ba­kıma düşünmedikleri her zaman uyu­yan hay­van­lar gibi. Öz-sakınımı hemen hemen biricik kay­gısı olduğu için, uyguladığı yetiler ço­ğun­lukla baş­lıca hedefleri saldırma ve savunma olan yetiler ol­ma­lıdır — ister avına boyun eğdirmek için olsun, isterse kendini bir başka hayvana yem ol­mak­tan kurtar­mak için; karşıt olarak, yu­mu­şaklık ya da duyusallık yoluyla olma­nın dışın­da kendilerini ek­siksiz­leş­tir­meyen örgen­ler insanı tüm incelik tür­lerinden uzak tutan bir kaba­lık durumunda kal­malıdırlar. Du­yuları kendilerini bu nokta üzerinde bölünmüş buldukları için, aşırı ölçüde kaba do­kun­ma ve tat du­yu­ları olacaktır; ama görme, işit­me ve ko­ku du­yuları ise en büyük inceliği göstereceklerdir. Ge­nel olarak hay­vansal durum böy­ledir, ve gez­gin­lerin bil­dir­dik­lerine göre yabanıl halk­ların ço­ğun­luğu için de aynı şey geçerlidir. Öyleyse Ümit Bur­nu’nun Hot­tentotlarının çıplak gözle açık de­niz­lerdeki ge­mileri Hollandalıların on­ları teles­kop­larla gör­dük­leri aynı uzaklıktan se­çe­bilmelerine hayret et­me­mek gerekir; ne de Ame­rikan ya­ba­nıllarının İs­panyolları tıpkı en iyi köpeklerin yapa­bi­­le­cek­leri gibi kokularıyla izle­melerine ya da tüm bu barbar ulusların çıplak­lığa kolayca dayanabil­me­le­rine, yiyeceklerini bi­ber­le acılaştırmalarına ve Av­rupa içkilerini su gibi iç­me­lerine hayret etmek gerekir.</p>
			<p class="paragraf">Buraya dek yalnızca fiziksel insanı irdeledim. Şimdi onu metafiziksel ve ahlaksal yandan gör­meye çalışalım.</p>
			<p class="paragraf">Her hayvanda yalnızca dahice bir makine gö­rü­­yorum ki, doğa kendini yeniden dirileştirmek için ve onu yok etme ya da bozma eği­li­min­de olan herşeye karşı belli bir noktaya dek güvence altına almak için ona du­yu­lar vermiştir. İnsansal makine­de de tam olarak aynı şeyleri görüyorum, ama şu ayrım ile ki, bir hayvandaki tüm işlemlere yalnızca doğa neden olurken, insan ise özgür bir etmen niteliği ile ken­di işlemlerinin ortaya çıkmasına ka­tılır. Biri içgü­dü yoluyla seçer ya da reddederken, öte­ki ise bu­nu bir özgürlük kararı yoluyla yapar. Bu de­mek­tir ki, hayvan onun için verilen kuraldan sapamaz, üste­lik böyle yapmak kendi yararına ola­cak olsa bile; ve insan sık sık kendi zararına olma­sına karşın ku­raldan sapabilir. Bu nedenledir ki bir gü­vercin en iyi et­lerle dolu bir tabağın yanında ve bir kedi bir mey­va ya da tahıl yığını önünde açlık­tan öle­cek­tir, gerçi her ikisi de bir kez denemeye karar verecek olsalardı du­dak büktükleri besin­lerle ken­dilerini bes­le­yebi­le­cek olsalar da. Bu ne­denle, sefih insanlar ken­dilerini onlara ateş ve ölüm getiren aşırılık­la­ra bırakırlar, çünkü anlık duyuları ayartır ve istenç doğa sessizken konuşmayı sür­dürür.</p>
			<p class="paragraf">Her hayvanın düşünceleri vardır, çünkü duyu­ları vardır; giderek düşüncelerini belli bir nok­taya dek bileştirir, ve insan bu bakımdan hay­van­lardan derecede olmanın dışında ayrı de­ğildir. Ki­mi fel­sefeciler giderek bir insan ve bir başka insan ara­sında kimi insanlar ve kimi hay­vanlar arasında olduğundan daha büyük ayrım olduğunu bile ileri sürmüşlerdir; bu nedenle hay­vanlar ve insan ara­sın­daki türsel ayrımı yaratan şey anlaktan çok insanın özgür bir etmen olma ni­te­liğidir. Doğa her hayvana buyurur, ve hayvan boyun eğer. İnsan aynı izlenimi duyumsar, ama boyun eğmek ya da direnmek için özgür ol­du­ğunu bilir, ve ruhunun <a id="idIndexMarker-111"/>tinselliği kendini her­şey­den çok bu özgürlüğün bilincinde tanıtlar. Çün­kü fizik belli bir yolda du­yuların düzeneğini ve düşüncelerin oluşumunu açıklar, ama isteme ya da daha doğrusu seçme gü­cün­de ve bu gücün duygusunda arı tinsel kararlar bulunur ki, me­kaniğin yasaları bunlar hakkında hiçbirşey açık­lamaz.</p>
			<p class="paragraf">Ama eğer tüm bu soruları kuşatan güçlükler insan ve hayvan arasındaki bu ayrıma karşı çık­mak için belli bir yer bırakıyorlarsa, çok özgül bir başka nitelik vardır ki, onları ayırdeder ve hak­kında hiçbir tartışma olamaz: Bu kendini <a id="idIndexMarker-110"/>eksik­siz­leştirme yetisidir ki, koşulların yardımıyla, ardı­şık olarak tüm başka yetilerimizi geliştirir ve bizim ara­mız­da birey­de olduğu gibi türde de bulunur; oysa bir hayvan birkaç ayın sonunda tüm ya­şamı bo­yunca olacağı şeydir ve türü bin yılın sonunda bu bin yılın ilk yılı sırasında ne ise o olacaktır. Niçin yalnızca insan bir bunak olmaya yete­nek­lidir? Bunun nedeni onun böylece ilkel koşu­luna geri dön­me­si, ve hiçbirşey kazanmamış ve öyleyse yiti­recek hiçbirşeyi olmayan hayvan her zaman iç­gü­düsü ile kalırken insanın ise yaşlılık ya da baş­ka kaza­lar nedeniyle <span class="CharOverride-21">eksiksizleşebilir­li­ği­nin </span>ona ka­zan­dır­dığı herşeyi yitirdiği zaman bu yol­da gi­derek hay­vanın da altına düşmesi de­ğil mi­dir? Hemen hemen sınırsız olan bu ayır­de­dici yetinin insanın tüm talihsizliklerinin kay­nağı olduğunu, zamanın gücüyle onu içinde dingin ve suç­suz gün­ler bo­yun­ca akacağı o kö­kensel koşulun dışı­na çıka­ran şey olduğunu, yüzyılların geçişi ile aydınlanmasını ve yanıl­gı­larını, erdemlerini ve erdemsizliklerini büyüten ve en sonunda onu ken­disi ve doğa üzerinde bir tiran yapan şey ol­du­ğunu kabul etmek zorunda kalmak bizim için üzücü olacaktır. Orinoko kı­yı­larında yaşayanla­ra çocuklarının tapınağına hiç olmazsa onlara aptallıklarının ve kökensel mutluluklarının bir bö­lümünü veren tahtaları bağlama uygu­la­ma­sını ilk öneren insanı iyi­lik­sever bir varlık olarak övmek zorunda kalmak korkunç olacaktır.</p>
			<p class="paragraf">Doğa tarafından yalnızca içgüdüsüne terk edi­len ya da daha doğrusu belki de onda eksik olan şey için ilkin onun yerine geçebilecek ve daha sonra­dan onu bunun çok çok üstüne yük­sel­te­bi­le­cek yetiler ile donatılmış olan yabanıl insan böy­le­ce salt hayvansal işlevler ile başlayacaktır; algı­la­mak ve duyumsamak ilk durumu olacaktır ki, ona ve tüm hayvanlara ortaktır. İstençli olma ve olmama, isteme ve korkma yeni koşullar on­da yeni gelişmelere yol açıncaya dek ruhunun ilk ve nere­deyse biricik işlemleri olacaktır. </p>
			<p class="paragraf">Ahlakçılar ne derlerse desinler, insan anlağı <a id="idIndexMarker-109"/><a id="idIndexMarker-108"/>tut­kulara çok şey borçludur, tıpkı genel olarak kabul edildiği gibi bunların da ona çok şey borç­lu ol­maları gibi: Onların etkinliği yoluyladır ki usu­muz kendini eksiksizleştirir. <a id="idIndexMarker-107"/>Haz duymayı is­te­­di­ği­miz içindir ki anlamaya çalışırız, ve ne is­tek­leri ne de korkuları olan birinin niçin uslam­lama sı­kın­­tısına girmesi gerektiğini anlamak ola­naklı değildir. Tut­kular, kendi paylarına, kö­ken­lerini gereksinimle­rimizden, ve ilerlemeleri ise onu bil­gileri­miz­den alırlar, çünkü şeyleri istemek ya da onlar­dan kork­mak onlara ilişkin düşün­ce­le­rimiz ya da doğanın yalın dürtüsü yoluyla olma­nın dı­şın­da olanaklı değildir; ve her tür aydın­lan­ma­dan yok­sun olan yabanıl insan bu son tür­den olan tut­kuları du­yar; istekleri fiziksel gereksinim­lerinin ötesine git­mez; evrende bildiği biricik iyiler bes­len­mek, bir dişi ve dinlenmektir; kork­tuğu biricik kötüler <a id="idIndexMarker-106"/>acı ve açlıktır; açlık diyorum, ölüm değil, çünkü bir hayvan hiçbir zaman öl­me­nin ne demek ol­duğunu bilmez, ve ölümün ve terörünün bilgisi insanın kendini hayvansal durumdan uzaklaştı­rırken elde ettiği ilk kazanımlardan biridir.</p>
			<p class="paragraf">Eğer gerekseydi bu görüşü olgularla destek­le­mek ve dünyanın tüm uluslarında <a id="idIndexMarker-105"/>tinin iler­le­me­si­nin tam olarak insanların doğadan aldıkları ya da koşullar tarafından boyun eğdirildikleri ge­rek­­­­sinimler ile ve sonuçta onları o gerek­si­nim­le­­ri do­yurmaya götüren tutkular ile orantılı oldu­­ğunu göstermek benim için kolay olurdu. Sa­nat­ların <a id="idIndexMarker-104"/>Mısır’da doğmalarını ve <a id="idIndexMarker-103"/>Nil’in taşkınları ile birlikte yayılmalarını gösterirdim; Yunanlılar arasındaki ilerlemelerini izlerdim ki, orada filizlenip bü­yü­düklerini ve daha <a id="idIndexMarker-102"/>Eurotas’ın<span class="CharOverride-22">A</span> verimli kıyı­la­rında kök salamadan kendilerini <a id="idIndexMarker-101"/>Attika’­nın kumları ve kaya­ları ortasında göklere yük­selt­tiklerini gö­rü­rüz. Belirtebilirim ki, genel olarak <a id="idIndexMarker-100"/>Kuzeyin halkı Gü­ne­yin­kinden daha çalış­kandır, çünkü öyle ol­mak­­sızın yapamaz — sanki do­ğa topraklarına yadsıdığı verimliliği an­lık­larına vererek bu yol­da şeyleri eşitlemeyi istemiş gibi.</p>
			<p class="paragraf">Ama Tarihin güvenilmez tanıklığına baş­vur­mak­sızın, herşeyin yabanıl insandan bir yaba­nıl olmaya son verme kışkırtmasını ve araçlarını uzak­laş­tı­rı­yor göründüğünü kim görmez? İmge­lemi onun için herhangi birşeyi betimleyemez; yüreği ondan hiçbir istemde bulunmaz. Kısıtlı gerek­si­nimleri çok kolayca el altında bulunur, ve daha büyük bilgi kazanmayı istemesi için gerekli olan bilgi dere­ce­sinden öylesine uzaktır ki, ne öngörüsü ne de me­rakı olabilir. Doğanın gö­rü­nümü ona tanıdık ol­mak­la ona ilgisiz olur. Her za­man aynı düzen, her zaman aynı devrimler var­dır; en büyük hari­kalar karşısında hayrete düşecek bir an­lığı yoktur; ve insanın her gün görmekte oldu­ğunun bir kez nasıl göz­le­ne­ceğini bilebilmek için gerek­sindiği fel­sefeyi on­da aramamalıyız. Hiç­bir­şeyin uyarmadığı ruhu ne denli yakın olursa olsun geleceğe ilişkin hiç­bir düşünce olmaksızın yalnızca edimsel varo­lu­şu­nun duygusuna teslim olur, ve görüşleri ile sınırlı tasar­ları günün sonuna ancak güçlükle uzanır. Bugün bile <a id="idIndexMarker-99"/>Karayiplerde öngö­rünün de­re­cesi şöyledir: Sabah pamuk yatağını satar, ve akşam onu geri almak için ağlayarak gelir, çünkü ertesi gece ona gereksineceğini önceden gör­me­miştir.</p>
			<p class="paragraf">Bu konu üzerinde ne denli düşünürsek, arı du­yum­lardan en ya­lın bil­gilere uzaklık gözümüzde o denli büyür; ve bir insanın yal­nızca kendi güç­leriyle, iletişimin yardımı ve zorunluğun dürtüsü olmaksızın, böy­le­si­ne büyük bir zaman aralığı içerisinden geçmiş ola­bileceğini düşünmek ola­naksızdır. İnsanların gök­­yüzündeki ateşten baş­ka bir ateşi görecek duruma gelmeleri için kim bilir kaç yüzyıl geçmiş olmalıdır? O öğenin en sıra­dan kullanımlarını öğrenebilmek için birbirinden ayrı ne kadar çok tehlikeyi göze almış olmalıdırlar? Onu yeniden-üret­me sanatını kazanmadan önce kaç kez sönüp gitmeye bırak­mışlardır? Ve belki de bu giz­lerden her biri kaç kez onu keşfetmiş olan insanla birlikte ölüp gitmiştir? Tarım hakkında ne diyeceğiz — bir sanat ki, çok fazla emek ve ön­gö­rü gerektirir, baş­ka sa­nat­lara bağımlıdır, açıktır ki en azından bir ölçüde büyümüş bir top­lumda uygulanabilirdir, ve bize top­rak­tan onun ta­rım olmak­sızın da yeterince sağ­la­ya­cağı besin­leri elde etmek için olmak­tan çok onu başkalarına yeğlediklerimizi ve en beğen­diklerimizi üretmeye zorlamak için hiz­met eder? Ama varsayalım ki, insanlar doğal ürün­­lerin on­ları beslemek için yetersiz olacağı bir düzeye dek çoğalmış olsunlar — bir varsayım ki, geçerken belir­tebileceğimiz gibi, insan türü için bu yaşam yolun­da büyük bir üstünlük olduğunu göste­re­cek­tir —, varsayalım ki, demirciler ol­mak­sı­zın ve iş­lik­­ler olmaksızın çiftçilik aletleri yaba­nılların eli­ne gökten düşmüş olsun; bu in­sanlar tümü de sürekli emek için duydukları ölümcül nefreti yen­miş olsunlar; gerek­si­nim­lerini zama­nından önce görmeyi öğrenmiş, top­rağın nasıl ekilmesi, to­hum­ların serpilmesi ve ağaçların dikil­­mesi gerek­tiğini tahmin etmiş, buğdayı öğüt­me ve üzümleri mayalanmaya bı­rak­ma sa­nat­la­rı­nı bulmuş, kendi başlarına nasıl öğren­miş ola­cak­ları anlaşıla­ma­ya­ca­ğı için on­lara tan­rılar tara­fından öğretilmeleri gerekmiş olan tüm şeyleri öğrenmiş olsunlar; tüm bun­lardan sonra, hangi insan kendini insan ya da hayvan olsun ekini onun için uygun olduğu ilk gelen tarafından yağ­malanacak bir tar­lanın ekil­mesi ile zahmete soka­cak denli deli ola­caktır? Ve nasıl her bir insan yaşamını tüketici bir emek­te ge­­çirmeye karar verebilecektir — eğer ödül onun için ne denli zorunlu ise onu kazana­ma­ya­ca­ğın­dan o denli eminse? Tek bir söz­cükle, bu durum in­­san­ları toprağı işlemeye nasıl yönel­tebilecektir, eğer toprak aralarında pay­laş­tı­rıl­mış, eş deyişle, doğa durumu ortadan kaldırıl­mış değilse?</p>
			<p class="paragraf">Eğer yabanıl bir insanın düşünme sanatında felsefecilerimizin onu bize sundukları kadar bece­rikli olduğunu varsaymayı isteseydik, eğer onların ör­nek­lerini izleyerek onu kendi başına en yüce gerçeklikleri keşfeden, çok soyut uslamlamalar zinciri yoluyla kendi için genel olarak düzen sev­gisinden ya da Yara­tıcısının bilinen istencinden türetilmiş türe ve us düzgülerini yaratan bir fel­sefecinin ken­di­sine döndürseydik, tek bir söz­cükle, eğer onda olması gereken ve gerçekten de on­da bulduğumuz ağırlık ve aptallık kadar çok anlayış ve aydınlanma yüklü bir anlığı varsayar­sak, tüm bu iletilemeyen ve onu icadetmiş olan birey ile birlikte yok olacak olan metafizikten tür ne yarar sağlayacaktı? Ormanda hayvanlar ara­sında dağılmış insan soyu hangi ilerlemeyi yap­mış olurdu? Ve değişmez bir oturma yerleri ol­ma­­dığı gibi bir­birlerine gereksinimleri de olma­dığı için yaşamlarında birbirlerini tanı­madan ve bir­birleri ile konuşmadan iki kez bile pek karşı­laş­ma­yacak olan insanlar hangi nok­taya dek ken­dilerini eksik­siz­leştirebilecek ve bir­bir­lerini kar­şı­lıklı olarak ay­dın­latabileceklerdi?</p>
			<p class="paragraf"> Konuşmanın kullanımına ne kadar çok dü­şün­ceyi borçlu olduğumuzu, anlığın işlemlerini ne ka­dar çok gramerin eğittiğini ve kolay­laş­tır­dığını imgeleyelim, ve dilin ilk icadının gerektir­miş oldu­ğu tasarlanamaz güçlükleri ve sonsuz za­manı dü­şü­nelim; bu düşünceleri öncekilere ekle­yelim ve insan anlığında onun yetenekli ol­duğu işlemlerin ardışık gelişimi için kaç bin yüz­yılın geç­miş olması gerektiğini yargılayalım.</p>
			<p class="paragraf">Bana <a id="idIndexMarker-98"/>dillerin kökenlerine ilişkin güçlükleri ir­de­lemek için biraz izin verin. Burada M. Abbé de <a id="idIndexMarker-97"/>Condillac’nın bu gereç üzerine yaptığı araş­tır­ma­ları alıntılamak ya da yinelemekle yeti­ne­bilirim, çünkü bunların tümü de benim gö­rü­şümü bütü­nüyle doğ­rularlar ve belki de bana bu konu­daki kökensel düşünceyi onlar vermiştir. Ama bu felse­fe­cinin yerleşik sinyallerin kökeni üzerine kendi için yarattığı güçlükleri çözme yo­lu benim bir soru­ya çevirdiğim şeyi, dilin yara­tıcıları arasında da­ha şimdiden kurulmuş bir tür top­lumu varsay­dı­ğını gösterdiği için, inanıyo­rum ki, düşüncelerine gön­derme yaparken bu aynı güç­lükleri benim konuma uygun bir yolda ortaya koya­bil­mek için kendi dü­şün­ce­lerimi eklemem gerekir. Kendini sunan ilki dilin nasıl zo­runlu olabilmiş olduğunu imgelemek­tir. Çünkü in­san­­ların birbirleri ile hiçbir bağlantıla­rı olma­dığı ve ne de buna gereksinimleri olduğu için, bu bulu­şun vaz­geçilmez olmuş olmasaydı ni­çin zo­runlu ya da olanaklı olduğunu anlayamayız. Pe­ka­la başka birçokları gibi diyebilirim ki, diller baba­la­rın, annelerin ve çocukların evdeki etki­le­şim­le­rinde doğarlar; ama bunun karşıçıkışları çöz­me­yecek olmasından ayrı olarak, doğa duru­mu üzerine uslamlamada ona top­lumdan alınan dü­şünceleri aktaranların ve her zaman aileyi bir­çok ortak çıkar tara­fından bir arada tutulan biz­ler ara­sında olduğu gibi yakın ve sürekli bir birlik sür­düren üyeleri ile aynı konutta bir araya top­lanmış görenlerin yanlışına düşer; oysa bu ilkel durumda ne evi, ne kulübesi, ne de her­hangi bir tür mül­kiyeti olan her insan kendi ko­nutunu ras­gele ve sık sık yalnızca tek bir gece için bulur; erkekler ve dişiler raslantı, durum ve iste­ğe göre, ve <a id="idIndexMarker-96"/>bir­bir­lerine söyleyeceklerinin yo­rum­­lan­ması için dil çok zorunlu olmaksızın rasgele bir­le­şirler; ve bir­bir­le­rini aynı kolaylıkla bıra­kırlar; anne ilkin çocuk­larını kendi gerek­si­ni­mini doyur­mak için emzi­rirdi; sonra, alışkanlık onları kendisi için değerli kılınca, onların gerek­sinimi için bes­ledi. Kendi besinlerini arayacak denli güçlenir güçlenmez, annenin ken­di­sini bırakmada gecik­mediler, ve birbirlerine yeni­den bulmak için he­men hemen gözden yitme­mek­ten başka bir yol olmadığı için, çok geçmeden bir­birlerini bile tanı­maz olma nok­tasına gel­diler. Yine dikkat edin ki, çocuğun tüm ge­rek­sinimlerini açık­laması ge­rektiği ve sonuçta an­neye annenin ona oldu­ğun­dan daha çok söy­le­yecek şeyi olduğu için, en bü­yük buluş çaba­larını göstermesi gereken ço­cuktu, ve kullandığı dil büyük ölçüde onun kendi yapıtı olmalıdır. Bu durum dillerin sayısını onları konu­şacak olan bi­rey­lerin sayısı kadar çoğaltır, ve yine her­hangi bir deyime onu tutarlı kılacak zamanı ver­meyen bir göçebe ve dolaşma yaşamı bu duru­ma katkıda bulunur; çünkü annenin çocuğuna on­dan şunu ya da bu­nu istemek için kullanması ge­reken söz­cükleri öğrettiğini söylemek birinin da­ha şim­diden oluş­muş olan dilleri nasıl öğrettiğini çok iyi gösterir, ama ilkin onların nasıl oluştuklarını göstermez. </p>
			<p class="paragraf">Ama bu ilk güçlüğü yendiğimizi varsayalım; bir an için arı doğa durumu ve diller için gerek­sinim arasında varolmuş olması gereken engin alanın içinden geçelim, ve zorunlu olduklarını var­sa­ya­rak nasıl kurulmaya başlayabildiklerine baka­lım. Ama burada öncekinden de kötü yeni bir güçlük var­dır, çünkü eğer insanların <a id="idIndexMarker-95"/>dile düşün­meyi öğ­ren­mek için gereksinimleri olmuşsa, ko­nuş­­ma sa­natını bulmak için düşünmeyi bilmeye daha da büyük bir gereksinimleri olmuş olmalıdır. Ve ko­nuş­ma ses­lerinin nasıl düşüncelerimizin uylaşımsal çevir­men­leri olarak kabul edildiklerini an­la­­sak bile, bu uylaşımda duyusal bir nesneleri ol­madığı için ya bir tavır ya da bir ses yoluyla belir­tilebilecek o düşünceler için o çevir­men­le­rin ne olmuş olabileceklerini bilme gereksinimi her za­man sürecektir; öyle ki, bu kendi dü­şün­celerini iletme ve anlıklar arasında bir etkileşim kurma sa­na­­tının doğuşu konusunda des­tek­le­ne­bilir tah­min­­lerde bulunmak güçtür; yüce bir sa­nat ki, kö­keninden daha şimdiden çok uzak­laş­mış olsa da, felsefeci onu henüz eksiksizliğinden öyle­sine ölçü­süz bir uzaklıkta görür ki, o nok­taya ulaşabile­ceğini doğrulayacak denli gözü­pek hiç­bir insan yoktur, üstelik zamanın zorunlu olarak getirdiği değişimler ondan yana askıya alın­sa, ön­yargılar akademileri terk edecek ya da önlerinde sessiz ka­la­­cak olsalar, ve eğer bunlar hiç ara vermeksizin bütün yüz­yıllar boyunca bu di­ken­li sorunla uğ­raş­mayı sür­dürebilseler bile.</p>
			<p class="paragraf">İnsanın ilk dili, en evrensel dil, toplu durum­daki insanları ikna etmenin zo­run­lu ol­ma­­sından önce gereksindiği en enerjik ve biricik dil do­ğa­­nın çığ­lığıdır. Bu çığlık bir tür içgüdü yoluyla yalnızca iveğen durum­lar­da büyük tehlikeler or­ta­­sında yar­dım istemek için ya da ağır hastalık­larda rahat­lamak için atıldığından, yaşamın daha ılımlı duygu­ların egemen olduğu olağan gidi­şinde yaygın ola­rak kullanılmadı. İnsanların düşünceleri genişle­meye ve çoğalmaya başladığı ve aralarında daha yakın bir iletişim kurulduğu zaman, daha çok sayı­da im ve daha kapsamlı bir dil aradılar; ses büküm­lerini çoğalttılar ve bun­lara doğaları yoluyla daha anlatıcı olan ve anlamları ön bir belirlenime daha az dayanan bedensel tavırlar eklediler. Böylece görülebilir ve devinebilir nesnelere tavırlar yoluy­la ve işitme du­yusuna çarpanlara öykünücü sesler yoluyla an­latım ver­diler; ama bir tavır hemen he­men bu­lu­­nan ya da betimlemesi kolay nesneler­den ve görülebilir eylemlerden baş­ka birşeyi be­lirt­me­diği için, ve karanlık ya da bir cismin araya gir­mesi onu yararsız kıldığından evrensel olarak uy­­gu­la­nabilir olmadığı için, ve dikkati uyar­mak­tan çok gerektirdiği için, insanlar sonunda ta­vır­ların ye­ri­ne seslerin eklemlenişini geçirme dü­şün­ce­si­ni buldu­lar ki, bunlar, belli düşünceler ile aynı iliş­kileri taşımaksızın, tümünü de yerleşik imler ola­rak temsil etmeye daha uygundurlar. Bu yer değiş­tirme ancak ortak bir anlaşma yoluyla yapı­labilir­di, ve ilkel ses örgenleri henüz böyle bir alıştırma yapmamış insanlar için uygulaması ye­terince güç bir tarzda ortaya çıkmış olmalıdır; ken­dinde ta­sar­lanması daha da güçtür, çünkü bu ortak uyu­mun bir güdüsü olmuş olmalıdır ve ko­nuşma onun kul­la­­nımının yerleşmesi için aşırı ölçüde zorunlu ol­muş görünür.</p>
			<p class="paragraf">İnsanların kullandıkları ilk sözcüklerin on­la­rın anlıklarında daha şimdiden oluşmuş dil­lerde kul­lanılanlardan çok daha geniş bir an­lam taşı­mış olmalarından, ve söylemin bileşen par­ça­la­rına bö­lünmesi konusunda hiçbirşey bil­me­me­le­rin­den ilkin her bir sözcüğe bütün bir öner­menin an­la­mını verdikleri sonucu çıkarılabilir. Özneyi yük­lemden ve eylemi addan ayırdetmeye baş­la­dıkları zaman — ki dehanın hiç de sıradan bir ça­bası olmayan bir­şeydi —, adlar ilkin birçok özel ad­dan, mastar ise eylemlerin biricik zaman kipin­den daha çoğu de­ğil­di; ve sıfatlara gelince, bu kavram ancak büyük güç­lük­lerle gelişmiş olma­lıdır, çün­kü her sıfat so­yut bir sözcüktür ve soyut­lamalar güç ve çok az doğal olan işlemlerdir.</p>
			<p class="paragraf">Her nesne ilkin cins ve türe bakılmaksızın tikel bir ad kazandı; o ilk kurucular cins ve türü ayır­de­decek bir durumda değildiler ve tüm bireyler ken­dilerini onların anlıklarına tıpkı doğanın tab­­­lo­sun­da olduğu gibi yalıtılmış olarak sun­du­lar. Eğer bir meşe ağacına A denmişse, bir başka me­şe ağacına B dendi; çünkü iki şeyden türe­tilen ilk düşünce bunların aynı olmadıklarıdır; ve ortak olarak taşı­dıkları şeyi gözlemek için sık sık uzun­ca bir zaman gerekir; bu nedenle bilgileri ne denli sınırlı ise, söz­lükleri o denli geniş olmuş olmalı­dır. Tüm bu ad­landır­manın elverişsizliği ko­layca giderilmiş olamaz, çün­kü varlıkları ortak ve soysal adlar altında düzen­le­mek için özellik­lerini ve ay­rım­larını bilmeleri gere­kiyordu; göz­­lemler ve ta­nımlar, eş deyişle doğa tarihi ve metafizik ge­rekliydi ki, bunlar o zaman­ların insan­larının elle­rin­de ola­bi­lecek olanın çok ötesindeydi.</p>
			<p class="paragraf">Ek olarak, genel düşünceler anlığa söz­cük­le­rin yardımı olmaksızın getirilemez, ve an­lak on­ları öner­meler yoluyla olmanın dışında kav­raya­maz. Hay­­vanların böyle düşünceler oluştu­ra­ma­ma­la­rının ya da hiçbir zaman onlar üzerine ba­­ğımlı olan eksiksizleşebilirliği kaza­na­ma­ma­la­rının ne­denle­rinden biri budur. Bir maymun du­rak­sa­ma­dan bir cevizden bir başka­sına git­tiği za­man, bu tür mey­vanın genel bir düşün­cesini taşıdığını ve onun ar­ketipini bu iki tekil ceviz ile karşı­laş­tır­dı­ğını hiç düşünür müyüz? Hiç kuşkusuz hayır. Ama bu cevizlerden birinin gö­rü­nüşü bel­leğine öte­kinden kazandığı duyum­ları ça­ğı­rır, ve belli bir yolda değişkiye uğra­mış olan gözleri tat yetisine tam şimdi kazandığı değiş­kiyi duyurur. Her <a id="idIndexMarker-94"/>genel düşünce arı ola­rak entel­lek­tüeldir; ona imgelem bir kez en küçük bir biçim­de karışır ka­rışmaz, dü­şün­ce he­men tikel olur. Ken­diniz için genelde bir ağa­cın im­gesini çizmeyi deneyin, hiçbir za­man so­nuca ulaşamazsınız. Size karşın, küçük ya da büyük, seyrek ya da sık, açık ya da koyu gö­rün­melidir, ve eğer orada yalnızca her ağaçta bulunanı göre­bil­sey­diniz, o imge bundan böyle bir ağacı andırmazdı. Salt <a id="idIndexMarker-93"/>soyut varlıklar aynı yolda gö­rü­nürler ya da yalnızca söylem yoluyla tasarlanırlar. Üçgenin yalnızca tanımı size bu­nun gerçek dü­şün­cesini verir. Anlığınızda bir üçgen tasarımlar tasarım­la­maz, o şöyle ya da böy­le bir üçgendir, bir baş­kası değil, ve çizgi­le­rini algı­la­na­bilir ya da düzlemini renkli kıl­mak­tan kaçına­maz­sınız. Öy­leyse genel düşünceler taşıyabilmek için öner­meler kurmak, konuşmak gerekir, çünkü im­ge­lem durur durmaz, anlık söylemin yardımı ol­mak­­sızın daha ileri git­mez. Bu yüzden, eğer ilk buluş­çu­lar yalnızca da­ha şimdiden taşıdıkları dü­şün­ce­lere adlar vere­bil­­dilerse, bundan ilk adların özel adlardan baş­ka birşey olmuş olamayacakları sonucu çıkar.</p>
			<p class="paragraf">Ama anlamadığım araçlarla yeni dilbilgici­le­ri­miz düşüncelerini genişletmeye ve sözcüklerini genel­leştirmeye başladıkları zaman, buluş­çu­la­rın bilgisizliği bu yöntemi çok dar sınırlar içine almış olmalıdır, ve başlangıçta cinsleri ve türleri bilme­dik­lerinden bireylerin adlarını aşırı ölçüde çoğalt­tıkları için, daha sonra varlıkları tüm ay­rım­larına göre irdelemeyerek çok az cins ve tür ya­rat­tılar. Bu bölümlemeleri yeterince ileri gö­tür­mek edin­miş olabileceklerinden daha çok de­ne­yim ve ay­dınlanma ve ona harcamayı isteyecek olduk­la­rın­dan daha çok araştırma ve emek ge­rek­tirecekti. Eğer bugün bile her gün şimdiye dek tüm gözlem­lerimizden kaçmış olan yeni tür­leri keşfediyorsak, şeyleri ilk bakışta olmanın dı­şın­da yargılamamış olan insanlardan ne kadar çoğunun gizlenmiş ol­ması gerektiği üzerinde düşünmeliyiz! İlkel sı­nıf­lara ve en genel kavram­lara gelince, bunların da onlardan kaçmış oldu­ğunu eklemek gerek­siz­dir. Örne­ğin ‘özdek, ‘tin,’ ‘töz,’ ‘kip,’ ‘beti,’ ‘de­vim’ söz­­­cük­lerini nasıl im­ge­leyebilir ya da anlaya­bi­lirlerdi, giderek onları öylesine uzun bir süredir kullan­makta olan felse­fe­cilerimizin kendileri on­la­rı an­lamada büyük güç­­­lük çekerken ve insan­ların bu söz­cük­lere bağ­ladıkları düşünceler salt meta­fi­zik­sel ol­duğu için doğada onların herhangi bir mo­delini bula­mazken?</p>
			<p class="paragraf">Bu ilk adımlarla duruyorum, ve yargıçlarım­dan yalnızca fiziksel adların, eş deyişle dilde keş­fedil­mesi en kolay bölümün bulunuşundan son­ra dilin tüm insanların düşüncelerini an­latmak, değişmez bir biçim kazanmak, kamu için­de ko­nu­­şulabilmek ve toplumu etkilemek için ne ka­dar daha ileri git­mesi gerek­ti­ğini irde­le­yebilme amacıyla okumala­rına burada ara ver­melerini rica ediyorum. Onlar­dan sayıları, soyut söz­cük­leri, aoristleri ve tüm eylem zamanlarını, parça­cıkları ve sözdizimini keş­fet­mek, öner­meleri ve uslamlamaları bağlamak ve tüm söylem man­tı­ğını kurmak için ne kadar zama­nın ve bil­ginin gerekmiş olduğunu düşünmelerini isti­yo­rum. Bana gelince, çoğalan güçlüklerden korkarak ve dillerin salt insansal araçlar yoluyla doğabilmiş ve kurulabilmiş olduklarının hemen hemen ta­nıt­­lan­mış olanaksızlığına ikna olarak, şu güç soru­­nun tartışmasını onu üstlenmeyi isteyene bıra­kı­yo­rum: Hangisi en zorunlu idi, dillerin oluş­ması için top­lumun daha şimdiden yerinde ol­ma­sı mı, yoksa toplumun kurulması için dillerin daha şim­diden yaratılmış olmaları mı?</p>
			<p class="paragraf">Bu kökenler ne olursa olsun, en azından doğa­nın insanları karşılıklı gereksinimleri yoluyla bir araya getirme ve onlar için konuşmanın kul­la­nımını ko­lay­laştırma açısından gösterdiği kaygının küçüklü­ğünden onları top­lum­culluk için ne kadar az hazır­ladığını ve kendi ara­larında böyle bağ­ları kur­mak için yap­tıklarına ne kadar az kat­kıda bulun­du­ğunu görü­rüz. Gerçekte bu ilkel durumda ni­çin bir insanın bir başka insana bir eşeğin ya da bir kurdun ken­disi gibi bir başka yaratığa ge­rek­sin­diğinden daha çok gereksindiğini im­ge­lemek olanaksızdır, ne de, bu gereksinim kabul edil­di­ğin­de, hangi güdü­nün öteki insanı ona yardım etmeye götürebileceğini, ya da giderek bu son du­rum­da bile ikisinin kendi ara­la­rın­da koşullar üzerine na­sıl anlaşabileceklerini imge­le­mek ola­naklıdır. Bili­yorum ki sü­rekli ola­rak bize hiçbirşeyin bu durum­da­ki insan kadar sefil olmuş ola­ma­ya­ca­ğını yine­lenir, ve eğer, tanıtla­dı­ğı­ma inan­dığım gibi, insanın ancak yüzyıllar geçtikten sonra bu du­rumu terk etme isteğini ve fır­satını elde ede­bilecek olduğu doğru ise, bu do­ğa­ya karşı bir suç­lama olacaktır, bu yolda oluş­tur­duğu şeye karşı de­ğil. Ama eğer bu ‘sefil’ terimini iyi anlıyorsam, ya hiçbir anlamı olmayan bir söz­cük­tür ya da yalnızca acılı bir yoksunluğu ve be­de­nin ya da ruhun acı çek­mesini imler. Şimdi ger­çek­ten de bana yüreği barışçıl ve bedeni sağ­lıklı olan öz­gür bir varlık için sefillik türünün ne ola­bi­le­ceğinin açık­lanmasını is­ter­dim. Sorum şudur: Hangisi, uygar mı yoksa doğal yaşam mı onu yaşa­yanlar için dayanılmaz olmaya daha açık­tır? Çev­remizde varoluşundan yakınmayan çok fazla in­san görmeyiz; giderek kendilerini yapabildikleri ölçü­de yaşamdan yoksun bırakan birçoklarını bile gö­rü­rüz, ve tanrısal ve insansal yasaların bileşimi bu düzensizliği durdurmayı çok az başarabilir. Soru­yo­rum: Özgür bir yabanılın yaşamdan yakın­dı­ğı­nın ve kendini öl­dürdüğünün söylendiğini hiç du­yan ol­muş mudur? Öyleyse gerçek sefilliğin han­gi yanda yattığı ko­nu­sunda daha az kibir ile yar­gıda bulun­ma­lıyız. Karşıt olarak, hiçbirşey ay­dın­lan­ma tara­fın­dan gözleri kamaştırılan, tut­kular tara­fından iş­ken­ce edilen ve kendi­si­nin­kinden ayrı bir durum üze­rine uslamlama yapan yabanıl in­sandan daha sefil olmuş olamaz. İye ol­duğu gizil yetilerin yalnızca onları uygulama fır­satları yoluyla gelişme­leri, ve böylece zamanından önce ortaya çıkarak gereksiz ya da onun için yük olma­ma­ları, ne de ge­rek­sinim olduğunda gecikmiş ve yararsız ol­maları çok bilge bir düzenlemenin sonucuydu. Bir <a id="idIndexMarker-92"/>doğa du­rumun­da yaşamak için ge­rek­sindiği her­şeyi yal­nız­ca <a id="idIndexMarker-91"/>içgü­düde taşıyordu; ge­liş­miş bir us ile yal­nız­ca bir top­lum­da yaşamak için ona ge­rekli olan­lara iyedir.</p>
			<p class="paragraf">İlk olarak öyle görünür ki, bir doğa durumunda insanla­rın kendi aralarında hiçbir türde ahlak­sal iliş­kileri ya da bilinen ödevleri olmadığı için, iyi ya da kötü, ya da erdemsiz ya da erdemli olmuş ola­mazlar, eğer bu sözcükleri fiziksel bir anlamda ala­rak bireyin kendi sakınımına zarar verebilen nite­liklere onun erdemsizlikleri ve ona katkıda bulu­nabilenlere er­demler demiyorsak, ki bu durumda doğanın yalın içgüdülerine en az direnç göstermiş in­san­lara en erdemli demek zorunlu olacaktır. Ama olağan an­lamı bir yana atmaksızın, böyle bir durum üzerine getirebileceğimiz yargıyı askıya al­mak ve önyargı­larımıza direnmek uygun ola­caktır, ta ki, terazi elde olmak üzere, uygar insanlar ara­sın­da erdem­siz­lik­ler­den çok erdemlerin olup ol­ma­dı­ğı­nı, ya da erdem­sizliklerinin ölümcül olma­sın­dan çok erdemlerinin yararlı olup olma­dı­ğı­nı, ya da, yapmaları gereken iyiyi öğrendikleri ölçüde bil­gi­le­rinin ilerlemesinin birbir­lerine yap­tıkları kötü­­lük­ler için yeterli bir kar­şılık olup olma­dı­ğını, ya da, herşey dikkate alın­dı­ğın­da, ev­rensel bir ba­ğım­­lılık altında durmaktansa ve herşeyi onlara hiç­birşey verme yükümlülüğünde ol­ma­yan­lar­dan al­ma yü­kümlülüğü altında olmak­tan­sa, her­han­gi bi­rin­den korkmaları için kötü ya da umut­lan­maları için iyi birşey olmasaydı daha mutlu bir du­rumda olup olmayacaklarını yok­la­yın­caya dek.</p>
			<p class="paragraf">Herşeyden önce, <a id="idIndexMarker-90"/><a id="idIndexMarker-89"/><a id="idIndexMarker-88"/>Hobbes ile birlikte, insanın bir iyilik düşüncesi taşımadığı için do­ğallıkla kö­tü, ve erdemi bilmediği için er­demsiz olduğu, her zaman başkalarına karşı yü­kümlü olma­dı­ğına inandığı hiz­metleri onlara yadsıdığı, ne de ge­reksindiği şeyler için ken­di­si­ne ussal olarak yük­lediği hak nedeniyle bir aptal gibi bütün evrenin bi­ri­cik sahibi olduğunu im­ge­le­diği vargısını çı­kar­­­mayalım. <a id="idIndexMarker-87"/>Hobbes <a id="idIndexMarker-86"/><a id="idIndexMarker-85"/>doğal hak­kın tüm mo­­­­dern tanımlarının eksikliğini çok iyi gördü; ama kendi tanımından çıkardığı sonuç­lar onu daha az yanlış olmayan bir anlamda aldı­ğını gösterir. Saptadığı ilkelerden uslamlama­sın­da bu yaza­rın söylemesi gereken şey doğa duru­mu kendi sakınımımız için kay­­gının başkalarının sakınımına en az za­rarlı ol­du­ğu bir durum ol­duğu için, bu durumun sonuç­ta barış için en uygunu ve insan soyu için en el­ve­rişlisi ol­du­ğuydu. Tam ola­rak tersini söy­ler, çün­kü top­lu­mun işi olan ve yasa­ları zorunlu kılan tutkuların bir kalabalığını do­yur­ma gerek­si­ni­mi­ni ya­ba­nıl insanın kendi sa­kı­­nımı için kay­gı­sına bırak­ma yanılgısına düş­müş­tür. Kötü insan, der, gürbüz bir çocuktur; yabanıl insanın gür­büz bir çocuk olup olma­dığını görmek gerekir. Eğer böyle ol­du­ğunu kabul etseydik, bun­dan çıkaracağı var­gılar ne olurdu? Bu insanın gürbüz iken baş­ka­larına tıpkı zayıf iken olduğu gibi ba­ğımlı ise gö­tü­rü­le­me­ye­ceği hiçbir aşırılık türünün olma­dığı, annesini ona meme vermede çok geç kal­dığı için döv­eceği, küçük kardeş­le­rin­den birini uygunsuz birşey yap­­tı diye boğacağı, başka biri ona çarptığı ya da onu rahatsız ettiği zaman onun bacağını ısı­ra­cağı mı? Ama doğa duru­mun­da gür­büz ol­mak ve bağımlı olmak iki çe­lişkili sayıltıdır. İn­san ba­ğımlı olduğu zaman zayıftır, ve gürbüz ol­ma­dan önce özgürdür. <a id="idIndexMarker-84"/><a id="idIndexMarker-83"/>Hobbes, tıpkı tüze da­nış­manla­rı­­mızın ileri sür­dük­leri gibi, yaba­nıl­la­­rın uslarını kul­lan­ma­la­rının önüne geçen ay­nı ne­denin aynı zamanda kendi­sinin ileri sür­düğü gibi yetilerini kötüye kullan­malarının da önüne geç­tiğini gör­medi; öyle ki yabanıllar tam olarak iyi olmanın ne ol­du­ğunu bilme­dikleri için kötü de­ğildirler diye­bi­liriz, çünkü kötülük yapmalarının önüne geçen şey ne aydın­lan­manın gelişimi ne de yasa­nın dur­durması, ama tutkularının din­ginliği ve er­­dem­­siz­li­ği bilme­meleridir: <span class="CharOverride-21">tanto plus in illis pro­ficit vitio­rum ignoratio, quam in his cognitio vir­­tutis.</span><span class="dipp CharOverride-20"><a class="_idFootnoteLink" href="#footnote-225-2" id="footnote-225-2-backlink">2</a></span><span class="CharOverride-21"> </span>Ek ola­rak bir başka ilke daha vardır ki, Hobbes gör­me­miş­tir, ve insana belli durum­lar­da <a id="idIndexMarker-82"/>öz-saygısının ya da, bu ‘sevginin’<span class="dipp CharOverride-20"><a class="_idFootnoteLink" href="#footnote-225-3" id="footnote-225-3-backlink">3</a></span> doğu­şun­dan önce, öz-sakınım iste­ğinin yeğinliğini yu­mu­­şat­mak için verildiğin­den, kendi ben­zer­le­rinin acı çek­tiğini gör­meye karşı doğuştan bir isteksizlik yo­luyla kendi iyiliği için coşkusunu yumuşatır. İn­sana insan er­dem­le­rinin en aşırı eleştir­men­le­rinin ta­nımak zo­runda kaldıkları biricik doğal erdemi yük­lemede her­hangi bir çelişkiye düş­mek­ten kork­mam ge­rek­ti­­ğini dü­şünmüyorum. Acıma duy­­­gu­sun­dan, zayıf ve kö­tü­lüklere bizim olduğumuz ka­dar açık var­lıklara uy­gun bir yat­kınlıktan, bir er­dem­den söz edi­yo­rum ki, insan­da tüm derin dü­şün­cenin kulla­nı­mın­dan önce geldiği için daha da evren­sel ve ona daha da ya­rar­lıdır, ve öyle doğaldır ki, gide­rek hay­vanlar bile kimi zaman onun duyulur belir­ti­lerini verir­ler. An­nelerin yav­ru­larına karşı şef­ka­tinden ve onları gü­venlikte tut­mak için kar­şı­laştıkları teh­likelerden söz etmek­sizin, her gün atların dirimli bir bedeni ayak­larıyla çiğnemeye karşı isteksizliklerini görürüz; bir hayvan hiçbir zaman kendi türünden ölü bir hayvanın yanın­­dan rahat­sızlık duymadan geçip gitmez. Gide­rek kimileri vardır ki, onlara bir tür gömüt yaparlar; ve mezbahaya girmekte olan sığırların hü­zünlü böğürmeleri onları çarpan korkunç görü­nüm­den aldıkları izlenimi belirtir. <a id="idIndexMarker-79"/><span class="CharOverride-21">Arıların Yaşamı</span>’­nın yaza­rının dışarıda yırtıcı bir hayvanın bir ço­cu­ğu an­nes­inin göğ­sünden kopardığını, öl­dü­rücü dişle­riyle zayıf ba­caklarını kırdığını ve pen­çe­leri ile bu çocuğun titreyen bağırsaklarını par­ça­la­dı­ğı­nı bu­lunduğu yerden gören bir mah­­­­ku­mun do­ku­naklı im­gesini sunarken, insanı şef­kat­li ve duyarlı bir varlık ola­rak tanımaya zorla­na­rak ver­diği bu ör­nekte soğuk ve ince biçe­min­den nasıl uzaklaştığını mem­nuniyetle görürüz. Hiçbir ki­şi­sel ilgisinin ol­ma­dığı bir olaya tanık olan bu insan ne korkunç bir heyecan duymuş olmalıdır! Bayılan anneye ya da ölmekte olan çocuğa her­hangi bir yardımda bulunmayı başa­ra­mayarak, görünüm karşısında hangi acıları duy­­mamıştır?</p>
			<p class="paragraf">Tüm düşünceden önce, doğanın arı devimi böy­ledir; en bozulmuş ahlakın bile henüz yoket­me­de sıkıntıya düştüğü doğal acımanın gücü böy­­­le­dir, çünkü tiyatrolarımızda her gün talihsiz bir kişinin yaşadığı mutsuzluklar karşısında duy­gu­sal­laşarak ağlayan insanlar görürüz ki, bun­lar, eğer bir tira­nın konumunda olsalardı, düş­man­larının acı­larını daha da arttırırlardı, örne­ğin kendisinin yapmamış olduğu kötülüklere karşı çok duyarlı olan kana susamış Sulla gibi, ya da Andromakhe ve Priam ile birlikte ağlarken gö­rülmesin diye hiçbir trajedi gösterisine katıl­mayı göze alamayan ve gene de her gün buyruk­ları üze­rine öldürülen sayısız yurt­taşın çığ­lık­larını hiçbirşey duyumsamadan din­leyen Feraeli Ale­xander gibi.</p>
			<p class="paragraf ParaOverride-9"><span class="CharOverride-21">Mollissima corda</span></p>
			<p class="paragraf"><span class="CharOverride-21">Humano generi dare se natura fatetur,</span></p>
			<p class="paragraf"><span class="CharOverride-21">Quae lacrimas dedit.</span></p>
			<p class="paragraf ParaOverride-8"><a id="idIndexMarker-78"/>Juvenal, <span class="CharOverride-21">Satirler</span>, xv. 131.<span class="dipp CharOverride-20"><a class="_idFootnoteLink" href="#footnote-225-4" id="footnote-225-4-backlink">4</a></span></p>
			<p class="paragraf ParaOverride-14"><a id="idIndexMarker-77"/>Mandeville eğer doğa insanlara uslarına des­tek olmak üzere acıma duygusu vermemiş ol­saydı, tüm ahlakları ile insanların hiçbir za­man canavarlardan başka birşey olmayacaklarını çok iyi anlıyordu; ama insanlara yadsımayı istediği tüm top­lumsal erdemlerin yalnızca bu nitelikten doğ­du­ğunu görmedi. Gerçekte, yücegönüllülük, merha­met ve insanlık nedir, eğer zayıflara, kabahatlilere, ve genel olarak insan soyuna uygulanan acıma de­ğilse? Gi­de­­­rek iyilikseverlik ve dostluk bile, doğru anlaşıldıklarında, tikel bir nesne üzerinde yoğunlaşmış değişmez bir acımanın ürünleridir­ler, çünkü birinin acı çekmemesini istemek onun mutlu olmasını istemekten başka nedir? Giderek eğer dert ortaklığının yalnızca bizi acı çe­ken birinin konumuna koyan bir duygu, ya­ba­nıl insanda bu­la­nık ve diri, uygar insanda ise ge­liş­miş ama zayıf bir duygu olduğu doğru olsaydı bile, bu düşünce­nin söyle­diğim şeyin doğru­lu­ğu­nu pe­kiş­tir­mek­ten baş­ka ne önemi olurdu? Ger­çekte, acı çeken bir hayvanı sey­retmekte olan bir başkası kendini onun­la yakından özdeşleştirdikçe dert or­taklığı daha da enerjik ola­caktır. Şimdi, açıktır ki bu öz­deşleşme doğa du­ru­munda uslam­lama du­ru­mun­da oldu­ğundan son­suz ölçüde da­ha yakın olmuş olmalıdır. <a id="idIndexMarker-76"/>Öz-saygıyı doğuran us, ve onu pekiştiren derin dü­şüncedir; in­sanı kendi üzerine döndüren ve onu ona rahat­sızlık ve sıkıntı veren herşeyden ayı­ran budur; onu yalı­tan şey felsefe­dir; acı çeken bir insanın görünüşü karşısında felsefe yo­luy­la insan içinden şunu der: İster­sen yok ol, ben gü­ven­lik­te­yim. Bundan böyle bütün bir toplum için teh­li­kelerden başka hiç­bir­şey felsefecinin dingin uyku­sunu rahatsız etmez ve onu yatağından çek­mez. Onun penceresi altın­da biri cezadan korkmaksızın bir başka­sının boğazını kese­bilir; için­­de baş­kal­dıran doğanın onu öldü­rülen varlıkla öz­deş­­leştir­me­sini önle­ye­bil­mek için yalnızca el­le­riyle kulak­larını kapaması ve ken­di ile biraz tar­tış­ması gerekir. Yabanıl insanda bu hayranlık ve­rici yetenek yoktur, ve bilgelik ve us yoksun­lu­ğun­dan kendini her zaman insanlığın ilk duy­gu­su­na onun üzeri­ne düşünmeden teslim ettiği görü­lür. Ayak­lanmalarda ve sokak çatışma­larında, nüfus bir araya toplanır, sağgörülü insan uzaklaşır. Dö­vü­şen­leri ayıran ve dürüst insanların birbirlerini boğaz­lamalarını ön­leyenler ayaktakımıdır, pa­zar­cı kadınlardır.</p>
			<p class="paragraf">Bu yüzden kesin olan şey <a id="idIndexMarker-75"/>acımanın doğal bir duy­gu olduğudur ki, her bir bireyde onun öz-sevgi­sinin etkinliğini ılımlılaştırarak bü­tün türün kar­şılıklı sakınımına katkıda bu­lu­nur. Bizi acı çek­tiğini gördüğümüz herkese düşünmeden yar­dım etmeye götüren ve doğa durumunda ya­sa­ların, ah­lakın ve erdemin yerini alan şey acı­madır — ve bunu yu­muşak sesine hiç kim­senin boyun eğmemeye kış­kır­tıl­ma­ması gibi bir üstünlükle yapar; yine, eğer kendisi kendi yiyeceğini başka bir yerde bu­labileceği umudunu taşıyorsa, her gürbüz yabanılı zayıf bir çocu­ğun ya da güçsüz bir yaşlının zar zor kazandığı yiye­ceğini elinden al­mak­tan alı­koyan şey acımadır; yine, ussal türenin bu yüce düzgüsü — <span class="CharOverride-21">başkalarına sana yapıl­masını iste­diğini yap </span>— yeri­ne, tüm insanlar­da ön­cekinden daha az eksiksiz ama belki de daha ya­rar­lı olan bu başka doğal iyilik düzgüsünü — <span class="CharOverride-21">sizin için iyi olanı başkalarına olanaklı en az zararla yapın </span>— esin­len­diren şey acımadır. Tek bir sözcükle, tüm insanların kötülük yapmada du­ya­cakları, gi­derek eğitimin tüm düzgülerinden bile bağımsız olarak duya­cak­ları isteksizliğin nede­nini ince us­lamlamalardan çok doğal duyguda ara­­­­­ma­lıyız. Gerçi <a id="idIndexMarker-74"/>Sokrates ve aynı huydaki başka ruhlar için erdemi us yoluyla ka­zan­mak uygun olabilse de, insan soyu eğer sakı­nımı yalnızca onu oluş­tu­ran­ların uslamlamaları üzerine bağımlı ol­saydı çok­tan­dır varolmaya son vermiş olurdu.</p>
			<p class="paragraf">Böyle çok etkin olmayan tutkular ve sağ­lık­lı bir durdurma ile, kötü olmaktan çok yabanıl olan ve başkalarına zarar vermeye yönelmekten çok ken­dilerini görebilecekleri zarardan koru­mada dik­katli olan insanlar çok tehlikeli çarpış­ma­lar­la yüz yüze değillerdi. Birbirleri ile hiçbir türde alış veriş­leri olmadığı için ve sonuç olarak ne kibir, ne ince dü­şün­ce, ne saygı ve ne de küçüm­se­me bil­dik­leri için; seninki ve benimki konu­sunda en küçük bir kav­ramları ya da her­hangi bir gerçek türe dü­şün­celeri olmadığı için; baş vurabilecekleri şid­dete cezalandırmaları gere­ken bir zarar olarak değil ama düzeltmesi kolay bir kötülük ola­rak bak­tıkları için; ve giderek öç almayı belki de tıpkı biri­nin ona attığı taşı ısıran bir köpek gibi mekanik olarak ve dolaysızca olmanın dışın­da akılların­dan bile geçirmedikleri için, eğer besinden daha anlamlı hiçbir sorunları yoksa tartışmaları sey­rek olarak kanlı sonuçlara götürürdü. Ama hak­­kında bir­şey­ler söylemem gereken daha tehlikeli bir so­run gö­rü­yorum.</p>
			<p class="paragraf">İnsanın yüreğini heyecanlandıran tutkular ara­­­sında ateşli ve atak biri vardır ki, bir eşeyi öte­ki için zorunlu kılar; bir tutku ki, tüm tehlikelere dayanır, tüm engelleri aşar ve azgınlığı ile sakın­maya yazgılandığı insan soyunu yok edecek gibi görünür. Bu dizginsiz, amansız ve utançsız öfkenin elin­deki denetimsiz ve her gün kanları paha­sına aşkları üzerine çekişmelere giren insanlara ne ola­cak­tır?</p>
			<p class="paragraf">İlk olarak kabul etmek gerek ki, tutkular ne denli yeğinse, onları kısıtlamak için o denli çok yasa zo­runlu olur. Ama tutkuların her gün aramızda yol açtığı o düzensizlik ve suç­ların bu konuda yasaların yetersizliğini açıkça göster­me­le­ri­nin öte­sinde, bu düzensizliklerin yasaların kendileri ile birlikte doğup doğmadıklarını ince­le­mek gene de iyi olacaktır. Çünkü o zaman, bun­­ları bastırma ye­teneğinde olsalar bile, yasalardan beklenmesi ge­re­kenin en azı onlarsız varol­ma­ya­cak bir kötülüğü durdurmalarıdır.</p>
			<p class="paragraf">Sevgi duygusunda ahlaksal olanı fiziksel olan­dan ayırdederek başlayalım. Fiziksel yan bir eşeyi öteki ile birleşmeye götüren o genel istek­tir; ah­laksal yan bu isteği belirleyen ve onu tek bir nesne üzerine dışlayıcı olarak bağlayan, ya da en azından ona o yeğlenen nesne için daha büyük bir enerji derecesi verendir. Şimdi sev­gi­de­­ki ah­laksal yanın toplumun göreneklerin­den do­­­ğan ve kadınlar ta­ra­­fından imparator­luk­la­rını kura­bilmek ve boyun eğmesi gereken eşeyi başat kıla­bilmek için çok bü­yük bir ustalık ve kaygı ile övülen yapay bir duy­gu olduğunu gör­mek ko­laydır. Bu duygu bir yaba­nılın taşıyacak bir durumda ol­ma­dığı belli de­ğer ya da güzellik kav­ramları üzerine ve yapama­yacağı kar­şılaş­tır­ma­lar üzerine kurulu olduğu için, onun gö­zün­de hemen hemen bir hiç ol­ma­lıdır. Çünkü anlığı soyut kurallılık ve orantı düşüncelerini oluş­tu­ra­ma­zken, yüreği de hayranlık ve sevgi duygu­ları­na duyarlı değildir, ki bunlar algılanmaksızın bile bu düşüncelerin uygulamasından doğarlar. O yal­nızca doğadan aldığı yatkınlığı dinler, kazan­mış olamayacağı beğeniyi değil, ve onun için her kadın iyidir.</p>
			<p class="paragraf"><a id="idIndexMarker-73"/>Sevgide yalnızca fiziksel olana sınırlı olmakla ve duyguyu uyaran ve güç­lük­leri art­tıran yeğ­le­meleri bilmeyecek denli mutlu ol­mak­la, insanlar yatkın­lıklarının tutkusunu daha az sık olarak ve daha az diri olarak duyumsamalı ve sonuçta ara­larındaki tartışmalar daha seyrek ve daha az acımasız ol­malıdır. Aramızda çok fazla yıkıma yol açan im­gelem yabanıl yüreklerle konuşmaz; bun­­ların her biri barışçıl olarak doğanın dürtüsünü bekler, se­çim yapmaksızın ve öfkeyle olmaktan çok hazla ona teslim olur, ve bir kez gereksinim doyu­ru­lur doyu­rul­maz tüm istek söner.</p>
			<p class="paragraf">Böylece sevginin kendisinin, tüm başka tutku­lar gibi, onu sık sık insanlar için ölümcül kılan o dürtüsel coşkuyu yalnızca toplumda kazanması tar­tışma götürmez bir noktadır, ve yabanılları acı­ma­sız­lık­la­rını doyurabilmek için durmaksızın bir­bir­le­­rini boğazlıyor olarak tasarımlamak daha da saçmadır, çünkü bu görüş doğrudan doğruya de­neyime aykırıdır, ve çünkü <a id="idIndexMarker-72"/>Karayipliler, tüm varo­lan halklar arasında şimdiye dek doğa duru­mun­dan en az sapan bu insanlar, tam olarak sev­gi­le­­rinde en ba­rış­çıl ve kıskançlığa en az açık olan­lar­dır, üste­lik her zaman bu tutkulara daha bü­yük bir etkinlik veri­yor görünen yakıcı bir iklim­de ya­şıyor olmalarına karşın.</p>
			<p class="paragraf">Çeşitli hayvan türlerinde her mevsim çiftlik av­lularımızı kana bulayan ya da baharda dişi­ler için dövüşürken ormanlarımızı çığlıkları ile dol­du­ran erkeklerin kavgalarından çıkarılabilecek genel var­gı­lar söz konusu olduğunda, doğanın onlarda açık­­­ça eşey­lerin göreli güçlerinde bizim ara­mızda olan­­lardan ayrı ilişkiler kurduğu tüm türleri dış­layarak baş­lamak zorunludur; böy­le­ce horoz dö­vüş­­leri insan türü için bir tümevarım sağlamaz. Orantının daha iyi işlediği türler­de, bu kav­galara ancak er­kek­lerin sayısı açı­sın­dan dişi­lerin sey­rek­liği ya da dişi­nin sü­rekli ola­rak er­keğin yak­laş­ma­sını reddettiği çok özel za­man aralıkları neden olabilir, ki bu etmen de geriye ilk nedene gider; çünkü eğer her bir dişi erkeğe yılın iki ayı için izin veriyorsa, bu durum bu konuda san­ki dişi­lerin sayısının altıda beş kadar indirgenmiş ol­ması gi­bi­dir. Şimdi bu iki durum­dan hiç biri insan türüne uygulanabilir değildir, çünkü onda dişi­lerin sayısı genellikle erkek­le­rinkini aşar ve hiç kimse, giderek yabanıllar ara­sında bile, dişi­le­rin başka türlerde olduğu gibi kızgınlık ve dış­lama zamanlarının oldu­ğunu göz­­­lememiştir. Da­hası, bu hayvanların birçoğu arasında, bü­tün tür aynı zamanda kızış­tığı için, korkunç bir ortak tutku, kargaşa, dü­zensizlik ve kavga za­ma­nı gelir ki, sevginin dönemsel olmadığı insan türü ara­sında bu­­nun hiçbir yeri yoktur. Böylece belli hayvanlar arasında görüldüğü gibi dişiye iyelik uğruna kavgalardan aynı şeyin doğa duru­mun­daki insa­na da olacağı var­gı­sını çıkaramayız; ve giderek bu vargı çıka­rı­la­bi­le­cek olsa bile, başka türleri yok etmeyen bu çekiş­melerin bi­zimki için hiç ol­maz­sa daha öldürücü olmayacaklarını dü­şün­me­liyiz, ve çok açıktır ki, o durumda top­lum­da yaptıklarından daha da az yıkıma neden ola­caklardır — özellikle her­şey­den önce ahlakın he­nüz belli bir ağır­lığı olduğu için sevgililerin kıs­kanç­lı­ğının ve koca­ların öcünün her gün düello, cina­yet ve daha da ağır suç­lara neden oldu­ğu, ve son­suza dek bağlılık öde­vinin bile yalnızca zinaların yapıl­masına hiz­­met ettiği ve giderek kendini tut­ma ve onur ile ilgili yasa­ların zorunlu olarak sefa­hati arttırdığı ve dü­şük­leri çoğalttığı ülke­lerde.</p>
			<p class="paragraf">O zaman şu vargıyı çıkarabiliriz ki, işleyim ol­mak­­sızın, konuşma olmaksızın, ev olmak­sı­zın, savaş ve toplumsal ilişkiler olmaksızın, kendi ben­zerlerine gereksinimi ve onlara zarar verme is­teği de olmaksızın, belki de gi­de­rek hiç birini bireysel olarak bile tanımaksızın ormanlarda dola­şan, çok az tutkuya boyun eğen ve kendine ye­ter­li olan ya­banıl insanın yalnızca o duruma uy­gun duy­gu ve bilgileri vardı, gerçek gerek­si­nim­lerin­den baş­kasını duyumsamıyor, yal­nız­ca gör­me­de bir çıkarı olduğunu dü­şün­dü­ğü şey­le­re bakıyordu ve anlağı ancak kibri kadar iler­lemiş­ti. Eğer bir raslantı sonucu bir­şey keş­fet­miş­se, onu olsa olsa kendi ço­cuk­larını tanı­ya­bildiği kadar iletebiliyordu. Sanat onu yaratanla bir­likte ölüyor­du; ne eğitim ne de iler­leme vardı. Ku­şaklar ge­reksiz olarak çoğa­lıyor, ve her biri her zaman aynı nok­tadan yola çıktığı için yüz­yıl­lar ilk çağ­ın tüm kabalığı ile akıp gi­diyordu; tür daha şim­di­den yaş­lıydı, ve insan her za­man çocuk kaldı.</p>
			<p class="paragraf">Eğer bu ilkel koşul sayıltısı üzerine çok uzun durduysam, bunun nedeni yokedilecek eski ya­nıl­­gı ve kök salmış önyargılarım olduğu için, köklere dek kazmam ve gerçek doğa du­ru­mu­nun bir tablosunda eşitsizliğin, giderek doğal eşit­siz­liğin bile, realiteden ve yazarlarımızın ileri sür­dükleri etkiden ne kadar uzak olduğunu gös­ter­mem gerektiğini düşün­müş olmamdır.</p>
			<p class="paragraf">Gerçekte, insanları ayırdeden ayrımlar ara­sın­da yalnızca alışkanlığın ve insanların toplumda be­nim­sedikleri çeşitli yaşam yollarının işi olan bir­çoğu­nun doğal ayrımlar olarak alındığını görmek ko­laydır. Böylece gürbüz ya da narin bir yapı ve ona ba­ğımlı olan güçlülük ya da zayıflık sık sık be­de­nin kö­kensel yapısından olmaktan çok insanları yetiş­tirmenin zorlu ya da kadınsı tarzından gelir. An­lığın güçleri açısından da durum aynıdır, ve eğitim yalnızca kültürlü anlıklar ve öyle olma­yan­lar ara­sına bir ayrım getirmekle kalmaz, ama birin­ciler arasındaki ayrımı kültürleri ile orantılı olarak art­tırır; çünkü eğer bir dev ve bir cüce aynı yol bo­­yunca yürüyorlarsa, ikisinin de attık­ları her adım deve yeni bir üstünlük kazandıracaktır. Şimdi, eğer uygar durumun değişik düzenlerini yöneten eği­tim ve yaşam biçimlerinin ola­ğan­üs­tü türlü­lü­ğü­nü hay­vanların ve yabanılların her­ke­sin aynı be­sinlerle beslendiği, aynı tarzda yaşa­dığı ve tam olarak aynı şeyleri yaptığı yaşam­la­rının yalın­lığı ve tekdüzeliği ile karşılaştırırsak, insan ve insan ara­sın­daki ayrı­mın nasıl doğa du­ru­munda toplum du­ru­mun­da ol­du­ğundan daha az olması gerek­ti­ğini ve insan türünde do­ğal eşitsizliğin ku­rum­sallaşmış eşit­sizlik yoluyla ne kadar artmak zorun­da olduğunu kavrarız.</p>
			<p class="paragraf">Ama eğer verilerinin dağılımında doğa ileri sü­rül­düğü kadar yeğleme göstermiş olsaydı, en ka­yı­rılmış olanlar işlerin aralarında hemen he­men hiçbir tür ilişki kabul etmeyen bir duru­munda bundan başkalarının zararına ne yarar sağlarlardı? Sevginin olmadığı yerde güzellik neye yarar? Konuşmayan insanlar için anlık, ve bir­birleri ile hiçbir işleri olmayanlar için hile neye hizmet ede­r? Her zaman güçlünün zayıfı ezeceğinin yine­lendiğini duyarım; ama bu ‘ezme’ sözcüğü ile ne denmek istendiği açık­la­nabilir mi? Birileri şid­det ile egemen olacaktır; başkaları özençlerine köle­lik içinde inleyecekler­dir; bu tam olarak ara­mızda gözlediğim şeydir, ama bunun kendilerine köleliğin ve ege­men­liğin ne olduğunu anlatmanın bile çok güç ola­cağı yabanıl insanlar için nasıl söy­le­ne­bi­leceğini bil­­emem. Bir insan başkasının topladığı mey­vaları, öldürdüğü av hayvanlarını, ona sığınması için hizmet eden mağarayı pekala ele geçirebilir; ama başkalarının ona boyun eğmesini nasıl sağ­layacaktır, ve herhangi birşeye iye olma­yan in­sanlar arasında bağımlılık zincirleri nasıl ola­bilir? Eğer biri beni bir ağaçtan kovarsa, onu bıra­kıp bir başkasına gidebilirim; eğer biri beni bir yer­de çok rahatsız ederse, başka bir yere gitme­min önü­ne kim geçebilir? Gücü benimkine ye­te­rin­ce üstün olan ve ek olarak yeterince bozulmuş, yete­rin­ce tembel, ve kendisi boş otururken beni yiye­ce­ğini bulmaya zorlayacak denli zorba bir insan var mıdır? Beni bir an bile gözden kaçırmamaya ve uykudayken beni kaçmamam ya da onu öldür­memem için büyük bir dikkatle bağ­lı tutmaya karar vermesi gerekecektir; başka bir deyişle, gö­nül­lü olarak kendini kaçınmayı iste­diğinden ve bana ver­di­ğin­den çok daha büyük bir sıkıntıya sok­mak zorunda kalacaktır. Tüm bunlardan son­ra, bir an uya­nıklığını mı gevşetir? Beklenmedik bir gü­rül­tü­ye kafasını mı döndürür? Ormanın yirmi adım içeri­sin­deyimdir, zincirlerim kırılmıştır, ve beni yaşamı bo­yunca bir daha göremeyecektir.</p>
			<p class="paragraf">Bu ayrıntıları yararsızca uzatmadan, kölelik bağ­­ları insanların karşılıklı bağımlılığı ve onları bir­leştiren karşılıklı gereksinimler olmaksızın oluş­­­ma­dı­ğı için, herkes bir insanı köle­leş­tir­me­nin ön­ceden onu başka biri olmaksızın yapa­ma­ya­ca­ğı bir duruma düşürmeksizin olanaksız oldu­ğu­nu gör­­­me­li­dir; ve böyle bir durum doğa duru­mun­da varol­madığı için, herkesi boyun­du­ruk­tan özgür bırakır ve en güçlünün yasasını etkisiz kılar.</p>
			<p class="paragraf">Eşitsizliğin doğa durumunda kolay kolay algı­lanabilir olmadığını ve etkisinin orada hemen he­men hiç olduğunu tanıtladıktan sonra, geriye kö­kenini ve insan anlığının ardışık geliş­me­le­rin­de iler­lemesini tanıtlamak kalıyor. <a id="idIndexMarker-71"/><span class="CharOverride-21">Eksiksizleşe­bi­lir­liğin</span>, top­lumsal erdemlerin ve doğal insanın gizil olarak kazanmış olduğu daha başka yeti­lerin hiç­bir za­man kendi başlarına gelişemeye­cek ol­duk­larını, bu geli­şimin olması için hiçbir zaman doğ­mamış ola­bilecek birçok ya­ban­cı ne­denin raslantısal bile­şiminin ge­rekli ol­duğunu ve bu olmadığında in­sanın sonsuza dek ilkel koşu­lunda kalacak ol­du­ğunu gös­ter­dik­ten sonra, şimdi türe zarar verirken insan usunu eksik­siz­leştirebilmiş, bir varlığı top­lumcul kılar­ken kötü yapabilmiş, ve böyle uzak bir başlan­gıç­tan so­nun­da insanı ve dünyayı onla­rı gör­dü­ğü­müz nok­taya getirmiş olabilecek de­ği­şik olum­sal­lıkları ir­de­le­mem ve ortaya koy­mam ge­rekecektir.</p>
			<p class="paragraf">Kabul ediyorum ki, betimlemem gereken olay­lar çeşitli yollarda ortaya çıkabilecekleri için, se­çi­mi­mi tah­min­ler yoluyla olmanın dışında belir­le­ye­mem; ama bu tahminlerin ancak şeylerin doğa­sın­dan türetilebilecek en olası tahminler ve ger­çeği keş­fetmenin elimizdeki biricik araçları ol­duk­ları zaman neden­ler olmaları olgusundan ayrı ola­rak, benim­ki­ler­den çıkarsamayı istediğim sonuçlar bu ne­den­le salt tahminler olmayacaklardır, çünkü tam şimdi sap­tadığım ilkeler üzerine bana aynı so­nuçları sağ­­la­mayacak ve kendisinden o aynı var­gıları çı­ka­­­ra­ma­yacağım bir başka dizge oluş­turu­lamaz.</p>
			<p class="paragraf">Bu beni zamanın geçişinin olayların küçük ola­sılığını tamamlayıcı olma tarzı üzerine, çok önem­siz nedenlerin aralıksız etkin ol­dukları za­manki şaşırtıcı güçleri üzerine düşün­celerimi yaymaktan ba­ğış­­layacaktır; ve bir yan­da belli önsavları yoket­menin olanaksızlığı üze­rin­de dur­mamı da gerek­siz­leş­ti­re­cektir, gerçi öte yanda ken­dimizi onlara olguların pekinlik de­re­cesini ve­re­cek bir durumda bulmasak da; yine, reel olarak verili iki olgu bilin­meyen ya da öyle gö­rülen ara olayların bir dizisi tara­fından bağ­la­na­cak ol­duğunda, onları bağ­layan olguları sun­ma­nın eğer ulaşabiliyorsak nasıl tarihe kal­dı­ğını, ve onun yok­luğunda onları bağ­la­ya­bi­le­cek benzer olguları be­lir­lemenin nasıl felsefeye kal­dı­ğını, ve son olarak olayların söz konusu olduğu yerde ben­zerliğin ol­gu­ları değişik sınıfların sanılabileceğinden de küçük bir sayısına nasıl indirgediğini uzun­lamasına ele almamı ge­rek­sizleş­ti­re­cek­tir. Yalnızca bu nesneleri yar­gıçlarımın irde­lemelerine sun­­mam gerekir; ve bunu sıradan okur­ların onları irde­leme gereksinimi duy­­mayacakları bir yolda yap­mış olmam yetecektir.</p>
			<p class="arabaslik_orta" id="_idParaDest-5">İKİNCİ BÖLÜM</p>
			<p class="paragraf">Bir parça <a id="idIndexMarker-70"/><a id="idIndexMarker-69"/>toprağı çitle çevirerek <span class="CharOverride-21">‘Bu benimdir’ </span>di­yen ve ona inanacak denli saf başkalarını bu­lan ilk insan <a id="idIndexMarker-68"/>uygar toplumun gerçek kurucusu oldu. Kazıkları sökerek ya da hendeği dol­du­ra­rak baş­ka­larına <span class="CharOverride-21">‘Bu düzenbazı dinlemeye son verin; meyva­ların herkese ait olduğunu ve toprağın hiç kim­seye ait olmadığını unutursanız yitersiniz’ </span>diye bağıracak biri insan soyunu hangi suçlardan, savaş­lardan, ci­na­yet­lerden, sefilliklerden ve deh­şet­lerden kur­ta­rırdı. Ama büyük olasılıkla daha o zaman işler öyle bir noktaya gelmişti ki, bundan böyle ol­duk­ları gibi süremezlerdi, çünkü ancak ar­darda doğ­muş olabilecek birçok ön dü­şün­ce­ye bağımlı olan <a id="idIndexMarker-67"/>mül­kiyet düşüncesi insan ti­nin­de birdenbire oluş­muş değildir. Doğa du­ru­­mu­nun bu son evresine ulaş­madan önce, önem­li öl­çü­de ilerleme, önemli bir işleyim ve aydın­lan­ma, onların çağdan çağa ak­tarılması ve arttırıl­ma­sı yer almış olmalıydı. Öy­leyse bu olgu­ları za­man­da oldukça gerilere götü­relim ve tek bir ba­kış açısı altında olayların ve bil­gilerin bu yavaş ardı­şık­lığını en doğal dü­zenleri içinde to­par­­la­maya çalışalım.</p>
			<p class="paragraf">İnsanın ilk duygusu varoluşununki, ve ilk kay­gısı kendi sakınımıydı. Toprağın ürünleri ona tüm zorunlu yardımı sağladı; içgüdü onu onları kul­lan­maya götürdü. Açlık ve başka itkiler onu sı­rayla çeşitli varoluş yollarını denemeye yönelt­tiler; itkilerden bir onu türünü sürdürmeye ça­ğırırken, yüreğin tüm duygusundan yoksun olan bu kör eğilim salt hayvansal bir edimden baş­kasını üret­­medi. Gereksinimleri doyurulur do­yurulmaz iki eşey bundan böyle birbirlerini ta­nımaz oldular, ve gide­rek çocuk bile anne ol­mak­sızın yapabilecek olur ol­maz onun için öne­mini yitirdi.</p>
			<p class="paragraf">Doğmakta olan insanın durumu böyleydi; ilkin arı duygulara sınırlı olan ve doğanın ona sun­muş olduğu yetilerden güçlükle yarar sağlayan, doğadan her­han­gi birşey koparmayı düşlemekten uzak olan bir hay­­­va­nın yaşamı böy­leydi. Ama çok geçmeden yen­meyi öğrenmesi gereken güçlükler kendilerini gös­terdi: Ağaçların onu meyvalarına ulaşmaktan alı­koyan yük­seklikleri, bu meyvaları yemeye ça­lışan hay­van­larla yarışma, canını almak iste­yen­lerin yır­tı­cılığı, tümü de onu kendini beden­sel uy­gu­la­ma­la­ra ver­mek zorunda bıraktı. Ken­dini çe­vik, koşuda hızlı ve kavgada güçlü yapması ge­rekti. Ağaç dal­ları ve taşlar olan doğal silahlar çok geç­meden eli­nin altın­da bulunur oldular. Do­ğa­nın en­gel­le­ri­nin üste­sin­den gelmeyi, ge­rek­­ti­ğin­de baş­­ka hay­van­larla dö­vüş­meyi, yiye­ce­ği için giderek insan­larla bile kavga etmeyi ya da güç­lü­lere teslim etme­si ge­rek­miş ola­nın açığını kapa­mayı öğren­di.</p>
			<p class="paragraf">İnsan soyunun yayıldığı düzeye dek, güçlükler insanlarla birlikte çoğaldı. Toprak, hava ve mev­sim­lerdeki ayrımlar onları yaşam yollarında ay­rım­lar yaratmaya zorlayabiliyordu. Kurak yıllar, uzun ve sert kışlar, herşeyi tüketen yakıcı yazlar onları yeni bir işleyime yöneltmiş olmalıdır. De­niz ve nehirlerin kıyılarında olta ve çengeli icat e­derek balıkçılar ve balık yiyiciler oldular. Or­man­­larda yaylar ve oklar yaparak avcılar ve savaş­çı­lar oldu­lar. Soğuk ülkelerde kendilerini öl­dür­dük­­leri hay­vanların derileri ile örttüler. Yıl­dırım, bir vol­kan ya da herhangi bir talihli ras­lantı on­lara kışın sert­liğine karşı yeni bir kaynak olarak ateşin bil­gi­sini verdi. Bu öğeyi saklamayı, sonra yeni­den üret­me­yi, ve son olarak daha ön­ceden çiğ olarak ye­dikleri eti onun­­la hazırlamayı öğ­ren­diler.</p>
			<p class="paragraf">Çeşitli varlıkların onun kendisine ve kimi­ varlıkların başkalarına bu yineleyen uygulaması doğal­lık­la insan anlığında belli bağıntıların algılan­ma­sını do­ğurmuş olmalıdır. ‘Büyük,’ ‘küçük,’ ‘güç­­­lü,’ ‘zayıf,’ ‘hızlı,’ ‘yavaş,’ ‘korkak,’ ‘yürekli’ söz­cükleri ile an­lat­tığımız ilişkiler, ve zorunlu oldu­ğunda ve hemen hemen düşünmeden kar­şı­laş­tır­dığı daha başka ben­zer dü­şün­celer sonunda onda ona güvenliği için en özsel önlemleri belirten bir tür düşünme ya da daha doğrusu düzeneksel bir sağ­görü üretti.</p>
			<p class="paragraf">Bu gelişmeden doğan yeni ay­dın­lanma onun kendi üstünlüğünü anlamasını sağla­ya­rak başka hay­van­lar üzerindeki üstün­lü­ğü­nü art­­tır­dı. Onlar için tu­zaklar kurmaya girişerek onları bin bir yol­da aldattı, ve gerçi ona hizmet ede­bilecek ya da ona zarar verebilecek o hay­vanların birçoğu dövüşme gü­cünde ve koşu hı­zın­da onu aşsalar da, zaman içinde kimilerinin efendisi ve başkalarının belası oldu. Bu ne­den­ledir ki, ken­di­ne baktığı ilk kere­sinde kendin­den ilk kez gu­rur duydu, ve he­nüz de­receleri güç­lükle ayır­dede­bilirken ve ken­dine tü­rün­den ötürü bi­rinci ola­rak bakarken, uzaklardan o dereceyi bir bi­rey olarak kendi için istemeye ha­zırlanıyordu.</p>
			<p class="paragraf">Gerçi benzerleri onun için bizim için olduk­ları şey olmasalar da ve onlarla başka hay­van­larla ol­du­ğundan daha çok ilişkisi olmamış olsa da, göz­lemlerinde unutulmuş değillerdi. Za­­manın ona ara­larında ve dişisi ile kendi ara­sın­da oldu­ğunu al­gılatabildiği uygunluklar onu algı­la­ma­dıklarını da yargılamaya götürdü; tümü­nün de koşut du­rum­larda kendisinin dav­ra­na­cak olduğu gibi dav­ran­dıklarını görünce, onların dü­şün­me ve du­yum­sama yol­larının onunki ile bü­tü­nüyle uyuş­tuğu vargısını çıkardı, ve anlı­ğında iyice yerleşen bu önemli ger­çeklik onu <a id="idIndexMarker-66"/>eytişim ka­dar güvenilir ve ondan daha hızlı bir ön-duy­gu yoluyla kendi üstünlüğünü ve on­larla gü­ven­liğini kollamak için uy­gun olan en iyi dav­ranış kurallarını izlemeye götürdü. </p>
			<p class="paragraf">Deneyim yo­luyla kendi iyiliği için sevginin in­san eylem­lerinin biri­cik güdüsü olduğunu öğre­nince, ken­dini ortak çı­karın onu benzerlerinin yar­dımına güven­me­ye götüreceği ender fır­sat­ları, ve ya­rış­manın onu onlara karşı çıkmaya gö­tür­eceği daha da ender zamanları ayır­det­me du­rumunda bul­du. İlk du­rum­da onlarla bir sürüye birleşti ya da en çoğun­dan bir tür özgür birlik oluşturdu ki, bu ara­la­rında hiç biri­ni yükümlülük altına ge­tir­miyor ve ancak onu oluşturan geçici ge­rek­si­nim sürdükçe sürü­yor­du. İkinci durumda, herkes eğer yapa­bi­le­ce­ği­ne ina­nıyorsa açık zor yoluyla, ya da eğer ken­dini en zayıf olarak duyumsuyorsa be­ceri ve ince­lik yoluyla ol­mak üzere kendi yara­rını elde etmeye çalı­şıyordu.</p>
			<p class="paragraf">Bu yolda insanlar yavaş yavaş karşılıklı üste­nim­le­rin ve onları yerine getirmedeki yararlarının ka­ba bir düşüncesini kazanabildiler, ama ancak şim­diki ve algılanabilir çıkarın bunu gerektirdiği dü­zeye dek; çünkü öngörünün onlar için bir an­lamı yoktu, ve uzak bir gelecek ile ilgilenmek bir yana, ertesi günü bile düşünmüyorlardı. Eğer so­run bir geyiği yakalamaksa, herkes o durumda sıkı sıkıya kendi konumuna bağlı kalması gerek­tiğini çok iyi anlı­yordu. Ama eğer iç­lerinden biri bir yaban tav­şanının kendi alanı içerisinden geç­ti­ğini görecek olursa, hiç kuşkusuz duraksamadan pe­şinden gi­diyor, ve avını yakaladıktan sonra yol­daş­­larının av­la­rını yitirmelerine neden olmuş ol­ma­­sına al­dır­­mı­yordu.</p>
			<p class="paragraf">Bu tür etkileşimin hemen hemen aynı yolda top­lanan kargaların ya da maymun­ların dilinden çok daha gelişmiş bir dili gerek­tir­me­di­ğini an­la­mak kolaydır. Anlaşılmaz bağırışlar, sayısız be­densel duruş ve kimi öykünme sesleri uzun bir süre için evrensel dili oluşturmuş olmalıdır; ve her ül­kede kimi anlamlı ve uylaşımsal sesler bu­na ek­lendiği için — ki, daha önce dediğim gibi, bun­ların yerleşmesini açıklamak güçtür —, tikel diller vardı, ama bunlar hemen hemen bu çeşitli ya­ba­nıl ulus­larda bugün de olduğu gibi kaba saba ve eksik­ti. Geç­mekte olan zamanın, söylemem gere­ken şeylerin çokluğunun, ve başlangıçların he­men hemen ay­rım­sanamayan ilerlemesinin bas­kısı al­tın­da, bir yüz­yıllar dizisinin üzerinden he­men atlıyorum, çün­kü olaylar birbirini ne denli yavaş izliyorsa, o denli hızlı betimle­ne­bi­lir­ler.</p>
			<p class="paragraf">Sonunda bu ilk ilerlemeler insanın daha hızlı iler­lemeler yapabilmesini sağladı. Anlak ne denli ay­dınlandıysa, işleyim kendini o denli eksik­siz­leş­tir­di. Çok geçmeden ilk ağacın altında uyu­maya ya da mağaralara çekilmeye son verdi ve ağacı kes­meye, toprağı kazmaya ve dallardan da­ha son­ra kil ve çamurla örtmeye karar ver­dik­leri ku­lü­be­leri yapmaya yarayan sert ve keskin taş­lardan yapıl­mış çeşitli türlerde baltalar buldu. Bu bir ilk de­vrimin çağıydı ki, ailelerin kuruluş ve ay­rım­laş­­masına gö­türdü ve belki de daha şim­di­den birçok çatış­maya ve kavgaya kaynaklık eden bir tür mül­ki­yet ge­tir­di. Bununla birlikte büyük ola­sılıkla ilk kez en güç­lü­le­r kendilerine savu­na­bileceklerini duyum­sadıkları konutlar yapan­lar ol­duk­ları için, zayıf­ların onları yerlerinden at­ma­ya çalış­mak­tansa onlara öykünmeyi da­ha ko­lay ve daha gü­venli bulmuş oldukları dü­şü­­nü­le­bilir; ve daha şim­di­den kulübeleri olan­lara ge­lince, her biri kom­şu­sununkini kendinin yapma­ya çok az ça­lışmış ol­ma­lıdır; ve bunun nedeni kulü­benin ona ait ol­mamasından çok ona yarar­sız olması, ve onda oturan aile ile çok zorlu bir kavgayı göze almadan onu ele geçiremeyecek olmasıydı.</p>
			<p class="paragraf">Yürekteki ilk gelişmeler kocaları ve karıları, ba­ba­ları ve çocukları ortak bir konutta birleştiren yeni bir durumun so­nu­­cuydu. Bir arada yaşama alışkanlığı insanların bildiği en tatlı duyguları, evlilik sevgisini ve ebeveyn sevgisini yarattı. Her bir aile biricik bağları karşılıklı bağlılık ve özgürlük olduğu için daha da iyi birleşen küçük bir toplum oldu; ve iki eşeyin o güne dek aynı olan yaşam yollarındaki ayrım ilkin o za­man orta­ya çıktı. Ka­dınlar daha çok ev işlerine dönerek ku­lübe­ye ve çocuklara bakma işine alışırken, er­kekler ise ortak geçim araçlarını aramaya giriştiler. Böylece, bi­raz daha yumuşak bir ya­şam yoluyla, iki eşey ya­ba­­nıl­lık­larından ve güç­le­rinden bir­şey­ler yi­tir­meye baş­la­dı; ama eğer her biri kendi başına ya­banıl hay­van­lara karşı dövüşmek için daha az ha­zır olduysa, öte yan­dan onlara ortaklaşa diren­mek için bir araya gelmek daha kolaylaştı.</p>
			<p class="paragraf">Bu yeni durumda yalın ve yalnız bir yaşam ile, çok sınırlı gereksinimler ve bunları karşılamak üze­re icat ettikleri aletler ile, insanlar ellerinin al­tındaki çok büyük boş zamanı kendilerine ata­la­rının bilmediği türden pek çok rahatlığı sağ­la­mak için kullandılar; ve bu ken­di­le­rine iste­me­den da­yattıkları ilk boyunduruk ve gelecek kuşaklar için ha­zır­lamakta oldukları kö­tü­lük­le­rin ilk kay­nağı oldu, çünkü bu yolda beden­le­ri­ni ve an­lık­larını zayıflatmayı sürdürmelerinden ayrı olarak, bu rahatlıklar alışkanlık yoluyla he­men hemen tüm çekiciliklerini yitirdikleri ve aynı za­manda ger­çek gereksinimlere bozul­duk­ları için, yok­sun­lukları onlara iye olmanın hoş olma­sın­dan çok daha nahoş oldu, ve insanlar on­la­ra iye ol­mak­­la mutlu ol­masalar da onları yi­tir­mekten mut­suz ol­dular.</p>
			<p class="paragraf">Burada konuşmanın kullanımının nasıl yer­leş­ti­ğini ya da her ailenin bağrında nasıl yavaş yavaş eksiksizleştirildiğini biraz daha iyi görebiliriz, ve yine çeşitli tikel nedenlerin dili nasıl geniş­le­te­bil­diğini ve onu daha zorunlu kılarak ilerle­me­sini nasıl hızlandırdığını tahmin etmek olanak­lıdır. Bü­yük seller ya da yer sarsıntıları yaşama alanlarını sularla ya da uçurumlarla kuşattı; yer­kü­­redeki altüst oluşlar kıtalardan parçalar kopararak onları ada­lara ayırdı. Bu yolda bir araya getirilen ve toplu olarak yaşamaya zorlanan insanlar ara­sında ana­ka­ranın ormanlarında özgürce dola­şan­lar ara­sın­da olduğundan çok daha kolayca ortak bir leh­çe­nin oluşmuş olması gerektiği dü­şü­­nü­le­bilir. Böy­lece denizcilikteki ilk deneme­le­rinden sonra, kimi ada­lıların aramıza konuş­ma­nın kul­lanımını getir­miş olmaları bütünüyle olanak­lı­dır. Ve en azın­dan top­lumun ve dilin ilk kez ada­larda doğmuş ol­maları ve daha kıta­da bilin­me­den oralarda ek­sik­siz­leş­ti­rilmiş olmaları çok ola­sıdır.</p>
			<p class="paragraf">Herşey görünüşünü değiştirmeye başlar. Bu nok­­taya dek ormanlarda dolaşmış olan insanlar bir kez yerleşik bir yaşama geçer geçmez yavaş yavaş bir araya gelirler ve değişik kümelerde top­la­na­rak her ülkede kurallar ve yasalar yoluyla değil ama aynı ya­şam ve beslenme tarzı ve iklimin ortak etkisi yoluy­la törelerinde ve karakterlerinde bir­leş­miş tikel bir ulus oluştururlar. Sürekli komşulu­ğun en so­nun­da çeşitli aileler arasında bir tür ilişki oluş­tur­­ma­ma­sı düşünülemez. Komşu kulübelerde yaşa­yan ayrı eşeylerden genç insanlar arasında do­ğa­nın istediği geçici ilişkiler çok geçmeden sık birleş­meler yoluyla birbirleri ile daha az hoş ol­ma­yan ve daha sürekli olan bir başka ilişkiye götürür. İnsanlar değişik nesneleri irdelemeye ve kar­şı­laştırmalar yapmaya alışırlar; yavaş yavaş yeğleme duy­gu­larını üreten değer ve güzellik düşün­ce­lerini ka­zan­­ırlar. Birbirlerini sık sık görmenin so­nucunda, bundan böyle birbirlerini yeniden gör­meksizin yapamaz olurlar. Yumuşak ve tatlı bir duygu ruhta kendini göstermeye başlar, ve en hafif karşıtlık yeğin bir azgınlığa döner; kıs­kançlık sev­gi ile uyan­­dırılır, uyumsuzluk utku kazanır, ve en yu­­muşak tutku insan kanından adaklar kabul eder.</p>
			<p class="paragraf">Düşüncelerin ve duyguların birbirini izlemesi ve anlığın ve yüreğin eğitilmesi ölçüsünde, in­san soyu evcilleşmeyi sürdürür ve ilişkiler geniş­leyip bağ­­lar güçlenir. İnsanlar kulübelerin önünde ya da büyük bir ağacın çevresinde toplanmaya alış­tı­lar; sevginin ve boş zamanın gerçek çocukları olan şarkı ve dans bir araya toplanan boş erkek­ ve kadınların eğlenceleri ya da daha doğ­ru­su uğraş­ları oldu. Her biri başkalarına bakmayı ve kendisine bakılmasını istemeye başladı, ve ka­mu saygısının bir değeri vardı. En iyi şarkı söy­leyenler ya da dans edenler, en güzel, en güçlü, en becerikli olanlar ya da en güzel konuşanlar en büyük saygıyı gö­ren­ler oldu­lar, ve bu eşitsizliğe ve aynı za­man­da er­demsizliğe doğru ilk adımdı, çünkü bu ilk yeğ­le­melerden bir yanda kendini beğen­miş­lik ve kü­çümseme, öte yan­da utanma ve haset doğdu, bu yeni etmenlerin yol açtığı maya­lanma en sonunda mutluluk ve suç­suzluk için ölüm­cül olan bile­şimleri üretti.</p>
			<p class="paragraf">İnsanlar karşılıklı olarak bir­bir­lerinin değerini bilmeye başlar başlamaz ve an­lık­larında saygı dü­şüncesi oluşur oluşmaz, her­kes ona hakkını ileri sürdü ve bundan böyle say­gısızlığın cezasız kal­ması olanaksızlaştı. Bundan, giderek ya­banıllar arasında bile, ilk uy­garlık yü­küm­lülükleri doğdu ve bile bile yapılan tüm haksızlık bir hakaret oldu, çünkü ondan do­ğan kötülüğün yanısıra, incinen yan kişi­liğinin küçümsenmesini kötülüğün ken­disinden da­ha dayanılmaz gördü. Ve böylece her­kes gördüğü küçümsemeyi kendine verdiği önem­le orantılı bir tarzda cezalandırdığı için, öçler kor­kunç ve insanlar kan dökücü ve acı­masız oldular. Bu, tam olarak, bildiğimiz yabanıl halkla­rın ço­ğun­luğu tarafından ulaşılan evredir; ve dü­şün­ce­leri birbirinden yeterince ayırdetmedikleri ve bu yabanıl halk­­ların daha şimdiden ilk doğa duru­mundan ne denli uzaklaşmış olduklarını gözden kaçırdıkları için, birçok yazar apar topar insanın doğal olarak acı­ma­sız olduğu ve onu yumuşatmak için uygar­lığa gerek­sindiği vargısını çıkarmış­lar­dır; oysa hiç­bir­şey ilkel durumundaki insan kadar tatlı değildir, çünkü doğa tarafından hayvanların ap­tal­lığından ve uygar insanın ölümcül aydın­lan­masından eşit ölçüde uzağa koyulduğu, ve içgüdü ve us tarafından eşit ölçüde kendini ona gözdağı veren kötülükten korumaya sınırlandığı zaman, ken­disi doğal acıma tarafından herhangi bi­rine zarar vermekten alı­koyulur ve hiçbirşey, giderek zarara uğra­dığında bile, onu böyle birşey yap­maya gö­tür­mez. Çünkü, bilgili Locke’un belitine göre, <span class="CharOverride-21">hiçbir mülkiyetin olmadığı yerde hiçbir zarar olamaz</span>.</p>
			<p class="paragraf">Ama belirtmek gerek ki, başlamakta olan top­lum ve in­sanlar arasında daha şimdiden kurulan iliş­kiler onlarda ilkel doğalarında taşıdıklarından ayrı ni­te­­likler gerektirdiler. Ve ahlak kendini insan ey­lem­lerine getir­meye başlarken, ve yasalar varol­ma­dan önce herkes uğradığı saldırıların biri­cik yargıcı ve öç alıcısı iken, arı doğa durumuna uy­gun olan incelik bundan böyle doğmakta olan top­luma uygun ol­maktan çıktı. Saldırı fırsatlarının sıklaşması ölçüsünde cezaların da ağırlaşması zo­runlu oldu ve öcün terörünün yasaların kısıtlayıcı gücünün yerini alması gerekti. Böylece, insanların daha az dayançlı olmuş ve doğal acımanın daha şim­diden belli bir değişime uğ­ramış olmasına karşın, insan yetilerinin gelişiminin bu dönemi ilkel durumun uyuşukluğu ve <a id="idIndexMarker-65"/>öz-saygımızın taşkın et­kin­­liği ara­sında doğru bir orta nokta doldurduğu için en mut­lu ve en da­yanıklı çığır olmuş olmalıdır. Bu­nun üzerinde ne denli düşü­nürsek, bu duru­mun devrimlere en az uğrayanı ve insan için en iyisi olduğunu, ve insanın o durumdan ortak yarar için hiçbir zaman olmaması ge­reken ölümcül bir raslantı yo­luyla çıkmış olması gerek­tiğini buluruz. Hemen hemen tümü de benzer ola­rak bu noktada bulunan yaba­nıl­ların örneği in­san soyunun her zaman bu durumda kalmak üze­­re yaratıldığını, o durumun dün­yanın gerçek genç­liği olduğunu ve tüm son­raki ilerlemenin görü­nürde bireyin eksik­siz­li­ği­ne doğ­ru, ama gerçekte türün düşkünlüğüne doğ­­ru adım­­lar olmuş oldu­ğunu doğ­ruluyor gö­rünür.</p>
			<p class="paragraf">İnsanlar kırsal kulübeler ile yetindikleri süre­ce, kendilerini deriden giysilerini dikenlerle ya da kıl­çık­larla dikmeye, kendilerini tüyler ile ve de­niz kabuk­la­rı ile süslemeye, bedenlerini çeşitli renklere bo­ya­maya, yaylarını ve oklarını eksik­siz­leştirip beze­meye, keskin taşlarla balıkçı ka­no­la­rı ya da kaba saba müzik aletleri yapmaya sınır­la­dık­la­rı sürece, tek bir sözcükle, kendilerini yalnızca tek bir insa­nın kendi başına yapabileceği işlere ve bir­çok elin birlikte­liğini gerektirmeyen sanatlara ver­dikleri sürece, doğalarının izin verdiği ölçüde özgür, sağlıklı, iyi ve mutlu yaşamlar yaşadılar ve aralarında bağımsız ilişkideki tadın hazzını duymayı sürdürdüler. Ama bir insanın bir baş­ka­sının yardımına gerek­sindiği andan, yalnız başına bir insanın iki kişilik erzağa iye olmasının yararlı oldu­ğunun ayrımsandığı andan başlayarak eşit­lik yitti, mülkiyet getirildi, emek zorunlu oldu ve engin ormanlar gülümseyen tarla­lara dönüş­tü­rül­düler ki, bunların insanların teri ile sulanması ge­rekti ve onlarda çok geçmeden ekinlerle bir­likte kö­leliğin ve sefilliğin de tomur­cuklanıp bü­yü­­­dükleri görüldü.</p>
			<p class="paragraf">Metal işleyimi ve tarım bulunuşları bu büyük devrimi üreten iki sanat oldu. Şair için insan­ları uygarlaştıran ve insan soyunu yıkıma uğ­ratan şey altın ve gümüş, ama felsefeci için demir ve buğ­daydır. Böylece bu ikisi de Amerika’nın ya­ba­nılları tarafından bilinmiyordu ve bunlar bu yüz­den her zaman öyle yabanıl kaldılar. Gi­derek başka halklar da bu sanatlardan birini öteki ol­mak­sı­zın uyguladıkları sürece barbarlar olarak kalmış gö­rü­nürler; ve belki de Avrupa’nın dünyanın başka bö­lümlerinden daha erken ol­masa da hiç olmazsa sürekli olarak uygar ve daha uygar ol­muş olma­sının en iyi neden­le­rin­den biri onda hem demirin bol bulunması, hem de buğday açısından çok verimli ol­muş olmasıdır.</p>
			<p class="paragraf">İnsanların demiri tanımayı ve kullanmayı nasıl başarmış olduklarını tahmin etmek çok güçtür; çünkü sonucun ne olacağını bilmeden ham ge­reci madenden çıkarma ve eri­til­ebilmesi için gerekli hazırlıkları yapma düşüncesini kendi başlarına bul­muş olmaları inanılır değildir. Öte yandan, bu bu­luşu raslantısal bir ateşe yüklemek daha da güç­tür, çünkü madenler ancak ağaçlardan ve bit­ki­ler­den yoksun olan kuru yerlerde oluş­tuk­ları için, bir bakıma do­ğanın bu ölümcül gizi bizden sak­lamak için ön­lem­ler almış olduğu söyle­ne­bilir. Böylece geriye kalan tek şey erimiş metalik ge­reç­leri fış­kırtarak gözlemcilere bu doğal işleme öy­kün­­me düşüncesini vermiş olabilecek belli bir vol­kanın olağandışı durumudur; dahası, böyle bir eme­ği üstlenmek ve ondan türetebilecekleri ya­rar­­ları ol­dukça uzaktan görmek için bu göz­lem­cilerin çok yürekli ve öngörülü olmuş olduk­larını kabul etmek zorunludur, ki bunu daha şim­di­den on­ların anlık­larının olduğundan daha eği­timli olan anlık­lara uy­gun görmek güçtür.</p>
			<p class="paragraf"><a id="idIndexMarker-64"/>Tarıma gelince, ilkesi uygulamaya koyulmadan uzun bir zaman önce biliniyordu, ve sürekli ola­rak besinlerini ağaçlardan ve bitkilerden top­la­mak­la uğraşan insanların oldukça kısa bir süre için­de do­ğa­nın bitkileri yetiştirmek için kullan­dığı yol­lara ilişkin bir düşünceyi geliştirmemiş olmaları pek olası değildir; ama çalışmalarının bu yöne dön­mesinden önce uzunca bir zaman geç­miş olmalıdır, çünkü ya avcılığın ve balık­çı­lığın yanı­sıra besinlerini sağlayan ağaçlar onların ba­kı­­­mını gerektirmi­yor­lardı, ya da buğdayın kul­la­nı­mını bilmiyor ya da ekilmesi için gerekli alet­ler­den ya da gelecekteki gereksinimler için öngö­rüden ya da, son olarak, emeklerinin meyvalarını baş­ka­la­rı­nın almasını ön­le­menin araçlarından yok­­sun­dular. Daha çalışkan olur olmaz, buğdayın nasıl hazırlanacağını öğren­meden ve büyük öl­çek ekim için zorunlu aletleri bulmadan önce, kes­kin taşlar ve sivri uçlu değnek­ler kullanarak ku­lü­­be­le­rinin çevresinde sebzeler ya da kökler ek­meye başlamış olduklarına inanılabilir; ve be­lirtmek ge­rek­­sizdir ki, birinin kendini bu uğ­raşa verebilmesi ve toprağı ekebilmesi için, son­radan çok daha faz­lasını ka­zanabilme gibi bir amaç­la baş­lan­gıçta bir mik­tar yitirmeye karar vermek gerekir, ve böyle bir ön­lem akşam ne­ye ge­rek­sinimi olacağını sabahtan düşünmede ciddi güç­­­lükler çe­ken yabanıl insanın anlığının çok uza­­­ğın­daydı.</p>
			<p class="paragraf">Öteki sanatların bulunması böylece insan so­yunu kendini tarım sanatına vermeye zorlamak için gerekliydi. Demiri eritmek ve dövmek için insanlar gerekli olur olmaz, onları beslenmesi için başka insanlar gerekli oldu. İşçilerin sayısı arttıkça, ortak yiyeceği tüketecek ağızların sayısı azalmazken onu sağlamak için kullanı­lan elle­rin sayısı azaldı. Ve kimileri demirleri ile değiş to­kuş etmek için besin­ler isterken, başkaları so­nun­da demiri temel be­sin­lerin sunumunu art­tır­mak için kullanmanın gizini buldular. On­dan bir yandan çiftçilik ve tarım, öte yan­dan me­tal ile ça­lışma ve kullanımla­rını art­tır­­ma sanatı doğ­du.</p>
			<p class="paragraf">Toprağın ekilmesini zorunlu olarak onun bö­lünmesini getirdi; ve mülkiyeti, bir kez tanınır tanınmaz, ilk türe kuralları izledi; çünkü her insa­na onun olanı geri verebilmek için her insa­nın bir­şeyinin olabilmesi zorunludur. Bunun dışın­da, insanlar bakışlarını geleceğe çevirmeye baş­ladılar, ve tümü de yitirecek mallarının oldu­ğunu gör­düğü için, başka birine verebilecek olduğu zarar­ların karşılığını kişisel olarak öde­mek­­ten kork­mayacak hiç kimse yok­tu. Bu kö­ken, el emeğinden başka birşeyden doğan <a id="idIndexMarker-63"/><a id="idIndexMarker-62"/>mül­kiyet düşüncesini kav­ramak ola­naksız ol­duğu için, daha da doğaldır. Çünkü insanın ken­di yap­ma­mış olduğu şeyleri kendinin edine­bil­mek için ona kendi emeğinden başka neyi kata­bi­le­ceğini görmek ola­naksızdır. Çiftçiye işlediği top­­­rağın ürünleri için hak vererek so­nuçta ona onları üre­ten toprak üzerinde de hiç olmazsa hasa­ta dek ve böylece yıldan yıla bir hak veren şey yal­nızca emektir; ve bu sürekli bir <a id="idIndexMarker-61"/><a id="idIndexMarker-60"/><a id="idIndexMarker-59"/>iyelik oluş­tur­duğu için, kolayca mülkiyete dönüşür. Es­ki­ler, der <a id="idIndexMarker-58"/>Grotius, <a id="idIndexMarker-57"/>Serez’e yasamacı sanını ve onun onuruna kutlanan bir şenliğe <a id="idIndexMarker-56"/><span class="CharOverride-21">Thes­mo­fo­ries </span>adı­nı verirken, bu eylem ile açıkça toprağın bölün­me­sinin yeni bir tür hak, eş de­yişle doğal ya­sa­dan doğan haktan ayırdedilen mülkiyet hakkını üret­tiğini gös­ter­diler.</p>
			<p class="paragraf">İşler bir kez bu duruma geldikten sonra eşit kala­bilirlerdi — eğer yetenekler eşit olsaydı ve eğer örneğin demirin kullanımı ve yiyeceklerin tüke­timi her zaman tam bir denge içinde kal­saydı. Ama hiçbirşeyin sürdürmediği oran çok geç­­­me­den bozuldu; en güçlü insan işin daha çoğunu yaptı; en usta olan işini kendi yararına döndür­mede iyiydi; en akıllı olan emeğini kısaltmanın yollarını buldu. Çiftçinin demir için ya da demir işçi­sinin buğday için daha büyük gereksinimi var­dı, ve her ikisinin de eşit ölçüde çalışmasına karşın biri çok kazanırken, öteki ancak yaşayacak kada­rını kazandı. Böylece doğal eşitsizlik kendini ya­vaş yavaş birleşmeden doğan eşitsizlik olarak ser­giler, ve in­san­lar arasında koşulların ayrımından doğan ay­rım­lar etkilerinde daha belirgin ve daha sürekli olur­­ken bireylerin talihini aynı oranda etki­le­meye başlarlar.</p>
			<p class="paragraf">Bir kez işler bu noktaya ulaştıktan sonra gerisini imgelemek kolaydır. Ardarda başka sanatların bu­lunuş­­larını, dillerin ilerlemesini, yeteneklerin sınan­ma ve kul­lanımlarını, servetlerin eşitsizliğini, var­sıl­lık­ların kullanım ve kötüye kullanımlarını, ya da bunlardan doğan ve herkesin kolayca sağ­la­ya­bi­le­ceği tüm o ayrıntıları betimlemek için dur­ma­ya­ca­ğım. Kendimi yalnızca şeylerin bu yeni düze­ni içeri­sine yerleşen insan soyu üzerine kısaca göz at­maya sınırlayacağım.</p>
			<p class="paragraf">Orada öyleyse tüm yetilerimizin gelişmiş, bel­lek ve imgelem etkinleşmiş, <a id="idIndexMarker-55"/>öz-saygı çıkar peşine düş­müş, us etkin kılınmış, ve anlık hemen hemen yete­nek­li olduğu eksik­siz­li­ğin sını­rına erişmiştir. Orada tüm doğal nite­likler eyle­me geçirilmiş, yalnızca mal­ların niteliği ve hizmet etme ya da zarar verme gücü temelinde değil, ama anlık, güzellik, güç­ ya da beceri ve değer­lilik ve yetenekler temelinde de her­kesin derece ve yazgısı sap­tanmıştır; ve bu nitelikler saygı uyandıra­bi­le­cek biricik nitelikler oldukları için, çok geçmeden onları taşımak ya da taşıyor görün­mek ve ken­dini ken­di yararına gerçekte oldu­ğun­dan baş­ka türlü göstermek zorunlu oldu. <a id="idIndexMarker-54"/>Olmak ve gö­rün­­­mek bütü­nüyle ayrı iki şey oldu, ve bu ayrımdan çarpıcı gösteriş, aldatmaca ve hilecilik ve arka­la­rın­dan gelen tüm o erdemsizlikler doğdu. Öte yandan, insan daha önceden ne denli özgür ve ba­ğımsız ol­muş olursa olsun, şimdi bir dizi yeni ge­rek­­si­nimden ötürü bir bakıma tüm doğaya ve her­şey­den önce kendi benzerlerine güdümlü oldu, öyle ki, onların kar­şısında giderek onların efendisi olma­da bile bir an­­lam­da köle durumuna düştü; eğer varsılsa on­ların hiz­met­le­ri­ne, eğer yoksulsa yar­dım­la­rına ge­rek­si­nir ve orta­la­ma bir durumda olması bile on­larsız ya­­pa­­bilme­sini sağ­la­maz. Böylece hiç dur­ma­dan on­la­rı kendi yazgısı ile ilgilendirmeye çalışmak ve onların onun kârı için çalışmada kendileri için ger­çekte ya da görünürde bir kâr gör­me­lerini sağ­lamak zo­run­dadır. Bu onu kimileri karşısında hileci ve dü­zenci, kimileri karşısında ise zorba ve sert ya­par, ve eğer ondan korkmalarını sağ­la­ya­mıyor­sa ve on­lara yararlı olacak bir yolda hizmet etmeyi kendi çıka­rına görmüyorsa onun gereksindiği herkesi kötü­ye kul­lan­ma­sını zo­runlu kılar. Son olarak, doy­mak bil­mez tutku, birinin kendi göreli servetini arttırma hırsı, ger­çek bir ge­rek­­si­nim­den olmaktan çok ken­dini baş­ka­ları üze­rine çıkar­ma isteğinden do­ğarak, tüm insan­lar­da birbirlerine kar­şılıklı olarak zarar ver­mek için ka­ranlık bir eğilimi, gizli bir kıs­kançlığı esin­lendirir ki, bu vuruşunu daha büyük bir gü­ven­­lik içinde yapa­bilmek için sık sık iyilikseverlik mas­kesi taktığı için daha da teh­li­ke­lidir; tek bir söz­cükle, bir yanda ya­rış­macılık ve hasımlık ve öte yan­da karşıt çıkarlar ve her zaman kendi kârını baş­ka­la­rı pahasına ka­zan­­mak için duyulan gizli bir istek, tüm bu kötü­lükler mül­kiyetin ilk etkileri ve doğ­mak­­ta olan eşit­sizliğe eşlik eden ayrılmaz tören ala­yıdır.</p>
			<p class="paragraf">İnsanlar varsıllıkları temsil etmek için imler bul­ma­dan önce, varsıllıklar hemen hemen yalnızca in­san­­ların iye olabi­le­cek­leri biricik gerçek mallar olan topraklardan ve hay­van­lardan oluşuyordu. Şimdi kalıtlar sayıda ve genişlikte tüm toprağı kap­lama ve birbiri üzerine dayanma noktasına dek artınca, kimi­leri bundan böyle başkaları paha­sına olmaksızın genişleyemez oldular, ve zayıflık ya da tem­­bellik nedeniyle kendi paylarına bir kalıt elde et­meleri engellenen artık nüfus hiçbirşey yitirmek­sizin yoksullaştı, çün­­­kü bunlar çevrelerindeki her­şey değişirken yalnızca ken­dileri değişmemişlerdi ve bu nedenle geçim kaynaklarını var­sılların elin­den al­mak ya da çalmak zorunda kaldılar. Buradan var­­­­­sıl­ların ve yoksulların değişik karak­terlerine gö­re egemenlik ve kölelik, şiddet ve yağma doğ­maya başladı. Var­sıl­­lar kendi paylarına egemen ol­ma­­nın hazzını öğ­renir öğrenmez tüm başka haz­ları küçüm­se­di­ler, yeni köleler kazanmak için es­ki­lerini kul­la­narak, bir kez insan etini tat­tık­tan sonra tüm baş­ka yiyeceği geri çeviren ve bundan böyle insan­dan başka bir­şeyi yemek istemeyen aç kurtlar gibi, yal­nızca kom­şularına boyun eğ­dir­mekten ve onları köleleş­tir­mekten başka bir­şey düşlemez ol­dular. </p>
			<p class="paragraf">Böylece en güçlüler ya da en sefiller güç ya da gereksinimlerini başkalarının malları üze­rinde on­lara göre mülkiyet hakkına eşdeğer olan bir tür hak yaratmak için kullandılar. Eşit­lik bir kez bozul­duktan sonra, en korkunç dü­zen­­siz­lik­ler doğ­du. Bu yolda varsılların gaspları, yoksul­la­rın çapul­cu­lukları ve tümünün diz­gin­len­me­miş tut­kuları doğal acımayı ve türenin henüz zayıf sesini boğa­rak insanları açgözlü, hırslı ve kötü yaptı. En güç­lü­lerin hakkı ve ilk ele geçi­renin hak­kı ara­sın­da bitimsiz bir çatış­ma doğdu ki, ancak kavgalar ve adam öldür­meler yoluyla sonlanıyordu. Doğmak­ta olan top­lum yerini en kor­kunç savaş durumuna bıraktı; alçalmış ve yıkıl­mış, adımlarını geri at­maya ya da elde ettiği ta­lih­siz kaza­nım­lardan vaz­geç­me­­ye yeteneksiz ve onu onur­lan­dı­ran yetileri kö­tüye kullanmakla yal­nızca utancı uğruna çalı­şan insan soyu ken­dini yıkımının eşi­ğine ge­tir­di.</p>
			<p class="paragraf ParaOverride-11"><span class="CharOverride-21">Attonitus novitate mali, divesque miserque,</span></p>
			<p class="paragraf"><span class="CharOverride-21">Effugere optat opes, et quoe modo voverat, odit.</span><span class="dipp CharOverride-20"><a class="_idFootnoteLink" href="#footnote-225-5" id="footnote-225-5-backlink">5</a></span></p>
			<p class="paragraf ParaOverride-11">İnsanların sonunda böylesine sefil bir durum üzerine ve onları ezen kötülükler üze­rine dü­şün­memiş olmaları olanaklı değildir. Hep­sin­den ön­ce varsıllar çok geçmeden sonu gelmez bir sa­vaşın on­la­ra nasıl zararlı olduğunu duyumsa­mış olma­lı­dır­lar — bir savaş ki, tüm bedelini on­lar ödü­yor­lardı ve onda yaşam riskleri her­kese or­tak iken mallar için risk birey­sel bir sorun­du. Dahası, gasplarını hangi renge boyamış olur­lar­sa olsunlar, onları yalnızca güvenilmez ve kötü­ye kul­la­nılmış bir hak üzerine dayandırdık­la­rını, ve kazanılmaları zor yoluyla olduğu için zor yo­luyla onlardan alabileceğini ve bundan yakın­mak için hiçbir nedenlerinin olmadığını ye­te­­rince iyi bili­yor­lardı. Giderek yalnızca çalışarak varsıl­laş­mış olanlar bile mülkiyetlerini ko­lay kolay daha iyi haklar üzerine dayandıra­madı­lar. Pekala, ‘Bu duvarı yapan benim, bu toprağı eme­ğimle ben kazandım’ diyebilirlerdi. ‘Sa­na boyutlarını kim ver­­di,’ yanıtı verile­bi­lirdi, ‘size dayatmadığımız bir iş için han­gi hak­la bizim pahamıza öde­me almayı bekliyorsu­nuz? Kar­deş­le­ri­niz­den bir­ço­ğu­nun siz­de çok fazla olan şeylere ge­rek­si­nim­den öldük­­leri­ni ya da acı çektiklerini bil­mi­yor musu­nuz? Ve or­tak ge­çim araçlarından ge­rek­­si­nim­lerini­zin ötesi­n­e­ geçen herşeyi ken­di­nize ala­­bilmek için insan so­yu­nun ke­sin ve oybirliğine dayalı ona­yını al­manın zo­runlu ol­du­ğu­nu bil­mi­yor mu­su­­nuz?’ Kendini akla­mak için ge­çerli ne­den­­ler­den ve kendini sa­vunmak için ye­ter­li güçten yok­sun olan, bir bireyi kolayca ezen ama kendisi hay­dut çeteleri tara­fın­dan ezi­len, herkese karşı yal­nız ba­şına duran ve ortak bir yağ­ma umu­du ile birleşmiş bir düşmana karşı kar­şı­lık­lı kıs­kanç­lık­tan ötürü kendi eşitlerine ka­tıl­ma­ya ye­tenek­siz olan varsıl insan böylece zo­runluk ta­ra­fın­dan sıkış­tırı­la­rak so­nun­da şimdiye dek in­san an­lığına gir­miş olan en iyi dü­şü­nülmüş tasarı dü­şün­dü. Bu ona sal­dır­mak­ta olan kuv­vet­le­rin ken­dilerini ken­di yararına kul­lan­­mak, düş­manlarını ken­di sa­vu­nmacılarına çevirmek, on­ları başka düz­gülerle esin­­­lendirmek ve onlara baş­ka ku­rum­lar ver­mek­ti, ki bunlar ona doğal hakkın ona karşı ol­du­­ğu kadar ya­rar­lı ola­cak­lar­dı.</p>
			<p class="paragraf">Bu görüşle, komşularına onları tümüyle bir­bir­lerine karşı silahlandıran, iyeliklerini gerek­si­nim­le­ri denli külfetli yapan ve hiç birine yoksul­luk­ta ya da varsıllıkta güvenlik sunmayan bir du­ru­mun deh­şetini gösterdikten sonra, onları bu he­defe gö­tür­mek için kolayca görünürde inan­dırıcı ne­denler icadetti. ‘Za­yıf­ları zulümden kurtarmak, hırslıları durdurmak ve herkese ona ait olanın iyeliğini sağ­lamak için birleşelim,’ dedi onlara. ‘Hiç­bir kuraldışı olmaksızın herkesin uyma yü­küm­­lülüğü altında ol­duğu ve belli bir yolda güç­lü­yü olduğu gibi zayıfı da kar­şılıklı yüküm­lü­lük­ler altına getirerek talihin kap­rislerini dengeleye­cek türe ve barış ku­rallarını saptayalım. Tek bir söz­cük­le, güç­lerimizi kendimize karşı çevirmek ye­rine, onları bizi bilge yasalara göre yöneten, bir­liğin tüm üyelerini koruyan ve savunan, ortak düş­man­la­rı püskürten ve bizi bengi bir uyum için­de tu­tan tek bir en yük­sek güce yoğun­laş­tıralım.’</p>
			<p class="paragraf">Ona kaba ve ayartılması kolay insanları sürük­le­mek için bu konuşmanın eşdeğerinden çok da­ha azı gerekti, özellikle bunların hakemler ol­maksızın bir arada olamayacak denli fazla so­run­­ları oldu­ğu ve efen­­diler olmaksızın uzun süre bir arada ya­pa­mayacak denli açgözlü ve hırslı ol­dukları için. Tümü de özgürlüklerinin sağlama bağ­landığına inanarak dosdoğru zincir­lerine koş­­­tular, çünkü politik bir kuruluşun üs­tün­lük­lerini duyum­samaya yetecek usla­rının olmasına karşın, teh­li­kelerini öngörmeye yetecek de­ne­yimleri yoktu; kötülükleri ön­ceden duyum­sa­ma­ya en yetenekli olanlar tam olarak on­lar­dan kâr etmeyi hesaba katanlardı, ve gi­de­rek içlerinde en bilge olan­lar bile özgürlüklerinin bir par­çasını sak­layabilmek için öteki par­ça­sın­dan vaz­geçmeye karar vermeleri gerektiğini gör­düler, tıpkı yaralı bir insanın bedeninin geri ka­la­nını kurta­ra­bil­mek için kolunu kestirmesinin ge­rekmesi gibi.</p>
			<p class="paragraf">Toplumun ve yasaların kökeni böyleydi, ya da böyle olmuş olmalıdır. Bunlar zayıflara yeni zin­cirler ve varsıllara yeni güçler sağladılar, do­ğal özgürlüğü geri alınamayacak bir yolda yo­k et­tiler, mülkiyet ve eşitsizlik yasasını sonsuza dek yer­leş­tir­­diler, ustaca bir gasbı geri alınamaz bir hak­ka çevirdiler, ve bir kaç hırslı insanın kârı için o gün­den bu yana tüm insan soyunu emek, kölelik ve se­fil­­liğe mahkum ettiler. Tek bir toplumun ku­ru­lu­şunun nasıl tüm başkalarının kuruluşunu vaz­­ge­çilmez kıldığını, ve birleşik güçlere karşı dura­bilmek için nasıl halkın da kendi payına bir­leş­mek zorunda kalmış olduğunu görmek ko­laydır. Top­lum­lar hızla çoğaldılar ya da yayıldılar ve çok geç­meden bütün yeryüzünü kapladılar. Bundan böyle evrende tek bir köşe bulmak ola­naklı de­ğil­di ki, orada biri kendini boyun­du­ruk­tan özgür kılabilmiş ve başını herkesin kendi başı üzerinde sürekli asılı gördüğü ve ço­ğun­lukla kö­tü kul­la­nı­lan o kılıcın altından kur­ta­ra­bi­lmiş ol­sun. Yurt­taşlık tüzesi böy­lece yurttaşlar için ortak ku­ral olunca, bundan böy­le doğa yasasının kimi toplumlar ara­sında olmanın dışında hiçbir yeri kalmadı ve orada, <a id="idIndexMarker-53"/>ulus­lararası tüze adı al­tında, tecimi olanaklı kıl­mak ve doğal acıma duygusunun yerini almak için bir kaç örtük uylaşım yoluyla yumuşatıldı — bir acıma duygusu ki, hemen hemen toplum ve top­­lum arasında insan ve in­san ara­sında taşımış olduğu tüm gücü yitirmiş, bun­dan böyle halkları ayı­ran imgesel sınırları aşan ve, on­ları yaratmış olan Egemen Varlığın örne­ğini izle­yerek, tüm insan soyunu iyilikseverlikleri içinde kucaklayan birkaç bü­yük kozmopolitan ruhun dı­şın­da hiçbir yerde bu­lunmuyordu.</p>
			<p class="paragraf">Politik bütünler bu yolda kendi aralarında bir <a id="idIndexMarker-52"/>doğa durumu içinde kaldıkları için, çok geçmeden bireyleri onu terk etmeye zorlamış olan uygun­suz­lukları duyumsadılar, ve bu durum bu büyük bü­tünler arasında daha önce onları oluşturan birey­ler arasında olmuş olduğundan da daha öldürücü oldu. Bundan doğayı titreten ve usu sarsan <a id="idIndexMarker-51"/><a id="idIndexMarker-50"/>ulusal sa­vaşlar, çarpışmalar, cina­yetler, öçler, ve insan kanı akıtma onurunu erdem düzeyine yük­selten tüm o korkunç önyargılar doğdu. En dürüst in­sanlar kendi ben­zer­le­rini boğazlamayı ödevleri ara­­­­­sında saymayı öğrendiler. Sonunda insanla­rın niçin ol­du­ğunu bilmeksizin birbirlerini biner biner kitle kıyımlarından geçirdikleri görül­dü. Ve savaşın tek bir gününde işlenen cinayetler, tek bir kentin ele geçirilişinde yaşanan dehşetler doğa duru­munda bütün bir yeryüzünde yüzyıllar boyunca görülen­lerden daha fazlaydı. İnsan so­yu­­nun de­ğişik top­lumlara bölünmesinin arka­sın­­dan gel­diğini gör­dü­ğümüz ilk etkiler böy­le­dir. Bunların kuruluşuna geri dönelim.</p>
			<p class="paragraf">Biliyorum ki, birçokları politik toplumlar için daha güçlülerin fetihleri ya da zayıf­la­rın birleşmeleri gibi daha başka kökenler ver­miş­ler­dir; ama bu nedenler arasında bir seçim yap­mak saptamak istediğim şeye ilgisizdir. Ge­ne de, tam şimdi ortaya koymuş olduğum neden bana şu noktalardan ötürü en doğal olanı gibi görü­nür: 1. İlk durumda, fetih hakkı bir hak olmadığı için, başka haklara temel olmuş olamaz. Ulus tam özgür­lü­ğü­nü yeniden kazanarak onu yenen­leri gönüllü olarak önderi seçmedikçe, yenenler ve yenilenler sürekli ve karşılıklı bir savaş du­ru­mun­da kala­cak­lardır. Bu noktaya dek, neler tes­lim edil­miş olursa olsun, bunlar şiddetten başka hiç­bir­şey üzerine dayanmadıkları ve dolayısıyla geçer­siz­­ kı­lın­­dıkları için, bu önsav üzerine ne gerçek bir toplum, ne politik bir bütün, ne de en güç­lülerin yasasından başka bir yasa olabilirdi. 2. Bu <span class="CharOverride-21">güçlü</span> ve <span class="CharOverride-21">zayıf</span> söz­cükleri ikinci durumda ikir­cim­lidir; mülkiyet ya da ilk ele geçirme hakları ile politik hükümet­lerin kuruluşları ara­sında bulu­nan ara dö­nemde bu te­rimlerin anla­mı <span class="CharOverride-21">yoksul</span> ve <span class="CharOverride-21">varsıl</span> söz­cükleri ile daha iyi verilir, çünkü ger­çekte ya­sa­lar­dan önce bir in­sanın eşit­lerine bo­yun eğ­dir­mek için onların mal­larına saldırmak­tan ya da on­lara ken­dininkilerin bir bölümünü vermekten başka bir yolu yoktu. 3. Yok­sulların özgürlükten yitirecek başka şeyleri ol­ma­dığı için, onlara kalan tek iyi­likten karşılık olarak hiçbirşey kazan­madan gönüllü olarak vaz­geçmek onlar için bü­yük bir aptallık ola­caktı; karşıt olarak, varsıllar bir bakıma malla­rının tüm yanları açı­sın­dan duyarlı oldukları için, onlara zarar vermek çok daha ko­lay­dı, ve bu yüzden ken­dilerini güvenceye almak için daha çok önlem almak zorundaydılar; son olarak, birşeyin ondan kötülük görmeleri kaçı­nıl­maz olanlar tarafından değil ama ondan yarar görecek olan­lar tara­fın­dan ica­de­dil­diğine inan­mak daha usauy­gundur.</p>
			<p class="paragraf">Doğmakta olan hükümetin değişmez ve düzen­li bir biçimi yoktu. Felsefenin ve deneyimin yok­luğu insanların yalnızca şimdiki uygunsuzlukları algıla­masına izin verdi, ve daha başkalarını iyileş­tirmeyi onların ortaya çıktıkları düzeye dek olmanın dı­şın­­da düşünmediler. En bilge yasamacıların tüm emek­­lerine karşın, politik devlet her zaman ek­sik kaldı, çünkü hemen hemen bir şans işiydi, ve kötü başladığı için zaman ondaki bozuklukları ortaya serdi ve iyileştirmeler telkin etti, ama hiç­bir zaman anayasadaki erdemsizlikleri ona­ra­ma­dı. Sürekli ola­rak yamandı, oysa yapılması gere­ken şey daha son­ra iyi bir yapı kurabilmek için, <a id="idIndexMarker-49"/>Likurgus’un <a id="idIndexMarker-48"/>Sparta’­da yaptığı gibi, ilkin havayı temizleyerek başlamak ve tüm eski gereci bir ya­na atmaktı. <a id="idIndexMarker-47"/>Toplum ilkin tüm bireylerin yerine getirmede anlaştıkları kimi ge­nel uyla­şım­lardan oluşuyordu ve top­luluk her bir bireye bun­lar için güvence vermeyi üstlenmişti. De­neyim zorunlu olarak böyle bir anayasanın nasıl zayıf olduğunu ve bu uylaşımları çiğneyenlerin yal­nız­ca kamu­nun tanık ve yargıç olacağı kabahatler için hü­küm giy­mek­ten ve cezalandırılmaktan kaçın­ma­la­­rı­nın ne kadar ko­lay olduğunu gös­terdi. Yasa­dan bin bir yolda kaçınılmış, ve uygunsuzluklar ve düzensizlikler sürekli olarak artmış olmalıdır, öyle ki insanlar sonunda kimi bireylere kamu yetkesini emanet etme gibi tehlikeli bir girişime başvurmak ve magisterlere halkın görüşlerinin dik­kate alın­ması ile ilgilenme görevini vermek zo­runda kal­dılar. Çünkü önderlerin bağlaşma yaratıl­madan daha önce seçildiklerini ve yasanın uy­gu­la­yıcı­la­rının yasaların kendilerin­den önce varol­duklarını söy­lemek ciddi bir karşıçıkışı kaldıramayacak bir sa­yıltıdır.</p>
			<p class="paragraf">İnsanların kendilerini ilkin koşulsuz olarak ve geri dönüş­süz olarak saltık bir efendinin kollarına bıraktıklarına, ve kıskanç ve uysallaşmamış insanla­rın tasarlaya­bi­le­cekleri topluluk güvenliğini sağ­la­ma­nın ilk yo­lu­nun kendilerini köleliğin kollarına atmak ol­du­­ğuna inan­­­mak bundan böyle usauygun ol­ma­ya­cak­tır. Ger­çek­­te, niçin kendilerine üstler seç­mişlerdir, eğer onları zulme karşı savun­mak için ve yaşamlarını, özgürlüklerini ve bir bakıma varlıklarının oluşturucu öğe­le­ri olan mallarını koru­mak için değilse? Şimdi, insan ve insan ara­sın­daki iliş­ki­lerde birinin başına gelebilecek en kö­tü şey kendini bir başkasının keyfi kararı altında bulmak ol­duğu için, bir ön­de­rden sakı­nım­ları için onun yardımına gereksin­miş oldukları şeylerin kendilerini onun eline teslim ederek baş­la­mak sağ duyuya aykırı olma­yacak mıydı? Onlara böy­lesine güzel bir ayrıcalık için neyi eşdeğer olarak tek­lif ede­bilirdi? Ve eğer bunu onları savunma gerek­çesi altında istemeyi göze alacak olsaydı, he­men eski masal­da verilen yanıtı almaz mıydı: Düşmandan bundan kötü neyi bekleyebiliriz? Böylece insanların ken­di­lerine köle­leştirilmeleri için değil ama öz­gür­lük­lerinin savunusu için önderler vermeleri tüm politik hak­kın tar­tışma götürmez ve temel düz­gü­sü­dür. <span class="CharOverride-21">Eğer bir pren­simiz olacaksa</span>, demişti Pliny Tra­jan’a, <span class="CharOverride-21">bu bizi bir efen­dimizin olmasından kurtarmak içindir</span>.</p>
			<p class="paragraf">Politika yazarları özgürlük sevgisi konusunda fel­se­fecilerin doğa durumu konusunda ürettikleri aynı sofizmi üretirler. Gördükleri şeyler yoluyla gör­medikleri pekçok değişik şeyi yargılarlar, ve göz­le­rinin önünde gördükleri insanların kendi köle­liklerine katlanmada gösterdikleri dayanç ne­de­niyle in­san­lara kölelik için doğal bir eğilim yük­lerler, ve bunu durumun suç­suzluk ve er­dem açısın­dan olduğu gibi özgürlük açısından da böyle ol­du­ğunu düşünmeksizin yaparlar, çünkü bunların de­ğe­­rini biri ancak kendisi onlardan yararlandığı düzeye dek duyumsar ve tatları kendileri yiter yit­mez yiter. “Ül­ke­nizin hazlarını bilirim,” dedi <a id="idIndexMarker-46"/>Brasi­das <a id="idIndexMarker-45"/>Spar­ta’­nın yaşamını <a id="idIndexMarker-44"/>Persepolis’in yaşamı ile kar­şı­­laştı­ran bir satrapa, “ama sen benimkileri bile­mezsin.”</p>
			<p class="paragraf">Tıpkı ehlileştirilmiş bir atın kamçıya ve mah­mu­­za da­yançla katlanırken ehlileştirilmemiş bir atın ise daha dizgin yaklaşırken yele­sini kabart­ması, toprağı tekmelemesi ve öfkeyle debe­len­mesi gibi, barbar in­san da başını uy­gar insa­nın homurdanmadan ta­şı­dığı boyun­du­ru­ğun altına sok­­maz, ve en fır­tı­na­lı öz­­gür­lüğü din­gin bir boyun eğişe yeğler. Böy­lece insanın köle­lik­ten yana ya da ona karşı doğal eği­limini köle­leştirilmiş halkların köle­liğin­den de­ğil, ama tüm özgür insanların kendilerini zulme karşı koru­mak için yap­mış olduk­ları olağanüstü şey­ler­den yar­­­gı­la­ma­lıyız. Bili­yorum ki, birinciler hiç dur­madan zin­cir­le­rinde ya­şa­dıkları o barış ve din­ginliği öv­mek­ten başka bir­şey yap­mazlar, ve <span class="CharOverride-21">miserrimam servi­tutem pacem appe­llant;</span><span class="dipp CharOverride-20"><a class="_idFootnoteLink" href="#footnote-225-6" id="footnote-225-6-backlink">6</a></span> ama baş­kalarının haz­ları, din­gin­liği, var­sıl­lık­ları, gücü ve yaşamın kendisini onu yi­tir­miş olanların kü­çüm­se­dikleri o biricik iyili­ğin sakı­nımı için göz­­den çı­kar­dıklarını gördüğüm za­man; özgür do­ğan ve tutsaklıktan dehşete düşen hay­van­ların kafa­larını nasıl kafeslerinin de­mir­le­rine vur­duk­larını gördüğüm zaman; Av­ru­palıların haz­la­rını küçüm­seyen ve açlık, ateş, kılıç ve ölüme yal­nızca bağım­sızlıklarını korumak için da­yanan bü­tü­nüy­le çıplak yabanılların kala­ba­lı­ğını gör­dü­ğüm zaman; tüm bunları gördüğüm zaman köleler için özgürlük üze­ri­ne uslam­lama yapmanın uy­gun ol­ma­dığını du­yum­sarım. </p>
			<p class="paragraf">Birçoklarının saltık hükümeti ve toplumun tü­münü ondan çıkarsadıkları <a id="idIndexMarker-43"/>baba yetkesine gelin­ce, geriye <a id="idIndexMarker-42"/>Locke ve <a id="idIndexMarker-41"/>Sidney’in bunun karşıtı için ver­dikleri tanıtlamalara gitmeden belirtmek ye­ter­lidir ki, dünyada hiçbirşey despotizmin acı­masız tinin­den buyruk verenin yararından çok boyun eğenin çıkarını gözeten bu yetkenin yu­mu­şak­lığı kadar uzak değildir, doğa yasasına gö­re baba­ çocuğun ancak ona yardımı zorunlu sürece efendisidir, bir kez bu sü­renin sonuna gelinir gelinmez ikisi de eşit olurlar, ve o zaman babasından bütü­nüy­le ba­ğım­­sız olan oğul ona boyuneğme değil ama yal­nız­­ca saygı borçludur; çünkü minnettarlık hiç kuş­kusuz yerine getirilmesi gereken bir ödevdir, is­tenebi­le­cek bir hak değil. Yurttaş toplumunun baba gü­cünden türediğini söylemek yerine, ter­si, bu gücün birincil kuvvetini toplumdan türettiği söylenmelidir: Bir birey çocukları onun çev­re­sinde toplu olarak kalın­caya dek onların babası ola­rak ta­nın­maz­dı. Babanın gerçekten efendisi olduğu malları çocuklarını ona bağımlı tutan bağ­lardır, ve on­lara mülkünün bir bölümünü ancak onun isten­cine sürekli saygı gös­te­rerek onu iyice hak ettik­leri oranda verebilir. Şim­di, des­pot­la­rından benzer bir iyilik bekleye­bil­me­nin uzağında, uy­rukların hem kendileri hem de iye oldukları her­şey kişi­sel olarak ona aittir, ya da en azından onun tarafından böyle görülür; böy­lece onlara on­la­rın kendi mal­­larından bıraktığı şeyleri bir iyilik olarak kabul etme durumuna düşürülürler; des­pot on­ları soy­duğu zaman tü­reyi yerine ge­tirmiştir; onları yaşamaya bıraktığı za­man onlara iyilik yapmış olur.</p>
			<p class="paragraf">Olguları bu yolda haklara göre yoklamayı sür­dü­rerek, bir tiranlığın gönüllü kuruluşunda sağ­lamlığı ancak ger­çek­liği bulabildiğimiz kadar bula­biliriz; ve yan­lar­dan yalnızca birini yükümlülük altına getiren, her­­şeyi bir yana koyarken öteki ya­na hiçbirşey koy­ma­­yan ve yalnızca üstenim altına girenin zararına oldu­ğu ortaya çıkan bir sözleş­menin geçerliğini gös­ter­mek güçtür. Bugün bile bu iğrenç dizge bil­ge ve iyi tekerklerin, ama hep­sin­den önce Fransa’­nın kral­la­rının dizgesi olmak­tan uzaktır; bu durum karar­la­rının çeşitli bölüm­lerinde ve özel­likle XIV. Louis adına ve onun buy­ruklarına göre 1667’­de yayımlanan ünlü bir yazı­nın şu pasajında görü­lebilir: <span class="CharOverride-21">Öyleyse Egemenin Dev­­letinin yasalarına boyun eğmediği söylenmesin, çünkü karşıt önerme ulusların yasasının bir gerçeğidir ki, dalkavukluk buna zaman zaman saldırmış olsa da, iyi prens­ler onu Devletlerinin tanrısal bir koru­yu­cusu olarak her za­man savun­muş­lardır. Bilge </span><span class="CharOverride-21"><a id="idIndexMarker-40"/></span><span class="CharOverride-21">Platon ile birlikte, bir krallığın eksiksiz mutluluğunun bir prense uyrukları tarafından boyun eğilmesi olduğunu, bir pren­­sin yasa­ya boyun eğdiğini, ve yasanın haktanır oldu­ğunu ve her zaman kamu yara­rını amaçladığını söy­lemek çok daha meşrudur.</span><span class="dipp CharOverride-20"><a class="_idFootnoteLink" href="#footnote-225-7" id="footnote-225-7-backlink">7</a></span> Bura­da durup, özgürlük insanın yeti­lerinin en soylusu olduğu için, onu içgü­dü tara­fından köleleştirilmiş hayvanların düzeyine koy­ma­nın, ve gi­de­rek var­lığının Yaratıcısına bile say­gı­­sızlık yapa­rak Onun tüm armağanlarının en de­ğer­lisini sı­nır­­sızca yadsımanın, ve acımasız ya da deli bir efen­diyi memnun edebilmek için Onun bize yadsıdığı tüm suçları işlemeyi kabul etmenin onun do­ğa­sını değersizleştirmek olup olma­dı­ğı­nı, ve bu Yüce Ustanın en güzel yapıtının yok edil­diğini gör­mesinin onu o yapıtın onur­suzlandırıldığını gör­mek­ten daha mı çok rahatsız edeceğini araş­tır­­ma­ya­cağım. Eğer dilerseniz, <a id="idIndexMarker-39"/>Locke’u izleyen ve hiç kimsenin özgür­lüğünü ken­dini ona dilediği gibi davranan keyfi bir güce teslim etme düzeyine dek satamayacağını açık­ça bildiren <a id="idIndexMarker-38"/>Barbeyrac’ın yetkesinin üzerinden atla­ya­cağım. “Çünkü,” diye ek­ler, “bu efendisi olma­dı­ğı kendi yaşamını satması olacaktır.” Yalnızca ken­di­lerini böylesine alçalt­mak­tan korkma­yan­la­rın hangi hakla sonraki kuşakları aynı onur­suzluk al­tına düşürebilmiş olduklarını ve onlar adına ken­di eliaçıklıklarına bağlı olmayan ve on­lar­sız yaşa­mın kendisinin ona değer olan her­ke­se kül­fetli olacağı iyelikleri yadsıya­bil­miş olduk­la­rını so­ra­cağım.</p>
			<p class="paragraf">Pufendorff nasıl biri kendi iyeliğini uylaşımlar ve sözleşmeler yoluyla bir başkasına akta­ra­bi­lir­se, yine öyle başka birinin iyiliği için kendini ken­di öz­gürlüğünden yoksun bırakabilir der. Bana öyle görünüyor ki, bu aşırı ölçüde kötü bir us­lam­la­ma­dır, çünkü herşeyden önce devrettiğim iyelik bana bütünüyle yabancı bir şey olur ve kötü­ye kulla­nıl­ma­sı beni ilgilendirmez. Ama baş­ka biri­nin özgürlüğümü kötüye kul­lanma­ması önem­lidir, ve kendimi yapmaya zor­la­na­ca­ğım kö­tü şeylerden ötü­rü suçlanabilecek du­ru­­ma düşür­mek­­sizin bir suç aleti olma teh­li­ke­si­ne ata­mam. Ek ola­rak, mülkiyet hakkı yal­nızca bir uy­laşım ve bir insan kurumu olun­­ca, her in­san iye olduğu şeyleri dile­diği gibi elden çıkarabilir; ama yaşam ve <a id="idIndexMarker-37"/>özgürlük gibi doğa­nın özsel arma­ğan­ları açı­sın­dan du­rum böyle de­ğil­­dir, ki her­kese onlardan yararlanma izni verilir ve biri­nin ken­dini onlardan yoksun bı­rak­ma hak­kı­nın olduğu en azından kuş­ku­ludur. Birin­den vaz­geç­­mekle, insanlar varlık­larını değersizleş­ti­rirler; öte­kinden vazgeç­mek­­le, varlıklarını el­le­rin­den gel­di­ğince yokederler; ve zamansal hiç­birşey biri­nin ya da ötekinin yerini dol­dura­ma­ya­cağı için, her ne pa­ha­­­sına olursa olsun on­ları yadsımak aynı zamanda do­ğaya ve usa say­gısızlık ola­caktır. Ama biri öz­gür­lüğünü tıpkı mal­ları gibi dev­re­de­bilirse, ayrım baba­larının mal­larından ancak onun hakkının iletilmesi yo­luy­la yarar­la­nan ço­cuk­lar için çok bü­yük ola­cak­tır; oysa özgür­lük in­sanlar olma nite­­likleri ile do­ğadan al­dıkları bir veri olduğu için, ebeveyn­lerinin onları ondan yoksun bırakmak için hiç­bir hakları yoktur, öyle ki nasıl köleliği kura­bil­mek için doğaya şiddet uygu­lamak zorunlu ol­muşsa, bu hakkı sür­dür­­mek için de do­ğa­nın de­ğiş­tiril­mesi gerekmiştir. Ve cid­di olarak bir kö­le­nin çocuğu­nun köle doğ­du­ğu­nu bildiren tüze­ciler değişik te­rim­ler­de insa­nın in­san olarak doğ­madığına karar ver­mişlerdir.</p>
			<p class="paragraf">Bu yüzden bana kesin görünen şey yalnızca hü­kü­metlerin keyfi güç yoluyla başlamamakla kal­ma­dıkları — ki bu yalnızca onların yozlaşmaları ve aşırı uçlarıdır ve sonunda onları geriye en güç­lü­nün tek yasasına, başlangıçta onun için çare oldukları şeye götürür —, ama ayrıca, böyle baş­lamış olsalardı bile, doğasından ötürü meşru ol­ma­yan gücün top­lu­mun hakları için ve sonuçta kurumsallaşmış eşit­siz­lik için temel olarak hiz­met ede­meyecek oldu­ğudur.</p>
			<p class="paragraf">Bugün tüm hükümetlerin temel bağıtının do­ğası üzerine yapılması gereken araştırmalara gir­mek­­sizin, burada politik bütünün kuruluşunu irdele­mede ortak görüşü izleyerek kendimi halk ve kendi için seçtiği önderler arasındaki gerçek bir sözleşme­ye sınırlıyorum — bir sözleşme ki, onun yoluyla iki yan kendilerini onda saptanan ve bir­liklerinin bağ­larını oluşturan yasalara uyma yü­küm­lülüğü altına getirirler. Toplumsal ilişkiler söz konusu olduğu ölçüde halkın tümü istençlerini tek bir istence bir­leş­tirdiği için, kendileri açı­sından bu istencin be­lirtik olduğu tüm noktalar temel yasalar olur­lar ki, Devletin tüm üyelerini hiç biri dışarıda kal­maksızın yükümlülük altına getirir. Bun­­lardan biri geri ka­lanların yürü­tül­me­sini gö­zetme işine atanan ma­gisterlerin seçimini ve gücünü düzenler. Bu güç anayasayı değiştirme noktasına gitmeksizin onu sürdü­re­bilecek her­şeyin üzerine yayılır. Buna yasa­ları ve onların ba­kan­larını saygıdeğer kılan onur­lar ek­lenir, ve ba­kanlara iyi yönetimin gerek­tirdiği kül­fetli iş için bir karşılık olarak kimi ay­rıcalıklar verilir. Magister, kendi yanında, kendini ona teslim edi­len gücü her bir insanın ona ait olan şey­lerden barış içinde yararlanmasını sağ­laya­bil­mek ve her fırsatta kamu yararını kendi çıkarına yeğle­yebilmek için yalnızca onu se­çenlerin ni­ye­tine göre kullan­makla yükümlü kılar.</p>
			<p class="paragraf">Deneyim böyle bir anayasanın kaçınılmaz kö­tü­ye kulla­nım­larını tanıtlamadan ya da insan yü­re­ğinin bilgisi bunların bir öngörüsünü vermeden önce, onun sakınımını gözetme ile görev­len­di­ril­miş olanların kendileri bunda en büyük çıkarı bul­dukları için, çok daha iyi görünmüş olma­lıdır, çün­kü yetki kurumu ve hakları yalnızca te­mel yasalar üze­rine dayandığı için, bu yasalar yok edilir edil­mez magisterler meşru olmaya son ve­recek, halkın bun­dan böyle onlara boyun eğ­mesi gerekme­ye­cek, ve Devletin özünü oluştu­ran magister değil ama yasa olduğu için, herkes haklı ola­rak doğal özgür­lü­ğü­ne geri dönecektir.</p>
			<p class="paragraf">Bu konu üzerine en küçük bir dikkatle düşü­nü­lecek olursa, onu doğrulayacak yeni nedenler bulu­nacak ve sözleşmenin doğasından ötürü onun ge­ri alı­na­maz olduğu görülecektir; çünkü eğer söz­leş­me­de bulunan yanların bağlılığını güven­ce altı­na alacak ya da onları karşılıklı yükümlülük­lerini ye­rine getirmeye zorlayacak bir üstün güç olma­saydı, yanlar kendi davalarındaki biri­cik yar­gıçlar olarak kalır ve her biri öteki yanın ko­şulları çiğ­nediğini bulur bulmaz ya da sözleş­meyi uygun görmeye son verir vermez her zaman onu yadsıma hakkını ta­şırdı. Öyle görünür ki, gö­revi bırakma hakkı bu ilke üzerine kurulabilir. Şim­di, yapmakta oldu­ğumuz gibi, yalnızca insansal ku­ru­mu irde­lersek, eğer tüm gücü ellerinde tu­tan ve sözleş­menin tüm üstünlüklerini kendi eline ge­çi­­ren magister gene de yetkesinden vaz­geç­me hakkını taşı­yorsa, ön­derlerinin tüm hata­la­rı­nın bedelini kendisi öde­yen halkın bağım­lı­lığını yad­sıma hak­kı için ne­deni daha da güçlü olmalıdır. Ama bu teh­likeli gü­cün zorunlu ola­rak kendisi ile birlikte geti­receği kor­kunç anlaş­mazlıklar ve sonsuz dü­zen­sizlikler insan hükü­met­lerinin nasıl yalnızca ustan daha sağlam bir te­mele gerek­sin­diklerini ve kamu barışı uğruna Tan­rı­sal İstencin egemen yet­keye uyrukları onu bir yana atma gibi ölümcül bir hak­tan yoksun bıra­kan kutsal ve çiğ­ne­­nemez bir ka­rakter ver­mek için işe karış­ma­sının nasıl zo­runlu oldu­ğu­nu başka her­­şeyden daha çok gös­terirler. Eğer din insanlar için yal­nızca böyle bir iyilikte bulun­muş olsaydı, bu on­ların dine tüm kötüye kul­la­nıl­maları ile birlikte de olsa sarıl­ma­larını ve onu benim­se­­melerini ge­rekli kılmak için yeterli olur­du, çünkü bağ­naz­lığın insanlara dök­türdüğü kan­­dan çok daha faz­la­sını bağışlar. Ama önsavımızı izle­me­yi sür­dü­relim.</p>
			<p class="paragraf">Çeşitli hükümet biçimleri kökenlerini kuru­lu­şları sırasında bireyler arasında varolan daha bü­yük ya da daha küçük ayrımlardan alırlar. Tek bir insan mı güçte, erdemde, varsıllıklarda ya da gü­vende seç­kindi? Yalnızca o magister se­çilir ve Dev­let tekerklik olurdu. Eğer kendi aralarında az çok eşit olan birçok insan tüm başkaları üze­rin­de üstünlük kurarsa, hep birlikte seçilir ve bir aris­tok­­rasi oluşturur­lardı. Servetleri ya da yete­nek­leri daha az oransız ve doğa duru­mundan en az uzak­ta olanlar üst yönetimi ortak­laşa yü­rü­tür ve bir demokrasi oluştururlardı. Zaman bu bi­çim­ler­­den hangisinin insanlar için en yararlı ol­du­ğu­nu doğruladı. Kimi­leri yal­nız­ca yasa­lara alt­gü­dümlü kalırken, baş­kaları ise çok geçmeden efen­dilere bo­yun eğdiler. Yurttaşlar özgürlük­le­ri­ni sür­dür­me­yi istediler; uy­ruklar onu komşu­la­rının elinden al­maktan başka bir­şeyi düşün­me­diler, çün­kü baş­ka­­­larının bundan böyle ken­dile­rinin yarar­lan­ma­dığı iyiliklerden ya­rarlanma­la­rına da­ya­na­ma­dı­­­lar. Tek bir söz­cük­le, bir yanda varsıl­lıklar ve fetih­ler, öte yanda mut­lu­luk ve erdem du­ru­yordu.</p>
			<p class="paragraf">Bu çeşitli hükümetlerde başlangıçta tüm magis­ter­ler seçimle atanırdı, ve eğer varsıllık baskın çık­mamışsa, doğal bir üstünlük getiren değerlilik ve işlerde deneyim ve görüş­me­lerde soğukkanlılık sağ­layan yaş yeğlenirdi. <a id="idIndexMarker-36"/>İbrani yaş­lıları, <a id="idIndexMarker-35"/>Sparta’da <a id="idIndexMarker-34"/>Geronteler, Roma’da Senato, ve giderek <a id="idIndexMarker-33"/><span class="CharOverride-21">Seig­neur</span> sözcüğümüzün eti­mo­lojisi bile eski zaman­larda ileri yaşın nasıl saygı gör­dü­ğünü göste­rir. Seçimler ne denli ileri yaştaki in­sanlar tara­fından kazanıldıysa, onları o denli sık yinelemek gerekli oldu ve güçlükler ken­di­lerini o den­­li duyumsat­tılar. Komplolar kuruldu, bö­­lün­güler oluş­tu, partiler hırçınlaştı, iç savaşlar alevlendi, ve so­nunda Devletin sözde mutluluğu uğruna yurt­taşların kanı akıtıldı ve halk ilk za­man­ların anarşisi içine düşmenin kıyı­sına geldi. Başkanların hırsı onları bu durumlardan aile­leri içeri­sin­deki gö­revleri elde tutmak için yarar­lan­maya götürdü; daha şimdiden ba­ğımlılığa, dinginliğe, ya­şam rahatlıklarına alışmış ve daha şimdiden zin­cirlerini kırma duru­munun dışında olan halk dingin­li­ği­nin güç­le­ne­bilmesi için köleliğinin art­tı­­rıl­masına izin verdi; bu yolladır ki önderler ka­lıtsal oldular ve görev konumlarını bir aile malı olarak, kendile­rini ilkin yalnızca memurları ol­dukları Devletin iyeleri olarak görmeye, kendi yurt­taşlarını köle­leri olarak adlandırmaya, on­ları ken­dilerine ait şeyler arasında bulunan sığır­lar olarak saymaya ve kendilerini tanrılara eşit ve kralların kralı ola­rak adlandırmaya alıştılar.</p>
			<p class="paragraf"> Eğer bu değişik devrimlerde eşitsizliğin iler­lemesini izlersek, yasanın ve mülkiyet hakkının kurulmasının onun ilk evresi, magisterliğin ku­rum­sallaşmasının ikinci evresi ol­du­ğu­nu ve üçün­cü ve sonuncu evrenin meşru erkin keyfi erke de­ğişimi olduğunu bulu­ruz; buna göre, varsıl­ların ve yok­sulların durumu ilk çığır tara­fından, güç­lülerin ve zayıflarınki ikincisi tara­fından, ve efen­dinin ve köleninki üçüncüsü ta­ra­fından onay­lan­dı; bu üçüncüsü eşitsizliğin son derecesi ve tüm geri kalanların sonunda götü­recekleri sınırdır, ta ki yeni devrimler hükümeti bütünüyle çözün­ce­ye ya da onu meşru bir ku­ruma doğru yak­laş­tı­rın­caya dek.</p>
			<p class="paragraf">Bu ilerlemenin zorunluğunu kavramak için po­litik bütünün kuruluşu için güdüleri ol­mak­tan çok yürütülmesinde aldığı biçimi ve arkasında sürüklediği uygun­suzlukları irdelemeliyiz. Çün­­­kü toplumsal kurum­ları zorunlu kılan er­dem­siz­lik­ler aynı za­manda on­ların kötüye kulla­nılmasını kaçınıl­maz kılan erdemsizliklerdir. Ve yalnızca ora­da ya­sa­nın birincil ola­rak çocuk­ların eğitimini gö­zet­tiği ve <a id="idIndexMarker-32"/>Likurgus’un he­men hemen kendilerine yasaların ek­len­­mesini ge­rek­siz­leş­tiren türde tö­reler saptadığı <a id="idIndexMarker-31"/>Spar­­ta’nın bir yana bırakılması ile, ge­nel olarak tutkular kadar güçlü olmayan yasalar insanları onları değiştir­meksizin dur­dur­dukları için, bo­zulmaksızın ya da de­ğiş­ti­ril­mek­sizin her zaman tam olarak kurulu­şunun amacına göre işleyen her hükümetin ge­rek­siz ola­­rak ku­rul­­duğunu, ve hiç kimsenin ya­sa­lardan kaç­ma­dığı ve yetkiyi kö­tüye kul­lan­­ma­dığı bir ülke­nin ne magisterlere ne de <a id="idIndexMarker-30"/>yasa­lara gerek­si­ni­minin olacağını tanıtlamak ko­lay ola­caktır.</p>
			<p class="paragraf">Politik ayrımlar zorunlu olarak yurttaşlık ayrım­larına götürür. Halk ve önderleri arasında artan eşitsizlik çok geçmeden bireyler arasında duyum­sandı ve tutkulara, yeteneklere ve olaylara göre bin bir yolda değişime uğradı. Magister meşru olmayan bir gücü onun bir bölümünü ken­di­le­rine teslim etmek zorunda olduğu izleyiciler ya­rat­mak­sızın gasp edemezdi. Ek olarak, yurttaşlar ancak kör hırs tarafından sürüklendikleri düzeye dek ezilmeye izin verdikleri için, ve ken­di­le­rinden yu­ka­rıya olmaktan çok aşağılara baktıkları için, boyun eğme onlar için bağımsızlıktan daha de­ğerli olur ve zincirleri taşımayı onları kendi pay­larına başkalarına yükleyebilmek için kabul eder­ler. Buyurmaya çalışmayan birine boyun eğdirmek çok güçtür, ve en becerikli politikacı bile yalnızca özgür olmayı isteyen insanlara boyun eğdirmeyi başara­maz. Ama eşitsizlik kendini hırslı ve korkak ruhlar arasında hiçbir güçlük olmaksızın yayar, çünkü bunlar her zaman talihin risklerini göze almaya ve kendilerine uygun ya da aykırı olmasına göre egemen olmaya ya da hizmet etme­ye hemen he­men eşit ölçüde hazırdırlar. Bu yüzden öyle bir zaman olmuş olmalıdır ki, halkın gözleri bağ­lan­mış ve önderlerinin yalnızca en kü­çük insana, ‘Büyük ol, sen ve tüm so­yun,’ demesi üzerine he­men tüm dünyaya tıpkı kendi göz­ünde olduğu gibi büyük görünmüş, ve soyundan gelenler ondan uzak­lıkları ile orantılı olarak daha da yük­selmiş ol­ma­lıdır. Neden ne denli uzakta ve belirsiz ise, etki o denli bü­yü­ktü; bir ailede bulunan tembellerin sayısı ne denli büyükse, ünü  o denli yüksekti.</p>
			<p class="paragraf">Eğer burası ayrıntıya girilecek yer olsaydı, gi­de­rek hükümeti bile karıştırmaksızın, niçin bireyler aynı topluma birleşir birleşmez ve kendi ara­la­rın­da karşılaştırmalar yapmak ve birbirlerinden sü­rekli yararlanmada gözledikleri ayrımları hesaba kat­mak zorunda kalır kalmaz, bireyler arasında say­gın­lık­ ve yet­kede eşitsizliğin ka­çınılmaz ol­du­ğunu kolayca açıklayabilirdim. Bu ayrımların bir­çok türü vardır, ama genel olarak varsıllıklar, soy­luluk ya da konum, güç ve kişisel değer in­sanların kendilerini toplumda onlara göre ölçtükleri başlıca ayrım­lar olduğu için, bu çeşitli güçlerin uyum ya da çatış­malarının bir Devletin iyi mi yoksa kötü mü oluş­muş olduğunun en güvenilir göstergesi oldu­ğunu tanıtlayabilirim. Ve gösterebilirim ki, bu dört eşit­sizlik türü arasında kişisel nitelikler tüm baş­ka­larının kö­keni olduğu için, varsıllık bunların en sonunda ona indirgendikleri sonun­cudur, çünkü iyilik için en dolaysızca yararlı ve iletilmesi en kolay olanı olduğu için, kolayca geri kalanını satın al­mada kullanılır. Bu gözlem her bir halkın ilkel ku­ru­luşundan uzaklaşma düze­yini ve yozlaşmanın son sınırına giden yolda ne kadar ilerlemiş oldu­ğunu yeterince sağın olarak yar­gı­la­­mamızı sağlar. Ün, onurlar, yükselme için hepimizi yiyip biti­ren bu evrensel isteğin ye­te­nek­leri ve yetileri ne kadar eğittiğini ve karşılaş­tır­dı­ğını, tutkuları ne kadar çok uyardığını ve ço­ğalt­tığını, ve tüm in­sanları yarış­macılara, ha­sım­­lara ya da daha doğ­rusu düşman­lara dön­dü­re­­rek ve bu kadar çok istekliye aynı yolu koş­tu­ra­­rak her gün her türden ne kadar çok tersliklere, ba­şa­rılara ve yıkım­lara neden oldu­ğunu göstere­bilirim. Birinin insanları kendisi hak­kında ko­nuş­turmak için bu tutkulu isteğine, bizi hemen hemen her zaman kendi dışımızda tutan bu ken­dini ayırdetme coşkusuna insanlar arasında en iyi olanı ve en kötü olanı, erdem­lerimizi ve er­dem­siz­liklerimizi, bilimle­ri­mizi ve yanılgılarımızı, fa­tih­lerimizi ve felse­fe­ci­lerimizi, başka bir deyişle az sayıda iyi şeye karşı bir kötü şeyler çokluğunu borçlu olduğumuzu göste­re­bilirim. Son olarak tanıtlayabilirim ki, eğer biri büyüklüklerinin ve ser­vetlerinin doruğundaki bir avuç güçlü ve var­sıl insanı görürse, ve bu ara­da kalabalık karanlık ve sefillik içinde sürünü­yorsa, bunun nedeni bi­rin­cilerin yararlandıkları şeylere ancak ötekilerin on­lardan yoksun bıra­kıldıkları düzeye dek değer ver­meleri, ve, du­rum­larını de­ğiştir­me­ksizin, eğer halk sefil ol­ma­ya son verirse mutlu ol­maya son verecek olma­larıdır.</p>
			<p class="paragraf">Ama yalnızca bu ayrıntılar tüm hükümetlerin üstünlüklerini ve uygunsuzluklarını doğa duru­munun hakları ile göreli olarak tartan ve eşit­siz­liğin kendini bugüne dek arkalarında gös­terdiği ve kendini gelecek yüzyıllarda hü­kü­metlerin ve za­manın onlarda zorunlu olarak ortaya çıkaracağı dev­rimlerin doğasına göre göste­re­bilecek olduğu de­ği­şik yüz­lerin maskelerini düşü­re­ce­k dikkate de­ğer bir ça­lışma için gereç olacaklardır. Kalabalığın ona dışa­rıdan gözdağı vermiş olan şeye karşı aldığı önlemlerin kendilerinin bir sonucu olarak içeri­den ezildiği görülecektir. Zulmün ezilenler onun sınır­larının ne olacağını ya da onu durdurmak için elle­rinde hangi meşru araçların bulunacağını göre­me­den sürekli olarak büyüdüğü görülecektir. Yurt­taşların haklarının ve ulusal özgürlüklerin yavaş yavaş söndüğü ve zayıfların yakınmalarının baş­kaldırma homurdanmaları olarak ele alındığı gö­rü­­lecektir. Politikanın ortak davayı savunma onu­runu nüfusun para düşkünü bir kesimine sı­nır­ladığı görülecektir. Bundan vergiler için gerek­sinimin doğduğu, bezdirilmiş çiftçinin barış za­ma­nında bile tarlalarını bıraktığı ve kılıcını kuşan­mak için saba­nını terk ettiği görülecektir. Ölüm­cül kuralların ve tuhaf onur sorunlarının doğduğu görülecektir. Yurdun savunucularının er ya da geç onun düş­manları oldukları, sürekli olarak yurttaşları üze­rine kal­dırılmış bir hançer tut­tuk­ları görülecek, ve on­ların ülkelerini ezenlere şun­ları söylediklerinin du­yul­­duğu bir zaman gele­cektir:</p>
			<p class="paragraf ParaOverride-11"><span class="CharOverride-21">Pectore si fratris gladium juguloque parentis </span></p>
			<p class="paragraf"><span class="CharOverride-21">Condere me jubeas, gravidae que in viscera partu </span></p>
			<p class="paragraf"><span class="CharOverride-21">Conjugis, invita peragam tamen omnia dextrâ</span>.<span class="dipp CharOverride-20"><a class="_idFootnoteLink" href="#footnote-225-8" id="footnote-225-8-backlink">8</a></span></p>
			<p class="paragraf ParaOverride-8">Lucan, i, 376</p>
			<p class="paragraf ParaOverride-11">Koşullardaki ve talihlerdeki aşırı eşitsizlikten, tut­kuların ve yeteneklerin türlülüğünden, yarar­sız sa­nat­lardan, zararlı sanatlardan ve boş bilim­lerden bir önyargılar kala­balığı doğar ki, usa, mut­luluğa ve erdeme eşit öl­çüde aykırıdır. Önderlerin bir ara­ya gelmiş in­san­ları zayıflatacak ve onları ayı­racak herşeyi, bir topluma görünürde bir uyum havası verebilecek ve ona gerçek bölün­menin to­hu­mlarını ekebilecek herşeyi, değişik düzen­ler­de hak­la­rın ve çıkarların karşıtlığı yo­luy­la kar­şılıklı bir gü­ven­sizlik ve nefret yarata­bilecek her­şeyi kış­kırt­tık­ları ve böylece onların tümünü dur­duran gücü art­tır­dıkları görülür.</p>
			<p class="paragraf">Bu düzensizliğin ve bu devrimlerin bağrındandır ki despotizm derece derece iğrenç başını kaldıra­rak ve Devletin tüm bölümlerinde iyi ve sağlıklı olarak algıladığı her şeyi yiyip yutarak sonunda yasaları ve halkı ayaklar altına alma ve cum­hu­riyetin yı­kın­tıları üzerinde yerleşme nok­­ta­sına ulaşacaktır. Bu son değişimi önceleyen zaman bir sıkıntılar ve yı­kımlar zamanı olacak, ama so­nun­da herşey canavar tarafından yutu­lacak ve halkın bundan böyle ön­derleri ve yasa­ları değil ama yalnızca tiranları ola­caktır. Bu an­dan sonra bir ahlak ve erdem sorusu da kalma­ya­caktır; çün­kü despotizm — <span class="CharOverride-21">cui ex honesto nulla est spes</span><span class="dipp CharOverride-20"><a class="_idFootnoteLink" href="#footnote-225-9" id="footnote-225-9-backlink">9</a></span> — ne­rede hüküm sürerse orada baş­­ka hiçbir efen­diye izin vermez. O konuşur ko­nuş­­maz, ne dürüst­lüğe ne de ödeve başvurulabilir, ve en kör boyun­eğ­me köleler için geriye kalan biri­cik er­dem­dir.</p>
			<p class="paragraf"> Bu eşitsizliğin son evresidir, ve uç noktadır ki, dai­reyi kapatır ve başladığımız noktaya dokunur. Bu­rada tüm bireyler yeniden eşit olurlar çünkü birer hiçtirler, ve uyrukların efendinin isten­cin­den başka hiçbir yasaları, ve efendinin kendi için tut­kula­rın­dan başka hiçbir kuralı olmadığı için, iyi kav­ram­ları ve türe ilkeleri bir kez da­ha yiter. Bu­ra­da herşey en güçlünün tek yasasına ve sonuç olarak kendisi ile başladığımızdan ayrı olan yeni bir doğa du­rumuna tam bir geri dö­nüş vardır, çünkü birincisi arılığı içindeki bir doğa duru­mu iken, ikincisi ise aşırı yozlaşmanın mey­vasıdır. Dahası, bu iki durum arasında çok az ayrım vardır ve hükümet ile söz­leşme des­po­tizm tara­fından öyle bir yolda çözü­lür ki, despot ancak en güçlü oldu­ğu sürece efen­didir ve sürülmesi ola­naklı olur olmaz, şiddete karşı çıkmak için hiçbir hakkı yok­tur. Bir Sultanın boğulması ya da taht­tan indiril­mesi ile sonlanan ayaklanma önceki gün onun uy­ruk­la­rının yaşamlarını ve mallarını yönet­me­sini sağlayanlar kadar yasal bir edimdir. Yalnızca zor onu ayakta tutmuştur, ve yal­nızca zor onu devirir; böylece herşey doğal dü­ze­ne göre olur, ve bu kısa ve sık devrimlerin so­nu­cu ne olur­sa olsun, hiç kimse başka birinin türesiz­li­ğinden değil, ama ancak kendi sağgö­rü­süz­lü­ğün­den ya da talihsizliğinden yakınabilir.</p>
			<p class="paragraf">Eğer böylece insanı doğal durumdan uygar du­ru­­ma götürmüş olması gereken unutulmuş ve yi­tik yol­lar ortaya çıkarılıp izlenirse, ve tam şimdi belirtti­ğim ara evreler boyun­ca zamanın sıkıştırmasının be­ni bastırmaya götürdüğü ya da imge­le­min bana ipuçlarını vermediği evreler yeni­den kurulursa, her dikkatli okur bu iki duru­mu ayıran engin uçu­rum tarafından ancak çarpı­la­­­bilir. Şeylerin bu ağır ardışıklığında ahlakın ve po­litikanın felsefeciler tarafından çözüleme­ye­cek sonsuz sayıda sorununa çözümleri göre­cektir. Bir çağın insan soyu bir başka çağın insan soyu olma­dığı için, <a id="idIndexMarker-29"/>Diogenes’inA bir insan bu­la­ma­ma­sı­nın nedeninin çağdaşları arasında bun­dan böy­le va­rolmayan bir zamandaki birini ara­makta ol­ma­sıydı. Cato, diyecektir, Roma ve öz­gür­lük ile bir­likte yok oldu, çünkü kendi yüz­yı­lına ait değil­di, ve en büyük insanlar onun beş yüzyıl önce yö­net­miş olması gereken dünyayı ancak hayrete düşü­rür­lerdi. Ve tek bir sözcükle, nasıl insan ru­hunun ve tutku­la­rının yavaş yavaş de­ğişmekle doğalarını de­ğiştirdiklerini, niçin ge­rek­sinim ve haz­la­rı­mı­zın en sonunda nesnelerini değiştir­dik­le­rini, ni­çin kökensel insan yavaş yavaş yiterken toplumun bil­ge bir insanın gözlerine yapay bir insanlar top­lu­lu­ğundan ve tüm bu yeni ilişkilerin ürünü olan ve doğada gerçek hiçbir temeli bulun­mayan düz­me­ce tutkulardan başka birşey sunma­dı­ğını açık­la­­ya­caktır. Bu konuda düşüncenin bize öğrettiklerini gözlem eksiksiz olarak doğrular. Ya­banıl insan ve uygar insan yü­rek­lerinin ve eğilim­le­rinin de­rin­­liklerinde öy­le­sine ayrıdırlar ki, biri için en yüksek mutluluğu oluşturan şey ötekini umut­suz­luğa dü­şü­recektir. İlk insan barış ve öz­gür­­lükten başka hiçbirşey solu­maz; yalnızca yaşa­mayı ve aylak kalmayı ister; giderek <a id="idIndexMarker-28"/>Stoacı <a id="idIndexMarker-27"/><span class="CharOverride-21">ata­raxia </span>bile onun tüm başka nesneler için derin ilgisiz­liğinin yanına yak­la­şa­maz. Karşıt olarak, her za­man etkin olan yurttaş terler, heyecanlanır ve hiç durmadan daha zahmetli uğraşlar bula­bilmek için çabalar durur. Kendini öldüresiye çalı­şır; giderek kendini yaşayacak bir durumda tutabilmek için ölümedoğru koşar, ya da ölüm­süzlük kazanmak için yaşamından vaz geçer. Nef­ret ettiği soylulara ve küçümsediği varsıllara kur yapar; on­lara hizmet etme onurunu elde etmek için hiç­birşeyi esir­ge­mez; kendi aşağılığını ve onların ko­rumalarını gu­rurla över ve köle­leş­ti­rilmesinden gurur duyarak onu paylaşma onu­runu taşıma­yan­lardan küçüm­semeyle söz eder. Bir Avrupalı rahibin bu bitip tüketici ve imrenilen emek­leri bir Kara­yipliye nasıl görü­nür? Bu tembel ya­banıl iyilikte bulun­ma haz­zının bile yumuşatamadığı böyle bir yaşa­mın deh­şeti karşı­sın­da hangi acımasız ölümü yeğ­le­meyecektir? Ama bu kadar çok kaygının amacını görmek için anlı­ğın­da <span class="CharOverride-21">güç ve saygınlık </span>sözcüklerinin bir anlamının bulunması, ve dün­yanın geri kala­nı­nın görüşüne değer ve­ren ve kendisinin olmak­tan çok baş­ka­la­rının tanıklığı temelinde nasıl mutlu olacağını ve kendi ile yetinmeyi bilen bir insan tipi­nin ol­du­ğunu öğrenmesi gereke­cek­tir. Tüm bu ayrım­la­rın ger­çek nedeni aslında şöyledir: Yabanıl in­san kendi içinde yaşarken, toplumcul insan her zaman ken­­­di dışında, ancak başkalarının gö­rü­şünde yaşayabi­lir, ve deyim yerindeyse kendi varo­lu­şunun duy­gusunun onların yargısından tü­re­­­tir. Burada göstermeyi amaçladığım şey ahlak üze­rine böylesine güzel söy­lemlere karşın nasıl böy­le bir yatkınlıktan iyiye ve kötüye karşı bu ka­dar büyük bir ilgisizliğin doğduğu, nasıl herşeyin ken­dini gö­rü­nüşe indir­ge­me­siy­le onurun, dost­lu­ğun, erde­min ve sık sık giderek sonunda ken­di­le­riyle övün­menin gizini öğren­di­ği­miz o erdem­siz­lik­lerin bile yapay ve düz­mece ol­duk­ları, ve na­sıl, tek bir söz­cükle, her zaman başkalarına ne olduğumuzu sora­rak ve o soruyu hiçbir zaman kendimize sormayı göze alamayarak, bu kadar çok felsefe, insanlık, incelik ve yüksek düzgü or­ta­­sında yalnızca aldatıcı ve hafif bir dış görü­nüş taşı­dı­ğı­mız, erdem ol­mak­sızın onura, bilgelik ol­mak­sı­zın usa, ve mutluluk olmaksızın hazza ulaş­tığı­mız değildir. Bunun in­sanın kökensel duru­mu ol­ma­dığını ve bu yolda tüm doğal eğilim­le­ri­mizi baş­kalaştıran ve değiş­tirenin yalnızca top­lu­mun tini ve onun doğurduğu eşitsizlik oldu­ğunu tanıt­lamış olmak benim için yeterlidir.</p>
			<p class="paragraf">Eşitsizliğin kökenini ve ilerlemesini, politik top­lumların kuruluşlarını ve kötüye kullanılmalarını açığa sermeye çalıştım, ve bunu bu so­run­ların ege­men yet­keye tanrısal hakkın onayını veren kutsal inak­­lar­dan bağımsız olarak ve yalnızca usun ışığı yoluyla insan doğasından çı­kar­sana­bilir ol­dukları düzeye dek yaptım. Bu açımlamadan şu çıkar ki, bir doğa durumunda hemen hemen va­rol­mayan eşitsizlik gücünü ve artışını yetile­ri­mi­zin geliş­me­sinden ve insan anlığının ilerle­me­sinden türetir ve sonun­da mülkiyet ve yasaların kurulması yo­luyla sağ­lam­laşıp meşrulaşır. Ay­rıca şu çıkar ki, yal­nızca pozitif hak tarafından aklanan ahlaksal eşit­sizlik aynı oranda fiziksel eşitsizlik ile birlikte ol­madığı her durumda doğal hakka aykırıdır — bir ayrım ki, bu bakımdan tüm uygar halklar ara­sında hüküm süren eşitsizlik türü hakkında ne dü­şüne­ceğimizi yeterince be­lir­ler, çün­­kü bir ço­cu­ğun bir yaşlıya buyruklar ver­mesi, bir buda­la­nın bilge insana yol gös­termesi, ve açlıktan ölen kalabalıklar yaşam zo­run­­luk­la­rın­dan yok­sun­ken bir avuç in­sanın ken­dilerini ge­rek­siz şey­lerle tıka basa doyur­maları, nasıl tanımlanırsa ta­nımlansın, açıkça tüm Doğa Yasasına aykırıdır.</p>
			<p class="arabaslik_orta" id="_idParaDest-6">ROUSSEAU’NUN NOTLARI</p>
			<p class="paragraf"><span class="CharOverride-28">Not 1.</span> Herodotus’un anlattığına göre, düzmece Smer­­dis’­in öldürül­me­sin­den sonra, Persia’nın yedi kur­ta­rıcısı Devlete verecekleri hükümet biçimini gö­rüş­mek üzere toplandıkları za­man, Otanes kararlılıkla cum­hu­riyetten yana olduğunu be­lirtti; bu öneri bir sat­rapın ağzından çıktığı için daha da ola­ğan­­dışıdır, çünkü imparatorluktan yana bir is­tem­de bulu­na­bi­le­cek olmasının ya­nında, aris­tok­rat­lar on­ları insan­lara saygı duy­maya zor­layacak bir hükü­met biçi­min­den ölüm­den da­ha çok korkarlar. <a id="idIndexMarker-26"/>Ota­nes, pekala inanılabileceği gibi, hiç dinlenmendi, ve bir teker­kin seçimine ge­çe­ceklerini ve boyun eğ­me­yi ya da buyruk ver­meyi iste­mediklerini gö­rünce, taht için hakkın­dan öte­ki yarış­ma­cılardan yana gö­nüllü ola­rak vaz­geçti, yaptığına karşılık ola­rak yal­nız­ca ken­di­sinin ve so­yundan gelecek olan­ların öz­gür ve ba­ğımsız ol­malarını istedi, ve isteği kabul edil­di. <a id="idIndexMarker-25"/>Hero­dotus bize bu ayrıcalık üzerine geti­rilen kı­sıt­­lamayı söy­lememiş olsa da, onu var­saymak zo­run­­lu­dur, yok­sa, Otanes, hiç bir tür yasayı tanı­ma­dığı ve hiç kim­seye hesap vermek zorunda olmadığı için, Dev­­lette herkesten, giderek kralın ken­di­sin­den bile güçlü olacaktı. Ama böyle bir du­rumda bu tür bir ay­rı­calık ile yetinebilecek bir insa­nın onu kö­tü­ye kul­la­­­na­bileceğini gösteren pek bir belirti yok­­­tu. Ger­çek­­te, bu hakkın ne bilge Otanes tarafından, ne de so­yun­dan gelen herhangi biri tarafından kral­lıkta hiç­bir zaman en küçük bir so­run ya­rat­tığı gö­rül­medi.</p>
			<p class="paragraf"><span class="CharOverride-28">Not 2.</span> İlk notumdan başlayarak, güvenle felsefe­ciler için say­gıya de­ğer bu yetkelerden biri üze­rine daya­nı­yor­dum, çünkü nasıl bulu­na­cağını ve değer­len­dirileceğini yalnızca felse­fe­ci­lerin bildik­­leri sağ­lam ve yüksek us­lam­lamadan gelirler.</p>
			<p class="paragraf">“Kendimizi bilmedeki çıkarımız ne olursa olsun, biz olmayan herşeyi daha iyi bilip bilmediğimizi söy­le­yemem. Doğa tarafından yalnızca ve yalnızca öz-sa­kınımımıza yazgılanmış örgenlerle donatıl­mış olsak da, on­­ları yal­nızca dışarıdan izlenimler al­mak için kulla­nırız; yalnızca dışarıya yayılmaya, kendi dışı­mız­­da varolmaya çalışırız; duyula­rı­mızın işlev­lerini ço­ğalt­makla ve varlığımızın dış uzamını arttırmakla çok fazla uğraşırken, bizi gerçek bo­yut­larımıza in­di­­ren ve bizi bizde olma­yan her­şeyden ayıran o iç duyuyu seyrek olarak kullanırız. Ama, eğer kendi­mizi bil­meyi istersek, bize hizmet etmesi gereken duyu bu­dur; kendi­mizi onunla yargılayabile­ce­ği­miz biricik duyu odur. Ama bu duyuya etkinliğini ve tam erimini nasıl veririz? Onda anlığı­mızın tüm yanılsa­ma­la­rının bu­lun­duğu ruhu nasıl kurta­rırız? Onu kullanma alış­kan­lığını yitirdik. Be­den­sel duyum­la­rı­mızın kar­ga­şasının ortasında, etkinlikte bulun­madan kal­mıştır; tutkularımızın ate­­şi tara­fın­dan kav­rul­muştur; yü­rek, anlık, duyu­lar, tümü de ona karşı çalışmıştır.” <span class="CharOverride-21">Doğal Tarih</span>, Cilt 4, s. 151, <span class="CharOverride-21">İnsan Doğası Üzerine</span>.</p>
			<p class="paragraf"><span class="CharOverride-28">Not 3.</span> Uzun bir süre boyunca iki ayak üzerinde yürüme alıştır­ma­sının insanın şekillenişinde üretmiş olabileceği de­ği­şimler, bir dört ayaklının kolları ile ön ayak­ları arasında henüz gözlenen ilişkiler, ve yürüme tarz­larından çıkarılan vargılar bizim için çok do­ğal olmuş olan tarz üzerine kuşkuların doğmasına yol aça­bil­miştir. Tüm çocuklar dört ayak üzerinde yü­rü­yerek başlarlar ve dik durabilmek için bizim ör­nek ve derslerimize gereksinirler. Gi­de­rek Hotten­tot­lar gibi kimi yabanıl uluslar vardır ki, ço­cuk­larını çok fazla gözardı eder ve onları öy­lesine uzun bir zaman elleri üzerinde yürümeye bıra­kır­lar ki, daha sonra onları düzeltmede büyük sıkıntı­lar çe­kerler, tıpkı Antiller’de Karayip­lilerin ço­cuk­la­rı gibi. Dört-ayaklı insanların çeşitli ör­nek­le­ri vardır, ve daha başkaları arasında 1344’te Hesse yakınların­da bulunan çocuktan söz ede­bi­li­­rim; orada <a id="idIndexMarker-24"/><a id="idIndexMarker-23"/>kurtlar tarafından beslenmişti ve da­ha sonra Prens Hen­ry’nin sarayında, eğer yal­nız­ca ona kalmış olsaydı, insanlar ara­sın­da yaşa­mak­tan­sa hayvan­la­rın arasına geri dön­meyi yeğ­leye­ceğini söylerdi. Öyle bir düzeyde bu hayvanlar gibi yü­­rü­­­me alışkanlığı ka­zan­­mıştı ki, ona onu dik dur­ma­­ya ve iki ayağı üze­rinde den­ge­de kalmaya zorla­­yacak tahta par­çaları bağ­lamak gerekmişti. 1694’­­te Litvanya orman­la­rında bulu­nan ve ayılar arasında yaşamış olan ço­cuk için de du­rum böy­leydi. M. de <a id="idIndexMarker-22"/>Con­dillac onun herhangi bir us be­lirtisi göster­mediğini, el ve ayakları üzerinde yürü­düğünü, bir dilinin olma­dığını ve bir insa­nın­kine hiç ben­ze­me­yen sesler çıkardığını söyler. Yıllar önce İngiliz sara­yına gö­türülmüş olan Hannoverli kü­çük yaba­nıl ken­dini iki ayak üzerinde yürümeye zorla­mak için dün­ya­nın tüm güçlüğüne katlandı ve 1719’da Pire­ne­ler’de dağlar arasında dört ayaklıların tar­zında ko­şan iki başka yabanıl daha bulundu. Bu­nun bizi ken­dilerinden çok fazla yarar sağla­dı­ğımız elle­rimizin kullanımından uzaklaştıracağı biçi­min­deki karşı­çıkış açısından, maymunların ör­ne­ğinin elle­rin her iki yolda da çok etkili ola­rak kulla­nıla­bildiğini gös­termesi olgusundan ayrı olarak, bu yalnızca insanın kol ve bacaklarına doğanın ver­di­ğinden daha uy­gun bir amaç verebildiğini tanıt­la­ya­caktır, doğanın insanı ona öğret­tiğin­den başka türlü yü­rü­meye yaz­gı­lanmış olduğunu değil.</p>
			<p class="paragraf">Ama bana öyle görünüyor ki, insanın bir iki­-ayak­lı olduğunu doğrulamak için belirtilecek çok daha iyi nedenler vardır. Hepsinden önce, eğer ilk ola­rak bizim onu gördüğümüzden başka türlü şekil­lenmiş olduğu ve gene de sonunda ne ise öyle ola­bildiği gösterilse bile, bu onun öyle yapıldığı var­gısını çı­kar­mak için yeterli olmayacaktır. Çünkü bu deği­şimlerin olanağı gösterildikten sonra, henüz kabul edilmelerinden önce, en azından olası­lık­larını ta­nıtlamak zorunlu olacaktır. Ek olarak, bir insanın kollarının gerektiğinde ona ayaklar ola­rak hizmet edebilecekmiş gibi görünmesi olgusu o diz­geye kar­şı çıkan çok sayıda başkaları karşısında onu des­tek­le­yecek biricik gözlemdir. Başlıcaları şunlar­dır: İnsan başının bedene bağlanış yolu, tüm başka hay­van­larda olduğu gibi ve dik yürürken ken­­­­di­si­nin yaptığı gibi, bakışını yatay olarak yön­len­dirmek ye­rine, dört ayak üzerinde yürürken, göz­lerini doğ­rudan doğ­ruya yere yönelik tutmasını gerek­ti­re­cektir, ki bireyin sa­kı­nımı için çok az ya­rarı olan bir durumdur; onda bulunmayan ve iki ayak üzerine yürürken gereksin­mediği kuyruk dört ayaklılar için yararlıdır ve hiç birinde eksik de­ğildir; bir kadının çocuğunu kol­la­rında tutan bir iki-ayaklı için iyi bir yerde olan göğsü bir dört ayaklı için öyle­sine kötü bir yerdedir ki, iç­lerinden hiç birinde bu yolda yer­leş­tirilmiş de­ğildir; arka ayakların ön ayak­lara oran­la aşırı yüksek olmaları olgusu, ki dört ayak üze­rinde giderken dizlerimizin üze­rinde sü­rün­me­mi­ze ne­den olur, kötü oranlanmış ve ra­hat yürü­ye­meyen bir hayvanın yaratılmasına ne­den olurdu; eğer el­leri gibi ayaklarını da düz basa­bil­seydi, arka ayakta öteki hayvanlardakinden bir ek­le­min, eş de­yişle incik kemiğini kaval kemiğine bağlayanın ek­sik olması gerekirdi, ve ayağının yal­nızca ucunu yere basarken, ki hiç kuş­kusuz bunu yapmak zo­run­da kalırdı, ayak bileği, onu oluş­turan birçok kemiğin sözünü etme­sek bi­le, incik ke­mi­ğinin ye­rini ala­mayacak denli büyük, ve ayak tarağı ve kaval kemiği ile eklemleri insan bacağına bu dü­zenleme içinde başka dört ayak­lı­larda olan es­nekliği ver­me­yecek denli sıkışık görü­nür. Doğal kuvvetlerin henüz ge­liş­mediği ve kol ve bacak­ların henüz yete­rin­ce güç­lenmediği bir yaşta alı­nan çocukların ör­ne­ği hiç­birşey tanıtlamaz, ve pekala diyebilirim ki, kö­pekler yürümeye yaz­gılanmamışlardır, çünkü doğum­la­rın­dan sonra birkaç hafta boyunca sü­rünmekten başka birşey yapmazlar. Ek olarak, tikel olguların insanların ve giderek başkaları ile hiçbir iletişimleri ol­madığı için hiçbirşeyde onlara öykünememiş olan ulus­ların evrensel kılgılarına karşı çok az güç­leri vardır. Daha yürümeye başlamadan önce bir ormana bı­ra­kıl­mış ve herhangi bir hayvan tarafından beslen­miş bir bebek ona bakıcısının sunduğu örneği onun gibi yü­rü­­­meye çabalayarak izleyecektir; alışkanlık ona doğal olarak taşımadığı birşeyde ustalık vere­bi­le­cektir, ve tıpkı kolları olmayan insanların alış­tırma yoluyla bizim ellerimizle yaptığımız her şeyi ayaklarıyla yap­mayı başarmaları gibi, sonunda ellerini ayak olarak kullanmayı başaracaktır.</p>
			<p class="paragraf"><span class="CharOverride-28">Not 4.</span> Eğer okurlarım arasında toprağın doğal ve­rim­liliğine ilişkin bu sayıltı konusunda benim için güçlükler çıkaracak denli kötü bir fizikçi bu­lunu­yorsa, ona şu pasajla yanıt vereceğim:</p>
			<p class="paragraf">“Bitkiler beslenirken havadan ve sudan top­raktan oldu­ğun­dan çok daha fazla gereç aldık­­­ları için, sonuçta çürüyerek toprağa ondan aldık­larından daha fazlasını geri verir­ler; dahası, bir orman buharlaşmayı durdu­rarak yağ­mur su­yu­­nu tutar. Böylece çok uzun bir zaman boyunca do­ku­nulmadan korunmuş bir or­man­da bitkileri destekleyen toprak katmanı önemli öl­çüde arta­cak­tır; ama hayvanlar top­rağa ondan aldıklarından daha azını geri verir­ler, ve insanlar ateş ve başka kulla­nım­lar için olağanüstü mik­tarlar­da odun ve bitki tükettik­leri için, sonuçta yerleşik bir ülkede bitkisel toprak katmanı sürekli olarak küçül­mek ve so­nun­da <span class="CharOverride-21">Arabia Petraea</span> gibi ve Doğunun başka bölgeleri gibi olmak zo­run­­­dadır; Doğu ger­çekte en eski yerleşim­lerin ikli­midir ve orada yalnızca tuz ve kum bulunur, çünkü bitkilerin ve hayvanların katı tuzu kalır­ken, tüm başka par­ça­lar havaya yi­ter­ler.” M. de Buffon, <span class="CharOverride-21">Doğal Tarih</span>.</p>
			<p class="paragraf">Buna tanıtlanmış bir olgu olarak hemen he­men son yüzyıllarda keşfedilen tüm terk edilmiş adaları dolduran her türden ağaç ve bitkilerin niceliği ve tarihin bize yerleşim alanı olmakta ve uygar­laş­makta olan tüm dünya üzerinde kesil­mesi gerek­miş engin ormanlar konusunda öğ­ret­tiği herşey eklenebilir. Bu konu üzerinde aşa­ğı­daki üç ek nok­tayı belirteceğim. İlk olarak, eğer bitkisel ge­reç­te hayvanların yol açtığı yitişi karşı­la­ya­bi­le­cek bir bitki türü varsa, bu, M. de Buf­fon’un uslam­lamasına göre, herşeyden çok tepe­leri ve yaprakları başka bitkilerden daha çok su ve su-buharı top­la­yan ve emen ağaç­lardır. İkinci olarak, toprağın yokolmasının, eş deyişle bitkiler için uygun gerecin yitmesinin toprağın daha çok ekili olması ve çalı­şan insan­ların onun her tür­den ürününü büyük mik­tarlarda tüket­me­leri ile oran­tılı olarak ivme­len­mesi gerekir. Üçün­cü ve en önem­li gözlemim ağaçların mey­va­­­la­rı­nın hay­vanlara baş­ka bit­kilerin yapa­bi­le­ce­ğin­den daha bol besin sağ­lamasıdır; bu de­neyi biri kestane ağaçları ile kaplı ve öteki buğ­day ekili olan eşit büyüklük ve nitelikteki iki top­rak parçasının ürün­lerini kar­­şı­laştırarak ken­dim yap­tım.</p>
			<p class="paragraf"><span class="CharOverride-28">Not 5.</span> Dört ayaklılar arasında obur türlerin en ev­rensel iki ayrımı dişlerin şeklinden ve bağır­sak­­ların yapısından türer. Yalnızca bitkilerle yaşa­yan hayvanların tümünün de düz dişleri vardır, örneğin at, öküz, koyun ve yaban tavşanı gibi; ama obur hayvanların dişleri sivridir, örne­ğin kedi, köpek, kurt ve tilki gibi. Ve bağır­saklara ge­lince, meyva ile beslenen hayvanlarda örneğin kolon gibi obur hayvanlarda bulun­ma­yan kimi bölümler bulunur. Bu yüzden öyle gö­rü­nür ki, dişleri ve bağır­sak­ları meyva ile beslenen hay­van­lar gibi olan insanın doğallıkla bu sınıfa yerleş­ti­ril­mesi gere­kirdi. Bu görüşü yalnızca ana­tomik göz­lemler doğrulanmakla kal­ma­mış­tır, ama an­tik­­­­çağın büyük yapıtları da güç­lü bir bi­çimde on­dan yanadır. “Dicearchus”, der St. Je­rome, “bize <span class="CharOverride-21">Yu­nan Antikçağı Üzerine Kitap­la­r</span>’ın­da Satürn’ün hü­küm­ranlığı altında toprağın he­nüz kendi ba­şı­na verimli olduğunu, hiç kim­­senin et yeme­di­ğini, ama herkesin doğal ola­rak yetişen meyva ve seb­zeler ile beslendiğini an­latır.” (Ki­tap 2, <span class="CharOverride-21">Jovia­nus’a Karşı</span>). Bu görüş bir­çok çağdaş gezginin bil­dir­dikleri tarafından da doğru­lanır. Başka ya­zar­lar ara­sında François Corréal İs­panyolların Luca­yes’nin Küba ve Saint-Domingue ada­la­rına ve baş­ka yerlere gö­tü­rdükleri yerlilerinin ço­ğu­nun ba­lık ye­mek­ten öl­dük­lerini anlatır. İyi kul­lana­bi­le­ceğim bir dizi ya­rarlı nok­tayı gözardı et­ti­ğim bun­dan anla­şı­labilir. Çünkü eto­bur hay­van­lar ara­sın­da av hemen he­men biri­cik kavga ko­nu­su olduğu için, ve meyva yiyenler ken­di ara­la­rında sürekli ba­rış içinde yaşa­dıkları için, eğer insan türü bu son kümede ol­saydı, açıktır ki doğa durumunda sağ kalmayı çok daha kolay bu­lur ve onu terk et­mek için çok daha az gerek­sinim ve fırsatı olurdu.</p>
			<p class="paragraf"><span class="CharOverride-28">Not 6.</span> Derin düşünme isteyen tüm bilgiler, yal­nızca düşüncelerin birbirine bağlanması yoluyla kazanılan ve ardışıklık yoluyla eksik­siz­leş­ti­ri­len tüm bil­giler yabanıl insanın eriminin bütü­nüy­le dışında kalmış görünürler, çünkü ben­zer­leri ile iletişimi yoktur, başka bir deyişle bu ileti­şime hiz­met eden araç ve onu zorunlu kı­lan ge­rek­­si­nim­ler yoktur. Bilgisi ve çalışması sıçramaya, koşmaya, dövüşmeye, taş atmaya ve ağaca tır­man­maya sınır­lıdır. Ama eğer bunlar yaptığı biricik şeylerse, öte yandan onları onunla aynı ge­rek­sinimleri olma­yan bizlerden çok daha iyi yapar; ve bu etkinlikler yal­nızca bedensel alıştırma üze­rine bağımlı ol­duk­­ları ve bir bireyden bir başkasına hiçbir ile­tişime ya da hiçbir ilerlemeye açık olmadıkları için, ilk insan bunlarda ondan türe­yen son kuşak kadar becerikli olmuş olabilir.</p>
			<p class="paragraf">Gezginlerin anlatıları barbar ve yabanıl uluslar arasındaki insanların güç ve dinçlikleri­nin ör­nek­leri ile doludur. Bu öyküler beceri ve çevik­lik­lerini daha az övmezler; ve bu şeyleri göz­lemek için yalnızca gözler gerekli olduğu için, hiçbirşey bizi görsel tanıkların bu konuda doğ­ru­ladıklarına inanmaktan alıkoyamaz. Elime ge­çen ilk kitap­lar­dan rasgele bir kaç örnek vereceğim.</p>
			<p class="paragraf">“Hottentotlar,” der Kolben, “balıkçılığı Ümit Bur­nu’ndaki Avrupalılardan daha iyi anlarlar. Ağ­lar, oltalar ve kılıçlar bakımından koy­larda ol­du­ğu gibi ırmaklarda da eşit ölçüde be­ce­rik­li­dir­ler. Ba­lığı elleriyle de aynı ustalıkla ya­ka­lar­lar. Yüz­mede karşılaştırılamaz bir becerileri vardır. Yüzme tarzları biraz şaşırtıcıdır ve bütü­nüy­le ken­dilerine özgüdür. Bedenler dik ve eller suyun dışı­na uza­narak yüzerler ve bu yüzden sanki top­rakta yürü­yormuş gibi görünürler. Denizin en sert ka­rışık­lı­ğında dağlar gibi dalgalar oluştuğu zaman, her nasılsa dalgaların sırtında dans eder, bir man­tar parçası gibi batar çıkarlar.”</p>
			<p class="paragraf">“Hottentotlar,” diye sürdürür aynı yazar, “av­cı­lıkta şaşırtıcı ölçüde beceriklidirler, ve koşudaki hafiflikleri imgeleme sığmaz.” Çevikliklerini daha sık kötüye kullanmamalarına hayret eder, gerçi ver­diği örneklerden anladığımız gibi zaman za­man bu tür şeyler olsa da: “Ümit Burnu’nda ge­miden inan bir Hol­landalı denizci,” der, “bir Hot­tentota yirmi pound kadar gelen bir tütün paketi yük­le­yerek onu kasa­baya dek kendisini izle­mek­le görev­lendirir. İkisi tayfalardan biraz uzaklaşınca Hotten­tot deniz­ciye koşmayı bilip bilmediğini so­rar. ‘Koş­mayı mı,’ diye ya­nıt­lar Hollandalı, ‘evet, hem de çok iyi.’ ‘Göre­lim,’ der Afrikalı, ve tütünle birlikte koşarak göz açıp kapayıncaya dek ortadan yiter. Bu hay­ranlık verici hız­dan şaşkınlığa düşen denizci onun peşinden koş­mayı düşünmez ve bir daha ne tü­tününü ne de hamalını görür. </p>
			<p class="paragraf">“Öylesine keskin görüşleri ve öylesine güvenilir el­leri vardır ki, Avrupalılar yanlarına bile yaklaşa­maz. Bir taşla yüz adımdan bir metal para bü­yük­­lüğündeki hedefi vurabilirler, ve daha da şaşır­tıcı olan şey gözlerini bizim yaptığımız gibi hedef üze­rine dikmek yerine, yerlerinde dur­ma­maları ve sürekli eğilip bükülmeleridir. Öyle gö­rü­nür ki, sanki taş görülmez bir el tarafından taşınır.”</p>
			<p class="paragraf">Antillerin yabanıllarını tartışırken, P[ère] du Tertre<span class="CharOverride-22">A</span> hemen hemen Ümit Burnu Hottentotları üzerine şimdi okuduklarımızla aynı şeyleri söyler. Her­şeyden önce uçan kuşları ve yüzen balıkları ok atışlarıyla vur­madaki ustalıklarını över (vurulan balıkları daha sonra dala­rak yakalarlar). Kuzey Ame­­­­rika’nın yer­lileri güçleri ve becerileri ile daha az ünlü değil­dir, ve Güney Amerika Yerli­le­rin­deki bu özel­likleri yargılamamızı sağlayacak bir örnek vardır.</p>
			<p class="paragraf">1746 yılında Buenos Airesli bir Yerli Cadiz’de kalyonlara mahkum edi­lmesi üzerine bir kamu şenliğinde yaşamını tehlikeye atarak valiye onun özgür­lüğünü geri satın almasını önerdi. En azgın boğa­ya elinde bir ipten başka hiçbir silah olmak­sızın kendi başına saldıracağına, onu yere devire­ceğine, gös­terilen herhangi bir yerinden onu ipiyle yaka­laya­ca­ğı­na, üzerine bir semer bağlaya­cağına, diz­gin taka­cağına, üzerine bineceğine ve böyle binmiş olarak Torillo’dan salacakları en azgın iki boğaya karşı dövüşeceğine, komut veril­diği anda hiç kimsenin yardımı olmaksızın ikisini de birbiri ardına öldü­receğine söz verdi ve teklifi kabul edil­di. Yerli sö­zünü tuttu ve söz verdiği herşeyi yap­mayı başardı. Onu yakalayış tarzı ve kavganın tüm ayrıntıları için M. Gautier’nin <span class="CharOverride-21">Doğal Tarih Üzerine Gözlem­ler</span>’inin 12’de ilk cildinde bu olgunun da kaynağı olan s. 262’ye bakılabilir.</p>
			<p class="paragraf"><span class="CharOverride-28">Not 7.</span> “Atların yaşam süresi,” der M. de Buffon, “tüm başka hay­van türlerinde olduğu gibi, büyü­mede harcadıkları zaman uzunluğu ile oran­tı­lı­dır. Büyümek için on dört yıla gereksinen insan bunun altı ya da yedi katı kadar uzun, eş deyişle doksan ya da yüz yıl kadar yaşayabilir; bü­yümesi dört yılda tamamlanan at bunun altı ya da yedi katı kadar uzun, eş deyişle yirmi beş ya da otuz yıl yaşayabilir. Bu kurala aykırı düşebilen örnekler öylesine sey­rek­tir ki, onlara kendilerinden var­gılar çıkarabi­le­ceğimiz kuraldışılar ola­rak bak­ma­ma­­lıyız,ve na­sıl iri atlar büyümelerini küçük atlardan daha kısa bir zamanda tamamlıyor­larsa, yine onlar kadar uzun yaşamazlar ve on beş yaşında yaşlanırlar.”</p>
			<p class="paragraf"><span class="CharOverride-28">Not 8.</span> Etobur ve meyvaobur hayvanlar arasında sayfa 163’e notta [yukarıda not 5] sözünü etti­ğim­den daha da genel bir başka ayrım daha gör­dü­ğü­mü düşünüyorum, çünkü kuşları ilgilen­di­rir. Bu ay­rım yavruların yalnızca bitki ile yaşayan tür­lerde hiçbir zaman bir doğumda ikiyi aşmayan ama obur hayvanlar için ge­nel­likle ikinin öte­sine geçen sayı­sın­dan oluşur. Bu bakımdan me­me­lerin sayı­sına bakarak doğanın ereğini anla­mak kolay­dır; bunlar birinci türün kısrak, inek, keçi, koyun vb. gibi her bir dişisinde yalnızca iki, ama dişi köpek, dişi kedi, dişi kurt, dişi kaplan vb. gibi daha başka dişi­lerde her zaman altı ya da sekizdir. Ay­rıca tümü de obur kuş­lar olan tavuk, kaz ve ör­dek de tıpkı kartal, şahin ve baykuş gibi büyük bir sayıda yu­murta üretir ve kuluçkaya ya­tarlar, ki güvercin, kumru, ya da saltık olarak tahıldan başka hiçbir­şey yemeyen ve bir ke­rede iki yumur­tadan daha ço­ğunu yumurtlamayan ve daha çoğu üzerinde ku­luçkaya yatmayan kuşlar durumunda hiçbir za­man görülmez. Bu ayrıma yükleye­bile­ce­ği­miz neden yalnızca ot ve bitki ile yaşayan hay­van­ların hemen hemen bütün günü otlayarak ge­çir­­meleri, ve ken­­dilerini beslemek için bu kadar uzun süre har­ca­mak zorunda kalmakla çok sayıda yav­ruyu em­zir­meye yetecek zamanlarının ol­ma­ması, oysa obur hayvanların yemeklerini neredeyse bir anda yiye­rek yavrularına ve avlarına daha kolay ve daha sık döne­bil­meleri ve yitirdikleri bu kadar büyük bir süt nice­liğini geri alabilmeleridir. Bu konular üzerine çok sayıda tikel gözlemler yapı­labilir ve düşünceler üretilebilir, ama bunun yeri burası değildir, ve amaç­­larım için bu kesimde en genel doğa diz­ge­sini göstermiş olmak yeterlidir, bir dizge ki, <a id="idIndexMarker-21"/>insanı etobur hayvanlar sınıfından çıkarmak ve mey­va ile beslenen türler arasındaki yerine koymak için yeni bir neden sağlar.</p>
			<p class="paragraf"><span class="CharOverride-28">Not 9.</span> İnsan yaşamının iyi ve kötü şeylerini hesap­layan ve iki toplamı karşılaştıran ünlü bir yazar ikin­cilerin birincileri çok fazla aştığını ve herşey dikkate alındığında yaşamın insan için oldukça kö­tü bir armağan olduğunu bulmuştur. Vargısına şa­şırmadım. Tüm uslamlamalarını uygar insanın yapısından türetmiştir: Eğer geriye doğal insana dek git­­miş olsaydı, çok değişik sonuçlar bulacak oldu­ğu, ve insanın kendi kendisine vermiş olduk­la­rın­dan daha başka kötülüklerin pek olmadığını ve do­ğa­nın aklanması gerektiğini algılayacak ol­duğu yar­gısında bulunabiliriz. Kendimizi hiçbir güçlük çekmeden böylesine mut­­suz kılmayı başar­mış olamayız. Bir yanda insanın muazzam eme­ğini, derinleşmiş bu kadar çok bilimi, yaratılan bu kadar çok sanatı, kullanılan bu kadar kuvveti, dol­du­rulan uçurumları, traşlanan dağ­ları, parçalanan kaya­ları, ulaşıma açılan nehirleri, açılan top­rakları, boşaltılan gölleri, kurutulan batak­lıkları, top­rak üzerine kurulan devasa yapıları, gemi­lerle ve gemi­cilerle kaplanan denizi düşü­nür­sek, ve son­ra, öte yanda, biraz meditasyon ile insan türünün mut­luluğu için tüm bunlardan doğan gerçek üstün­lük­leri araştırırsak, bu alanlarda ege­men olan şaşır­tıcı oransızlık tarafından çarpılma­dan ve in­sa­nın delice gururunu ve kendi için duyduğu bilmem hangi boş hayranlığını beslemek için onu yetenek­li ol­duğu ve iyi­lik­sever doğanın ondan uzak tut­mak için kaygı gös­terdiği tüm sefilliklerin peşin­den is­tek­le koş­turan körlüğüne üzülmeden ede­me­yiz. </p>
			<p class="paragraf">İnsanlar <a id="idIndexMarker-20"/>kötüdür, ve hüzün ve sürekli dene­yim tanıtlamayı gereksiz kılar. Ama <a id="idIndexMarker-19"/><a id="idIndexMarker-18"/>insan doğal olarak iyidir, ve bunu tanıtladığıma inanıyorum. O zaman onu bu noktaya dek bozmuş olan şey nedir — eğer yapısında doğan değişimler, yaptığı ilerleme ve ka­zan­­dığı bilgiler değilse? İnsan toplumuna dile­di­ği­miz kadar hayran olalım; gene de onun zorunlu olarak insanla­rı çıkarlarının çarpıştığı ölçüde birbir­le­rin­den nef­ret etmeye, birbirlerine görünürde kar­­şılıklı hiz­met­leri yerine getirirken gerçekte bir­bir­­le­rine tasarlanabilir tüm kötülükleri yap­maya götür­düğü daha az doğru değil­dir. Her bireyin usu­­nun ona kamu usunun toplumsal bütüne bil­dirdiği düzgü­lere doğrudan aykırı düzgüler buyur­duğu ve her­ke­­sin kârını başkalarının mutsuz­lu­ğun­da bul­duğu yerde bir ilişki konusunda ne dü­şünü­le­bi­lir? Belki de varlıklı tek bir insan yoktur ki, ölü­münü açgözlü varisleri ve sık sık kendi ço­cuk­ları gizliden gizliye umut etmesinler; denizde tek bir gemi yoktur ki, enkazı kimi tecimciler için iyi bir haber olmayacak olsun; tek bir şirket yoktur ki, bir borçlu kapsadığı tüm kağıtlarla birlikte yan­dığını görmeyi istiyor olmasın; hiçbir halk yoktur ki, kom­şu­larının yıkımlarından sevinç duymasın. Bu yolda benzerlerimize verilen zararda yararımızı bu­lu­ruz, ve birinin yitirmesi hemen he­men her za­man başkasının kazanması demektir. Ama daha da tehlikeli olan şey bir bireyler kala­ba­lığının ka­mu yıkımlarını beklemesi ve ummasıdır. Kimileri has­talık ister, başkaları ölüm, başkaları savaş, baş­kaları kıtlık. Bolluklu bir yılın gelmesi üzerine üzün­­tüyle ağlayan iğrenç insanlar gör­düm, ve o kadar çok talihsizin yaşamına ve mal­ına pat­la­yan büyük ve öldürücü Londra yangını belki de on binin üze­rinde kişiye servet getirdi. <a id="idIndexMarker-17"/>Mon­taigne’in Atinalı De­mades’i çok yük­sek bir ederle tabutlar satarak yurt­taşların ölü­münden büyük bir kazanç sağlayan bir işçinin ceza­landırılmasını sağ­la­makla suçla­dığını biliyorum; ama Mon­taigne’­nin ileri sürdüğü nede­nin herkesi cezalan­dır­ma­nın zo­run­lu olacağı biçiminde olduğu kabul edildiğinde, gö­rüşü açık­ça benimkini doğ­rular. Bu yüzden yüzeysel iyilik­se­verlik tanıt­lamalarımız yo­luy­la yüreklerimizin de­rinlerinde olan bitene ulaşa­lım ve tüm insanların birbirlerini okşamaya ve kar­şılıklı olarak yoketmeye zorlan­dıkları yerde ve ödev yoluyla düşmanlar ola­rak ve çıkar yoluyla düzen­baz­lar olarak doğdukları yer­de şeylerin du­ru­mu üzerine düşünelim. Eğer ba­na toplumun her in­sa­nın başkalarına hizmet ede­rek kazandığı bir yol­da oluştuğu yanıtı verilirse, benim karşılığım eğer on­lara zarar vererek daha da çoğunu kazanmıyorsa bunun gerçekten güzel olacağıdır. Ne denli meş­­­ru olursa olsun hiçbir kâr yoktur ki meşru ol­ma­yan tarafından aşı­lama­sın, ve birinin komşusuna yap­tı­ğı haksızlık her za­man ona hizmet etmekten daha ka­zançlıdır. Böylece sorun birinin bunun yanına kalmasını sağ­lama bağ­lamak için yollar bul­masıdır, ve bunun için güçlüler tüm kuvvetlerini ve zayıflar tüm hile­lerini kullanırlar.</p>
			<p class="paragraf">Yabanıl insan yemeğini yiyince tüm doğa ile barış içindedir ve benzerlerinin tümünün dostudur. Ya eğer zaman zaman yemeği üzerine tar­tışma varsa? Ka­zanmanın güçlüğünü yiyeceğini başka bir yer­de bul­manın güçlüğü ile önce­den karşılaştır­mak­sızın hiçbir zaman yumruklaşmaya dek gitmez, ve kav­gaya gururu karışmadığı için birkaç yumruk vu­ru­şuyla biter. Kazanan yer, yitiren talihini ara­maya gi­der, ve herşey barış içindedir. Ama top­lum­da­ki insana gelince, başka birçok sorun vardır. So­run bi­rincil olarak zorunlu olanı ve sonra gereksiz olanı sağlama sorunudur. Sonra hazlar gelir, sonra muaz­zam varsıllıklar, sonra uyruklar, sonra köleler; bir an bile gevşemez. En tuhaf olan şey, gereksinimleri doğal ve ivedi olmaktan ne denli uzaksa, tutkuları­nın o denli art­masıdır; ve en kötüsü, onları doyur­ma gücünün de art­ma­sıdır, öyle ki uzun gönenç dö­nemlerinden sonra, birçok hazineyi yuttuktan ve birçok insanı yıkıma uğrattıktan sonra, kahra­ma­nım en sonunda evrenin biricik efen­disi olun­caya dek herşeyi yok ede­cektir. Kısaca, insan yaşa­mı­nın değilse de, hiç olmazsa her uygar insanın yü­re­ğindeki gizli istek­lerin ahlaksal tablosu böyledir.</p>
			<p class="paragraf">Önyargısız olarak uygar insanın durumunu ya­banıl insanın durumu ile karşılaştırın, ve eğer yapa­bilirseniz birincinin kötülüklerinden, gereksinim­lerinden ve sefillik­le­rin­­den ayrı olarak acı ve ölüme ne kadar çok yeni kapı açtığını araştırın. Eğer bizi tüketen tinsel acı­ları, bizi bitiren ve çöküntüye dü­şüren yeğin tut­kuları, yoksulların üzerine bindirilen aşırı emeği, varsılların kendilerini terk ettikleri daha da tehlikeli gevşekliği, kimi insanların gerek­si­nim­­le­rin­den ve başkalarının aşırılıklarından ölme­sine yol açan şey­leri düşünürseniz, eğer yiyeceklerin ka­rış­tırılmala­rındaki canavarlığı, lezzetlendirilme­le­rindeki tehli­keleri, bozuk yiyecekleri, düzmece ilaç­ları, onları satanların hırsızlıklarını, onları ve­­ren­­­lerin yanlış­lık­larını, içinde hazırlandıkları ze­­hir­li kapları düşü­nürseniz, eğer toplu yaşa­yan insan kala­balıkları ara­sında kötü ha­va­nın ya­rat­tı­ğı salgın hastalıklara ve yaşam yo­lu­mu­zun ince­­likleri tarafından, evlerimizin için­den açık ha­vaya sık sık girip çıkma, çok az ön­lem alınarak giyi­len ve çıka­rılan giysilerin kul­lanımı, ve aşırı du­yu­­sallığı­mızın zorunlu alışkan­lıklara dön­dür­dü­ğü ve gözar­dı edil­meleri ya da eksiklikleri ya­şam ya da sağ­lı­ğımıza göz­dağı veren tüm kay­gı­lar tarafından yara­tılan has­talıklara dikkat eder­seniz, eğer kent­leri bütün­lük­leri içinde yutan ya da alt üst eden ve in­san­­ların binlercesini yokeden yangınları ve yer sar­sıntı­la­rını hesaba katarsanız, tek bir söz­cük­le eğer tüm bu nedenlerin sürekli olarak baş­ları­mı­zın üze­rin­de top­ladığı tehlikeleri birleştirir­se­niz, doğanın bize derslerine karşı gösterdiğimiz kü­çüm­semeyi nasıl pahalıya ödet­tiğini duyum­sa­yacaksınız.</p>
			<p class="paragraf">Burada <a id="idIndexMarker-16"/>savaş üzerine başka bir yerde söyledik­lerimi yinelemeyeceğim, ama bilgili insanların ka­muya bir kez ordularda erzak ve hastane sözleş­me­cileri tarafından yol açılan dehşetlerin ay­rın­tısını vermeyi istemelerini ya da göze alma­larını dili­yo­rum; görülecektir ki, bunların çok gizli olma­yan ve en parlak orduları hiç olup yitmeye götüren tak­tikleri düşman ateşi tarafından bi­çi­lenden da­ha çok askerin ölmesine neden ol­mak­tadır. İster açlık, ister skorbit, ister korsanlar ya da ateş ya da deniz kazaları tarafından olsun, deni­zin her yıl yuttuğu insanların sayısını hesap­lamak daha az şaşırtıcı değildir. Açıktır ki, taşın­maz mülkiyetin ve dolayısıyla toplumun hesa­bına suikastleri, zehir­lemeleri, ana yollardaki soygunları ve giderek bu suçlar için cezaları, daha da büyük kötülükleri önlemek için zorunlu olan ama tek bir insanın öldürülmesi karşısında iki ya da daha çok insanın yaşa­mına patladıkları için gerçekte insan türü için yitirilen sayısını iki katı­na çıkaran cezaları da ekle­me­liyiz. İnsanların doğumunu önlemek ve doğayı yanıltmak için utanç verici kaç yol vardır? İster onun en şirin yapıtına saygısızlık eden kaba ve yozlaşmış hazlar tarafından, ne yabanılların ne de hay­vanların hiçbir zaman tanımadıkları ve uy­gar ülkelerde ancak bozuk bir imgelemden do­ğan o hazlar ta­ra­fın­dan olsun, ister gizli düşükler, sefa­hate ve sapık onura yaraşır meyvalar tarafın­dan olsun, ister ebe­veynlerinin sefilliklerinin ya da anne­le­rinin barbarca utançlarının kurbanları olan bir çocuklar kala­ba­lı­ğı­nın açıkta bırakılması ya da öl­dü­rülmesi yoluyla olsun, ya da isterse, son olarak, on­lar için varo­luş­la­rı­nın bir parçasının ve onlar­dan doğacak kuşak­la­rı­nın tü­münün boş şar­kılara, ya da, daha da kötüsü, birkaç insanın acı­ma­sız kıskançlığına kur­ban edil­diği o talih­siz­lerin sakat­lanması tara­fın­dan olsun — ki bu son du­rum­da bu hem acı çekenlerin gördükleri dav­ranış için hem de ona yazgılandıkları kullanım için do­ğa­ya karşı çifte bir saygısızlık olan bir sakat­lamadır.</p>
			<p class="paragraf">Ama baba haklarının açıkça insanlığa say­gı­sız­lık yaptığı daha sık ve daha da tehlikeli bin bir du­rum yok mudur? Babaların sağgörüsüz kısıtla­ma­ları tarafından kaç yetenek gömülür ve kaç eğilim da­ya­tılır? Sefillik içinde ölen ve hiç istemedikleri bir başka konumda onursuzlaştırılan kaç insan kendi­lerini düz­gün bir toplumsal konumda öne çıkarırdı? Mut­lu ama eşitsiz kaç evlilik parçalanmış ya da bo­zul­muş, ve kaç iffetli eş koşulların doğa ile sü­rek­li olarak çe­lişen bu düzenlemesi tarafından utan­­­ç içine düşürül­müş­tür? Daha başka kaç tuhaf birlik çıkar tarafından oluşturulmuş ve sevgi ve us tara­fından yadsınmıştır! Kaç çift, giderek dürüst ve erdemli olanlar bile, kötü eşleştirildikleri için bir­birlerine çile çektirirler! Ebe­veyn­lerinin hırsının kurban­ları olan kaç genç ve mut­suz insan ken­di­le­rini erdemsizliğin kucağına atar ya da sefil gün­lerini gözyaşları içinde geçirir ve yüre­ğin reddettiği ve yalnızca altın tara­fından yapılmış olan çözülmez zincirlerde inlerler! Barbarca bir şid­det onları suça ya da umutsuzluğa itmeden önce yürek­lilikle­ri ve giderek er­dem­leri tarafından yaşam­dan kopa­rılan o kadınlar kimi za­man mutludurlar. Son­suza dek kınanacak olan ba­bam ve annem, ba­ğışlayın beni: Acılarınızı daha da kötüleştirdiğim için üzgü­nüm, ama sizin üzün­tü­leriniz doğa adına onun hak­la­rının en kutsalını çiğ­nemeyi göze alanlara son­suza dek kötü bir örnek olarak hizmet etsin. </p>
			<p class="paragraf">Eğer yal­nızca uygar düzenimizden doğan o kötü kurulmuş bağlardan söz ettiysem, sevginin ve duy­gu­­daşlığın egemen olduğu yerde o bağların uy­gun­suz­luklardan bağışık oldukları mı düşünülmelidir? Eğer birinin bundan böyle talihe danışın­ca­ya dek doğayı din­le­meyi göze alamadığı ve, uygar dü­zenin er­dem­leri ve erdemsizlikleri karış­tır­ma­sı ile, ken­dini tutmanın suça karşı bir önlem ve kendi ben­zerleri için yaşamını vermeyi red­det­me­nin bir in­san­lık edimi olduğu yerde insan türü­nün kayna­ğı­nın ken­di­sine ve tüm bağların en kutsalına saldır­dığını göstermeye giri­şseydim ne olur­du? Ama birçok dehşeti örten örtüyü par­ça­la­maksızın, ça­re­­sini başkalarının getirmek zo­run­da oldukları kötülüğü belirtmekle yetinelim.</p>
			<p class="paragraf">Tüm bunlara insanların günlerini kısaltan ya da huylarını bozan sağlıksız uğraşların o niceliğini ekleyelim — örneğin maden işleri, metal ve mine­ralleri, herşeyden önce kurşun, bakır, civa, kobalt, arsenik ve ‘realgar’ı [arsenik sülfit] hazır­lamanın çeşitli yolları, ve her gün kimileri çatı işçi­leri, baş­kaları marangoz, daha başkaları duvarcı usta­ları, madenciler olan çok sayıda emekçinin yaşamına patlayan o daha başka tehlikeli uğraşları. Diyorum ki, tüm bu şeyleri birleştirirsek toplumların kuru­luş ve eksiksizliklerinde türün birden çok fel­se­feci tarafından gözlenen azalmasını görebiliriz.</p>
			<p class="paragraf">Kendi rahatlıkları için ve başkalarından saygı için açgözlü olan insanlar arasında iyileştirilmesi olanaksız olan <a id="idIndexMarker-15"/><a id="idIndexMarker-14"/>lüks çok geçmeden toplumun baş­latmış olduğu kötülüğü tamamlar, ve yoksulları yaşatma gibi yerine getirmek zorunda olmadığı bir gerekçe altında tüm geri kalanları yok­sul­laş­tırır ve er ya da geç Devletin nüfusunu düşürür.</p>
			<p class="paragraf">Lüks iyileştirdiğini ileri sürdüğü kötülükten çok daha kötü bir çaredir; ya da daha doğrusu varol­duğu büyük ya da küçük hangi Devlette olursa ol­sun kendisi tüm kötülüklerin en kötüsüdür, ve ya­rat­tığı uşaklar ve sefiller kalabalığını besle­ye­bil­mek için emekçiyi ve yurttaşı ezer ve yıkıma uğ­ratır. Gü­neyin otları ve yeşilliği doymak bilmez böceklerle kaplayarak yararlı hayvanların be­sin­lerini yokeden ve etkili oldukları her yere kıtlık ve ölüm taşıyan yakıcı rüzgarları gibidir.</p>
			<p class="paragraf">Toplumdan ve yarattığı lüksten liberal ve meka­nik sanatlar, tecim, yazın, ve işleyimi kalkındıran ama Devletleri varsıllaştırıp yokeden tüm o yarar­sız şey­ler doğar. Bu bozuluşun nedeni çok yalındır. Do­ğası gereği tarımın tüm sanatlar içinde en az kazançlı olması gerektiğini görmek kolaydır, çünkü ürünü tüm insanlar için yararlıkta en vazgeçilmez olduğu için, ederi orantılı olarak en yoksul insan­ların yete­nekleri ile orantılı olmalıdır. Aynı ilke­den şu kuralı çıkarabiliriz ki, genel olarak sanatlar yararlıkları ile ters orantılı olarak kazançlıdırlar ve en zorunlu olanlar sonunda en gözardı edi­lenler ol­ma­lıdırlar. Bura­dan işleyimin gerçek ya­rarları ve ilerlemesinden doğan gerçek etkiler üzerine ne dü­şünülmesi ge­rektiği görülebilir. </p>
			<p class="paragraf">Bolluğun sonunda en hayranlık verici ulusları içi­ne düşürdüğü sefilliklerin görülebilir nedenleri böy­ledir. İşleyimin ve sanatların genişledikleri ve ser­pildikleri düzeye dek, küçümsenen, sırtına lük­sün sürdürülmesi için zorunlu olan vergilerin yük­­­­lendiği ve yaşamını emek ve açlık arasında ge­çir­meye mah­kum edilmiş çiftçi tarlalarını terk eder ve kente giderek kazanması gereken ekmeği orada arar. Hal­kın aptal gözleri büyük kentlere hay­ran­lıkla ne denli çarpılırsa, terk edilmiş tar­la­ların, ekil­memiş top­rağın, ve dilenciler ve hır­sızlar olmuş ve sefilliklerini bir gün çarkta ya da bir gübre yığını üzerinde son­lan­dırmaya yaz­gı­lan­­mış talihsiz yurt­taşlar ile dolup taşan büyük ana yolların gö­rünüşü karşısında o denli iç çek­memiz gerekecek­tir. Devlet kendini bir yanda varsıl­laş­tı­rırken öte yanda böyle zayıflatır ve nüfussuz bırakır; ve en güçlü tekerklikler, kendilerini varsıl ve terk edilmiş kılmak için büyük çabalardan sonra, onla­rı istila etme gibi ölüm­cül bir kışkırtmaya yenik dü­şen ve sonra kendi pay­larına kendileri başkaları tara­fından istila edilip yokedilin­ceye dek ken­di­lerini varsıl ve zayıf yapan yoksul uluslara av olarak böyle sonlanırlar.</p>
			<p class="paragraf">Çünkü biri bize lütfedip bir kez yüzyıllar bo­yun­ca Avrupa, Asya ve Afrika’ya dolup taşan o barbar yığınlarını neyin üretmiş olabileceğini açık­lasın. Bu olağanüstü nüfusu sanatlarının işle­yi­mi­ne, yasa­larının bilgeliğine ya da yönetimlerinin üstünlüğüne mi borçluydular? Bilgili insanlarımız bize, o nok­taya dek çoğalmaktan uzak, aydınlan­masız, kısıtla­masız, eğitimsiz olan tüm bu amansız ve acımasız insan­ların niçin otlakları ya da avları üze­rine kav­ga­larda her an birbirlerinin boğazına sarıl­ma­­dık­­larını anlatma gibi bir iyilikte bulu­nur­lar mı? Bu sefil insanların böyle iyi disiplinli or­duları, böy­le ince kuralları ve böyle bilge yasaları olan bizim gibi akıllı insanların gözlerinin içine bakma gibi bir gözü­pekliği nasıl gösterebildik­lerini bize açıkla­ya­bile­cekler midir? Son olarak, niçin, toplumun kuze­y ül­kelerinde kendini geliş­tirmesinden ve orada in­san­­lara karşılıklı ödev­lerini ve anlaşma ve barış için­de bir arada yaşa­ma sanatını öğretmek için bu kadar çok sıkıntıya gi­rilmesinden sonra, on­lar­dan bundan böyle geç­mişte ürettikleri o insan ka­la­ba­lık­larına benzer bir­şeyin geldiğini gör­mü­yoruz? Ger­çek­ten de korkarım biri sonunda bana yanıt vererek diye­cektir ki, tüm bu büyük şeyler, sanatların, bil­gilerin ve yasaların bilgisi, bizim için amaçlanan bu dün­yanın sonunda nüfusu için çok fazla küçük olacağı korkusundan türün aşırı çoğalmasını dur­durmak için insanlar tarafından yararlı bir bela olarak çok bilgece icadedilmişlerdir.</p>
			<p class="paragraf">Peki şimdi? Toplumları yoketmek, seninkini ve be­nimkini ortadan kaldırmak ve ayılarla birlikte yaşamak için orman­a geri dönmek mi gerekir? Ha­sım­la­rı­mın tarzında bir vargı ki, bunu türetme utan­cını onlara bırakmaktansa öncelemeyi yeğ­le­rim. Ah siz! Göğün sesinin kendini duyura­madığı ve tü­rünüz için bu kısa yaşamı barış için­de son­landır­­­maktan başka hiçbir yazgı tanımayan sizler. Kentlerin ortasında ölüm­­­cül kazanım­larınızı, en­dişeli anlıklarınızı, çürümüş yüreklerinizi ve diz­gin­siz isteklerinizi terk edebilen sizler. Size bağlı oldu­ğu­na göre, eski ve ilk suç­suz­lu­ğu­nuzu geri alın. Çağ­daş­larınızın suçla­rı­nın görü­nüşünü ve anı­­sını silmek için ormanlara gidin, ve erdem­sizliklerini yadsıyabilmek için aydın­lan­ma­sını yad­sıyarak türü­nüzü al­çalt­maktan kork­mayın. Be­nim gibilere ge­lince, ki tutkuları kö­ken­sel yalınlığı sonsuza dek yok etmiştir ve bundan böyle ken­di­lerini otlar ve me­şe pa­la­mutları ile bes­le­­yemez ve yasalar ve şefler ol­mak­­sızın yapa­ma­zlar, ki İlk Babaları­nın aldığı do­ğa­­üstü ders­­ler tarafından onur­lan­dı­rıl­mış­lardır ve daha ba­şından insan ey­lem­­­lerine onların uzun bir süre boyunca kaza­na­mayacak­ları bir ahlakı ver­me niye­tin­de ken­dinde ilgi­siz ve baş­ka herhangi bir dizgede açıkla­namaz bir ilke için ne­den gö­rür­ler, tek bir söz­cük­le, tan­rısal sesin tüm insan soyu­nu göksel anlık­ların ay­dın­lanma ve mutluluk­larına ça­­ğırmış oldu­ğuna ina­nırlar — tüm bu in­san­lar on­ları bilmeyi öğren­dikçe yerine getirme yüküm­lülüğü altına girdikleri er­demlerin uygu­la­ması yo­luyla onlardan beklemeleri gereken ilk­siz sonsuz ödü­le değer olmaya çalışacaklardır; üyeleri olduk­ları top­lumların kutsal bağlarına saygı duya­cak­lar­dır; ken­di benzerlerini sevecek ve onlara tüm güç­le­­ri ile hizmet edeceklerdir; yasalara ve on­ların yazarları ve bakanları olan insanlara dik­katle boyun eğe­cekler­dir; herşeyden önce, bizi her za­man yen­meye ha­­zır olan bu yol­suz­luklar ve kötü­lük­ler yığı­nının na­sıl ön­le­­neceğini, düzeltileceğini ya da ha­fif­­­letile­ceğini bile­cek olan iyi ve bilge prens­le­ri onur­lan­dı­­ra­cak­lardır. Bu değerli önderlere kork­­­mak­sızın ve dalkavukluk etmeksizin görev­le­ri­nin bü­yük­lü­ğü­nü ve ödevlerinin kesinliğini gös­tererek on­ları coşku ile esin­len­di­re­ceklerdir; ama bulun­maktan çok iste­nen ve tüm kay­gılarına karşın ken­dilerin­den her zaman görünürde ka­zanç­lardan çok ger­çek yıkım­ların doğduğu çok sayıda saygın insa­nın yar­dımı olmaksızın kendini sür­düremeyen bir ana­yasayı daha az küçüm­semeye­cek­lerdir</p>
			<p class="paragraf"><span class="CharOverride-28">Not 10.</span> Kişisel olarak kendimizin tanıdığı ya da tarihçilerden ya da gezginlerden bildiğimiz insan­lar arasında kimileri siyah, kimileri beyaz, baş­ka­ları ise kızıldır; kimilerinin uzun saçları vardır, başka­larının yalnızca kıvırcık; kimileri hemen he­men bü­tünüyle kıllıyken, başkalarının ise tek bir sa­ka­lı bile yoktur; dev gibi uzun boylu insanlardan oluşan ulus­lar vardı, ve belki bugün de vardır; ve bir abart­madan başka birşey olamayacak Pig­me­ler masalını bir yana bırakarak, Laponların ve özel­­lik­le Grön­landlıların ortalama insan boyu­nun çok altında ol­duklarını biliriz. Giderek dört ayaklı­lar gibi kuy­rukları olan bütün halkların bu­lun­du­ğu bile ileri sü­rülmüştür, ve Herodotus ve Ktesias’­ın öy­külerine körü körüne inan­ma­dan, onlardan en azından şu çok olası görüşü çıka­ra­biliriz ki, eğer çeşitli halk­ların bir­birlerinden bugün olduğun­dan çok daha ayrı ya­şam yollarını iz­le­dik­leri eski za­manlarda iyi göz­lemler yapı­la­bil­mişse, onlarda be­den şekille­rin­de ve alış­kan­lıklarında çok daha çar­pıcı ayrım­ların göz­len­miş olması gerekir. Karşı çıkılama­ya­cak tanıt­lamalarla kolayca des­tek­lene­bi­lecek tüm bu olgular karşısın­da şaş­kın­lık gös­te­renler ancak çev­re­lerin­deki nes­nelerden başka şey­lere bakma gibi bir alış­kan­lık­ları olma­yanlar ve iklim­lerin, ha­va­­nın, beslen­me­nin, ya­şam yolunun, genel alış­kan­lıkların türlü­lük­lerinin güçlü etki­lerini ve hep­sinden önce birçok kuşak boyunca sü­rekli ola­­rak işledikleri zaman bu ne­denlerin kendi­lerinin kazanabildikleri şaşır­tıcı gücü bil­me­yenler olabilir. Bu­gün tecim, yol­cu­luklar ve fetih­ler gide­rek artan bir biçimde değişik halkları bir­leştirirken ve yaşam yolları sık iletişim yoluyla sü­rekli olarak birbirine yaklaşırken gördü­ğümüz şey belli ulusal ayrım­ların küçülmesidir, ve örneğin her­kes gözle­yebilir ki, Fransızlar bugün artık La­tin ta­rihçiler tara­­fından be­timlenen o iri ve sarı­şın beyaz in­san­lar değildirler, gerçi zamanın, ve onun yanısıra ken­dileri beyaz ve sarı­şın olan Frank­­ların ve Norman­ların karış­masının, Ro­malı­lar ile etkile­şimin iklimin insan­ların doğal yapı ve renk­leri üzerindeki etkisinden silmiş olabi­lecek­le­rini yeni­den geri verecek olması ge­rek­se de. İn­san türünde bin bir nedenin ürete­bileceği ve ger­çekte üretmiş olduğu türlülükler üzerine tüm bu gözlemler beni gezginler tara­fın­dan fazla ince­len­meden dışsal şekillenişte göz­le­dik­leri kimi ay­rım­lar nedeniyle ya da yalnızca ko­­nuş­­ma­dık­ları için hayvanlar olarak alınan in­san­lara ben­zer çeşitli hayvanların gerçekte insan­lar olduk­larından kuş­kulanmaya götürü­yor, öyle ki, bunla­rın soyları an­tik­çağ bo­yunca ormanlar içinde dağıl­mış olmakla gizil yetilerini geliş­ti­recek hiçbir fırsat bulamamış ve her­hangi bir eksiksizlik derecesi ka­za­namamış, böylece henüz ilkel doğa duru­mun­da bulunuyor olabilir. Demek iste­di­ği­min bir örne­ğini vereyim.</p>
			<p class="paragraf">“Kongo Krallığında,” der <span class="CharOverride-21">L’Histoire des Voya­ges</span>’­ın çevirmeni, “Doğu Hint Adalarında <span class="CharOverride-21">orangutan</span> de­nilen bir miktar büyük hayvan bulunur ki, bun­lar insan türü ve babunlar arasında orta noktayı dol­du­rurlar. Battel’in anlattıklarına göre, Loango Kral­lığındaki Mayomba ormanında iki tür ucube görülür ki, bunlardan büyük olanlara <span class="CharOverride-21">pongolar </span>de­nirken ötekilere <span class="CharOverride-21">enjocos </span>denir. Birinciler insana tam bir benzerlik gösterirler, ama çok daha iri ve çok uzun boyludurlar. Bir insan çehresi ile, çok derine yerleşmiş gözleri vardır. Aşırı uzun olan kaşları dı­şında, elleri, yanakları ve kulakları kıl­sızdır. Beden­lerinin geri kalanı oldukça kıllı olsa da, tüyleri özellikle sık değildir ve rengi kahve­rengidir. Son olarak, onları insandan ayıran biri­cik bölümleri bir baldırı olmayan bacaklarıdır. Elleri ile ken­dilerini boyunlarındaki tüylerden kavrayarak dik yürürler; ormanlara çekilirler, ağaç­larda uyurlar ve orada onları yağmurdan koru­yan bir tür dam yaparlar. Besinleri meyvalar ya da yaban cevizidir. Hiç et yemezler. Ormanda do­la­şan negrolar orada gece­leri alışkanlıkla ateş yakarlar. Sabah ayrılırken pon­goların ateşin çev­re­sinde yerlerini aldıklarını ve sönünceye dek ba­şın­dan ayrılmadıklarını gö­rür­ler, çünkü tüm be­ce­rilerine karşın, ateşe odun atarak onu sür­dür­meye yetecek anlayışları yok­tur.”</p>
			<p class="paragraf">“Zaman zaman kümeler olarak yürürler ve or­mandan geçen Negroları öldürürler. Giderek ya­şa­­dıkları yerlerde otlamaya gelen fillerin üzer­lerine atlarlar ve yumruklarıyla ve sopa vuruş­la­rıyla onları öylesine rahatsız ederler ki, filler ba­ğırarak kaç­mak zorunda kalırlar. Pongolar hiçbir zaman diri yakalanmazlar, çünkü öyle güç­lü­dür­ler ki, on insan bile onları durdurmaya yet­mez. Ama Neg­rolar bir miktar yavruyu beden­le­rine sıkı sıkıya bağ­lı oldukları anneyi öldür­dük­ten son­ra yakalarlar. Bu hayvanlardan biri ölün­ce, öte­ki­­ler bir dal ya da yaprak yığını ile ce­se­di örter. Battel ile yaptığı söyleşilerde Pur­chass bir pon­go­nun ondan küçük bir Negroyu al­dığını ve ço­cu­ğun bu hayvanların top­lumunda tam bir ay geçir­diğini öğrendiğini ekler. Çünkü bunlar on­ları şaşır­tan insan­lara bir kötülük yapmazlar, hiç olmazsa, küçük Neg­ronun algıladığı gibi, insanlar onlara dikkat et­mez­ken. Battel ikinci ucube tü­rünü betimle­me­miştir.”</p>
			<p class="paragraf">“Dapper Kongo Krallığının Hint Adalarında ‘<a id="idIndexMarker-13"/><span class="CharOverride-21">orang-outanlar,’</span> eş deyişle ‘ormanlarda oturan­lar’ denilen ve Afrikalıların <span class="CharOverride-21">quojas morros </span>de­dik­­leri hay­vanlarla dolu oldu­ğu­nu doğrular. Bu hay­van, der, insana öyle benzer ki, kimi gezginler onun bir ka­dın ve bir maymundan geldiğini sanmış­lar­dır; ama Negroların kendileri bu uydurmayı ya­lanlar. Bu hayvanlardan biri Kongo’dan Hol­landa’­ya götürüldü ve Orange Prensi Fre­derick Hen­ry’­ye sunuldu. Üç yaşındaki bir çocuk kadar boyu vardı ve toplucaydı, ama kareydi ve be­den oran­la­rı iyiydi, olağanüstü çevik ve kıpır kı­pırdı. Bacak­ları kalın ve güçlüydü, ve bütün bedeni önde çıp­lak ama arkada siyah kıllarla örtülüydü. İlk ba­kışta yüzü bir insan yüzünü andırıyordu, ama ba­sık ve eğri bir burnu vardı; kulakları da insan türünün kulakları gibiydi; bir dişi olduğu için göğsü kaba­rık, göbeği içeri doğru, omuzları çok iyi eklemli, elleri parmaklara ve başparma­klara ayrılmış, bal­dırlar ve topukları yağlı ve etliydi. Sık sık ayak­ları üzerinde dik yürüyor ve olduk­ça ağır yükleri kal­dırıp taşıyabiliyordu. Su içmek iste­diğinde, bir kabın ağzını bir eliyle yaka­lıyor ve dibini ötekiyle tutuyordu. Sonra kibarca du­dak­larını siliyordu. Uyumak için uzandığında ba­şını yastığa koyuyor ve kendini öyle bir ustalıkla örtü­yordu ki, yatak­taki bir insan sanılabilirdi. Neg­rolar bu hayvan hakkında tuhaf öyküler uy­du­­rurlar. Zorla kadın­ları ve kızları almakla kal­ma­dığını, ama silahlı insanlara saldırmayı gö­ze al­dığını da ileri sürer­ler. Tek bir sözcükle, eski­lerin satirleri olduğu çok açıktır. Meoralla Neg­roların kimi zaman kulü­be­lerindeki yabanıl er­­­kekleri ve kadınları yakala­dığını anlatırken belki de yal­nızca bu hayvanlar hakkında konuş­mak­tadır.”</p>
			<p class="paragraf">İnsanbiçimli hayvanların bu türleri yine aynı <span class="CharOverride-21">His­­toire des voyages</span>’ın üçüncü cildinde <span class="CharOverride-21">beggolar </span>ve <span class="CharOverride-21">mad­riller </span>adları altında tartışılır. Ama kendimizi önceki öykülere sınırlarsak, tüm bu sözde ucu­be­le­­rin be­tim­lemelerinde insan türü ile çarpıcı uy­gun­luklar ve insan ile insan arasında saptana­bi­le­cek olan­lardan daha az ayrımlar buluruz. Bu pa­sajlarda yazarların söz konusu hayvanlara ya­banıl insanlar adını vermeyi reddetmelerinin da­ya­nak­larını gör­meyiz, ama bunun aptallıkları ve ayrıca konuş­ma­ma­ları nedeniyle olduğunu tah­min et­mek kolay­dır; gene de bunlar konuşma ör­geni­nin insana doğal olmasına karşın, ko­nuş­ma­nın ken­disinin ona doğal olmadığını ve ek­sik­­sizle­şe­bi­lirliğinin uygar in­sanı kö­kensel du­ru­munun üs­tün­de hangi noktaya dek yük­seltmiş ola­­bi­le­ce­ğini bilenler için zayıf ne­denlerdir. Bu betim­le­me­leri kap­sayan satırların sayısının azlığı bu hay­vanların ne kadar kötü göz­len­diklerini ve hangi önyar­gı­larla görüldüklerini yargıla­ya­bil­me­mizi sağlar. Ör­neğin ucubeler ola­rak sınıf­lan­dı­rılırlar ve gene de üre­dikleri kabul edilir. Bir yerde Battel pon­go­­ların ormanların içinden geçen Neg­roları öl­dür­­dük­le­rini söyler; bir başka yerde Purchass on­lara hiçbir kötülük yapma­dıklarını ekler, üste­lik onları şaşırt­tıkları, hiç ol­maz­sa Neg­ro­lar onlara bakma gibi bir giri­şimde bu­lun­ma­dık­ları zaman bile. Pon­golar Neg­rolar uzak­laşınca onların yak­tık­ları ateşin çevre­sin­de toplanırlar ve ateş sö­nünce kendileri gider­ler. Bu olgudur; şu ise bir gözlemcinin yoru­mu: <span class="CharOverride-21">Çünkü tüm be­ce­rileri ile, ateşe odun atarak onu sür­dürmeye yetecek anlayışları yoktur</span>. Battel’in ya da onun yazılarını düzenleyen Purc­hass’ın pongo­ların çekil­me­le­rinin is­tenç­­lerinin olmaktan çok aptallıklarının bir so­nucu oldu­ğunu nasıl bilebil­diklerini tahmin et­mek iste­rim. Loango’nunki gibi bir iklimde ateş hayvanlara çok zorunlu bir­şey değildir, ve eğer Negrolar on­ları yakıyorsa, bu soğuğa karşı olmaktan çok ya­ba­nıl hay­vanları ür­kütüp kaçırmak içindir. Böy­lece ya­lın olan şey bir süre alev­lerden yarar­lan­dık­tan ya da iyice ısın­dık­tan sonra, pongoların sürekli ola­rak aynı nokta­da kalmaktan sıkılmaları ve bes­lenmeye gitmeleri­dir — bir etkinlik ki, et ye­­mekten daha uzun bir za­manı gerektirir. Dahası, hay­van­ların çoğunun, in­sanı da dışarıda bırak­ma­mak üze­re, doğal olarak tembel oldukları, ve ken­dileri için saltık olarak zorunlu olmayan her tür ilgiyi yad­sı­dık­ları bilinir. Son olarak, becerileri ve güçleri in­sanlar tara­fın­dan övülen, ölülerini nasıl gö­me­cek­lerini ve ken­di­lerine dallar­dan damlar yap­mayı bi­len pon­go­ların ateşe odunun nasıl atıla­cağını bil­me­­meleri çok tuhaf görünür. İnsanların pon­go­la­rın yapa­mıyor ol­ma­sını istedikleri bu aynı işi yapan bir maymunu gör­düğümü anımsıyorum. Doğ­­­rudur ki, düşün­celerim o zamanlar bu konu üze­rine yönelmediği için, gez­gin­­lerimizi onunla suçlamakta olduğum yanlışı ken­dim yap­tım ve may­­munun niyetinin gerçekte ateşi sür­dür­mek mi yoksa yalnızca, inandığım gibi, bir insanın eyle­mine öykünmek mi olduğunu yok­lamayı gözar­dı ettim. Durum ne olursa olsun, çok iyi tanıtlan­dığı gibi, maymun insanın bir türü de­ğildir, ve yal­nızca konuşma yeteneğinden yoksun olduğu için değil, ama herşeyden önce türü ken­dini eksik­siz­leş­tirme yeteneği taşımadığı için böyledir; oysa bu insan türünün özgül karakteridir. Öyle görünür ki, pon­go ve oran­gutan üzerinde onlar durumunda da ay­nı var­gıları çıkarmamızı sağ­la­mak için yeterince özenli deneyler yapılmamıştır. Gene de, eğer oran­gu­tan ya da ötekiler insan türünde olsalardı, en ka­ba gözlemcilerin bile ken­dilerini bir tanıt­lama ile inandırmalarını sağla­yacak bir yolun ol­ması ge­re­kirdi; ama bu deneyim için tek bir kuşa­ğın yeterli olmayacağı olgusundan ayrı olarak, böy­le bir de­neyim yerine getirilemez olarak görül­me­lidir, çün­kü yalnızca bir önsav olan şeyin daha ol­guyu doğ­rulayacak olan sınamaya yan­sız olarak girişmeden önce gerçek olarak gös­te­rilmiş olması gerekecekti.</p>
			<p class="paragraf">Hızla verilen ve duru bir usun meyvası olmayan yargılar aşırılıklar üretmeye açık­tır. Gez­gin­le­ri­miz teklifsizce <span class="CharOverride-21">pango, mandril </span>ve <span class="CharOverride-21">orangutan </span>adları altına eskilerin <span class="CharOverride-21">satir, faun </span>ve <span class="CharOverride-21">sil­van </span>adları altında tanrılar yaptıkları aynı yaratık­ları yer­leştirmiş­ler­dir. Belki de biraz daha sağın araştır­ma­lardan sonra onların insanlar olduk­la­rı bulunacaktır. Bu arada bana öyle görünüyor ki, bu konuda bilgili bir dina­da­mı ve görsel bir tanık olan ve tüm saflığına karşın Battel, Dapper, Pur­chass ve daha başka derlemciler ile kar­şılaş­tı­rıl­dığında akıllı bir insan olan Merol­la’ya gü­ven­mek için birçok neden vardır. </p>
			<p class="paragraf">Benzer gözlemcilerin yukarıda daha şimdiden sözü­nü et­ti­ğim ve 1694’te bulu­nan, her­hangi bir us be­lirtisi vermeyen, ayakları ve elleri üze­rinde yürüyen, dili olmayan ve insan sesine hiç ben­ze­me­yen sesler çıka­ran ço­cuk üze­rinde ne gibi yar­gılarda bulun­duk­ları düşü­nülecektir? Birkaç söz­cük üret­meyi başarıncaya dek, diye sürdürür bana bu olgu­yu aktaran aynı fel­se­feci, uzun bir zaman geçti, ve bunu yine o bar­barca tarz­da yaptı. Ko­nuş­mayı başarır başarmaz, ilk du­rumu hakkında sor­gulandı, ama bizim beşikte olanlar hak­kında anımsadıklarımızdan daha ço­ğu­­nu anım­­­samadı. Eğer bu çocuk onun için bir talihsizlik ola­rak gez­gin­lerimizin eline düşecek ol­say­dı, hiç kuşkumuz olamaz ki, bunlar sessizliğini ve aptal­lığını gör­dükten son­ra onu geriye ormana gön­der­mekten ya da bir hayvan bahçesine kapa­mak­tan yana ola­caklar ve bundan sonra güzel öy­kü­ler­de çok akıllıca ondan bir insana oldukça ben­­zeyen tuhaf bir hay­van ola­rak söz edeceklerdi.</p>
			<p class="paragraf">Avrupa’da yaşa­yanların dünyanın başka bölge­le­rine akmakta ve sü­rekli olarak yeni yolculuk yazı­ları ve öyküler yayımlamakta oldukları üç ya da dört yüz yıl boyunca, inanıyorum ki bildiğimiz in­san­lar yalnızca Avrupalılardır. Ve henüz kültürlü in­sanlar arasında bile tükenmemiş olan saçma sapan ön­yargılardan öyle görünür ki, herkes insan üze­rine ince­leme gibi gösterişli bir ad altında kendi ülke­si­nin insanlarını incelemenin dışında hemen he­men hiçbirşey yapmamıştır. Bireyler pekala ge­lebilir ve gi­debilirler; öyle görünür ki, felsefe yol­culuk yapmaz. Da­ha­­sı, bir halkın felsefesi bir baş­kası için çok az açıktır. Bu­nun nedeni hiç olmazsa uzaktaki ülke­ler için ortadadır: Uzun yolculuklara girişen dört tür insan­dan da­ha çoğu pek yoktur: Denizciler, tecimciler, as­ker­ler ve misyonerler. Şim­di, ilk üç sınıftan iyi göz­lem­­ciler çıkacağını bek­le­mek güçtür, ve onları çağıran yüce görevle uğraşan dör­­dün­cünün üye­le­ri söz ko­nu­su oldu­ğunda, tüm ötekiler gibi top­lumsal ön­yar­gılara açık olma­salar bile, kendileri­ni salt ilginç görünen ve onları yaz­gı­lan­dıkları da­ha önemli işlerden saptıracak araş­tır­ma­lara iste­ye­rek vermeyeceklerine inan­malıyız. Da­hası, İncil’i yararlı olarak vaaz etmek için, coş­ku­dan başka hiç­birşey gerekli değildir ve gerisini Tan­rı sağlar; ama insanları incelemek için Tanrının hiç kimseye söz vermediği ve her zaman azizlere ve­rilmeyen ye­tenekler zorunludur. Ka­rakterlerin ve törelerin betimlemelerinin bulun­madığı bir gezi kitabı açmak olanaksızdır, ama onlarda pekçok şeyi betimleyen bu insanların yal­nızca herkesin daha şimdiden bildiği şeyleri söy­le­dik­lerini, dün­ya­nın öteki ucunda kendi sokak­larından ayrıl­madan göz­lemlemeleri için orada olanlar dışın­da hiçbirşeyi algılamayı bilme­dik­le­rini, ulus­ları ayır­deden ve gör­mek için yapılmış göze çarpan gerçek özelliklerin onlarınkinden hemen hemen her za­man kaçtığını görmek tam olarak hayret ve­ri­­cidir. Felsefi kalabalık tarafından öyle yinelenip duran o in­ce ahlaksal de­yişin, insanların her yerde aynı ol­duk­ları, her yerde aynı tutkuları ve aynı erdem­siz­likleri taşı­dıkları için de­ğişik insanları nitelemeye çalış­manın bütünüyle yarar­sız­ olduğu sözlerinin kökeni budur — bir uslamlama ki, olsa olsa Pierre ve Jacques’i iki­sinin de birer burnu, ağzı ve gözleri olduğu için ayırdetmeyi bil­meyiz demek kadar iyi­dir.</p>
			<p class="paragraf">İnsanların felsefeciliğe karışmadıkları, ama bil­mek için ateşli bir istekle yanıp tutuşan bir Platon, Thales ve Pisagoras’ın yalnızca kendilerini bilgilen­dirme amacıyla en büyük yolculukları üstlendikleri ve <a id="idIndexMarker-12"/>ulu­sal önyargıların boyunduruğundan kurtul­mak için, insanları uygunlukları ve ayrımları ile anlamayı öğrenmek için, ve yalnızca bir yüzyılın ya da bir ülkenin değil ama tüm zamanların ve tüm yerlerin olmakla bir bakıma bilge insanların ortak bilimi olan evrensel bilgiyi kazanmak için uzaklara git­tikleri o mutlu zamanların yeniden doğduklarını hiç görmeyecek miyiz?</p>
			<p class="paragraf">Yıkıntıların resimleri çizebilmek ve yazıtları çö­zebilmek ya da eşlemlerini alabilmek için bilginler ve res­sam­lar ile bir­likte büyük harcamalar pahası­na Doğuya yolculuklar yapmış ya da dü­zen­lemiş olan kimi meraklıların yücegönüllü­lük­le­­ri­ne hay­ran oluruz; ama insanların bilgilerinin inceliği ile övündükleri bir yüzyılda nasıl olup da iyice kay­naşmış ve biri parada, öteki de­hada varsıl iki insanı bula­ma­dığımızı anlamada güç­lük çekiyo­rum — ün sevgisi ve ölüm­süz­lük özlemi dolu iki insan ki, dün­yanın çevresinde ünlü bir yolculuk için biri ser­ve­tinden yirmi bin lirayı ve öteki yaşa­mın­dan on yılı harcayacak, ve bunu her zaman kayaları ve bit­kileri değil, ama bir kere de insanları ve töreleri incelemek için yapacaklar, ve evin ölçülüp biçil­mesi ile geçip giden bu ka­dar çok yüz­yıldan sonra so­nunda orada yaşayanları bilmeyi isteyeceklerdir. </p>
			<p class="paragraf">Akademisyenler Avrupa’nın kuzey ve Amerika’­nın güney bölgelerinde gezerken, gezinin amacı felsefecilerden çok geometricileri ilgilendiriyordu. Ama La Condamine ve Maupertius bunların her ikisi birden oldukları için, gördükleri ve betim­le­dikleri bölgelerin bütünüyle bilinmez olduklarını düşünemeyiz. Platon gibi yolculuklar yapan ku­yumcu Chardin geriye Persia üzerine söylenecek hiçbirşey bı­rak­madı. Çin Jesuitler tarafından çok iyi göz­len­miş görünür. Kempfer Japonya’da gör­dü­ğü çok az şe­y üzerine şöyle böyle bir düşünce sunar. Ama bu raporlardan ayrı olarak, yalnızca kafalarını olmak­tan çok ceplerini doldurmakla il­gi­­lenen Avru­pa­lıların uğradıkları Doğu Hint Ada­­­larının halk­larına ilişkin bilgimiz yoktur. Afrika’­nın tümü, ve renkleri ile olduğu gibi karak­terleri ile de dikkati çeken sayısız insanı henüz ince­len­meyi bekle­mek­te­dir. Bütün dünya yalnızca adlarını bildiğimiz ulus­larla kaplıdır, ve bizler insan soyunu yargılamaya kalkıyoruz! Varsayalım ki, bir Mon­tesquieu, bir Buf­fon, bir Di­derot, bir Duclos, bir d’Alembert, bir Condillac ya da bu çaptaki insanlar yurttaşlarını bil­gilendirme amacıyla yolculuklar yap­sınlar, kendi bildikleri yolda Türkiye, Mısır, Berberistan, Fas İm­para­tor­luğu, Gine, Kaffir ülkesi, Afrika’nın içleri ve doğu kıyısı, Malabarlar, Mo­ğol­lar, Ganj kıyı­ları, Si­yam Krallığı, Pegu ve Ava, Çin, Tataristan ve özel­likle Japonya, sonra bir başka yarım kürede Mek­sika, Peru, Şili, Macellan boğazı gibi ülke ve yerleri gözlemlesinler ve betim­lesinler; Pata­gon­yalıları, doğru ya da yalan Tukumanları ve eğer olanaklıysa Paraguay ve Brezilya’­yı ve son ola­rak Karayip Ada­ları’nı ve Florida’yı ve tüm yabanıl ül­ke­leri atla­masınlar; tümü içinde en önemli olan ve en büyük özenle yerine getirilmesi gereken yol­culuk; var­sa­ya­lım ki, bu yeni Herküller bu unu­tulmaz yol­cu­luklardan dön­dükten sonra boş za­manlarında gör­dükleri üze­­­rine hem ahlaksal hem de politik bir doğal tarih üret­sin­ler; kalemlerinin altından yeni bir dünyanın doğ­mak­­ta olduğunu görecek ve böy­lece kendi dün­­yamızı anlamayı öğre­neceğiz. Di­yo­rum ki, böyle göz­lemciler şöyle bir hayvanın bir insan ve bir baş­ka­sının bir hayvan olduğunu doğ­ru­la­dıkları zaman buna inan­mamız gere­kecektir. Oysa bu işte kaba saba gezginlere da­yanmak bü­yük bir saflıktır, çün­kü haklarında za­man zaman ken­di­le­ri­nin başka hayvanlar üzerine karar ver­mede takıl­dıkları aynı soruları sormaya itiliriz.</p>
			<p class="paragraf"><span class="CharOverride-28">Not 11. </span>Bu bana bütünüyle açık görünü­yor, ve fel­se­fecilerimizin doğal insana yükledikleri tüm o tut­kuları nereden türetebildiklerini anlayamıyo­rum. Doğanın kendisinin istediği biricik fiziksel zorun­luk dışında, tüm başka gereksinimlerimiz ne iseler yalnızca onlardan önce birer gereksinim olmadık­ları alışkan­lık­larımız yoluyla ya da isteklerimiz yo­luyla öyle­dir­ler, ve kişi bilecek durumda olmadığı şeyi iste­mez. Bundan şu çıkar ki, yabanıl insan yal­nızca bildiği şeyleri istediği ve iye olma yeteneğinde olduğu ya da kazanılması kolay şey­leri bildiği için, hiçbirşey onun ruhu kadar dingin ve hiçbirşey onun anlığı kadar sınırlı olmamalıdır.</p>
			<p class="paragraf"><span class="CharOverride-28">Not 12.</span> Bama <a id="idIndexMarker-11"/>Locke’un <span class="CharOverride-21">Yurttaş Hükümeti Üzerine </span>çalış­ma­sında gizli kalmasına izin verilmeyecek denli aldatıcı görünen bir karşıçıkış buluyorum. “Erkek ve dişi arasındaki toplumun ereği,” der bu felsefeci, “yal­nızca üreme değil ama türü sürdürme olduğu için, bu toplum giderek üremeden sonra bile en azın­dan çocukların beslenmeleri ve sakınımları için zo­run­­lu olduğu kadar uzun bir süre, eş deyişle ken­di gerek­sinimlerini kendileri sağlama yete­neği­ni kazanıncaya dek sürme­lidir. İnsan altın­daki yara­tıkların Yaratıcının sonsuz bilgeliğinin kendi elinin işleri için saptadığı bu kurala sürekli olarak ve sağın ola­rak uyduklarını görürüz. Ot­larla yaşayan hay­van­lar­da erkek ve dişi arasındaki toplum ancak her bir çift­leşme edimi kadar sürer, çünkü annenin me­meleri yavruların beslenmesi için ancak yav­ru­ların ot otlama yete­neğini kazandıkları zamana dek yeterlidir, ve böylece erkek üremekle yetinir ve ondan sonra beslen­me­lerine hiçbir kat­kısının ol­ma­dığı dişi ya da yavrular ile bir arada kalmaz. Ama avlanan hayvanlar söz konu­su ol­duğunda, toplum daha uzun bir zaman boyunca sü­rer, çünkü an­ne­ yalnızca avlanma yoluyla kendi besinini gerektiği gibi sağ­la­maya ve aynı zamanda yavrularını besle­meye yete­nekli olmadığı ve ken­dini besleme­nin bu yolu otlarla beslenmekten hem daha zahmetli hem de daha tehlikeli bir yol olduğu için, eğer terim kul­lanılabilirse ortak aile­le­rinin sürdürülmesi için er­keğin yar­dımı kesin ola­rak zorun­ludur; ve yav­rular av aramayı öğre­nin­ceye dek erkeğin ve dişi­nin ba­kımı ile olmanın dışında sağ kalamaya­cak­lardır. Aynı şeyi kuşlarda görürüz, ama kendilerini sürekli besin bollu­ğu­nun erkeği yavruları besleme kaygı­sından bağışık tuttuğu yerlerde bulan kimi ev kuş­ları bu kuralın dı­şın­da kalır. Yu­va­larındaki yavrular besine ge­rek­sinirken, erkeğin ve dişinin yavruların uçabi­le­cek­leri ve kendi besin­lerini sağ­la­yabilecekleri zamana dek onlara besin taşı­dık­la­rını görürüz.”</p>
			<p class="paragraf">“Ve benim görüşümde insan soyunun er­ke­ği­nin ve dişisinin niçin başka yaratıkların sür­dür­dükle­rin­den daha uzun süren bir bir­likteliğe ge­rek­sin­diklerinin biricik olmasa da başlıca nede­ni bunda yatar. Bu neden dişinin gebe kalma yete­neğinde olması, ve genel olarak önceki çocuğun ebeveyn­lerinin yardımına dayanma durumunun ötesine geçerek gereksinimlerini ken­di­sinin karşı­la­­ya­bilmesinden çok daha önce yeni bir çocuk üre­te­bilmesidir. Böylece, bir baba dünyaya getir­dik­lerine bakma ve o bakımı uzun bir süre için sür­dürme yükümlülüğünde olduğu için, ayrıca ona onları veren aynı kadınla evlilik birliği içinde yaşa­mayı sürdürmek ve bu birlikte başka yaratıklardan çok daha uzun bir süre kalmak için de bir so­rum­luluk taşır; birincilerin yavruları yeni bir üreme için zaman gelmeden önce kendi başlarına sağ kala­bilirler, böylece erkek ve dişi arasındaki bağ ken­di­li­ğinden kopar ve hem baba hem de anne ge­nel­­likle hayvanları birleşmeye götüren mevsim on­ları yeni eşler seçme zorunda bırakıncaya dek ken­di­lerini tam özgürlük içinde bulurlar. Ve burada insana şimdi için olduğu gibi gelecek için de hazır­lık yap­maya uygun nitelikler verdikten sonra, in­san toplu­mu­nun başka yaratıklar arasındaki erkek ve dişinin toplumundan çok daha uzun sürmesini istemiş ve sağlamış olan Yara­tı­cının bilgeliğine hay­ranlık duy­madan yapamayız; öyle ki, bu düzenle­me ile er­keğin ve kadı­nın çalış­ması daha çok uya­rılabilir ve çıkarları daha iyi birleşebilir, ve böylece çocukları için hazırlıklar yapabilir ve onlara iye­liklerini bıra­kabilirler, çünkü çocuklar için hiç­birşey güvenilmez ve belirsiz bir bir­likten ya da evlilik birliğinin kolay ve sık bozul­masından daha zararlı olamaz.”</p>
			<p class="paragraf">Beni bu karşıçıkışı içtenlikle ortaya sermeye götü­ren aynı gerçeklik sevgisi beni onu bir çözüme bağlamak için olmasa da hiç olmazsa aydınlatmak için ona kimi gözlem­ler eklemeye uyarıyor.</p>
			<p class="paragraf"><span class="CharOverride-21">a</span>. İlk olarak ahlaksal tanıtların fiziğin sorun­la­rında büyük bir gücünün olmadığını ve varolan olguların olgusal varoluşunu doğru­la­mak­tan çok on­lar için nedenler sağlamaya hizmet ettik­lerini be­­lirteceğim. Şimdi, bu Mr. Locke’un yukarıda alın­­­­­tı­la­­dığım pasajda kullandığı tanıtlama türüdür; çünkü erkek ve kadının birliğinin sürekli olması insan türünün yararına olabilse de, bundan işlerin doğa tarafından bu yolda düzenlendiği sonucu çıkmaz; yoksa uygar toplumun, sanatların, tecimin ve insanlara yararlı olduklarını ileri sür­dü­ğü­müz herşeyin doğa tarafından kurulduğunu da söy­le­memiz gere­kecektir.</p>
			<p class="paragraf"><span class="CharOverride-21">b</span>. Mr. <a id="idIndexMarker-10"/>Locke’un avcı hayvanlar arasında erkek ve dişi arasındaki toplumun otlarla yaşayanlar ara­sında olduğundan daha uzun sürdüğünü ve biri­nin ötekine yavruları beslemede yardım ettiğini nere­den keşfettiğini bilmiyorum. Çünkü erkek kö­pe­ğin, kedinin, ayının ya da kurdun dişilerini atın, koçun, boğanın, erkek geyiğin ya da tüm başka dört ayak­lı­­ların kendi dişilerini tanı­dık­la­rından daha iyi ta­nı­­dıklarını görmeyiz. Tersine, öyle görü­nür ki, eğer yavruların sakınımında erkeğin dişiye yar­dı­­mı zo­run­lu olsaydı, bu hepsinden önce yal­nızca otlarla yaşayan türlerde olurdu, çünkü anne­nin otlaması çok uzun sürer ve tüm bu süre bo­yunca yavrularını gözardı etmek zorunda kalır; oysa bir ayının ya da kurdun avı bir anda yenir, ve bu yüzden bunların açlık çekmeden yavrularını emzirmek için daha çok zamanları vardır. Bu us­lamlama memelerin göreli sayısı ve etobur türleri meyva yiyenlerden ayıran yavrular üzerine bir göz­lem tarafından doğrulanır, ki Not 8’­de bunun sö­zü­nü ettim. Eğer bu gözlem doğru ve genel ise, kadının yalnızca iki me­me­si olduğu ve bir kerede seyrek olarak birden çok çocuk doğurduğu için, <a id="idIndexMarker-9"/>insan türünün doğal olarak etobur olduğundan kuş­ku duy­mak için güç­lü ek bir neden daha vardır; ve bu yüzden öyle görünür ki, Locke’un vargısını çı­ka­ra­­bilmek için uslamlamasını bütünüyle tersine çe­vir­­mek gerekecektir. Aynı ayrım kuşlara uy­gu­lan­dı­ğın­da daha güvenilir değil­dir. Çünkü kim ken­di­ni erkek ve dişinin birliğinin akbabalar ve kuz­gun­lar durumunda kumrular du­rumunda ol­du­ğun­dan daha dayanıklı olduğuna inandıra­bi­le­cek­tir? Bize bu yazarın dizgesine doğ­ru­dan aykırı ör­nek­­ler­ sunan iki evcil kuş türümüz, ördek ve güver­cin vardır. Yalnızca tahıl ile beslenen gü­ver­cin dişisi ile birlikte kalır, ve yavrularını or­tak­laşa beslerler. Obur­­luğu iyi bilinen ördek ne dişisini ne de yav­rusu­nu tanır, ve beslenmelerine hiçbir yar­dım­da bu­­lun­­maz; ve daha az etobur olduğu pek söyle­ne­me­yecek bir tür olan tavuklar arasında ho­ro­zun yavrular için herhangi bir çaba gösterdiğini göz­le­meyiz. Ve eğer öteki türlerde yav­ruları bes­le­me işini erkek dişi ile paylaşıyorsa, bunun ne­de­ni baş­lan­gıçta uça­ma­yan ve anneleri tarafından em­ziri­lemeyen kuşların babanın yardımı olmak­sızın hiç olmazsa bir süre için ye­terli olarak anne me­mesi emen dört ayaklılarda olduğundan daha az yapa­cak bir du­rumda olmalarıdır.</p>
			<p class="paragraf"><span class="CharOverride-21">c</span>. Mr. Locke’un uslamlamasının tümü için te­mel olarak hizmet eden birincil olgu üzerine önem­li öl­çü­de belirsizlik vardır. Çünkü, ileri sür­düğü gibi, bir arı doğa durumunda kadının ge­nellikle önceki ço­cuk kendi için gereksinimlerini sağlama duru­mu­­na gelmeden çok önce yeniden gebe kalarak ye­ni bir çocuk üretip üretmediğini bilebilmek için, Locke’­un elbette yapmadığı ve hiç kimsenin yapa­cak bir durumda olmadığı deneyim­ler gereklidir. Kocanın ve karının sürekli birlikte yaşamaları onlar için yeni bir gebeliğe karşı korun­masız olmak için öylesine uygun bir fırsattır ki, raslantısal buluş­ma­nın ya da yalnızca huyun dür­tüsünün bu so­nuç­la­rı bir doğa duru­mun­da evlilik toplumunda ol­duğu ka­dar sık olarak ürettiğine inanmak çok güçtür; ve bu yavaş­lık belki de ço­cuk­ların daha gürbüz olma­larına katkıda bulunur ve ek olarak genç­lik­lerinde gebe kalma yeteneğini daha az kö­tüye kul­lan­mış olan kadınlar arasında bu yete­neğin ileri bir yaşa kadar sürmesi tarafından den­ge­le­nebilir. Ço­cuklar açısından, güç­lerinin ve örgenlerinin bizim ara­mı­zda sözünü etti­ğim ilkel koşulda ol­du­ğundan da­ha geç bir za­ma­na dek geliştiklerine inan­mak için iyi nedenler vardır. Ebe­veynlerinin yapısından aldıkları kö­ken­sel zayıflık, tüm kol ve bacaklarını sarıp sarmalamak için gösterdikleri kaygılar, yetiş­ti­rilme­le­rin­de­ki yu­mu­şak­lık, belki de anne­nin­kin­den ayrı bir sütün kulla­nımı, tümü de on­lar­da doğanın ilk iler­lemesine karşı işler ve onu gecik­ti­rir. Üzerlerine dikkatle­ri­nin sürekli çev­ril­diği bin bir şey için gös­termeleri gereken ça­ba, be­densel güçleri için hiçbir alıştırma olma­dı­ğında, yine bü­yü­melerini önemli ölçüde geciktire­bi­lir, öyle ki eğer ilk olarak anlık­la­rının bin bir yol­da aşırı yüklenip tü­ketilmesi yerine, be­den­lerini do­ğa­­nın onlardan istiyor gö­rün­düğü sü­rekli devim­ler yo­luy­la kullan­ma­larına izin verirsek, çok daha kısa bir süre içinde yürüme, davranma ve kendi gerek­si­nim­lerini kar­şı­­lamaya yetenekli olacak­la­rına ina­na­bi­liriz.</p>
			<p class="paragraf"><span class="CharOverride-21">d</span>. Son olarak, Mr. Locke en çoğundan erkekte çocuğu olan bir kadına bağlı olarak yaşa­ma yö­nün­de bir güdü olabileceğini tanıtlar. Ama hiçbir bi­çimde ona doğumdan önce ve gebeliğin dokuz ayı sırasında bağlı olmuş olması gerektiğini tanıt­lamaz. Eğer böyle bir kadın bu dokuz ay sırasında erkeğe ilgisiz ise, eğer onun tarafından hiç bi­lin­­memişse, niçin ona doğumdan sonra yardım etme­yi istesin? Niçin yalnızca ona ait olduğunu bilmediği ve do­ğu­muna karar vermediği ya da öngörmediği bir çocuğun yetiştirilmesinde kadına yardım et­sin? Mr. Locke açıktır ki soruda olanı varsayar, çünkü sorun niçin erkeğin doğumdan sonra kadı­na bağlı yaşa­mayı istediğini bilmek değil, ama niçin gebe kal­ma­sından sonra kendini ona bağlayaca­ğıdır. İtkisi doyu­rulduğunda, erkeğin o tikel kadın için daha öte bir gereksinimi yoktur, ne de kadının o tikel erkek için vardır. Erkeğin eyleminin so­nuçları hak­kında hiç­bir kaygısı, belki de en küçük bir dü­şün­cesi bile yoktur. Biri bir yana, öteki öte yana gider, ve dokuz ayın sonunda birbirlerini bil­miş ol­duk­larının anı­sını saklamaları bile söz konu­su değildir, çünkü bir bireyin üreme edimi için bir başka bireyi yeğle­me­sine götüren bu tür anı, me­tinde tanıt­la­dığım gibi, insan anlağında burada ilgilendiğimiz hay­vanlık koşulunda varsa­yı­labilecek olandan daha fazla iler­lemeyi ya da bo­zulmayı ge­rek­tirir. Böylece bir başka kadın erkeğin yeni istek­lerini daha şim­diden bilmiş olduğu kadın denli uygun olarak doyu­ra­bilir, ve eğer ka­dının gebelik durumu sıra­sın­da aynı itki tara­fından güdüldüğü varsayılırsa, ki usauygun ola­rak kuşku duyulabilecek birşeydir, bir baş­ka erkek aynı kadını doyurabilir. Eğer doğa du­rumunda kadın çocuğa gebe kal­dıktan sonra aşk tutkusu duymuyorsa, erkek ile toplumsal iliş­ki­de­ki engel daha da büyür, çünkü kadın o zaman onu ge­be bırakmış olan erkeğe ya da başka birine daha öte gereksinmez. Böylece erkekte aynı kadını ara­mak için hiçbir ne­den yoktur, ne de ka­dının ay­nı erkeği ara­mak için bir nedeni vardır. Bu yüz­den <a id="idIndexMarker-8"/>Locke’­un uslamlaması çöker; ve bu felse­fe­ci­nin tüm diyalektiği onu Hobbes ve baş­ka­la­rının düş­müş olduğu yan­­­lışlıklardan kur­tar­­ma­mış­tır. Doğa du­rumu hak­kında bir olgu­yu açıkla­ma­la­rı gerekiyordu — eş deyişle bir du­rum ki, onda in­san­lar yalıtılmış olarak yaşıyorlardı ve böyle bir in­sanın böyle bir başka insana yakın yaşa­mak için, ya da, daha da kötüsü, belki de in­san­ların birbirlerine yakın yaşa­maları için hiçbir gü­düleri yoktu; ve o fel­se­feciler kendilerini geriye toplumun yüzyılları­nın önce­sine, başka bir deyişle, insanların her za­man bir arada yaşamak için bir nedenlerinin ol­du­ğu ve belli bir insanın sık sık belli bir erkeğin ya da kadı­nın ya­nında yaşamak için bir nedeninin ol­du­ğu zaman­ların öncesine götürmeyi düşünmediler.</p>
			<p class="paragraf"><span class="CharOverride-28">Not 13.</span> Dilin bu kuruluşunun yararları ve zarar­ları üzerine yapılabilecek felsefi gözlemlere giriş­me­mek için gerektiği gibi dikkatli olacağım. Kaba ya­nıl­gı­ların üzerine gitmeme izin verilmesi gibi birşey söz konusu değildir ve yazar­lar önyar­gı­la­rı­na be­nim sözde para­doks­la­rıma da­yanç­la kat­lana­ma­ya­cak den­li büyük saygı du­yar­lar. Öyleyse kala­balığın görü­şüne karşı, usun ya­nını tutmayı göze almanın onlar için bir suç sayılmadığı insan­ların konuş­ma­sına izin vere­lim: <span class="CharOverride-21">Nec quid­quam feli­ci­tati hu­mani gene­ris dece­deret, pulsa tot linguarum peste et con­fu­sione, unam artem callerent mortales, et signis, motibus, ges­tibusque licitum foret quidvis ex­plicare. Nunc vero ita comparatum est, ut ani­malium quoe vul­go bruta cre­duntur, melior longe quam nostra hac in parte videa­tur conditio, ut pote quoe promptius et forsan felicius, sensus et cogitationes suas sine inter­prete sig­nificent, quam ulli queant mor­tales, proesertim si pere­grino utan­tur sermone. Is. Vossius, de Poemat. Cant. et Viri­bus Rythmi,</span> s.66.<span class="dipp CharOverride-20"><a class="_idFootnoteLink" href="#footnote-225-10" id="footnote-225-10-backlink">10</a></span></p>
			<p class="paragraf"><span class="CharOverride-28">Not 14.</span> <a id="idIndexMarker-7"/>Platon kesikli niceliğin ve iliş­ki­le­ri­nin dü­şün­celerinin en az önemli sanatlarda nasıl zo­run­lu olduklarını tanıtlarken, zamanının <a id="idIndexMarker-6"/>Pala­­me­des’­in sayıları Truva kuşatmasında ica­det­tiğini ileri süren yazarları ile haklı ola­rak alay eder ve der ki, sanki <a id="idIndexMarker-5"/>Agamemnon o güne dek kaç bacağının ol­du­ğunu bilmiyordu. Ger­çekte, toplumun ve daha Truva ku­­şat­ması zama­nın­da oldukları evreye ula­şan sa­nat­­ların in­san­­la­rın sayıları ve hesap­lamayı kul­lan­ma­ları ol­mak­sızın olanak­sız ol­duğunu du­yum­sarız. Ama başka bilgiler ka­zanmadan önce sayıları bil­menin zorunluğu icadedil­me­lerini im­ge­le­me­­yi da­ha kolay kıl­maz. Bir kez sayıların adla­rı bili­nince, anlam­larını açıklamak ve bu adla­rın tem­­­sil ettikleri düşünceleri uyarmak kolaydır; ama onları ica­det­mek için, bu aynı düşün­ce­le­ri kavra­madan önce, bir bakıma felsefi me­di­tasyonlar ile tanışmış olmak, var­lık­lar üze­rine yal­nız­ca özlerine göre ve tüm başka algı­dan ba­ğımsız olarak düşün­me­de alıştırma yap­mak zo­runlu­dur; bu çok yoru­cu, çok meta­fizik­sel ve doğal olmaktan çok uzak bir soyut­lama­dır, ama onsuz bu düşünceler hiçbir zaman bir tür­den ya da cinsten bir başkasına akta­rı­la­maz­dı, ne de sayılar evrensel olabilirdi. Bir ya­ba­nıl sağ ayağını ve sol ayağını ayrı ayrı göre­bilir ya da iki ayağı oldu­ğunu hiç düşün­mek­sizin onlara bö­lünmez bir çift düşüncesi altında bakabilirdi; çün­kü bizim için bir nesneyi betim­le­­yen temsilci dü­şün­ce bir şeydir, onu belir­le­yen sayısal dü­şünce bir başka şey. Beşe ka­dar sayması ise da­ha az söz ko­nu­su olurdu, ve elle­rini üst üste koyarak par­mak­ların tam ola­rak karşılık düş­tük­lerini görebil­me­sine kar­şın, gene de sayısal eşitlikleri üzerine dü­şün­mek­ten çok uzak olur­du. Parmaklarının top­lamı­nı saçlarının topla­mından daha öte bil­mez, ve eğer kendisine sayı­la­rın ne olduk­ları anla­tıl­dıktan sonra biri ona ayak­la­rın­da elle­rindeki ka­dar par­ma­ğının olduğu­nu söy­le­seydi, onları kar­şılaştırıp bu­nun doğ­ru ol­du­ğunu keşfet­ti­ğin­de belki de çok şaşı­rır­dı.</p>
			<p class="paragraf"><span class="CharOverride-28">Not 15.</span> S. 52, dipnotta verildi.</p>
			<p class="paragraf"><span class="CharOverride-28">Not 16.</span> Avrupalıların dünyanın çeşitli ülke­le­rin­den yabanılları kendi yaşam yollarına ge­tir­mek için kendilerine işkence ettikleri tüm o yıl­lar bo­yunca Hıristiyanlığın yardımıyla da ol­sa tek birini bile ka­zanamamış olmaları aşırı ölçü­de dikkate değer bir­şeydir, çünkü mis­yo­ner­le­ri­miz kimilerini Hıris­ti­yan yapmış, ama hiçbir zaman uygar in­san­lar yapa­­ma­mış­­lardır. Hiçbir­şey töre­le­rimize ve bi­zim tar­zı­mızda yaşa­ma­ya karşı taşı­dık­ları yenilmez tiksin­ti­nin hak­kından gele­mez. Eğer bu yoksul yaba­nıl­lar ileri sürül­düğü kadar sefil iseler, hangi an­la­şıl­maz yargı eksikliği ile sürekli olarak bize öykünerek kendi­le­rini uy­gar­laştırmayı ya da ara­mızda mut­­­­lu ola­rak yaşa­mayı öğre­nmeyi redde­der­ler? Oysa bin yerde Fran­­­sız­ların ve başka Av­rupalıların gö­nül­lü olarak bu uluslar arasına sığın­dıklarını, bütün yaşam­larını ora­­larda geçir­dik­le­rini, ve böyle tuhaf bir ya­şam yolunu bırakama­dıklarını okuruz, ve gide­rek sağduyulu mis­yo­ner­lerin bile böy­le­si­ne kü­çüm­se­nen insanlar arasında ge­çirdik­leri dingin ve suçsuz gün­le­ri derinden öz­le­dik­le­rini görürüz. Eğer kendi durum­la­rını ve bi­zim­kini sağlam olarak yar­gıla­ma­ya yete­cek den­li aydın­lan­maları olmadığı söyle­nir­se, mutlu­luğu de­ğer­lendirmenin bir us de­ğil ama bir duy­­gu­ sorunu ol­du­ğu yanıtını ve­re­ce­ğim. Da­hası, bu yanıt daha da güçlü ola­rak bize karşı çevrilebilir, çünkü bizim dü­­­şün­celerimiz ve ya­ba­nıl­la­rın kendi yaşam yolları için buldukları beğe­niyi kav­­ramak için gereken ansal yatkınlık arasında ya­ba­­nıl­ların düşün­celeri ve onlara bi­zim yaşam yo­lu­mu­zu kavra­ta­bi­lecek olanlar ara­sında olduğun­dan da­ha bü­yük bir uzak­lık var­dır. Gerçekte, bir kaç gözlem­den sonra onlar için tüm emek­le­rimizin yalnızca iki he­defe, yani ken­dimiz için yaşam ra­hat­lık­larına ve baş­ka­ları ara­sında saygıya yö­ne­lik oldu­ğunu gör­mek ko­lay­dır. Ama bir yabanılın yaşa­mını or­man­ların or­tasında ya da balık tutarak ya da kötü bir kavalı ondan tek bir nota çıkar­mayı bil­meden ve öğ­renme sıkın­tısına girmeden öt­tü­rerek yal­nız başına geçir­mek­ten duy­duğu türde haz­zı nasıl imge­leyeceğiz?</p>
			<p class="paragraf">Birçok kez yabanıllar Paris’e, Londra’ya ve başka kentlere getirildiler. Hemen lükslerimiz, varsıl­lık­la­rımız ve tüm en yararlı ve en ilginç sanatlarımız ön­le­rine serildi. Tümü de hiçbir zaman üzer­le­rin­de aptalca bir hayranlıktan başka bir uyarıda bulun­madı ve en küçük bir imrenme belirtisi yaratmadı. Baş­kaları arasında kimi Kuzey Ameri­kalıların otuz yıl önce İn­giliz sarayına getirilen bir şeflerinin öykü­­sünü anım­sıyorum. Ona kendisini memnun ede­­cek bir arma­ğan bulmak için göz­lerinin önün­den bin bir nesne ge­çir­miş­ler ve ilgisini çekmiş görünen hiç­birşey bulamamışlardı. Silah­la­rımız ona çok ağır ve uygunsuz gö­rünüyor, ayak­ka­bı­la­rımız ayak­larını yaralıyor, giy­si­leri­miz onu rahatsız ediyordu, ve tü­münü reddetti. Sonunda bir yün bat­taniyeyi aldıktan son­ra onu omuzlarının üzerine atmaktan hoş­la­nı­yor gö­ründüğü anlaşıldı. Ona hemen, ‘Hiç ol­mazsa bu eşyanın yararlığını kabul edeceksiniz,’ dediler. ‘Evet,’ diye yanıtladı, ‘bu bana neredeyse bir hay­van deri­si kadar iyi gö­rünü­yor.’ Ve gene de yağmurda birini ya da ötekini giyip giyme­diğini söyle­medi.</p>
			<p class="paragraf">Belki de biri bana diyecektir ki, her insanı kendi ya­şam yoluna bağlayarak yabanılların bizimkinde iyi şey­ler olduğunu duyumsamalarının önüne geçen şey alış­kanlıktır. Bu temelde, alışkanlığın yaba­nıl­lar­da on­ların sefilliklerini beğenmelerini sürdürmek için Avrupalılarda mutluluklarının hazzını sür­dür­mek için olduğundan daha güçlü olması en azın­dan aşırı ölçüde olağandışı görünmelidir. Ama bu son karşı­çı­kışa yanıt olarak tek bir söz­cüğe bile izin vermeye­­­cek bir kar­şılık verebilmek için, ve kimi­lerinin boş ye­re uy­gar­laş­tır­maya çabaladıkları genç yabanıl­la­rın sözünü etmeksizin ve Danimarka’da büyüt­me­ye ve besle­meye çalıştıkları ama tümü de üzüntü ve umut­suz­luk nedeniyle ya kendilerini bıraktık­ları için, ya da yüzerek doğdukları ülke­ye geri dön­me gi­­ri­­şim­lerinde deniz­de boğularak ölen <a id="idIndexMarker-4"/>Grön­lan­d­lılar ve <a id="idIndexMarker-3"/><a id="idIndexMarker-2"/>İzlandalılar hakkında konuşmak­sızın, Av­ru­pa uygarlığının hayranlarına ince­le­me­leri için iyi doğ­rulanmış tek bir örnek sun­makla yeti­­ne­ceğim.</p>
			<p class="paragraf">“Ümit Burnu’nun Hollandalı misyonerlerinin tüm çabaları hiçbir zaman tek bir Hottentotu dön­­­dürmeyi başaramadı. Cape valisi Van der Stel on­lar­dan birini daha çocukken aldı ve Hıristiyan dini­nin ilkeleri içinde ve Avrupa göreneklerini uygun olarak yetiştirdi. Üzerine gösterişli giysiler giy­dirildi, kendisine birçok dil öğretildi, ve ilerle­mesi eği­timi için gös­terilen çabalara çok iyi karşılık verdi. Ka­fasında büyük umutlar besleyen vali tara­fın­dan onu Şirketin işlerinde verimli olarak kulla­nan gözetmen bir ge­neral ile birlikte Doğu Hint Ada­ları’na gön­derildi. Gözetmenin ölümünden sonra Cape’e geri döndü. Dö­nüşünden bir kaç gün son­ra kimi Hot­ten­tot ak­rabalarına bir ziya­re­tinde yeniden ko­yun derisi ile gi­yin­mek için üze­rindeki süslü Avru­pa giysilerini çı­karma kararını verdi. Kaleye yanında eski giysi­lerini kapsayan bir paket taşı­yarak bu yeni giysiler içinde geri döndü ve onları valiye sunarken ona şunları söyledi (başlık sayfasına bakan resim): <span class="CharOverride-21">“‘İn­­­ce­liğinize sığını­yorum, efendim; bu giysileri bun­dan böyle red­dedişimi dikkate almanız için. Ayrıca tüm yaşa­mım için Hıris­tiyan dinini de redde­di­yorum. Ka­ra­rım ata­larımın dininde, töre ve göreneklerinde yaşa­mak ve öl­mek­tir. Sizden beklediğim biricik iyilik tak­tığım kolyeyi ve kılıcı bana bırakmanızdır. Onları size olan sev­gimden tutacağım.’ Van der Stel’in yanıtını bek­le­meden hemen koşup gitti ve Cape’te bir daha görülme­di.”</span> <span class="CharOverride-21">Yol­cu­luk­ların Tarihi</span>, cilt 5, s. 175.</p>
			<p class="paragraf"><span class="CharOverride-28">Not 17.</span> Bana karşı çıkılabilir ve böyle bir dü­zen­­sizlik içinde insanların bıkıp usanmadan bir­birleri­ni bo­ğazlamak yerine, eğer dağılmalarına bir sınır yok­sa, dağıl­mış olmalarının gerekeceği söyle­ne­bilir. Ama ilk olarak bu sınırların en azından dün­yanın sınır­ları olması gerekecektir, ve eğer doğa du­ru­mun­dan sonuçlanan aşırı nüfus üzerine dü­şü­nü­lürse, yer­yüzünün bu durumda çok geç­me­den bu yolda bir arada toplu kalmaya zor­la­nmış in­sanlarla kapla­na­cağı yar­gı­sı çıkarılacaktır. Da­hası, eğer kötü­lük çabuk olsaydı ve değişim bir gün­den erte­si güne olan birşey olsaydı, o zaman da­ğı­­lır­lardı. Ama bo­yun­duruk altında doğmuşlar, ve ağır­lığını du­yum­sadıkları zaman onu taşımaya alıştı­rıl­mış­lar­dı, ve onu üstlerinden atma fırsatını bek­le­mek­le yeti­niyorlardı. Son olarak, daha şim­diden onları bir a­rada kalmaya zorlayan binlerce rahatlığa alıştıkları için, dağılma herkesin ken­disinden başka hiçbir­şeye gereksinimi olmadığı için ne yapacağına bir başkasının onayını bekle­meden karar verdiği ilk zamanlardaki gibi kolay değildi.</p>
			<p class="paragraf"><span class="CharOverride-28">Not 18.</span> Mareşal de Villars seferlerinden birinde erzak sözleşmecilerinden birinin aşırı bir yol­suz­luğu orduyu sıkıntıya soktuğu ve ho­mur­­dan­ma­lara yol açtığı zaman onu sertçe azar­ladığını ve astırma gözdağı verdiğini anla­tırdı. “Bu göz­dağı beni ilgilendirmez,” diye yanıt verdi dolandı­rıcı kork­madan, “ve size büyük bir rahatlıkla elinde yüz bin lirası olan biri­ni asma­ya­cak­larını söy­le­rim.” “Nasıl böyle oldu bil­miyorum” diye yanıt verdi mareşal safça, “ama gerçekte asılmadı, gerçi bunu yüz kez haketmiş olsa da.”</p>
			<p class="paragraf"><span class="CharOverride-28">Not 19.</span> Dağıtımcı türe doğa duru­mun­daki bu katı eşitliğe bile karşı olurdu, üstelik bu uygar top­lumda uygulanabilir olsa bile; ve Devletin tüm üyelerinin ona yetenekleri ve güçleri oranında hizmet etme­leri gerekirken, yurttaşların kendi pay­­larına hiz­met­­leri ile orantılı olarak ayırılmaları ve kayırıl­maları gerekir. <a id="idIndexMarker-1"/>İsokrates’in bir pasajı bu anlam­da anlaşıl­ma­lıdır; onda ilk Atina­lıları iki tür eşitlikten hangisinin daha yararlı olduğunun nasıl ayırdedile­ce­ğini tam olarak anladıkları için över, ve bunlardan birinin aynı üstünlükleri tüm yurt­taşlar arasında ayrımsızca bölmekten olu­­şur­ken, öte­kinin onları her birinin değerine göre da­ğıt­maktan oluştuğunu belirtir. Bu usta politikacılar, diye ekler orator, kö­tüler ve iyi insan­lar arasında hiçbir ayrım yapmayan o haksız eşitliği yasakla­dılar, ve ken­dilerini çiğ­nenemeyecek bir yolda her insanı değe­rine göre ödüllendiren ya da ceza­lan­dıran eşitliğe bağladılar. Ama ilk olarak hiçbir za­man hangi bo­zul­ma dere­cesine ulaşmış olursa ol­sun onda iyiler ve kötüler arasında hiçbir ayrımın yapılmadığı bir toplum varolmadı; ve yasanın magister için bir kural olarak hiz­met edecek denli sağın bir ölçü saptayama­dığı ahlak sorunlarında, yasa büyük bir bilgelikle yurt­taşların yazgılarını ya da ko­num­larını magisterin keyfine bırakmamak için onun kişi­leri yargı­la­ma­sını yasaklar ve eylem­ler­den başka birşeyi yargı­la­masına izin vermez. Eski Ro­malıların ahlakının dışında sensorlara dayana­bi­­le­cek denli arı hiçbir ahlak yoktur, ve bizim ara­mızda benzer mah­ke­me­ler kısa bir süre içinde karışıklığa yol açar­lar­dı. Kötü ve iyi insanlar arasın­daki ayrımı sap­tamak kamu saygısına kalır; magister yal­nızca kesin olan hak sorunlarını yargı­lar. Ama ahlakın gerçek yar­gıcı zaman zaman kö­tü­ye kul­la­nılsa da hiçbir zaman bozulmayan ve bu nok­tada dürüst ve gide­rek ay­dın­lanmış bir yargıç olan halktır. Yurttaşların ko­num­larının böylece kişisel değer temelinde de­ğil, ki bu magistere ya­sa­nın hemen hemen keyfi bir uy­gulamasını yap­ma yo­lunu açacaktır, ama Dev­lete yaptıkları ger­çek hiz­metlerin temelinde dü­zen­lenmesi gerekir, ki bun­lar daha sağın olarak hesap­lanmaya açıktır.</p>
			<div class="_idFootnotes">
				<div class="_idFootnote">
					<p class="Basic-Paragraph" xml:lang="en-GB"><a class="_idFootnoteAnchor" href="#footnote-225-1-backlink" id="footnote-225-1">1</a>Buna birkaç kuraldışı olabilir, örneğin Nikaragua Eyaletinden getirilen bir hayvan gibi; bu bir tilkiye benzer, ayakları bir insan eli gibidir, ve, Corrèal’e göre, karnının altında kaçmak zorunda kaldığı zaman içine bebeklerini koyduğu bir kese vardır. Bu hiç kuşkusuz Meksika’da <span class="CharOverride-21">tlaquatz</span> denilen aynı hayvandır, ve Laët<span class="CharOverride-22">B</span> bu türün dişisinin aynı amaçlı benzer bir kesesinin olduğunu söyler. [Hachette tarafından dikkatsizce atlanan bu not ilk kez 1782 yayımına alındı.]</p>
				</div>
				<div class="_idFootnote">
					<p class="Basic-Paragraph" xml:lang="en-GB"><a class="_idFootnoteAnchor" href="#footnote-225-2-backlink" id="footnote-225-2">2</a>[<span class="CharOverride-21">Erdemsizlikleri bilmemek onlara erdemin bilgisinin bunlara oldu­ğundan daha kârlı olmuştur</span>. — Justin, Hist. ii, 2.]</p>
				</div>
				<div class="_idFootnote">
					<p class="Basic-Paragraph" xml:lang="en-GB"><a class="_idFootnoteAnchor" href="#footnote-225-3-backlink" id="footnote-225-3">3</a>‘<a id="idIndexMarker-81"/>Öz-saygı’ [<span class="CharOverride-21">amour propre</span>] ve ‘öz-sevgi’ [<span class="CharOverride-21">amour de soi même</span>], doğa­larında ve etkilerinde çok ayrı bu iki tutku birbiri ile karış­tırıl­mamalıdır. Öz-sevgi doğal bir duygudur ki, her hayvanı kendi sakınımı için uyanık olmaya götürür ve in­sanda us tara­fından yönetilerek ve acıma tarafından değiş­kiye uğratı­larak insanlık ve erdem üretir. Öz-saygı yalnızca göreli bir duy­gudur, yapaydır ve toplumda doğar, her bireyi kendini tüm baş­ka­la­rın­dan daha önemli görmeye götürür, insanlarda bir­bir­lerine yap­tıkları her kötülüğü esinlendirir ve <a id="idIndexMarker-80"/>onurun gerçek kayna­ğıdır.</p>
					<p class="Basic-Paragraph" xml:lang="en-GB">Bu iyice anlaşılınca, diyorum ki ilkel durumu­muz­da, gerçek doğa durumunda öz-saygı varolmaz. Çünkü her bireysel insan kendine onu gözleyen biricik seyirci olarak, evrende onun­la ilgi­le­­nen biricik varlık olarak, kendi değe­rinin biricik yargıcı olarak baktığı için, kaynağını onun yap­maya götürülemeyeceği kar­­­şı­laştırmalardan alan bir duy­gunun onun ruhunda doğa­bil­mesi olanaksızdır; aynı ne­den­le, bu insan ne nef­ret edebilir, ne de öç isteyebilirdi, çünü bunlar uğradığı bir say­gısızlık duygu­sun­dan doğabilirlerdi; ve saygısızlığı oluş­tu­ran kötülük değil ama küçümseme ya da incitme niyeti olduğu için, kendilerini de­ğerlen­dirmeyi ya da karşılaştırmayı bilmeyen insanlar bir­bir­lerine hiç­bir karşılıklı saygısızlıkta bu­lunmaksızın öyle yap­mak­tan her­hangi bir kazanç bekle­dikleri zaman birbirlerine karşı büyük bir şiddet uygula­ya­bi­lirler. Tek bir sözcükle, her insan ben­zerlerine hemen hemen bir başka türün hayvanlarına baktığı gibi baktığı için, zayıf insanın avını kapıp kaçırabilir ya da kendinin­kini en güçlü insana teslim edebilir, ve bunu bu hır­sızlıkları doğal olaylardan başka birşey olarak görmeksizin, ya da en küçük bir saygısızlık ya da içerleme duy­gusu olmaksızın, ve iyi ya da kötü bir sonuçtan duyulan acı ya da sevinçten başka bir tutku ol­maksızın yapabilir.</p>
				</div>
				<div class="_idFootnote">
					<p class="Basic-Paragraph" xml:lang="en-GB"><a class="_idFootnoteAnchor" href="#footnote-225-4-backlink" id="footnote-225-4">4</a>[<span class="CharOverride-21">Gözyaşlarını vermekle, doğa insan soyuna en yumuşak yürekleri verdiğini bildirdi</span>.]</p>
				</div>
				<div class="_idFootnote">
					<p class="Basic-Paragraph" xml:lang="en-GB"><a class="_idFootnoteAnchor" href="#footnote-225-5-backlink" id="footnote-225-5">5</a>[<span class="CharOverride-21">“Kötülüklerin yeniliğine öfkeli, </span></p>
					<p class="Basic-Paragraph" xml:lang="en-GB"><span class="CharOverride-21">     varsıl da yoksul da kaçmak isterler gönençten;</span></p>
					<p class="Basic-Paragraph" xml:lang="en-GB"><span class="CharOverride-21">     ve nefret ederler bir zamanlar dilediklerinden.”</span> </p>
					<p class="Basic-Paragraph" xml:lang="en-GB">			        Ovid, <span class="CharOverride-21">Başkalaşımlar</span>, xi, 127.]</p>
				</div>
				<div class="_idFootnote">
					<p class="Basic-Paragraph" xml:lang="en-GB"><a class="_idFootnoteAnchor" href="#footnote-225-6-backlink" id="footnote-225-6">6</a>[Tacitus, <span class="CharOverride-21">Hist</span>. iv. 17. <span class="CharOverride-21">“Barış derler en sefil köleliğe.”  </span>]</p>
				</div>
				<div class="_idFootnote">
					<p class="Basic-Paragraph" xml:lang="en-GB"><a class="_idFootnoteAnchor" href="#footnote-225-7-backlink" id="footnote-225-7">7</a><span class="CharOverride-21">Hıristiyan Kraliçe’nin İspanya Tererkliği’nin Çeşitli Devletleri Üzerindeki Hakları Üzerine</span>,</p>
				</div>
				<div class="_idFootnote">
					<p class="Basic-Paragraph" xml:lang="en-GB"><a class="_idFootnoteAnchor" href="#footnote-225-8-backlink" id="footnote-225-8">8</a>[<span class="CharOverride-21">“Bana kılıç daldırmayı buyursan kardeşimin göğsüne, ya da ebeveynlerimin boğazına ya da gebe karımın rahmine, tümünü yapacağım, üstelik sağ elim isteksiz olsa bile.”</span> Lucan, <span class="CharOverride-21">Pharsalia</span> I. 376-8.]</p>
				</div>
				<div class="_idFootnote">
					<p class="Basic-Paragraph" xml:lang="en-GB"><a class="_idFootnoteAnchor" href="#footnote-225-9-backlink" id="footnote-225-9">9</a>[<span class="CharOverride-21">“ki onda dürüstlükten hiç umut yoktur”;</span> Tacitus’tan bir uyarlama.]</p>
				</div>
				<div class="_idFootnote">
					<p class="Basic-Paragraph" xml:lang="en-GB"><a class="_idFootnoteAnchor" href="#footnote-225-10-backlink" id="footnote-225-10">10</a>[<span class="CharOverride-21">“Ve insan soyunun mutluluğundan hiçbirşey yitmeyecektir, eğer, bu kadar çok dilin yıkımı ve karışıklığı ortadan kaldırıldığında, ölümlüler tek bir sanatı geliştirecek ve ona herhangi birşeyi imler, devimler ve eylemler yoluyla açıklama izni verilecek olursa. Ama şimdi öyle düzenlenmiştir ki, halkın hayvanlar olduğuna inandığı dirimlilerin durumu bu bakımdan bizimkinden daha iyidir, çünkü duygularını ve düşüncelerini herhangi bir çevirmen olmaksızın herhangi bir ölümlüden daha kolay ve daha mutlu olarak imlerler, özellikle yabancı bir dil kullanıyorlarsa.”</span>]	</p>
				</div>
			</div>
		</div>
	</body>
</html>