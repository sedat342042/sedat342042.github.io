<html xmlns="http://www.w3.org/1999/xhtml">
	<head>
		<title>05_Konu.html</title>
		<link href="template.css" rel="stylesheet" type="text/css"/>
	</head>
	<body>
		<div id="x05_Konu.html" xml:lang="tr-TR">
			<div class="Basic-Text-Frame">
				<p class="x1-baslik-E" id="toc_marker-38">5. NAMAZIN FERDÎ VE SOSYAL HAYATA KAZANDIRDIĞI <br/>PRENSİPLER NELERDİR?</p>
				<p class="a--Metin">Namaz, insanın Yaratıcısını hatırlaması, O’nu anması, O’nunla irtibata geçmesidir. Allah’ı zikretmek olan namaz, insanın hem bedenine hem de ruhuna şifadır. Cenâb-ı Hak Kur’ân-ı Kerim’de şöyle buyuruyor: “İşte onlar iman edip gönülleri Allah’ı zikretmekle, O’nu anmakla huzur bulan kimselerdir. İyi bilin ki gönüller ancak Allah’ı anmakla huzur bulur.”<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-260-1" id="footnote-260-1-backlink">1</a></span></p>
				<p class="a--Metin">Peygamber Efendimiz<span class="x-aleyhisselam--E" style="font-size:0.73em;" xml:lang="tr-TR"> (sallallahu aleyhi ve sellem) </span>bir hadis-i şeriflerinde, bağırsak rahatsızlığı çeken Ebû Hureyre’ye, “Kalk, namaz kıl. Namazda şifa vardır.”<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-260-2" id="footnote-260-2-backlink">2</a></span> tavsiyesi yapmıştır. </p>
				<p class="a--Metin">Daha önce üzerinde durmuştuk. Elbette ibadetlerde maddi-manevi herhangi bir beklentiye girmek doğru değildir. Esas olan Rabbin rızasını kazanmaktır. Ancak namaz, oruç, hac ve zekât gibi ibadetlerle insan ve toplum hayatı adına birçok hedefin gerçekleşmesi de söz konusudur. Şimdi de bunları inceleyelim:</p>
				<p class="x2-baslik-E" id="toc_marker-39">Namaz günlük hayatımızı disipline eder</p>
				<p class="a--Metin">Namaz her gün beş vakit olarak belli bir plan ve program dâhilinde ve sürekli yapılan bir ibadettir. Bu durum kişide zamanla bir iç disiplinin oluşmasına sebep olur. Çünkü namazın günün belli saatlerinde kılınması gerekir. Bu şekilde namaz sürekli kılındığı takdirde kişi zamanını disiplin altına alır. Bu durum onda alışkanlık yapar ve o kişi artık disiplin insanı haline gelir. Mesela kişi güne, sabah namazıyla merhaba der. Ardından işine koyulur. Erken saatlerde işine başladığı için zamanı bereketlenir. Öğle saatlerine doğru bir yorgunluk hisseder, ruhu adeta bir teneffüse ihtiyaç duyar. Bu zaman diliminde öğle namazı bir Hızır gibi yetişir ve onu rahatlatır. Arkasından ikindi, akşam ve derken yatsıyla gün son bulur. </p>
				<p class="a--Metin">Fethullah Gülen Hocaefendi bu hakikati şöyle dile getirir: “Hayat namaza göre tanzim edilmeli. Namaz bir takvim gibi hayatın her noktasını kuşatmalı. Hayatın gerçek takviminin blokajı namaz üzerine oturtulmalı. Namaz vakitleri köşe taşları olmalı ve sair işler bu köşe taşlarına göre programlanmalı. Eskiler bir iş için sözleştiklerinde “Sabah namazından önce... Öğle namazından sonra” derlerdi. Kur’ân’da da bu espri muhafaza edilir ve pek çok yerde “Namaz kılındıktan sonra... Namaza kalktığınızda... Namaza durduğunuzda”<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-260-3" id="footnote-260-3-backlink">3</a></span> gibi ifadelerle ferman buyrulur.”<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-260-4" id="footnote-260-4-backlink">4</a></span></p>
				<p class="a--Metin">Cemaatle kılınan namazlarda özellikle imama uyma; müminleri askeri bir disipline kavuşturur. İmam “Allahu Ekber” dediğinde artık, konuşan ve Rabb’e yüksek sesle iltica eden o olur. Müminlere aynı zamanda vekâlet etmiş olur. İmamın tekbirleri bir direktif halinde tüm cemaati oturtur-kaldırır. Bu açıdan cemaatte manevî, ruhî, yüksek ve yüce bir disiplin vardır. İdeal bir cemaatin ve inanmış topluluğun ileri derecede disipline olmuş formlarını ancak günde beş defa kılınan namazda bulmak mümkündür. Şüphesiz bu disiplin her şeyden önce ruhî, fikrî ve manevî bir disiplindir. Diğer bazı disiplinlerin soğukluğu da onda yoktur. Her ibadet hareketi sımsıcak bir duygu ve disiplin verir insana. Ve bu hareket, bütün ömür boyu devam eder.<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-260-5" id="footnote-260-5-backlink">5</a></span></p>
				<p class="x2-baslik-E" id="toc_marker-40">Namaz insanı günahlardan ve kötülüklerden uzaklaştırır </p>
				<p class="a--Metin">Namaz, kişiyi günahlardan korur, muhafaza eder. İnsanı günah kirlerinden temizleyip pak eder. “Gündüzün iki tarafında, gecenin gündüze yakın saatlerinde namaz kıl! Zira böyle güzel işler, insandan uzak olmayan günahları silip giderir. Bu, düşünen ve ibret alanlara bir nasihattir.”<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-260-6" id="footnote-260-6-backlink">6</a></span> âyet-i kerimesi nazil olduğunda bir sahabi, “Ey Allah’ın Resûlü! Bu hükme ben de dâhil miyim?” deyince Allah Resûlü, “Bu benim bütün ümmetim içindir.” buyurmuştur.</p>
				<p class="a--Metin">Bediüzzaman Hazretleri’nin ifadeleriyle namaz, Rabbe teslim olma, O’na boyun eğip her türlü ihtiyacını O’ndan isteme ve aynı zamanda O’na günde beş defa hesap verme zamanıdır. </p>
				<p class="a--Metin">Şimdi düşünelim, bu şuurla günde beş defa Allah’ın huzuruna çıkacak olan kişi günah işleyebilir mi? Yine namaz vesilesiyle günde beş defa Rabbine olan bağlılığını tazeleyen bir mümin, O’nun emirlerine karşı gelebilir mi? İşte “Muhakkak ki namaz, insanı, ahlâk dışı davranışlardan, meşru olmayan işlerden uzak tutar. Allah’ı namazla anmak, elbette en büyük fazilettir. Allah bütün işlediklerinizi bilir.”<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-260-7" id="footnote-260-7-backlink">7</a></span> âyet-i kerimesi bu hakikati dile getirmektedir.</p>
				<p class="a--Metin">Mesela öğle namazını kılmış bir insan, ikindi namazının geleceğini düşünerek öğle ile ikindi arasında günahlara girmekten çekinir/çekinmelidir. Aynı şekilde ikindiyi kılan bir kimse de akşam namazının geleceğini bildiği için bu arada günaha girmemeye çalışır. </p>
				<p class="a--Metin">Bu şekilde beş vakit namazını düzenli olarak kılan kimse gün boyu günahtan ve kötülüklerden kendisini uzak tutma cehd ve gayreti içinde olur. </p>
				<p class="a--Metin">Peygamber Efendimiz bir hadislerinde bu hakikati şöyle dile getirir:</p>
				<p class="a--Metin">–  Sizden birinizin kapısının önünden bir nehir aksa ve bu nehirde her gün beş kere yıkansa, acaba üzerinde hiç kir kalır mı, ne dersiniz?</p>
				<p class="a--Metin">Sahabi Efendilerimiz,</p>
				<p class="a--Metin">–  Bu hâl, onun kirlerinden hiçbir şey bırakmaz, dediler.</p>
				<p class="a--Metin">Peygamber Efendimiz<span class="x-aleyhisselam--E" style="font-size:0.73em;" xml:lang="tr-TR"> (sallallahu aleyhi ve sellem)</span>,</p>
				<p class="a--Metin">–  İşte bu, beş vakit namazın misalidir. Allah onlar sayesinde bütün hataları siler.<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-260-8" id="footnote-260-8-backlink">8</a></span></p>
				<p class="a--Metin">Ayet ve hadislerin bütününden namazda, insanı günahlardan ve kötülüklerden koruyan bir kuvvetin olduğu anlaşılmaktadır. </p>
				<p class="a--Metin">Namaz Allah’a yakın olmayı temsil ettiği için yüksek düzeyde vefa da ister. Bunun anlamı şudur: Kulun, namaza karşı gösterdiği vefa, özen ve iştiyak nispetinde, namaz da ona karşı vefalı olur ve ondaki günaha açılan duyguları ve kötülük hislerini köreltir. </p>
				<p class="x2-baslik-E" id="toc_marker-41">Namaz ağacın yapraklarını dökmesi gibi günahları döker</p>
				<p class="a--Metin">Namaz, Fethullah Gülen Hocaefendi’nin ifadeleriyle, insanda gerçek manada bir tevbe şuuru meydana getirir. Her ne kadar insan, günde beş defa kavlî olarak tevbe etmese bile, onun kılmış olduğu namazlar, fiilî bir tevbe yerine geçmektedir.<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-260-9" id="footnote-260-9-backlink">9</a></span></p>
				<p class="a--Metin">Sahabilerden Hz. Ebû Osman anlatıyor:</p>
				<p class="a--Metin">–  Sahabinin önde gelenlerinden, Efendimiz’in “Ehl-i beytimdendir.” diye takdir ve tebcil ettiği Selmân-ı Fârisî ile bir ağacın altında oturuyorduk. Bir ara Selman ağacın dallarından birini tuttu, sallamaya başladı. Ağacın yaprakları dökülene kadar salladı. Sonra da bana dönerek,</p>
				<p class="a--Metin">–  Ey Osman! Bunu niçin yaptığımı bana sormayacak mısın, dedi.</p>
				<p class="a--Metin">Ben de onun bu hareketini anlamadım ve sordum:</p>
				<p class="a--Metin">–  Söyle lütfen! Bunu niçin yaptın, dedim. Bana ağacı yaprakları dökülünceye kadar niçin salladığını anlattı:</p>
				<p class="a--Metin">–  Bir keresinde Sevgili Peygamberimizle birlikte aynen bu şekilde bir ağacın altında oturuyorduk. Ağacın dallarından birini tutup yaprakları dökülünceye dek salladı ve bana, “Ey Selman! Bunu niçin yaptığımı bana sormayacak mısın?” buyurdular. O zaman ben de, “Ey Allah’ın Resûlü! Bunu niçin yaptınız?” diye sordum. </p>
				<p class="a--Metin">Bana şunları söyledi: “Bir Müslüman güzelce abdest alıp sonra da beş vakit namazını kılarsa onun günahları işte şu ağacın yaprakları gibi dökülür. Arkasından da ‘Gündüzün iki tarafında, gecenin gündüze yakın saatlerinde namaz kıl! Zira böyle güzel işler, insandan uzak olmayan günahları silip giderir. Bu, düşünen ve ibret alanlara bir nasihattir.’<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-260-10" id="footnote-260-10-backlink">10</a></span> âyetini okudular.<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-260-11" id="footnote-260-11-backlink">11</a></span></p>
				<p class="x2-baslik-E" id="toc_marker-42">Namaz, huzur ve mutluluk kaynağıdır</p>
				<p class="a--Metin">Hayatta güzelliklerin yanı sıra hoşlanmadığımız şeylerle de yüz yüze gelebiliriz. Çünkü dünya, bir imtihan yurdudur.</p>
				<p class="a--Metin">İşte böyle durumlarda insanın tek tesellisi başta namaz olmak üzere ibadettir. Namaz dünyevî birtakım zorluklara karşı mümine direnme ve dayanma gücü verir. “<span class="italik-E" xml:lang="tr-TR">Ey iman edenler! Sabır göstererek ve </span><span class="italik-E" xml:lang="tr-TR">namazı vesile kılarak Allah’tan yardım dileyin. Muhakkak ki Allah </span><span class="italik-E" xml:lang="tr-TR">sabredenlerle beraberdir.</span>”<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-260-12" id="footnote-260-12-backlink">12</a></span> </p>
				<p class="a--Metin">Ayet-i kerimeden sabır ve namazın, hayatın zorlukları karşısında yıkılmak üzere olduğumuz, bunaldığımız ve bir yardım eline ihtiyaç duyduğumuz anlarda başvuracağımız iki çare olduğunu görüyoruz. Devamlı eda edilen namazla kazanılan irade gücü ve motivasyon sayesinde bela ve musibetlere direnme, öfke kontrolü, nefsin arzularına karşı gelme, insanlardan gelen ve gelebilecek bütün nahoş hareketlere karşı durabilme gücü kazanılır.</p>
				<p class="a--Metin">Peygamber Efendimiz için şöyle denir: “O bir iş sebebiyle üzülmüş ve hüzünlenmişse hemen namaza kalkardı.”<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-260-13" id="footnote-260-13-backlink">13</a></span> Çünkü namaz onun için bir huzur kaynağıydı. O, namazla rahatlıyor, namazla kendisini teskin ediyordu. </p>
				<p class="a--Metin">İnsan; namazı iç dünyasının bir ameli hâline getirebilirse, seven bir insanın sevdiğini görmek için duyduğu aşkı namazın gelmesinde de duyacaktır. Her namaza durduğunda “Keşke bu namaz bitmese…” diyecek, Hz. Hubeyb’in idam edilmeden önceki son isteği gibi gözü hep namazda olacak ve bir namaz insanı haline gelecektir. </p>
				<p class="a--Metin">Kişinin, namazlarını şuurlu olarak eda etmesi, onun düzensiz hayatına bir düzen, dağınık kalbine bir denge getirir, perişan hislerini ayağa kaldırıp bulanık yönlerine de ışık saçar. O, bu sayede doğru görme, doğru düşünme, doğru konuşma imkânını elde eder. Günde beş defa Rabbin huzuruna gelinip şuurla eda edilen namaz, Allah’ın izniyle bütün bunları insana kazandıracak mahiyettedir. Namaz, bu manaları hem taşır, hem de tekeffül etmiş durumdadır. </p>
				<p class="x2-baslik-E" id="toc_marker-43">Darağacına gitmeden iki rekât namaz</p>
				<p class="a--Metin">Az önce “Hz. Hubeyb’in idam edilmeden önceki son isteği gibi gözü hep namazda olacak ve bir namaz insanı haline gelecektir” ifadesine yer vermiştik. Sözün burasında Hz. Hubeyb’in başından geçen şu hadiseyi anlatmasak o büyük ruha vefasızlık yapmış oluruz:</p>
				<p class="a--Metin">Peygamber Efendimiz<span class="x-aleyhisselam--E" style="font-size:0.73em;" xml:lang="tr-TR"> (sallallahu aleyhi </span><span class="x-aleyhisselam--E" style="font-size:0.73em;" xml:lang="tr-TR">ve sellem) </span>müşrikler üzerine on kişilik bir keşif birliği hazırlamış ve bu keşif kolunun başına da Hz. Asım ibn Sabit el-Ensari’yi kumandan yaparak göndermişti.</p>
				<p class="a--Metin">Bu keşif kolu hareket ettiler. Nihayet Mekke ile Usfan arasına geldikleri zaman, Huzayl kabilesinden Beni Lihyan denilen bir kabilenin vadisine geldikleri bildirildi. O kabile halkı yüze yakın okçu birliği ile bunları yakalamak için peşlerinden gittiler. Ayak izlerinin peşine düştüler. Çok iyi iz takip ederlerdi. Nihayet keşif birliğinin konaklamış oldukları bir yere geldiler ve orada keşif birliğinin Medine’den azık olarak yanlarına almış oldukları hurmalardan birinin çekirdeğini buldular. Bunun üzerine; </p>
				<p class="a--Metin">– İşte bunlar Yesrib hurmalarıdır, dediler ve tekrar Efendimiz’in keşif kolunun izlerini takip ettiler. Sonunda onlara ulaştılar. Hz. Asım ve arkadaşları son noktaya vardıkları zaman yüksek bir tepeye sığındılar. Takipçiler onları çepeçevre kuşattılar ve:</p>
				<p class="a--Metin">–  Size söz veriyoruz, eğer bizim yanımıza inerseniz sizden hiç kimseyi öldürmeyeceğiz, dediler. Bunun üzerine müfrezenin komutanı Asım arkadaşlarına:</p>
				<p class="a--Metin">–  Ben bir kâfirin zimmetine (yani verdiği söze güvenerek yanına) inmem, dedikten sonra: </p>
				<p class="a--Metin">–  Ey Allah’ım, Peygamberine halimizi haber ver, dedi.</p>
				<p class="a--Metin">Asım ve arkadaşları müşriklerle çarpıştılar. Nihayet müşriklerden yedi kişi Asım’ı oklarla şehit etti. Geriye Hz. Hubeyb, Hz. Zeyd ve diğer bir kişi kaldı. Müşrikler onlara öldürmeyeceklerine dair ahd ve yemin verdiler. Onlara bu ahid ve yemin verilince, bu sahabiler sığındıkları tepeden müşriklerin yanına indiler. Müşrikler mücahitleri ele geçirince, yaylarının kirişlerini çözüp bunlarla sahabileri bağladılar. Bunun üzerine iki mücahidin yanında bulunan o üçüncü kişi -ki o Hz. Abdullah bin Tarık’tır-:</p>
				<p class="a--Metin">–  Bu bir zulümdür, dedi ve onlarla beraber gitmeyi kabul etmeyip direndi. Müşrikler de onu sürüklediler ve kendileriyle gitmesi için hırpaladı ve dövdüler. O da gitmemekte diretti. Bunun üzerine onu da şehit ettiler. Hz. Hubeyb ile Hz. Zeyd’i de götürüp Mekke’de sattılar. Hz. Hubeyb’i Haris bin Nevfeloğulları satın aldı. </p>
				<p class="a--Metin">Hz. Hubeyb, Bedir günü Haris bin Amir’i öldürmüştü. Hz. Hubeyb, Harisoğullarının yanında haram aylar geçinceye kadar esir olarak kaldı. Nihayet onu öldürmeye karar verip ittifak ettiklerinde, Hz. Hubeyb vücut temizliği yapmak için bir ustura istedi. Kadın ona usturayı verdi, daha sonra Müslüman da olan bu kadın o günü şöyle anlatıyor:</p>
				<p class="a--Metin">– Ben farkında değilken çocuğum Hubeyb’in yanına yürümüş ve onun yanına varmış. Hubeyb de elinde ustura olduğu halde çocuğu dizine oturtmuş. Ben çocuğumu bu vaziyette görünce, Hubeyb onu ustura ile kesecek diye çok korktum. Hubeyb, elinde ustura olduğu halde benim bu korkumu anladı ve:</p>
				<p class="a--Metin">–  Çocuğu öldüreceğimden mi korkuyorsun? Ben bunu asla yapmam, dedi. Zeynep adındaki kadın şöyle diyordu:</p>
				<p class="a--Metin">–  Ben Hubeyb’den daha hayırlı bir esir görmedim. Yemin olsun, bir gün ben onu kendisi demirle bağlı olduğu halde elinde bir üzüm salkımından yerken görmüşümdür. Hâlbuki o zaman Mekke’de bu meyve hiç yoktu. Bu ancak Allah’ın Hubeyb’e ihsan ettiği bir rızıktır.</p>
				<p class="a--Metin">Nihayet Hz. Hubeyb’i Harem Bölgesi dışında öldürmek için Harem’den çıkardıklarında, Hz. Hubeyb onlara:</p>
				<p class="a--Metin">–  Beni serbest bırakın da iki rekât namaz kılayım, dedi. Sonra namazından ayrılıp onların yanına vardı ve:</p>
				<p class="a--Metin">–  Eğer ölümden korktuğumu zannetmiş olmasaydınız muhakkak namazımı uzun uzun kılardım, demişti.</p>
				<p class="a--Metin">Böylece Hz. Hubeyb şehit edilme sırasında iki rekât namaz kılmayı adet haline getiren kişi olmuştur.<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-260-14" id="footnote-260-14-backlink">14</a></span></p>
				<p class="x2-baslik-E" id="toc_marker-44">Namaz, kişiyi sosyalleştirir</p>
				<p class="a--Metin">Sağlıklı bir toplum, sağlıklı fertlerle mümkündür. İnsan toplumsal bir varlıktır. Topluluk hâlinde yaşama onun fıtratının gereğidir. Kur’ân-ı Kerim’de insanın sosyal bir varlık olduğu şu şekilde anlatılır: “Ey insanlar! Biz sizi bir erkekle bir kadından yarattık. Birbirinizi tanıyıp sahip çıkmanız için milletlere, sülâlelere ayırdık. Şunu unutmayın ki Allah’ın nazarında en değerli, en üstün olanınız, takvada (Allah’ı sayıp haramlardan sakınmada) en ileri olandır. Muhakkak ki Allah her şeyi mükemmelen bilir, her şeyden hakkıyla haberdardır.”<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-260-15" id="footnote-260-15-backlink">15</a></span> </p>
				<p class="a--Metin">Ferdî ve ruhî bir ibadet olduğu kadar, namazın sosyalleştirici bir yönü de vardır. Özellikle farz namazların cemaatle kılınmasının lüzumu, ondaki içtimaî muhtevanın boyutunu göstermesi bakımından önemlidir. İslâm’da camilerin, tarih boyunca Müslüman fertlerin sosyalleşmesinde büyük hizmetleri ve rolü olmuştur. Zira camiler yalnızca fertlerin namaz ibadetlerini ikame etmeleri için inşa edilmiş değildir. </p>
				<p class="a--Metin">Peygamber Efendimiz<span class="x-aleyhisselam--E" style="font-size:0.73em;" xml:lang="tr-TR"> (sallallahu aleyhi ve sellem)</span>, Medine’ye hicret ettikten sonra orada mescidi inşa ettiğinde, Müslümanların bugünkü ifade ile plan ve projeleri, ferdî, ailevî, sosyal ve uluslar arası (diğer kabile ve devletlerle arasındaki ilişkileri adına bütün sorunları mabedde görüşülüyor, istişare ediliyor ve karara bağlanıyordu. Belki daha sonraki yüzyıllara damgasını vuracak olan ilmî faaliyetlerin ve halkaların da merkezi konumuna yükselecekti. İlim ve medeniyetin ilk çekirdekleri, denebilir ki buralarda atıldı. İslâm medeniyetine bir mabed medeniyetidir de denebilir. </p>
				<p class="a--Metin">Mabed, ibadet edilen yer demektir ama topluca, cemaat halinde ifa edilen ibadet mahalleri, aynı zamanda Müslüman fertlerin sosyalleşmesinde ve içtimai bir şuur edinmelerinde temel fonksiyonlar icra etmiştir. Bu bakımdan namaz, İslâm’da yalnızca bir ibadet değildir. Fertlerin sosyalleşmesinde ve ilk şehir ve kentlerin oluşmasında merkezi bir rol oynamıştır. Bilindiği gibi İslâm’da ilk şehirler, camiler etrafında örgülenmiştir.<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-260-16" id="footnote-260-16-backlink">16</a></span></p>
				<p class="x2-baslik-E" id="toc_marker-45">Namaz cemaat ruhunu geliştirir</p>
				<p class="a--Metin">İnsanda cemaat ruhunu geliştiren en önemli davranış namazdır. Hatta mezhep imamlarımızdan Ahmed ibn Hanbel Hazretleri cemaati namazın şartlarından sayar. Muhterem Fethullah Gülen Hocaefendi’nin şu sözleri bizim için teşvik edici olmalıdır: “Ben size sorsam: ‘Hayatınızda cemaatsiz, münferit kaç namaz kıldınız?’ Ondan fazla ise cemaatsiz namazınız, söylemeyin onu, Allah’a (celle celâlühû) karşı ayıptır. O on vakit de ya yolda ya havaalanında ya da uçakta, yani cemaate imkân bulamadığınız yerlerde olmalı.”<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-260-17" id="footnote-260-17-backlink">17</a></span></p>
				<p class="a--Metin">Cemaat, ahir zamanın eritici ve öğütücü dalgalarına karşı koruyucu bir engel ve siperdir. Ferdî yaşanan bir Müslümanlıkta, pek çok yanlışlıkların olma ihtimaline karşılık, cemaatleşmede bu ihtimal daha azdır. Ayrıca ferdî yaşayanlar, cemaate açılan ve lütfedilen nuranî atmosfer ve iklimlerden mahrumdurlar.</p>
				<p class="a--Metin">Cemaatte müşterek hareket vardır ve olmalıdır. Ve yine cemaatte istikamet ve isabet şansı daha fazladır. Çünkü elli-yüz insanın tecrübesi ve ortak aklıyla ortaya çıkan netice, makbul olan neticedir. Bu sebepledir ki Allah (celle celâlühû) cemaat ile beraberdir. </p>
				<p class="a--Metin">Bununla birlikte cemaatle namaz kılmanın sosyolojik sonuçlarını da görmek gerekir. Her gün beş defa bir araya gelen insanların birbirleriyle kuracakları kalbî bağlar çok önemlidir. Sevinçlerinde ya da kederlerinde bir arada olmaları kuvve-i maneviyeyi artıracak önemli bir unsurdur.</p>
				<p class="a--Metin">Günümüz insanının en büyük problemlerinden biri onun sosyalleşememesidir. Son zamanlarda, sosyalleşmeyi sadece sinema ya da tiyatroya gitmek zanneden bir düşünce tipi belirginleşmiş ve gelişmiştir. Hâlbuki cemaatle kılınan namazda insanı sosyalleştiren pek çok vesile bulunmaktadır.</p>
				<p class="a--Metin">Günde birkaç kez namaz dışında bir araya gelmeyi sağlayacak başka bir buluşma sebebi de yoktur. Dinimiz de cemaatle namaz kılmaya teşvik etmektedir. Hz. Ebû Hureyre’nin <span class="x-aleyhisselam--E" style="font-size:0.73em;" xml:lang="tr-TR">(radıyallahu anh)</span> rivayet ettiği hadiste Allah Resûlü<span class="x-aleyhisselam--E" style="font-size:0.73em;" xml:lang="tr-TR"> (sallallahu aleyhi ve sellem) </span>şöyle buyurur: “Kişinin cemaatle kıldığı namazın sevabı; evinde, çarşıda, iş yerinde kıldığı namazından yirmi beş kat fazladır. Şöyle ki abdest alınca güzel bir abdest alır, sonra mescide gider, evinden çıkarken sadece mescit gayesiyle çıkmıştır. Bu sırada attığı her adım sebebiyle bir derece yükseltilir, bir günahı affedilir. Namazı kıldı mı, namazgâhında olduğu müddetçe melekler ona rahmet okumaya devam ederler ve şöyle derler: ‘Ey Rabbimiz buna rahmet et, merhamet buyur.’ Sizden herkes, namazı beklediği müddetçe namaz kılıyor gibidir.”<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-260-18" id="footnote-260-18-backlink">18</a></span></p>
				<p class="a--Metin">Abdullah ibn Ömer’in rivayet ettiği hadiste ise “Cemaatle kılınan namaz, ayrı kılınan namazdan yirmi yedi derece üstündür.”<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-260-19" id="footnote-260-19-backlink">19</a></span> buyurur Efendimiz<span class="x-aleyhisselam--E" style="font-size:0.73em;" xml:lang="tr-TR"> (sallallahu aleyhi ve sellem)</span>. Hz. Osman’ın <span class="x-aleyhisselam--E" style="font-size:0.73em;" xml:lang="tr-TR">(radıyallahu anh)</span> rivayet ettiği hadiste de şu ifadeler vardır: “Kim yatsıyı bir cemaat içinde kılarsa sanki gecenin yarısını ihya etmiş gibi olur. Kim de sabah namazını bir cemaat içinde kılarsa sanki gecenin tamamını namazla geçirmiş gibi olur.”<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-260-20" id="footnote-260-20-backlink">20</a></span></p>
				<p class="a--Metin">Namazın cemaatle edasının çok önemli bir faydası da insanlar arasındaki farklılıkları ortadan kaldırarak herkesin Allah’ın huzurunda eşit olduğunu hissettirmesidir. Âmir-memur, işçi-patron bütün insanlar aynı safta yan yana duracaklar, böylece aradaki bütün duygular izale olacaktır. Hatta etnik düşüncelerin yok olmasının önemli bir çaresi de namazdır.</p>
				<p class="a--Metin">Fıkhî açıdan bakılacak olursa namazı cemaatle kılmak İslâm’ın önemli şiarlarından biridir. Yani kişinin Müslüman olduğunu gösteren önemli bir alamet ve işarettir. Peygamber Efendimiz’in <span class="x-aleyhisselam--E" style="font-size:0.73em;" xml:lang="tr-TR">(aleyhissalâtü vesselâm)</span> bu yöndeki söz ve uygulamalarıyla beraber “Rükû edenlerle birlikte rükû edin.”<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-260-21" id="footnote-260-21-backlink">21</a></span> âyetine dayanan Hanbelîler ve Zahirîler namazı cemaatle kılmayı farz-ı ayn görürken, Malikiler ve Şafiler bunun farz-ı kifâye olduğunu söylemişlerdir. Hanefilerde ise bu, sünnet-i müekkededir ancak onlardan da cemaatle namaza vacip diyenler olmuştur.<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-260-22" id="footnote-260-22-backlink">22</a></span></p>
				<p class="a--Metin">Cemaatle kılınan namazlar kişiye kardeşlik duygusu kazandıracağı için toplum içindeki muhtemel sınıf kavgalarının önüne geçilmiş olunur. Çünkü namazda aynı safta fakir-zengin, âmir-memur, âlim-cahil yan yana gelir. Bu durum kişinin her şeyden önce kul olduğu gerçeğini ortaya koyar.</p>
				<p class="a--Metin">Efendimiz<span class="x-aleyhisselam--E" style="font-size:0.73em;" xml:lang="tr-TR"> (sallallahu aleyhi ve sellem) </span>namazın cemaatle eda edilmemesi durumunda insanın en baş düşmanı olan şeytanın bunu fırsat bileceğini ve müminler arasına fitne ve fesat tohumu ekeceğini de şu şekilde ifade etmiştir: “Bir yerleşim yerinde veya çöl, kır gibi bölgelerde en az üç kişi bulunur da oralarda cemaatle namaz kılınmazsa, şeytan onlardaki bu dağınıklığı fırsat bilerek kendilerini kuşatır (onları avucunun içine alır). Zinhar cemaati terk etmeyin! Zira sürüden ayrılan koyunu kurt yer (cemaatten uzak kalan kimseyi de şeytan kolaylıkla ele geçirir).”<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-260-23" id="footnote-260-23-backlink">23</a></span></p>
				<p class="x2-baslik-E" id="toc_marker-46">Namaz, kişiye îsâr duygusunu kazandırır</p>
				<p class="a--Metin">İslam dininde tek başına hareket etmek makbul bir davranış değildir. Onun insanlara kazandırmak istediği en temel ahlâk esaslarından biri, “başkaları için yaşamak, başkasını kendine tercih etmek” şeklinde özetlenebilecek “îsâr” duygusudur. Bu duyguyu mümine kazandıran en önemli ibadetlerden biri de namazdır. </p>
				<p class="a--Metin">Günde beş defa omuz omuza aynı kıbleye yönelen insanlar, din hakikatlerinin güzelliklerini paylaşabilmenin yanında zorlukları beraberce göğüsleyebilme melekesini de kazanırlar. Böyle bir cemaatin tek bir ferdi 1 rakamı kadar değer ifade ediyorken beraber hareket etmenin getirdiği bereketle başka bir 1’in gücünü de yanına alarak bir anda 11 oluverir. Bunlara bir kişinin daha ilave edilmesiyle 111 değerine ulaşırlar ki bu, sonsuza kadar böyle devam eder. </p>
				<p class="a--Metin">Bir kişinin gücü ve kudreti ile 11 kişinin gücü ve kudreti arasında en az on kat fark vardır. Bu sırdandır ki tek tek ağaçların meydana getirdiği ormanlar yağmur bulutlarını üzerlerine çekerler. Günde beş kez yan yana durup omuz omuza veren, şeytanın aralarına girmesine müsaade etmeyen müminler de birbirlerine perçinleşmiş tuğlalar gibi İslam binasını teessüs ederler. </p>
				<p class="a--Metin">Bu şekilde Allah’ın huzurunda toplu atan yürekleri toplar sindiremez ve şeytan onların aralarına ayrılık tohumları atamaz. Müminler namazın cemaatle eda edilmesiyle ülkü birliğine ulaşır, birbirlerinin dertlerini paylaşır, sevinçleriyle mütelezziz olurlar. Onlar maddi ve manevi anlamda kolektif şuurla hareket etmelerinin feyiz ve bereketini pek çok defa tecrübe ederler. İnşallah ahiret yurdunda da bu birlikteliğin ve beraberliğin getirdiği feyizleri iliklerine kadar hissedeceklerdir.</p>
				<p class="a--Metin">Mescitler müminlerin evi gibidir ve bu mübarek mekânlar müminlerce tesis edilecek vicdan medeniyetinin çekirdeklerini barındıran mekânlardır. Bir mescit bağrında ne kadar şuurlu fert barındırıyorsa Allah’ın izniyle o nispette iyiliklere, güzelliklere ve sâlih işlere kaynaklık yapacaktır demektir. </p>
				<p class="a--Metin">“Allah’ın mescitlerini ancak Allah’ı ve âhireti tasdik eden, namazı gereği gibi kılan, zekâtı veren ve Allah’tan başka kimseden çekinmeyen müminler bina edip şenlendirir. İşte onlar cennete ve bütün muratlarına kavuşmayı umabilirler.”<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-260-24" id="footnote-260-24-backlink">24</a></span> âyetinin ifade ettiği üzere mescitler müminlerin Allah’ın rızasını kazanma adına omuz omuza verdikleri mekânlardır. Bu mübarek mekânlarda birleşen basiretli ve firasetli müminler oraları şenlendirir, imar ettikleri mescitler ve oralarda hayır adına yapılan her şeyin sevabını Allah’tan bekleyerek dünyevi ve uhrevi arzularına nâil olurlar.</p>
				<p class="a--Metin">Mescitlere dilbeste olan kimse kıyamette Allah Teâlâ’nın hususi olarak gölgelendireceği yedi sınıf insandan biridir.<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-260-25" id="footnote-260-25-backlink">25</a></span> Gecenin karanlığında mescide yürüyenlere Cenâb-ı Hak kıyamet günü ışıl ışıl parlayan bir nur ihsan edecektir.<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-260-26" id="footnote-260-26-backlink">26</a></span> Gönlünü mescitlere bağlamış müminler, ahiretin kavurucu sıcağında hususi muamele görecek ve o günün şerlerinden emin olacaklardır. Cenâb-ı Hak, onları o gün yalnız bırakmayacak hususi misafirleri olarak ağırlayacaktır.</p>
				<p class="a--Metin">Müezzinin namaz çağrısını duyacak kadar mescide yakın ikamet edip de geçerli bir mazereti bulunmadan namazlarını camide kılmayanlar, kâmil manada namazın manasını idrak edememiştir ve böyle kimseler namazın feyiz ve bereketinden de tam manasıyla istifade edemezler.<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-260-27" id="footnote-260-27-backlink">27</a></span> </p>
				<p class="a--Metin">Erkenden mescide gidip ezanı bekleyenler abdestleri bozulmadığı sürece sanki namaz kılıyormuş gibi ecir ve mükâfat alırlar.<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-260-28" id="footnote-260-28-backlink">28</a></span> Said İbn Müseyyeb bu ecri kaçırmamak için tam otuz sene boyunca okunan her ezanı mescitte dinlemiştir.<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-260-29" id="footnote-260-29-backlink">29</a></span> Bunun yanında o, kırk sene boyunca cemaatle namazı kaçırmamış ve yirmi sene boyunca da namaz kılanların ensesini görmemişti. Zira bu yirmi sene müddetince ya imamdı, ya da ilk safta bulunuyordu.<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-260-30" id="footnote-260-30-backlink">30</a></span></p>
				<p class="x2-baslik-E" id="toc_marker-47">Cemaatle namaz kılmanın kıymeti</p>
				<p class="a--Metin">İmam Buhârî ve İmam Müslim’in de hocalarından olan Abdullah el-Karârîrî <span class="x-aleyhisselam--E" style="font-size:0.73em;" xml:lang="tr-TR">(radıyallahu anh)</span> başından geçen şu olayı anlatır: </p>
				<p class="a--Metin">“Ben cemaati hiç kaçırmazdım. Cemaatle namaz kılmak için her şeyi terk ederdim. Çocukluğumdan beri de cemaate devam ediyordum. Bir gün bir misafir grubu arkadaşım gelmişti. Onlarla ilgilendim. Ağırladım. İzzet-i ikramda bulundum. Nasıl olduysa yatsı namazı için camiye gidip cemaate katılamadım. Misafirlerimi yolcu ettikten sonra Basra’da ne kadar cami varsa hepsini dolaştım. Namazı geciktirmiş bir cemaat aradım. Aradım ama nafile. Hiç kimseyi bulamadım. Bütün camiler ve mescitler kapalıydı. Eve dönmek mecburiyetinde kaldım. Eve geldiğimde Peygamber Efendimizin:</p>
				<p class="a--Metin">– Cemaatle namaz kılmak, tek başına namaz kılmaya göre yirmi yedi derece sevap kazandırır.” Hadisi hatırıma geldi. O gece yatsı namazını yirmi yedi defa kıldım. Sonra uyudum. Bir rüya gördüm. Rüyamda atlarıyla yarış yapan insanlar vardı. Ben de yarışa katılanlardan biriydim. Atımı ne kadar mahmuzlasam da ileriye gitmiyordu. Atını dörtnala götürenlerden biri bana dönüp:</p>
				<p class="a--Metin">– Atını yorma bize yetişemezsin, dedi. Ben de:</p>
				<p class="a--Metin">– Niçin, diye sordum. O süvari bana:</p>
				<p class="a--Metin">– Biz yatsı namazlarımızı cemaatle kılanlardanız. Sen ise tek başına kıldın, dedi. Uykumdan uyandım, çok mahzun oldum. Bu rüyam beni hep hüzünlendirir.<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-260-31" id="footnote-260-31-backlink">31</a></span></p>
				<p class="a--Metin">Sahabe Efendilerimiz cemaatle namaz kılmanın ne denli önemli olduğunu şöyle ifade etmektedirler: “Biz cemaatten geri kalıp gelmeyenlerin sadece nifakı malum münafıklar olduğunu biliyoruz. Hatta hasta olan bir kimse, iki kişinin yardımıyla cemaatte birinci safa getirilirdi.”<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-260-32" id="footnote-260-32-backlink">32</a></span></p>
				<p class="a--Metin">Cemaatle namaz kılmanın önemi ve kazandırdıkları ile ilgili olarak şu hususları da kaydetmek yerinde olacaktır:</p>
				<p class="a--Metin">Cemaatle namaz kılmak, mümine Allah Resûlü’ne ve ashabına uyma noktasında kuvvetli bir tesir yapar. Asr-ı saadette Müslümanların bulunduğu hali hissettirir. Onların yolundan gitme istikametindeki arzu ve isteği artırır. Namaz kıldıran imama, namaz kıldırması hasebiyle Efendimiz’in makamını hatırlattığı gibi cemaate de Efendimiz’in arkasında namaz kılan sahabîleri hatırlatır.</p>
				<p class="a--Metin">Allah yolunda saflar halinde Allah’ın ismini âlemin her tarafına duyurmak için canla başla koşturan insanları hatırlatan cemaatle namaz, aynı zamanda ilk safta yerini almak ve ilk tekbire yetişmek manasında Allah’a itaate çağıran önemli bir davettir.</p>
				<p class="a--Metin">Müslümanlar arasında birlikte yaşama ahlâkını her daim canlı tutan cemaatle namaz kılmak, aynı zamanda insanların kaynaşıp tanışmalarına, ihtiyaç içindeki insanlara yardım eli uzatmaya, hasta olanları ziyaret etmeye de önemli bir vesiledir.</p>
				<p class="a--Metin">Cemaatle namaz, imamın kıraati sesli olarak geçekleştirdiği namazlarda cemaatin, Kur’ân okumalarını güzelleştirmelerine yardım eder. Evde veya çarşıda tek başına kılındığında geçiştirilme ile karşı karşıya kalan sünnet namazlar cemaatle eda edildiğinde genel olarak ihmal edilmez.</p>
				<p class="a--Metin">Eşitliğin, omuz omuza vermenin hissedildiği cemaatle kılınan namazlarda insanlar arasında sevgi ve ülfet duyguları gelişir. </p>
				<p class="a--Metin">İlk safta bulunmanın,<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-260-33" id="footnote-260-33-backlink">33</a></span> safları düzgün tutmanın, saflar arası boşlukları doldurmanın,<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-260-34" id="footnote-260-34-backlink">34</a></span> namaz kılmak için evden mescide yürümenin<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-260-35" id="footnote-260-35-backlink">35</a></span> mümine vereceği sevaplardan ancak cemaatle namaz kılarak faydalanmak mümkündür. Kalbi mescidlerde asılı olan müminlere Allah’ın gölgesinden başka hiçbir gölgenin bulunmayacağı Kıyamet gününde verilecek ikram olan “Allah’ın gölgesi altında bulunma”<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-260-36" id="footnote-260-36-backlink">36</a></span> nimeti de namazı cemaatle kılmanın bir sonucudur.</p>
				<p class="a--Metin">Yatsı ve sabah namazlarını cemaatle kılan kimseye verilecek “gecenin yarısını veya tümünü ihya etmek, ibadetle geçirmiş olmak” sevabı da namazı cemaatle kılmakla mümkündür.<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-260-37" id="footnote-260-37-backlink">37</a></span> Sabah namazını cemaatle idrak etmenin Allah’ın koruması altında olmayı netice vereceğini bildiren nebevî müjdeye hak kazanabilmek de namazı cemaatle kılmakla gerçekleşebilir.<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-260-38" id="footnote-260-38-backlink">38</a></span> Cehennemden ve münafıklıktan uzak olmayı sağlayan namazın, kırk gün boyunca ilk tekbiri kaçırmayan insan için söz konusu olması da cemaatle namazın önemini anlatır.<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-260-39" id="footnote-260-39-backlink">39</a></span></p>
				<p class="a--Metin">Mescide erken gelmek pek çok sevabı kazandırmaya vesiledir.<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-260-40" id="footnote-260-40-backlink">40</a></span> Bunun yanında onun insana sağlayacağı bazı faydalar da vardır. Mescidde namazı bekleyen kimsenin namaz kılmış gibi sevap kazanacağı müjdesi,<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-260-41" id="footnote-260-41-backlink">41</a></span> seccadesi üzerinde beklediği müddetçe meleklerin ona dua etmesi,<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-260-42" id="footnote-260-42-backlink">42</a></span> namazı beklemenin sınır boylarında nöbet tutanın kazanacağı sevap ölçüsünde karşılık bulacağı ve hataların silinip derecenin yükseltilmesine vesile olacağı haberi,<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-260-43" id="footnote-260-43-backlink">43</a></span> emekleyerek veya kur’a çekilerek dahi olsa insanların ilk safta yerini almasının değerine ve önemine teşvik eden hadis,<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-260-44" id="footnote-260-44-backlink">44</a></span> ezan ile kamet arasında yapılacak duanın geri çevrilmeyeceği müjdesi,<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-260-45" id="footnote-260-45-backlink">45</a></span> mescide zamanında gelmekle mümkün olabilecek olan sekine ve vakar ile mescide girmeyi teşvik eden hadis<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-260-46" id="footnote-260-46-backlink">46</a></span> bu faydalardan birkaçıdır.</p>
				<div class="footnotes">
					<div class="footnote">
						<p class="b--Paragraf-E"><a class="footnote-anchor" href="#footnote-260-1-backlink" id="footnote-260-1">1</a><span class="Preference-E" style="font-size:1.28em;" xml:lang="tr-TR"/>	Ra’d, 13/28.</p>
					</div>
					<div class="footnote">
						<p class="b--Paragraf-E"><a class="footnote-anchor" href="#footnote-260-2-backlink" id="footnote-260-2">2</a><span class="Preference-E" style="font-size:1.28em;" xml:lang="tr-TR"/>	Ahmed ibn Hanbel, <span class="dipnot-italic">Müsned</span>, 2/390.</p>
					</div>
					<div class="footnote">
						<p class="b--Paragraf-E"><a class="footnote-anchor" href="#footnote-260-3-backlink" id="footnote-260-3">3</a><span class="Preference-E" style="font-size:1.28em;" xml:lang="tr-TR"/>	Bkz.: Maide, 5/6.</p>
					</div>
					<div class="footnote">
						<p class="b--Paragraf-E"><a class="footnote-anchor" href="#footnote-260-4-backlink" id="footnote-260-4">4</a><span class="Preference-E" style="font-size:1.28em;" xml:lang="tr-TR"/>	M. Fethullah Gülen, <span class="dipnot-italic">Kırık Testi</span>, s. 43.</p>
					</div>
					<div class="footnote">
						<p class="b--Paragraf-E"><a class="footnote-anchor" href="#footnote-260-5-backlink" id="footnote-260-5">5</a><span class="Preference-E" style="font-size:1.28em;" xml:lang="tr-TR"/>	Süleyman Bosnalı, <span class="dipnot-italic">Dinimin Direği Namaz</span>, s. 58.</p>
					</div>
					<div class="footnote">
						<p class="b--Paragraf-E"><a class="footnote-anchor" href="#footnote-260-6-backlink" id="footnote-260-6">6</a><span class="Preference-E" style="font-size:1.28em;" xml:lang="tr-TR"/>	Hûd, 11/114.</p>
					</div>
					<div class="footnote">
						<p class="b--Paragraf-E"><a class="footnote-anchor" href="#footnote-260-7-backlink" id="footnote-260-7">7</a><span class="Preference-E" style="font-size:1.28em;" xml:lang="tr-TR"/>	Ankebut, 29/45.</p>
					</div>
					<div class="footnote">
						<p class="b--Paragraf-E"><a class="footnote-anchor" href="#footnote-260-8-backlink" id="footnote-260-8">8</a><span class="Preference-E" style="font-size:1.28em;" xml:lang="tr-TR"/>	Buhârî, <span class="dipnot-italic">Mevâkit</span> 6.</p>
					</div>
					<div class="footnote">
						<p class="b--Paragraf-E"><a class="footnote-anchor" href="#footnote-260-9-backlink" id="footnote-260-9">9</a><span class="Preference-E" style="font-size:1.28em;" xml:lang="tr-TR"/>	M. Fethullah Gülen, <span class="dipnot-italic">Prizma</span>, 3/43.</p>
					</div>
					<div class="footnote">
						<p class="b--Paragraf-E"><a class="footnote-anchor" href="#footnote-260-10-backlink" id="footnote-260-10">10</a><span class="Preference-E" style="font-size:1.28em;" xml:lang="tr-TR"/>	Hûd, 11/114.</p>
					</div>
					<div class="footnote">
						<p class="b--Paragraf-E"><a class="footnote-anchor" href="#footnote-260-11-backlink" id="footnote-260-11">11</a><span class="Preference-E" style="font-size:1.28em;" xml:lang="tr-TR"/>	Buhârî, <span class="dipnot-italic">İman</span> 39.</p>
					</div>
					<div class="footnote">
						<p class="b--Paragraf-E"><a class="footnote-anchor" href="#footnote-260-12-backlink" id="footnote-260-12">12</a><span class="Preference-E" style="font-size:1.28em;" xml:lang="tr-TR"/>	Bakara, 2/153.</p>
					</div>
					<div class="footnote">
						<p class="b--Paragraf-E"><a class="footnote-anchor" href="#footnote-260-13-backlink" id="footnote-260-13">13</a><span class="Preference-E" style="font-size:1.28em;" xml:lang="tr-TR"/>	Ebû Dâvûd, <span class="dipnot-italic">Salât</span> 312; İbn Hacer, <span class="dipnot-italic">Fethu’l-Bari</span>, 1/211</p>
					</div>
					<div class="footnote">
						<p class="b--Paragraf-E"><a class="footnote-anchor" href="#footnote-260-14-backlink" id="footnote-260-14">14</a><span class="Preference-E" style="font-size:1.28em;" xml:lang="tr-TR"/>	Buhârî, <span class="dipnot-italic">Meğazi</span>, 10.</p>
					</div>
					<div class="footnote">
						<p class="b--Paragraf-E"><a class="footnote-anchor" href="#footnote-260-15-backlink" id="footnote-260-15">15</a><span class="Preference-E" style="font-size:1.28em;" xml:lang="tr-TR"/>	Hucurât, 49/13.</p>
					</div>
					<div class="footnote">
						<p class="b--Paragraf-E"><a class="footnote-anchor" href="#footnote-260-16-backlink" id="footnote-260-16">16</a><span class="Preference-E" style="font-size:1.28em;" xml:lang="tr-TR"/>	Süleyman Bosnalı, <span class="dipnot-italic">Dinimin Direği Namaz</span>, s. 60-61.</p>
					</div>
					<div class="footnote">
						<p class="b--Paragraf-E"><a class="footnote-anchor" href="#footnote-260-17-backlink" id="footnote-260-17">17</a><span class="Preference-E" style="font-size:1.28em;" xml:lang="tr-TR"/>	Fethullah Gülen, <span class="dipnot-italic">Kırık </span><span class="dipnot-italic">Testi</span>, s. 46.</p>
					</div>
					<div class="footnote">
						<p class="b--Paragraf-E"><a class="footnote-anchor" href="#footnote-260-18-backlink" id="footnote-260-18">18</a><span class="Preference-E" style="font-size:1.28em;" xml:lang="tr-TR"/>	Buhârî, <span class="dipnot-italic">Ezan</span>, 30; Ebû Dâvûd, <span class="dipnot-italic">Salât</span> 48</p>
					</div>
					<div class="footnote">
						<p class="b--Paragraf-E"><a class="footnote-anchor" href="#footnote-260-19-backlink" id="footnote-260-19">19</a><span class="Preference-E" style="font-size:1.28em;" xml:lang="tr-TR"/>	Müslim, <span class="dipnot-italic">Salât</span>, 272, <span class="dipnot-italic">Mesâcid</span> 249; Tirmizî, <span class="dipnot-italic">Salât</span> 161</p>
					</div>
					<div class="footnote">
						<p class="b--Paragraf-E"><a class="footnote-anchor" href="#footnote-260-20-backlink" id="footnote-260-20">20</a><span class="Preference-E" style="font-size:1.28em;" xml:lang="tr-TR"/>	Müslim, <span class="dipnot-italic">Mesâcid</span>, 260.</p>
					</div>
					<div class="footnote">
						<p class="b--Paragraf-E"><a class="footnote-anchor" href="#footnote-260-21-backlink" id="footnote-260-21">21</a><span class="Preference-E" style="font-size:1.28em;" xml:lang="tr-TR"/>	Bakara, 2/43.</p>
					</div>
					<div class="footnote">
						<p class="b--Paragraf-E"><a class="footnote-anchor" href="#footnote-260-22-backlink" id="footnote-260-22">22</a><span class="Preference-E" style="font-size:1.28em;" xml:lang="tr-TR"/>	Hasan Darcan, <span class="dipnot-italic">Genç İnsan ve Namaz</span>, s. 79-80.</p>
					</div>
					<div class="footnote">
						<p class="b--Paragraf-E"><a class="footnote-anchor" href="#footnote-260-23-backlink" id="footnote-260-23">23</a><span class="Preference-E" style="font-size:1.28em;" xml:lang="tr-TR"/>	Ebû Dâvûd, <span class="dipnot-italic">Salât</span> 46; Nesâî, <span class="dipnot-italic">İmâme</span>, 48; Hâkim, <span class="dipnot-italic">Müstedrek</span>, 1/330</p>
					</div>
					<div class="footnote">
						<p class="b--Paragraf-E"><a class="footnote-anchor" href="#footnote-260-24-backlink" id="footnote-260-24">24</a><span class="Preference-E" style="font-size:1.28em;" xml:lang="tr-TR"/>	Tevbe, 9/18</p>
					</div>
					<div class="footnote">
						<p class="b--Paragraf-E"><a class="footnote-anchor" href="#footnote-260-25-backlink" id="footnote-260-25">25</a><span class="Preference-E" style="font-size:1.28em;" xml:lang="tr-TR"/>	Bkz.: Buhârî, <span class="dipnot-italic">Zekât</span>, 16, <span class="dipnot-italic">Rikak</span>, 24, <span class="dipnot-italic">Hudûd</span>, 19; Müslim, <span class="dipnot-italic">Zekât</span>, 91</p>
					</div>
					<div class="footnote">
						<p class="b--Paragraf-E"><a class="footnote-anchor" href="#footnote-260-26-backlink" id="footnote-260-26">26</a><span class="Preference-E" style="font-size:1.28em;" xml:lang="tr-TR"/>	Bkz.: Taberânî, <span class="dipnot-italic">Mu’cemu’l-Evsat</span>, 1/257; <span class="dipnot-italic">Mu’cemu’l-Kebîr</span>, 5/86; Kuzâî, <span class="dipnot-italic">Müsnedü’ş-Şihâb</span>, 1/440 (754)</p>
					</div>
					<div class="footnote">
						<p class="b--Paragraf-E"><a class="footnote-anchor" href="#footnote-260-27-backlink" id="footnote-260-27">27</a><span class="Preference-E" style="font-size:1.28em;" xml:lang="tr-TR"/>	Bkz.: Abdürrezzâk, <span class="dipnot-italic">Musannef</span>, 1/497; İbn Ebî Şeybe, <span class="dipnot-italic">Musannef</span>, 1/345</p>
					</div>
					<div class="footnote">
						<p class="b--Paragraf-E"><a class="footnote-anchor" href="#footnote-260-28-backlink" id="footnote-260-28">28</a><span class="Preference-E" style="font-size:1.28em;" xml:lang="tr-TR"/>	Bkz.: Buhârî, <span class="dipnot-italic">Vudû</span>, 34</p>
					</div>
					<div class="footnote">
						<p class="b--Paragraf-E"><a class="footnote-anchor" href="#footnote-260-29-backlink" id="footnote-260-29">29</a><span class="Preference-E" style="font-size:1.28em;" xml:lang="tr-TR"/>	Ebû Nuaym, <span class="dipnot-italic">Hilyetü’l-Evliyâ</span>, 2/162</p>
					</div>
					<div class="footnote">
						<p class="b--Paragraf-E"><a class="footnote-anchor" href="#footnote-260-30-backlink" id="footnote-260-30">30</a><span class="Preference-E" style="font-size:1.28em;" xml:lang="tr-TR"/>	Bkz.: Abdülhalim Mahmud, <span class="dipnot-italic">İmamu’t-Tâbiîn</span>, s. 46 (Daru’l-Maarif, Kahire, 1996)</p>
					</div>
					<div class="footnote">
						<p class="b--Paragraf-E"><a class="footnote-anchor" href="#footnote-260-31-backlink" id="footnote-260-31">31</a><span class="Preference-E" style="font-size:1.28em;" xml:lang="tr-TR"/>	Mizzî, <span class="dipnot-italic">Tehzîbu’l-Kemal</span>, 19/134. Benzer hâdiseler için bkz.: Ebû Nuaym, <span class="dipnot-italic">Hilyetü’l-Evliyâ</span>, 6/184/185</p>
					</div>
					<div class="footnote">
						<p class="b--Paragraf-E"><a class="footnote-anchor" href="#footnote-260-32-backlink" id="footnote-260-32">32</a><span class="Preference-E" style="font-size:1.28em;" xml:lang="tr-TR"/>	Müslim, <span class="dipnot-italic">Mesacid</span>, 256.</p>
					</div>
					<div class="footnote">
						<p class="b--Paragraf-E"><a class="footnote-anchor" href="#footnote-260-33-backlink" id="footnote-260-33">33</a><span class="Preference-E" style="font-size:1.28em;" xml:lang="tr-TR"/>	Bkz.: İbn Mâce, <span class="dipnot-italic">İkametu’s-</span><span class="dipnot-italic">Salât</span>, 51</p>
					</div>
					<div class="footnote">
						<p class="b--Paragraf-E"><a class="footnote-anchor" href="#footnote-260-34-backlink" id="footnote-260-34">34</a><span class="Preference-E" style="font-size:1.28em;" xml:lang="tr-TR"/>	Bkz.: İbn Mâce, <span class="dipnot-italic">İkametu’s-Salât</span>, 50</p>
					</div>
					<div class="footnote">
						<p class="b--Paragraf-E"><a class="footnote-anchor" href="#footnote-260-35-backlink" id="footnote-260-35">35</a><span class="Preference-E" style="font-size:1.28em;" xml:lang="tr-TR"/>	Bkz.: Buhârî, <span class="dipnot-italic">Cemaat</span>, 9</p>
					</div>
					<div class="footnote">
						<p class="b--Paragraf-E"><a class="footnote-anchor" href="#footnote-260-36-backlink" id="footnote-260-36">36</a><span class="Preference-E" style="font-size:1.28em;" xml:lang="tr-TR"/>	Bkz.: Buhârî, <span class="dipnot-italic">Zekat</span>, 15</p>
					</div>
					<div class="footnote">
						<p class="b--Paragraf-E"><a class="footnote-anchor" href="#footnote-260-37-backlink" id="footnote-260-37">37</a><span class="Preference-E" style="font-size:1.28em;" xml:lang="tr-TR"/>	Bkz.: Müslim, <span class="dipnot-italic">Mesacid</span>, 260</p>
					</div>
					<div class="footnote">
						<p class="b--Paragraf-E"><a class="footnote-anchor" href="#footnote-260-38-backlink" id="footnote-260-38">38</a><span class="Preference-E" style="font-size:1.28em;" xml:lang="tr-TR"/>	Mübarekfûrî, <span class="dipnot-italic">Tuhfetu’l-Ahvezî</span>, 6/319; Ali el-Müttakî, <span class="dipnot-italic">Kenzu’l-Ummal</span>, hadis no: 19301, 7/367</p>
					</div>
					<div class="footnote">
						<p class="b--Paragraf-E"><a class="footnote-anchor" href="#footnote-260-39-backlink" id="footnote-260-39">39</a><span class="Preference-E" style="font-size:1.28em;" xml:lang="tr-TR"/>	Bkz.: Tirmizî, <span class="dipnot-italic">Salât</span> 178</p>
					</div>
					<div class="footnote">
						<p class="b--Paragraf-E"><a class="footnote-anchor" href="#footnote-260-40-backlink" id="footnote-260-40">40</a><span class="Preference-E" style="font-size:1.28em;" xml:lang="tr-TR"/>	Bu durum, hadislerde “intizâru’s-salât” şeklinde ifade edilir. Mesela bkz.: Müslim, <span class="dipnot-italic">Tahâret</span>, 14</p>
					</div>
					<div class="footnote">
						<p class="b--Paragraf-E"><a class="footnote-anchor" href="#footnote-260-41-backlink" id="footnote-260-41">41</a><span class="Preference-E" style="font-size:1.28em;" xml:lang="tr-TR"/>	Müslim, <span class="dipnot-italic">Mesacid</span>, 275</p>
					</div>
					<div class="footnote">
						<p class="b--Paragraf-E"><a class="footnote-anchor" href="#footnote-260-42-backlink" id="footnote-260-42">42</a><span class="Preference-E" style="font-size:1.28em;" xml:lang="tr-TR"/>	Buhârî, <span class="dipnot-italic">Mesacid</span>, 28</p>
					</div>
					<div class="footnote">
						<p class="b--Paragraf-E"><a class="footnote-anchor" href="#footnote-260-43-backlink" id="footnote-260-43">43</a><span class="Preference-E" style="font-size:1.28em;" xml:lang="tr-TR"/>	Müslim, <span class="dipnot-italic">Tahâret</span>, 14</p>
					</div>
					<div class="footnote">
						<p class="b--Paragraf-E"><a class="footnote-anchor" href="#footnote-260-44-backlink" id="footnote-260-44">44</a><span class="Preference-E" style="font-size:1.28em;" xml:lang="tr-TR"/>	Buhârî, <span class="dipnot-italic">Ezan</span>, 9, <span class="dipnot-italic">Cemaat</span>, 4</p>
					</div>
					<div class="footnote">
						<p class="b--Paragraf-E"><a class="footnote-anchor" href="#footnote-260-45-backlink" id="footnote-260-45">45</a><span class="Preference-E" style="font-size:1.28em;" xml:lang="tr-TR"/>	Ebû Dâvûd, <span class="dipnot-italic">Salât</span> 35</p>
					</div>
					<div class="footnote">
						<p class="b--Paragraf-E"><a class="footnote-anchor" href="#footnote-260-46-backlink" id="footnote-260-46">46</a><span class="Preference-E" style="font-size:1.28em;" xml:lang="tr-TR"/>	Buhârî, <span class="dipnot-italic">Ezan</span>, 20</p>
					</div>
				</div>
			</div>
		</div>
	</body>
</html>