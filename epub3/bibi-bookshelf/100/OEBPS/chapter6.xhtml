<html xmlns="http://www.w3.org/1999/xhtml" xmlns:epub="http://www.idpf.org/2007/ops">
	<head>
		<title>Tatarcık</title>
		<link href="main.css" rel="stylesheet" type="text/css"/>
	</head>
	<body class="chapter epub-type_chapter">
    <div class="container html5_section">
		<h1 class="chapter-header">ÜÇ KIZ, YEDİ OĞLAN</h1>
		<p>Haşim:</p>
		<p>— Çay için lâzım gelen şeyleri Bebek’ten alalım, ne dersiniz, diye sordu.</p>
		<p>Safa:</p>
		<p>— Neden dışarıdan fazla şey alalım, kampta ekmek peynir yok mu, diye sordu</p>
		<p>Ahmet:</p>
		<p>— Sanki onların kendi levazımını getirmelerine niçin müsaade etmediniz, diye homurdandı.</p>
		<p>Haşim:</p>
		<p>— Senin aklın bu işlere aklın ermez, evlâdım.</p>
		<p>Der demez Ahmet’le Safa’nın yüzleri birdenbire bozuldu. Esasen, Safa’nın kamp hayatının masrafına iştiraki bile hayli fedakârlıkla olmuştu. Ahmet’e gelince; onun boş yere sarf edilecek beş parası yoktu. Haşim’in cevabında iki genç birden kendi içtimaî vaziyetlerindeki farkı hissettiler ve bozuldular. Yalnız bu gibi göze görünmeyen, fakat Yediler’in birliğini tehdit eden herhangi vak’ada Recep müdahale eder, Yediler’in münasebet çarklarını bağlar, hayatları eski ahengiyle mecrasını takip eder.</p>
		<p>— Bana bak Haşim. Arkadaşların hakkı var. Senin yeşil gözlü yeni Mehlika Sultan’a hoş görünmek için birimiz beş para sarf etmeyiz.</p>
		<p>Ahmet’le Safa’nın yüzlerindeki bulut dağıldı. Öyle ya, Recep kadar cömert, bir de üstüne modern cemiyetin icabını bilen az genç vardır...</p>
		<p>— Anlaşıldı. Bu çayın masrafını ben vereceğim, fakat birinizi Mehlika Sultan’a yaklaştırmam...</p>
		<p>— Pardon, onu davet eden benim...</p>
		<p>Bu, Salim’di.</p>
		<p>— Pardon, ben de iştirak edeceğim... Mehlika Sultan’ın ben en ciddi talibi.</p>
		<p>Bu Şinasi’den.</p>
		<p>— Kura çekin.</p>
		<p>Bu Safa’dan.</p>
		<p>Hasan bu defa araya girdi:</p>
		<p>— Üç kişi masrafı paylaşın.</p>
		<p>— Kabul mü?</p>
		<p>— Kabul.</p>
		<p>Haşim ellerini ovdu:</p>
		<p>— O halde haydi Bebek’e... Orada her şey buluruz... Hatta havyar bile...</p>
		<p>— Öhhö, öhhö... Öhhö...</p>
		<p>Öksürdüler.</p>
		<p>— Zerde de bulunur mu, sesleri. Nihayet altı oğlan jimnastik adımıyla Poyraz Köyü yoluna düzüldü. İskelede bir çift sandal yakaladılar, sahibini çıkardılar, dört küreğe dört delikanlı kolu yapıştı, sandal Moda yarışlarında birinci gelecek bir süratle uçtu gitti. Denizin üstüne bir “Tralallâ” sesi yayıldı, kıyılarda aksiseda<a class="si-noteref epub-type_noteref" href="#f255" id="ref_f255">255</a> yaptı. Ve bir saat sonra, yani üç buçukta altı oğlan nefes nefese, tıklım tıklım dolu torbalarla kampa yetiştiler.</p>
		<p>Koruda milyonlarca ağustos böceğinden mürekkep<a class="si-noteref epub-type_noteref" href="#f256" id="ref_f256">256</a> bir orkestra mütemadiyen<a class="si-noteref epub-type_noteref" href="#f257" id="ref_f257">257</a> ahenk yapıyor, zaman zaman kurbağalar baso tutuyor. Bir yaprak kımıldamıyor. Tepedeki mukaar<a class="si-noteref epub-type_noteref" href="#f258" id="ref_f258">258</a> mavi aynaya hohlamış gibi üstünde şeffaf, beyaz, nefis bulutlar uçuyor. Kampın altında açık yeşil gölgeler var.</p>
		<p>Altı genç durdular, etrafı dinlediler. Recep “dondurma yapacağım” diye kampta kalmıştı. Nerede?</p>
		<p>— <em>O, yes, o, yes..</em></p>
		<p>Bir kadın sesi, sonra birdenbire bir çark dönüyor: Vırrr...</p>
		<p>Altısı birden ayaklarının ucuna basarak levazım çadırının önüne gittiler, setten eğildiler, dereye baktılar.</p>
		<p>Havuzun kenarında Recep’in yanında bir kız oturuyor. Dereye dar hava geçidinden inen güneş kırmızı saçlarında pırıl pırıl yanıyor. Uzun bacaklarının arasına dondurma kutusunu sıkıştırmış, başı öne eğilmiş, çıplak, yanık kolları mütemadiyen çeviriyor. Recep elinde saat, dakika sayıyor. Anlaşılan nöbetle çalışıyorlar. Hasan tanıdı. Arkadaşlarına:</p>
		<p>— Vapurdaki Amerikalı Miss, diye fısıldadı. Oğlanlara çevrilen kızıl başın yüzü çilli, ince, gözleri dost bakışları... Uçları kırmızı kirpikler arasında iki çivit renginde göz, altı çift rengârenk genç gözle sıra ile tanışıyor. Küçük burnunun üstü kırışarak gülüyor.</p>
		<p>— <em>Hello boys!</em></p>
		<p>Altı kol kalkıyor alay olsun diye Almanvari selâmlıyor.</p>
		<p>— Hayl!</p>
		<p>Kız elindeki dondurma makinesini bıraktı:</p>
		<p>— Benim adım Helen.</p>
		<p>— Hayl Helen!</p>
		<p>Helen Amerikan telaffuzuyla Fransızca soruyor:</p>
		<p>— Şimdi siz de bana birer birer birinci isminizi söyleyiniz.</p>
		<p>— Ahmet, Şinasi, Hasan, Safa, Salim, Haşim...</p>
		<p>Helen’in gözleri Haşim’de karar kılıyor:</p>
		<p>— Siz burada ev sahibisiniz, değil mi?</p>
		<p>— Burada yedi ev sahibi var matmazel...</p>
		<p>— Bravo... O halde hepiniz benim burada ne aradığımı bilmek ister, değil mi?</p>
		<p>— Görüyoruz... Recep’e yardım ediyorsunuz.</p>
		<p>— Zeki çocuklar! Evet, Recep beni yolda buldu, çaya davet etti, ben de çayımı hak etmek için çalışıyorum. Torbalarınızı getirin... Saat dörde geliyor... Sandviç yapacağım.</p>
		<p>Hepsi setten aşağı atlıyor. Recep:</p>
		<p>— Bu ne birader? Bir alay mı doyuracağız?</p>
		<p>— Kim bilir, daha ne hesapta olmayan misafir çıkar...</p>
		<p>Haşim gözleriyle etrafı arıyor. Recep o menhus<a class="si-noteref epub-type_noteref" href="#f259" id="ref_f259">259</a> Tatarcık’ı da davet etmiş mi?</p>
		<p>Şimdi Helen, Yediler’e kumanda ediyor:</p>
		<p>— Haydi siz gidin, misafirlerinizi bekleyin. Biz Recep’le her şeyi hazırlarız... Fincanlar, tabaklar orada çadırda.</p>
		<p> Altı genç setin duvarına elleriyle sarılıyor, muvazene<a class="si-noteref epub-type_noteref" href="#f260" id="ref_f260">260</a> alıyor, sıçrıyor ve kayboluyor. Birkaç dakika kadar gidip gelme, fincan şakırtısı. Sofra kuruluyor. Sonra hepsi çadırına dalıyor, saçlarına bir fırça vuruyor. Yola çıkan ağaçlığa doğru gidip ayak sesi dinliyor... Nerede kaldılar ya?</p>
		<p>İki sade kemik denilecek kadar uzun el dalları ayırıyor, on erguvani tırnak on renkli kelebek gibi göz alıyor. Nazlı bir ses:</p>
		<p>— Ah ne güzel, ne güzel değil mi, diyor ve cevap beklemeden birdenbire karşısına çıkan altı genci selâmlıyor:</p>
		<p>— <em>Bonjour</em> Salim... <em>Bonjour</em> Haşim... <em>Bonjour</em> herkes. Size misafirlerimi takdim edeyim: Amcazadem Doktor Selâmi, Bayan Selâmi, Bay Tuğrul, Berlin sefaretimizin İkinci Kâtibi, Bay Uzman Hariciyemizin parlak gençlerinden...</p>
		<p>İki genç kır âlemi modası gazetelerinden fırlamış gibi giyinmişler, beyaz şayak pantolon, beyazlı mavi çizgili gömlekler, boyun bağları kusursuz bağlanmış, ellerinde birer Panama. Sefaret kâtibi ortasından ikiye bölünüyormuş gibi selâm veriyor, hariciyeli genç vücuduyla münhani<a class="si-noteref epub-type_noteref" href="#f261" id="ref_f261">261</a> çizen bir eğilişle ortalığı selâmlıyor, doktorla karısı el sıkıyorlar.</p>
		<p>Zehra, sabahki esvabını değiştirmiş. Keten, kısa, beyaz bir entari, sırtında bol, mavi, şayak bir pardösü, boynunda aynı renkte bir tül. Şapkası elinde, siyah saçları yandan ayrılmış, dümdüz taranmış, ensesinde toplanmış. Gözleriyle kendine oturacak yer arıyor.</p>
		<p>Haşim, onun sandalyesini, tepesi fıstık dallarıyla örtülü loş bir yere koyuyor. Ötekiler etrafında, Salim sağında. Evvelâ onunla konuşuyor, hatta sesini alçaltarak. Misafirlerle meşgul görünen öteki gençlerin kulakları Zehra’da. Yalnız Ahmet bu kadar yakın ve hususi bir yerde gördüğü şık hariciyeli örneğinin boyunbağlarını dikkatle gözden geçiriyor. Şinasi, Bayan Selâmi ile meşgul.</p>
		<p>Zehra, Salim’den Şinasi, Ahmet, Safa hakkında malumat<a class="si-noteref epub-type_noteref" href="#f262" id="ref_f262">262</a> alıyor. Hasan’ı biliyor: Dikkate değer yaşta değil. Recep’in nerede olduğunu soruyor ve onun da tercümei hâlini<a class="si-noteref epub-type_noteref" href="#f263" id="ref_f263">263</a> öğreniyor. Ondan sonra tabiatın güzelliğini methediyor.<a class="si-noteref epub-type_noteref" href="#f264" id="ref_f264">264</a> Lisanı sade bile olsa, gözleri ve tavrı muğlak düşünceli bir kadın hissi veriyor. İçli, nazik, herhangi kalabalıkta kimseyi biribirinden ayırmadan, herkese müsavi<a class="si-noteref epub-type_noteref" href="#f265" id="ref_f265">265</a> alâka gösteren bir sosyete güzelini temsil ediyor. Ve kendi de bu rolü bugünkü kadar muvaffakiyetle<a class="si-noteref epub-type_noteref" href="#f266" id="ref_f266">266</a> yapamadığına kanidir.<a class="si-noteref epub-type_noteref" href="#f267" id="ref_f267">267</a></p>
		<p>Muvaffakiyetin sırrı, tabiî altı gencin üzerindeki tesiri. Gözleri hangi yüze çevrilirse orada heyecan hissediyor. Kendini, etrafında dolaşa dolaşa kanatlarını yakan bir sürü kelebek ortasında bir aleve benzetiyor. Bir zaman, o altı gence ve altı genç ona mütemadiyen heyecan ve şevk veriyor. Fakat inadına büyük taklidi yapıyormuş gibi konuşan bu güzel yüzlü kızın dar alnının arkasında serin, hesaplı bir dimağ<a class="si-noteref epub-type_noteref" href="#f268" id="ref_f268">268</a> faaliyettedir, hepsine ayrı ayrı kendi görüşüne ve muhtemel<a class="si-noteref epub-type_noteref" href="#f269" id="ref_f269">269</a> faydalarına göre numara veriyor. “Namzet”<a class="si-noteref epub-type_noteref" href="#f270" id="ref_f270">270</a> yahut “flört” unsurları olarak zihninde ayrı ayrı altı genci tasnif ediyor.</p>
		<p>Şinasi en münasip bir tip olabilir. Nazmi Molla’nın oğlu... Zengince, içtimaî mevkisi yüksek, fazla olarak diplomasi mesleğine girmek istiyormuş. Giyinmesinden de belli. Tavrı hepsinden fazla salon adamı.</p>
		<p>— Nazmi Molla’nın korusunu ben çok merak ederim. Herhalde koru köşkleri yalılardan daha cazip...</p>
		<p>— Ne zaman gelmek isterseniz emrinize hazırım. Annem, kardeşlerim de çok memnun olur.</p>
		<p>Evet, anne ve kardeş lakırdısı da onun flörtten ziyade namzet olduğuna delalet eder. Hiç de çirkin değil. Şakakları biraz basık, çenesi kısık ama, siyah gözleri uyanık, üstü kemerli burnu eski İstanbul’un vaktiyle kudret mevkisini işgal eden bir aile çocuğu olduğunu gösteriyor; kırpık bıyıkları altında dudakları muntazam, kırmızı, azıcık da müstehzî. Belki biraz mütereddit<a class="si-noteref epub-type_noteref" href="#f271" id="ref_f271">271</a> bir tip, belki hiçbir zaman kudret merdiveninin son basamağına tırmanacak kadar dar göğsünde nefes yok. Fakat zekâsı, servetiyle mutlak ortalarda bir yer tutacaktır.</p>
		<p>Zehra içini çekiyor... Şinasi’den Hariciye Vekili olması beklenemez ama pekâlâ sefir olabilir... Hiç olmazsa müsteşar. Londra yahut Paris müsteşarının karısı olmak fena değil. Zehra, taliplerinde meslek olarak hariciye ister ve bunlar arasında zihninde tasarladığı namzetlerin herhalde en muvafığı<a class="si-noteref epub-type_noteref" href="#f272" id="ref_f272">272</a> Şinasi görünüyor. Nazmi Molla ne yapar yapar, oğlunu mutlak bir sefarat müsteşarı mevkisine çıkarır. O halde? Şinasi ihmal edilmemeli, fakat fazla da üstüne düşmemeli. Evlenilecek adama karşı alınan vaziyet başka, flört yapılacak adama gösterilecek iltifat başka, sırf aklı başından alınıp, kalbi göğsünden koparılıp bir tarafa atılacak erkeğe yapılacak muamele başka.</p>
		<p>Şimdi Ahmet’le konuşuyor... Dikkat! Onda da talip vaziyeti var, fakat hiç münasip değil! İri yarı, hantal, gözleri sevimli, canlı fakat ne olsa bir bakkalın oğlu. Geçelim. Flört serisine bile ithal etmek<a class="si-noteref epub-type_noteref" href="#f273" id="ref_f273">273</a> doğru değil. Salim ne demişti? İktisadiyata<a class="si-noteref epub-type_noteref" href="#f274" id="ref_f274">274</a> merakı varmış, hem de pratik kafalıymış, mutlaka milyoner olmayı kuruyormuş... Fakat bunlar hep istikbale<a class="si-noteref epub-type_noteref" href="#f275" id="ref_f275">275</a> ait. Zehra’nın mutlak bu sene evlenmesi lâzım. Arkadaşları çoluk çocuk sahibi... Hatta bazıları otomobilli, yatlı kocalar bulmuş. Kendi üç senedir yirmi beş yaşına demir atmış gibi... Bir defa otuzu bulursa...</p>
		<p>Safa ile konuşuyor. Öyle ya, güzel kadınlar çirkin erkekleri de ihmal etmemeli, bu, onların gösterişin fevkinde,<a class="si-noteref epub-type_noteref" href="#f276" id="ref_f276">276</a> bilhassa iyi yürekli olduklarına delalet eder. Fakat münabetsiz çocuk Karl Marx’tan bahsediyor. Sırası mı?</p>
		<p>Zehra’nın ensesinden bütün ince vücudunu istila eden bir lerze<a class="si-noteref epub-type_noteref" href="#f277" id="ref_f277">277</a> geçti. Haşim yerini terk etmiş, gelmiş sandalyesinin arkasında ayakta duruyor. Eli omzuna dokundu, kendi eğildi, kızın kulağına bir şey fısıldadı. Ensesini yakan bu hummalı nefes voltajı kuvvetli bir elektrik şeraresi<a class="si-noteref epub-type_noteref" href="#f278" id="ref_f278">278</a> gibi onu sarıyor. Kendinden üç yaş küçük olan bu kara kuru komşu çocuğu, şimdiye kadar âdeta Zehra’ya büyük ninesiymiş gibi bakan mektepli bu sabah birdenbire bir erkek oluvermiş gibi. İskelede birbirlerine bakmışlar, ikisi de iki aptal hayvan yavrusu gibi cümlei asabiyelerini<a class="si-noteref epub-type_noteref" href="#f279" id="ref_f279">279</a> kıskıvrak içine alan bir tuzağa düşmüşler. Herhalde Zehra bu tuzağın sırf cinsî bir inciza<a class="si-noteref epub-type_noteref" href="#f280" id="ref_f280">280</a> olduğunu fark ediyor ama, ilk defa bunun ne kadar tehlikeli ve kuvvetli bir şey olduğunu itiraf ediyor. Kendi kendine zaafını saklamak, Haşim’e çocuk muamelesi etmek, onunla alay etmek istiyor. Elini arkasına uzatıyor, Haşim’in omzundaki elini yakalıyor:</p>
		<p>— Seni yaramaz çocuk seni... Nihayet bu sabahki ihmalinden pişman oldun değil mi?</p>
		<p>— Zehra Hanım, Doktor Selâmi bizim Doktor Saffet’i tanıyor. Siz de tanıyor musunuz?</p>
		<p>Bunu Hasan soruyor.</p>
		<p>— Evet. Karısını da kendisini de tanırım. İki sene evvel annemin bir zatürresini tedavi etti. Fakat karısını çoktan gördüğüm yok. Çocuk doktorları arasında çok şöhret almış diyorlar. Guraba’da<a class="si-noteref epub-type_noteref" href="#f281" id="ref_f281">281</a> çalışıyormuş. Fukaraperver Cemiyeti’yle<a class="si-noteref epub-type_noteref" href="#f282" id="ref_f282">282</a> uğraşıyormuş. Garip kız... Neyse. Siz onları nereden biliyorsunuz?</p>
		<p>— Diyarbakır’dan. Karı koca çocukluğumdan beri dostumdur.</p>
		<p>— Artık çocuk değil misiniz?</p>
		<p>Gülüyorlar. Bu defa Zehra’nın sesindeki rikkat<a class="si-noteref epub-type_noteref" href="#f283" id="ref_f283">283</a> samimi. Gülerken gözlerini kısan, yanakları buruşan, sivri çeneli, tatlı bakışlı oğlan ona kimi hatırlatıyor?</p>
		<p>— Kuzum Allahaşkına sizin aşçıbaşıya yol mu verdiniz?</p>
		<p>Haşim’in, sandalyesinin arkasındaki elleri onun ince boynunu sıkmak istiyor:</p>
		<p>— Sandviçleri filan hazırlıyor. Kusuruna bakma. Yanında Amerikalı bir kız arkadaşı var. Ondan, galiba Amerika hakkında uzun uzadıya malumat alıyor.</p>
		<p>— Bu hangi Amerikalı kız?</p>
		<p>— Lâle Osman’ın evine misafirmiş...</p>
		<p>Haşim yine Zehra’nın kulağına eğiliyor:</p>
		<p>— Tatarcık, diyor ve o aralık Helen Barkley’le Recep ellerinde birer tepsi, levazım çadırından geliyorlar.</p>
		<p>Bayan Selâmi:</p>
		<p>— Ne hoş çift, diyor.</p>
		<p>Hakikat öyle. Bir boyda, neşeli, sıhhatli iki genç. Erkek her zamandan ziyade Gary Cooper’e benziyor. Sabahki huşuneti,<a class="si-noteref epub-type_noteref" href="#f284" id="ref_f284">284</a> suratsızlığı zail olmuş,<a class="si-noteref epub-type_noteref" href="#f285" id="ref_f285">285</a> otuz iki dişiyle birden gülerken, Zehra, onun yanaklarındaki çukurlarının, müteharrik<a class="si-noteref epub-type_noteref" href="#f286" id="ref_f286">286</a> dudaklarının ne kadar sevimli olduğuna dikkat ediyor.</p>
		<p>Yediler arasında arkadaş, talip, flört, âşık vesaire her nev’i hayat ihtiyacını tatmin edecek genç var. Recep’i Zehra’ya göre tasnif etmeli. Koca olamaz. Parası var, tahsili var, nadir yakışıklılardan, akıllı, fakat bunların birinden istifade etmek niyeti olmayan bir tip. Kudret merdiveninin en alt basamağına olsun ayak atmak aklına bile gelmeyen, kendi âleminde, belki de hiç evlenmeyecek olan bir erkek tipi. Sonra piyano hocası oğlu... Sonra Sineklibakkal gibi aşağılık bir arka sokakta oturuyor. İşte yine yanındaki sevimsiz mahlûka gülüyor ve bu Zehra’ya çarpıntı veriyor.</p>
		<p>— Açlıktan ölüyorum, hay Allah razı olsun aşçıbaşı...</p>
		<p>— Sandviç, <em>gato</em>,<a class="si-noteref epub-type_noteref" href="#f287" id="ref_f287">287</a> simit...</p>
		<p>— Şu havyarlı sandviçten...</p>
		<p>Herkes ayakta, masanın etrafında. Helen Yediler’in kız kardeşi, ev sahibi gibi herkese ikram ediyor. Herkes yiyor, konuşuyor, gülüyor...</p>
		<p>— Bir şeker...</p>
		<p>— İki şeker...</p>
		<p>— Biraz süt rica ederim...</p>
		<p>— Ben limona alışığım...</p>
		<p>— Aman bana da şu <em>petifour</em>’lardan<a class="si-noteref epub-type_noteref" href="#f288" id="ref_f288">288</a> verin...</p>
		<p>Bu kalabalıkta, bu tabiî toplantının zevkine varamayan, umumi konuşmaya iştirak edemeyen bir tek Haşim var. O sabah gözlerinden aldığı humma mikrobu yalnız kafasına değil, midesine bile hâkim. Elektrik çemberi içine girmiş gibi vücudunun her hücresi ayrı ayrı ihtizazda.<a class="si-noteref epub-type_noteref" href="#f289" id="ref_f289">289</a> O, daima iradesine, hatta cinsî incizaplarda<a class="si-noteref epub-type_noteref" href="#f290" id="ref_f290">290</a> bile hükmedeceğine kaniydi. Fakat sabahtan beri Zehra’nın elinde bir balmumu gibi erimiş, yumuşamış, mütemadiyen onun peşinden gidiyor. Haşim’in nefesi sık sık Zehra’nın ensesinde, elleri ona dokunmak için vesile arıyor, gözleri Zehra’nın gözlerini arıyor.</p>
		<p>Ve Zehra yavaş yavaş bizar<a class="si-noteref epub-type_noteref" href="#f291" id="ref_f291">291</a> oluyor. Evvelâ, herkesin farkına varmasından korkuyor. Sonra, Zehra için tek ve kuvvetli bir ihtirasla kendini unutmak imkânı yoktur. Onun hayat kabiliyeti vasi<a class="si-noteref epub-type_noteref" href="#f292" id="ref_f292">292</a> bir sahaya yayılır, derin değildir. O, binbir çiçeğe iğnesini batırıp bal almak isteyen altın bir arı gibidir. Zehra’nın en yüksek telezzüzü<a class="si-noteref epub-type_noteref" href="#f293" id="ref_f293">293</a> kendine başka başka şekillerde meftun,<a class="si-noteref epub-type_noteref" href="#f294" id="ref_f294">294</a> kendinin başka başka şekillerde istifade edebileceği bir erkek kalabalığıdır. Bir tek erkek! Allah esirgesin! Garip olarak o, hiçbir erkekle yalnız kalmak da pek istemez. Halbuki, Haşim bugün kalabalığın içinde kendi başına ona hâkim olmak istiyor.</p>
		<p>Zehra, kendine sandviç tabağını uzatan Recep’in fındık rengi gözlerine bakarken, bugün kendisiyle hiç, ama hiç meşgul olmayan bir tek gencin Recep olduğunu düşündü. Recep’i elde etmeyi kısmen gurur meselesi yaptı ve Recep o çilli kızla konuşurken mütemadiyen aralarına girdi, sözlerine karıştı. Ve bunu güya Helen Barkley ile meşgulmüş gibi yaptı. Lâle’yi sordu, Helen Barkley ile ikisinin mutlak kendisini ziyarete gelmelerini rica etti. Fakat Recep, Zehra’nın kendilerine doğru geldiğini hissettikçe hemen Helen’in kolundan yakalayıp başka bir tarafa sürüklüyor.</p>
		<p>— Neden bu güzel kızdan kaçıyoruz, Recep?</p>
		<p>— Örümcek ağına tutulmuş gafil sinekler alayına girmemek için.</p>
		<p>— Fakat örümcek çok cazip, ağı altından...</p>
		<p>— Bir de tutulana sor.</p>
		<p>Recep’in yüzü bunu söylerken buruşuyor, gözlerinde Helen’i sızlatan bir acı var.</p>
		<p>— Siz tecrübe etmiş gibi konuşuyorsunuz, Mister Recep...</p>
		<p>— Şuşşt... Yediler’in hepsini adıyla çağıracaktın ya, Helen.</p>
		<p>— Sualime cevap vermedin.</p>
		<p>— Herhalde bugün tehlikede değilim, yanımda tılsım var.</p>
		<p>Recep, Helen’in kolunu okşuyor ve kız içini çekiyor. Bu bir kardeş teması, tehlikeden kaçan bir çocuğun anasına sokuluşu.</p>
		<p>— Demek, ben bugün bir nev’i kalkan, yahut zırh vazifesi görüyorum?</p>
		<p>— Her iyi kadın, erkek için mukaddes<a class="si-noteref epub-type_noteref" href="#f295" id="ref_f295">295</a> bir kalkandır, Helen.</p>
		<p>— Ya fena kadın?</p>
		<p>— Müebbet kürek... Pranga...</p>
		<p>— Mübalâğa ediyorsun...</p>
		<p>— Hayır, bak Haşim’e; bu sabah bundan serin kafalı, bundan iradeli, bundan erkek bir mahlûk tasavvur edilemezdi. Şimdi Zehra’nın cep köpeği... Ben bu nev’i kadını tabiatın en zehirli bir mahlûku addederim.</p>
		<p>— Yani bu kız sizin cennet kampının yılanı ha?</p>
		<p>— Başını mutlak ezeceğim.</p>
		<p>— Kimin başını ezeceksin aşçıbaşı?</p>
		<p>Yine omuzlarında Zehra... Recep’in yine gülen dudakları kısılıyor, kaşları çatılıyor. Ve bereket versin o aralık üç uzun ıslık korunun havasını yırtıyor. Ve Zehra gülerek:</p>
		<p>— Acaba akşam vapuru bugün koruya mı yanaşacak, diyor.</p>
		<p>Herkes susmuş, ıslığın geldiği yeri tahmine çalışıyor ve Helen parmaklarını dudaklarına götürüyor, o da üç uzun ıslıkla cevap veriyor.</p>
		<p>— Arkadaşım Lâle beni çağırıyor... Pardon... Gitmeye mecburum. Bu güzel gün için çok teşekkür ederim (Bu teşekkür Zehra’yı bir gölge gibi takip etmiş olan Haşim’e) Bay Recep...</p>
		<p>— Dur Helen, ben de seninle yola kadar geleceğim.</p>
		<p>Recep yine Zehra’nın elinden kaçtı ve o aralık ağaçlıktan değneğine dayana dayana Miralay Nihat göründü. Yanında Tatarcık.</p>
		<p>Erkek, kadın, insanın hepsi tenevvüden<a class="si-noteref epub-type_noteref" href="#f296" id="ref_f296">296</a> hoşlanır. Onun için kampın misafirleri, topallayarak gelen yaşlı Miralay Nihat’ın yanındaki dik, yakışıklı genç kıza alâka ile baktı. Bayan Selâmi, Zehra’nın yüzü bulutlandığı için sevindi. İçinden: “Cırcır böceği gibi ötüyor, gençlerin hepsine tahakküm etmek istiyor... Oh biraz içi karışsın, kıskansın,” diyor. Safa’nın gözleri sevinçle parlıyor, çünkü sabah iskelede Lâle ona derin bir tesir yapmıştı ve Recep kalabalığın arkasından Lâle’ye elini sallıyor. O sabah bir an için konuşmamış mıydı?</p>
		<p>Hakikat Zehra biraz bozuldu. Evvelâ, biraz Lâle’yi o, kendi sınıflarından addetmez. Miralay Nihat’ın onu takdim ederken soğuk gözlerinde âdeta hayranlık var. Hem neden Miralay Nihat’ın yanında? Bunu anlamalı. Sonra iki saate yakın Zehra’nın sihrine, cazibesine tamamen kendini kaptırmış görünen kampın dikkati ve alâkası başka bir kadına müteveccih.<a class="si-noteref epub-type_noteref" href="#f297" id="ref_f297">297</a> Acaba Lâle’nin daha genç olduğu için mi? Yoksa Lâle’de erkeği cezbeden hiçbir güzellik, incelik yok... Fakat Zehra yanılıyor, çünkü her devirde erkek, Zehra gibi kudreti cinsiyetten gelen kadına olduğu kadar, Amazon tipi kadına da düşkündür. Greta Garbo’nun resmini yatağının başına asan genç erkek, tayyareci Molison’un resmini de masasının üstüne kor. Zehra tipini azap verdiği kadar zevk verdiği için sever, kendinden himaye istediği, süs ihtiyaçları için çalıştığı ve nihayet erkekte mülkiyet gururu ve tefevvuk<a class="si-noteref epub-type_noteref" href="#f298" id="ref_f298">298</a> hülyalarını okşadığı için sever. Fakat bu, onu bambaşka bir tip kadını sevmekten menetmez. Çünkü kendisiyle omuz omuza dövüşen, el ele yuva yapan, her sahada yoldaş olan kadını da sever. Çekirdek hâlinde olmakla beraber, Lâle’de kuvvetli kadın, arkadaş kadın hassaları mevcuttur.</p>
		<p>Salim:</p>
		<p>— Çay içer misiniz, Bayan Lâle, diyor.</p>
		<p>— Teşekkür ederim, Bayan Nihat karnımı doyurdu... Bizim arkadaşı arıyorum, sesi buradan geldi de... <em>Hello</em> Helen!</p>
		<p>— <em>Hello</em> Lâle...</p>
		<p>Helen, Recep’le beraber kalabalık arasından kendine yol açtı, Lâle’ye yaklaştı.</p>
		<p>— Miralay Nihat, Miss Barkley...</p>
		<p>Onlar konuşurken Recep, Lâle’nin uzattığı eli sıkıyor:</p>
		<p>— Görüyorsunuz ya, arkadaşınızı ikinci defa sağ salim teslim ediyorum. Bu defa ormanda yolunu kaybetmiş çocuk gibi buldum.</p>
		<p>— Derhal himayenize aldınız öyle mi? Mersi.</p>
		<p>Safa da lakırdıya karışıyor:</p>
		<p>— Helen bize yardım etti.</p>
		<p>Recep, Lâle’nin gözlerinin içine bakarak bir gözünü kırptı:</p>
		<p>— Helen diyoruz, çünkü o da Yediler’in arasına girdi, hepimizi adıyla çağırıyor... Değil mi Helen?</p>
		<p>Lâle, Miralay Nihat’la konuşan kızın kolunu çekti, o hafifçe bir</p>
		<p>— Sus, dedikten sonra konuşmakta devam etti:</p>
		<p>— Miralay Nihat’la ne yapıyordun, Lâle?</p>
		<p>Zehra yine aralarına girmişti.</p>
		<p>— İngilizce ders almak istiyor, saatleri tespit için görüşmeye gelmiştim, bayan çaya alıkoydu. Helen’i ıslıkla çağırmak istedim, burada olduğunu Bay Nihat biliyor ki, beni getirdi. (Biraz mânidar bir sesle) Yoksa rahatınızı bozmazdım. Malum ya, çalışan kadınlar pek sosyete hayatına uymaz.</p>
		<p>Vakıa<a class="si-noteref epub-type_noteref" href="#f299" id="ref_f299">299</a> etrafında birkaç dost yüz var ama, yine Lâle kendini ehlileştirilmiş bir hayvan sürüsü arasına kaza ile düşmüş bir kaplan yavrusu kadar buraya yabancı buluyor. Hepsinde alâka ve tecessüs<a class="si-noteref epub-type_noteref" href="#f300" id="ref_f300">300</a> var, fakat bir kısmındaki menfi.<a class="si-noteref epub-type_noteref" href="#f301" id="ref_f301">301</a> Bilhassa Haşim, babasından korkmasa gırtlağına atılacak gibi.</p>
		<p>— İzin verirseniz gideceğiz. Haydi Helen...</p>
		<p>— Müsaadenizle. Sizinle Poyraz Köyü’ne kadar ineceğim, Bayan Tatarcık.</p>
		<p>Ortaya bir bomba düşmüş gibi Haşim gülüyor, Zehra gülmeye çalışıyor. Salim ve Miralay Nihat’ın sıkıldıkları belli, Lâle bir gelincik gibi kızarmış. Bunu en dost sesiyle söylemiş olan Recep bir türlü neden herkesin bozulduğunu anlamıyor. Lâle’nin sadece kendine gösterdiği dostluktan şimdi yüzünde eser yok, şiş kapakları altındaki uzun gözlerinin kuyrukları daha şakaklarına doğru çekik, içlerinde vahşi bir ışıltı var. Evet, Recep bir pot kırdığına kani ama, ne olduğunu tahmin edemiyor.</p>
		<p>Helen’in kolunu yakalamış giden Lâle’nin yanında o, kendisinin istenmediğini hissediyor ve en garibi bu istihfaf,<a class="si-noteref epub-type_noteref" href="#f302" id="ref_f302">302</a> bu ani düşmanlık kalbini buruyor... Dönemiyor, bir şey söylemeden Helen’in tarafına geçiyor, Helen’in koluna giriyor, başı önünde yürüyor, tıpkı anasına sokulan azarlanmış bir çocuk gibi...</p>
		<p>Böcekler, kuşlar, kurbağalar ötüyor, ötüyor.</p>
		<p>Lâle’nin sert maskesinin altında bir alay av köpeğinin muhasara ettiği<a class="si-noteref epub-type_noteref" href="#f303" id="ref_f303">303</a> ve kaçacak delik bulamayınca dövüşerek ölmeye karar veren bir tilki yavrusunun pat pat atan kalbi var. Av köpekleri onun için Yediler... Birer kurt kurnazlığıyla onu pusuya düşürmüşler, tahkir ve tezlil etmişler,<a class="si-noteref epub-type_noteref" href="#f304" id="ref_f304">304</a> yüzüne karşı “Tatarcık” diyerek ona Poyraz Köyü’ndeki bunca senedir yalnız şuurunun altında hissettiği bir yabancı, bir sığıntı mevkisini hissettirmişler. Tatarcık! Bunda ta babasıyla başlayan, babasının hayatını zehirleyen bir mâna var. Ve bunu hem de aralarından en sevimlisi, en nazik görünen Recep’e söyletmişler... Haşim’in menfur, menhus<a class="si-noteref epub-type_noteref" href="#f305" id="ref_f305">305</a> kara gözleri nasıl zaferle parlamış, Zehra nasıl sinsi sinsi onunla alay etmiş...</p>
		<p>Böcekler, kurbağalar yorulmuş gibi sustu. Güneş erimiş, hava erimiş, dünya gevşemiş... Ağaçların arasına lal rengi, hüzünle taşan bir akşam inmiş... Bülbüller yer yer dem çekiyor...</p>
		<p>Âdeta kalbi kırık, gözyaşıyla dolu akşam içini çekiyor gibi. Yaprakların arasından, üstüne menekşe moru, çiçek rengi gölgeler dolaşan firuze renginde yorgun, dalgın bir deniz uzanıyor.</p>
		<p>Helen, kendini bir taraftan çabuk, öbür taraftan yavaş yürütmek için zıt istikametlere çeken bu iki dargın, gülünç çocuğu silkti, durdu. Gözlerinden girerek bütün varlığını dolduran akşamı ömründe bu kadar yakından duymamıştı. Sivri burnu havada, mavi gözleri denizde, derin derin nefes aldı.</p>
		<p>Recep eğildi, Lâle’nin gözlerini aradı:</p>
		<p>— Sizi gücendirdiğimi hissediyorum, fakat sebebini anlamıyorum. Bana lütfen ne yaptığımı söyler misiniz?</p>
		<p>Acaba Recep bilmeyerek mi ona Tatarcık dedi? Fakat nasıl olur? Ondan Tatarcık diye bahseden muhit, onu sevmeyen, onunla alay eden muhit olacak... Dikkat! Bir daha tuzağa düşmemeli...</p>
		<p>Fakat Recep neden ilk defa gördüğü bir kıza yalvarıyor? Hem de o kadın denilen mahlûktan ürken, imkân dairesinde kaçan bir erkektir. Belki senelerden beri kendine bu kadar emniyet telkin eden ve arkadaş olmak için içinde arzu uyandıran bir kıza tesadüf etmediği için. Öyle ya, Helen’le dostlukları da bir iki saatte teessüs etmemiş miydi?<a class="si-noteref epub-type_noteref" href="#f306" id="ref_f306">306</a> Şimdi Helen’in ince koluna, can kurtaran simidine sarılır gibi sarılmıyor mu? Bu kızların ikisi de Zehra fırtınasından sonra birer liman gibi göründükleri için onlarla kaynaşmamış mı? Fakat Recep’in şuurunun alt tabakalarına inerseniz Lâle ile Zehra’nın orada iki hayal, hayatına başka başka cephelerden hâkim olmuş iki hatıra uyandırdığını görürsünüz.</p>
		<p>Zehra, Recep’in hafızasında gömülmüş, unutulmuş zannettiği bir hayali mezarından kaldırmıştı. Recep’te kadın sevmek kabiliyetini senelerden beri körelten bu eski ve acı hatıra, bugün Zehra’nın yeşil-mavi gözlerinden onunla alay etmiş, kızıl tırnakları kapanmış zannettiği eski yarayı yeniden kanatmıştı. Fakat Lâle onda daha sevimli, daha dost bir simayı hatırlatmıştı. Bu, en çok emniyet ettiği,<a class="si-noteref epub-type_noteref" href="#f307" id="ref_f307">307</a> en sıkı bir kafa ile his birliğiyle bağlandığı bir arkadaş, hem de bir mektep arkadaşıydı. İki sima, iki geçmiş devri Recep’in gönlünde uyandırmış... Zehra’nın temsil ettiği devir çok acı, sekiz sene onu inleten bir gönül hastalığı. Lâle’nin temsil ettiği arkadaş onu bu hastalıktan kurtaran, onunla saatlerce konuşarak fikrini, gönlünü başka bir mecraya götüren aziz arkadaş. Cambridge’te bir gün... Düşünmemeli... O, şimdi bir avuç toprak!</p>
		<p>— Recep, dalgınsın?</p>
		<p>— Evet Helen... Arkadaşınızı darılttım. Ve niçin olduğunu söylemiyor.</p>
		<p>— Söyle Lâle, niçin darıldın?</p>
		<p>Delikanlının sesi o kadar samimi, gözlerinde o kadar bariz bir ızdırap var ki, Helen hakikat ona kalkan, ona zırh olmak istiyor. Lâle, Recep’e bakmadan garip bir sual soruyor:</p>
		<p>— Benim adımı size kim söyledi?</p>
		<p>— Miss Barkley birinci isminizi, Haşim soyadınızı.</p>
		<p>Artık tereddüde mahal yok. O sakil, o menhus, o mendebur Haşim mahsus yapmış... Fakat ya bir düzen varsa? Köpeklerden bir defa kurtulan tilki yavrusu ihtiyatlı olur. Lâle’nin yüzü azıcık yumuşamış gibi, fakat dudakları hâlâ kapalı, kısık. Recep bu kadarına da memnun. Yanakları çukurlaşarak tebessüm ediyor, koyu fındıki rengindeki gözleri tatlı, muhabbet dolu:</p>
		<p>— Affettiğinizi anlamak için sizi ziyaret etmeme müsaade ediniz... Kuzum... Kuzum...</p>
		<p>Helen içinden: “Oğlan Lâle’ye tutuldu... Zavallı çocuk,” diyor. Sonra Lâle’ye uzatılıp da havada kalan Recep’in uzun parmaklı elini kendi elinin içine alıyor:</p>
		<p>— Ben sizi gelecek pazar Lâle’nin evine davet ediyorum. O zamana kadar Lâle’nin bu esrarlı hiddetinin sebebini öğrenir size söylerim.</p>
		<p>— Söz mü?</p>
		<p>— Söz.</p>
		<p>Recep, Helen’in elini dudaklarına götürüyor, sonra başına koyuyor. Helen içinden “<em>charming</em>”<a class="si-noteref epub-type_noteref" href="#f308" id="ref_f308">308</a> diyor ve artık korunun Poyraz Köyü’nün arka sokağına açılan kapısına varmışlardır. Orada Lâle hafif bir baş selâmıyla, Helen kuvvetli bir el sıkmasıyla ayrılıyor:</p>
		<p>— <em>Good bye</em>,<a class="si-noteref epub-type_noteref" href="#f309" id="ref_f309">309</a> Recep...</p>
		<p>— <em>Good bye</em>, Helen...</p>
		<p>Fakat Recep koruya dönmüyor, küçük sokağa dalıyor, elleri cebinde, başı omuzlarının içine çökmüş, uzun adımlarla sokağın içinde kayboluyor. Deniz kenarına gidecek, korudaki kalabalık dağılıncaya kadar yap[a]yalnız dolaşacak. Kalbiyle, kafasıyla yapyalnız kalmaya ihtiyacı var... Bir taraftan şuurunun altında toplanan binbir eski eşya, yerlerini değiştirmiş, karmakarışık olmuş, onları yerli yerine koymak lâzım, bir taraftan henüz göremiyor, şeklini tayin edemiyor, fakat kalbinin içinde yavaş yavaş açılan bir yeni saadet ufku belirdiğine kani. Ve Recep’in gönlü böyle bir hülya dumanı içinde yüzerken...</p>
		<p>Kamptaki hava bariz bir surette soğumuş, misafirlerin arasındaki ahenk, içlerindeki neşe kaybolmuştu. Artık herkes içtimaî bir vazife diye konuşuyor, fakat kımıldanan dudaklar, zoraki tebessümler arkasında her kafanın düşüncesi başka. Ve Lâle’nin gelmesiyle unutulan dondurmaları, Hasan, Haşim, Salim ikram ediyor.</p>
		<p>Zehra’nın gözleri dondurma tabağında, dalgın. Gerçi o, Lâle’yi küçük düşürmek, ona haddini bildirmek için hiçbir fırsat kaçırmaz ama, her defasında, akabinde nadim<a class="si-noteref epub-type_noteref" href="#f310" id="ref_f310">310</a> olur. Buna sebep sadece, esasen Zehra’nın fena kalpli olmaması değil, daha doğrusu Lâle’nin aksülameli.<a class="si-noteref epub-type_noteref" href="#f311" id="ref_f311">311</a> Zehra kendisi hakkındaki Lâle’nin hükmünü sezdiği zaman günlerce içi rahatsız olur.</p>
		<p>O hüküm: “Zavallı, evde kalmış kız... Koca bulmak için her küçüklüğü ihtiyara<a class="si-noteref epub-type_noteref" href="#f312" id="ref_f312">312</a> mecbur olan biçare! Erkeği elde etmek için her hileye başvuran dişi mahlûk!”tur.</p>
		<p>Bugün ilk defa hakikat Lâle yaralanmış, Zehra’yı unutmuştur. Recep gibi bir an evvel Lâle’ye yaranmaya çalışan, kampın en yakışıklı ferdi ağzından ona mevkisini bildirmiştir: Tatarcık! Ha, ha, ha... Lâle’ye bu defa vurulan darbe onu yere sermiştir... Zehra’nın zaferi mutlak! Fakat yine memnun değil. Acaba Recep neden ona: “Bayan Tatarcık” dedi? Recep’in kendinden sormalı. Ne yapıp yapıp o kampa dönünceye kadar buradan ayrılmamalı. Biraz evvel narin sapının üstünde solmaya yüz tutmuş, eğilmiş bir limonluk çiçeğine benzeyen Zehra’nın başı birdenbire doğruluyor. Burada Recep dönünceye kadar oturabilmek için mutlaka etrafında, kaybolduğunu hissetiği heyecan ve alâkayı yeniden uyandırmalı. Mavi-yeşil ışıklar tekrar yanıyor, donuklaşan erguvani dudaklar harekette, ses nazlı, ahenkli:</p>
		<p>— Bay Recep’in Tatarcık demesi zavallı Lâle’yi fena halde bozdu.</p>
		<p>Doktor Selâmi ile konuşan Miralay Nihat lakırdısını kesiyor, Zehra’ya bakıyor. Alnının ortasında parmak kadar derin bir çizgi var, gözleri hiddetli:</p>
		<p>— Recep’ten hiç beklemediğim bir nezaketsizlik.</p>
		<p>Haşim:</p>
		<p>— Aranızda ondan Tatarcık diye bahsedildiğini işitti, soyadı sandı galiba...</p>
		<p>Miralay Nihat, kamp gençlerinin yüzünü tetkik ediyor. Onun, oğluna hiç itimadı yoktur. Bu terbiyesizliğin âmili<a class="si-noteref epub-type_noteref" href="#f313" id="ref_f313">313</a> o olduğuna hemen hemen kani. Azıcık müstehzî:</p>
		<p>— Yoksa sen Recep’e kızın soyadı Tatarcık mı dedin?</p>
		<p>— Benden böyle bir şey beklediğinize teessüf ederim, baba...</p>
		<p>Âdeta kendisine haksızlık edilmiş bir adamın isyanıyla söylüyor. Vay kâfir vay. Yediler’in hiçbiri Lâle’ye edilen muameleden memnun değil. Fakat hiçbirinin Haşim’i ele vermesi imkânı yok. Yediler tesanüdü<a class="si-noteref epub-type_noteref" href="#f314" id="ref_f314">314</a> öyle kuvvetli bir hakikat ki... Hem hepsi sert ve dürüst Miralay Nihat’ın şakaya gelmeyeceğini biliyor. Hepsi Haşim’e kol kanat.</p>
		<p>Safa:</p>
		<p>— Evet, bu sabah ondan Tatarcık diye bahsedildiğini hatırlıyorum. Ben bile soyadı sandımdı. Fakat niçin Tatarcık denilince bu küçük bayan bu kadar kızardı, diyor.</p>
		<p>— Çünkü bu, babasının Tatar olduğunu ima ediyor.</p>
		<p>Zehra’nın ince kaşları kalkıyor:</p>
		<p>— Yalan mı? Babası Tatar değil miydi?</p>
		<p>— Doğru. Fakat bunun arkasında alay var, istihfaf<a class="si-noteref epub-type_noteref" href="#f315" id="ref_f315">315</a> var.</p>
		<p>— Bana kalırsa köy ona sırf herkesi izaç eden<a class="si-noteref epub-type_noteref" href="#f316" id="ref_f316">316</a> ısırgan, murdar böceğe benzediği için Tatarcık diyor. Kimseye rahat vermeyen bir tip... Köyde yaptıklarını bir bilseniz baba. Köyün yerden göğe kadar onunla eğlenmekte hakkı var.</p>
		<p>Haşim’in sesinde zafer var, sevinç var. Kampta Lâle’ye vurulan darbeden hiç müteessir olmayan<a class="si-noteref epub-type_noteref" href="#f317" id="ref_f317">317</a> o. Bilakis güreş ettiği bir rakip pehlivanı çelme ile devirmiş bir şampiyon heyecanı gösteriyor.</p>
		<p>— Köy haksızlık ediyor. Ben bugün ilk defa kendisiyle konuştum. Hayran oldum. Ciddi, kafalı... Hem de kendi kendini yetiştirmiş. Bacak kadar çocukken babası öldü. Kimseden yardım istemedi, kimse kapısını açmadı. Ona rağmen saçlı sakallı adamlara hocalık edecek derecede tahsili var...</p>
		<p>Zehra sözünü kesiyor:</p>
		<p>— Siz, Tatarcık ısırmasını ilk hoş bulan Poyraz Köylüsünüz, Miralay Nihat.</p>
		<p>— Köyün kızlarının ona benzemesini çok isterdim.</p>
		<p>— Bana taşsa, Allah esirgeye derim.</p>
		<p>— Hâşâ... Sen olduğun gibi kal kızım...</p>
		<p>Miralay Nihat’ın gözleri biraz yumuşamış, Zehra’ya gülüyor.</p>
		<p>Bayan Selâmi ayağa kalkıyor:</p>
		<p>— Saat altıyı geçiyor, Zehra...</p>
		<p>— Ne olur?</p>
		<p>— Daha erken...</p>
		<p>Bunu Haşim’le Miralay Nihat söylüyor. Belki ev sahibi oldukları için. Fakat ötekilerin hepsi ayakta. Artık Recep’i beklemek için bahane yok.</p>
		<p>— Bu latif çay ziyafetine teşekkür ederim... Doğrusu vaktin nasıl geçtiğini hiç duymadık.</p>
		<p>— O halde yine buyurun...</p>
		<p>— Bu defa nöbet benim. Yedinizi de gelecek pazar bizim yalının bahçesine davet ediyorum.</p>
		<p>— Davete ben dahil değilim.</p>
		<p>Miralay Nihat, biraz kızdığını hissettiği, elinde büyüyen komşu çocuğunun gönlünü almak istiyor:</p>
		<p>— Cesaret edemedim. (Sitemli) Belki ders saatine tesadüf eder.</p>
		<p>— Hocamı da getiririm.</p>
		<p>— Hay hay. Esasen hafta sonları Lâle’ye misafir olacağını söyleyen Amerikalı kızı da davet etmiştim.</p>
		<p>Lakırdıyı daha fazla uzatmak imkânı yoktur. Zehra’nın bir yanında Şinasi, bir yanında Haşim, Salim doktorla karısının ortasında yola düzülüyorlar. Hasan’la Ahmet fincanları toplamaya başlıyor. Miralay Nihat, Safa ile ayakta konuşuyor:</p>
		<p>— Sizin vaktiyle çok itirazı mucip olan<a class="si-noteref epub-type_noteref" href="#f318" id="ref_f318">318</a> din aleyhinde bir risale neşretmiş olduğunuzu işittim, Bay Nihat, doğru mu?</p>
		<p>— İtirazı mucip olacak kadar dikkati celbetmedi.<a class="si-noteref epub-type_noteref" href="#f319" id="ref_f319">319</a> Esasen din aleyhinde de denilemez. Yanılmıyorsak “Aklın nakle tefevvuku”<a class="si-noteref epub-type_noteref" href="#f320" id="ref_f320">320</a> ismindeki küçük eserim olacak. Bunu nereden işittiğinizi sorabilir miyim?</p>
		<p>Safa’nın hafızasında babasının gayzdan<a class="si-noteref epub-type_noteref" href="#f321" id="ref_f321">321</a> gerilmiş, sapsarı olmuş yüzü. Oğlunun Miralay Nihat’ın korusunda misafir olacağını işitince: “O zındık, cehennemlik herif... O dine imana dil uzatmış olan kâfir...” diye bağırdığı an uyanıyor. Fakat Safa, Miralay’a iyi tesir eden meşhur tebessümüyle bakıyor:</p>
		<p>— Bir arkadaşım bu eserinizden hayranlıkla bahsetti. Çok görmek isterdim, fakat satıldığını bilmiyorum.</p>
		<p>— Satıldığını zannetmiyorum. Ben size bir nüsha verebilirim...</p>
		<p>Miralay Nihat’la Safa yan yana ağaçların arasından kaybolurken Hasan, Ahmet’e:</p>
		<p>— Saat yediye geldi, Recep nerede kaldı? Bu akşam listede balık var. Gidip almak lâzım, diyor.</p>
		<p>Ve Recep bu dakika Kör İsmail’i yakalamış, işportasındaki barbunyaların hepsini satın almış, balıkçıyı önüne katmış, korunun yolunu tutmuştu.</p>

	</div>
	<div class="si-footnotes html5_section epub-type_footnote">
		<div class="si-footnote html5_aside epub-type_footnote" id="f255"><a class="si-backref" href="#ref_f255">255</a><span class="si-footnote-text"> Yankı.</span></div>


		<div class="si-footnote html5_aside epub-type_footnote" id="f256"><a class="si-backref" href="#ref_f256">256</a><span class="si-footnote-text"> Oluşan.</span></div>


		<div class="si-footnote html5_aside epub-type_footnote" id="f257"><a class="si-backref" href="#ref_f257">257</a><span class="si-footnote-text"> Sürekli.</span></div>


		<div class="si-footnote html5_aside epub-type_footnote" id="f258"><a class="si-backref" href="#ref_f258">258</a><span class="si-footnote-text"> İçbükey.</span></div>


		<div class="si-footnote html5_aside epub-type_footnote" id="f259"><a class="si-backref" href="#ref_f259">259</a><span class="si-footnote-text"> Uğursuz.</span></div>


		<div class="si-footnote html5_aside epub-type_footnote" id="f260"><a class="si-backref" href="#ref_f260">260</a><span class="si-footnote-text"> Denge.</span></div>


		<div class="si-footnote html5_aside epub-type_footnote" id="f261"><a class="si-backref" href="#ref_f261">261</a><span class="si-footnote-text"> Eğri.</span></div>


		<div class="si-footnote html5_aside epub-type_footnote" id="f262"><a class="si-backref" href="#ref_f262">262</a><span class="si-footnote-text"> Bilgi.</span></div>


		<div class="si-footnote html5_aside epub-type_footnote" id="f263"><a class="si-backref" href="#ref_f263">263</a><span class="si-footnote-text"> Özgeçmişini.</span></div>


		<div class="si-footnote html5_aside epub-type_footnote" id="f264"><a class="si-backref" href="#ref_f264">264</a><span class="si-footnote-text"> Övüyor.</span></div>


		<div class="si-footnote html5_aside epub-type_footnote" id="f265"><a class="si-backref" href="#ref_f265">265</a><span class="si-footnote-text"> Eşit.</span></div>


		<div class="si-footnote html5_aside epub-type_footnote" id="f266"><a class="si-backref" href="#ref_f266">266</a><span class="si-footnote-text"> Başarıyla.</span></div>


		<div class="si-footnote html5_aside epub-type_footnote" id="f267"><a class="si-backref" href="#ref_f267">267</a><span class="si-footnote-text"> İnanıyor.</span></div>


		<div class="si-footnote html5_aside epub-type_footnote" id="f268"><a class="si-backref" href="#ref_f268">268</a><span class="si-footnote-text"> Bilinç.</span></div>


		<div class="si-footnote html5_aside epub-type_footnote" id="f269"><a class="si-backref" href="#ref_f269">269</a><span class="si-footnote-text"> Olası.</span></div>


		<div class="si-footnote html5_aside epub-type_footnote" id="f270"><a class="si-backref" href="#ref_f270">270</a><span class="si-footnote-text"> Aday.</span></div>


		<div class="si-footnote html5_aside epub-type_footnote" id="f271"><a class="si-backref" href="#ref_f271">271</a><span class="si-footnote-text"> Kararsız.</span></div>


		<div class="si-footnote html5_aside epub-type_footnote" id="f272"><a class="si-backref" href="#ref_f272">272</a><span class="si-footnote-text"> Uygunu.</span></div>


		<div class="si-footnote html5_aside epub-type_footnote" id="f273"><a class="si-backref" href="#ref_f273">273</a><span class="si-footnote-text"> Katmak.</span></div>


		<div class="si-footnote html5_aside epub-type_footnote" id="f274"><a class="si-backref" href="#ref_f274">274</a><span class="si-footnote-text"> Ekonomiye.</span></div>


		<div class="si-footnote html5_aside epub-type_footnote" id="f275"><a class="si-backref" href="#ref_f275">275</a><span class="si-footnote-text"> Geleceğe.</span></div>


		<div class="si-footnote html5_aside epub-type_footnote" id="f276"><a class="si-backref" href="#ref_f276">276</a><span class="si-footnote-text"> Üstünde.</span></div>


		<div class="si-footnote html5_aside epub-type_footnote" id="f277"><a class="si-backref" href="#ref_f277">277</a><span class="si-footnote-text"> Titreme.</span></div>


		<div class="si-footnote html5_aside epub-type_footnote" id="f278"><a class="si-backref" href="#ref_f278">278</a><span class="si-footnote-text"> Kıvılcımı.</span></div>


		<div class="si-footnote html5_aside epub-type_footnote" id="f279"><a class="si-backref" href="#ref_f279">279</a><span class="si-footnote-text"> Sinir sistemlerini.</span></div>


		<div class="si-footnote html5_aside epub-type_footnote" id="f280"><a class="si-backref" href="#ref_f280">280</a><span class="si-footnote-text"> Çekim.</span></div>


		<div class="si-footnote html5_aside epub-type_footnote" id="f281"><a class="si-backref" href="#ref_f281">281</a><span class="si-footnote-text"> İstanbul’daki Guraba Hastanesi.</span></div>


		<div class="si-footnote html5_aside epub-type_footnote" id="f282"><a class="si-backref" href="#ref_f282">282</a><span class="si-footnote-text"> Fakirlere Yardım Derneği.</span></div>


		<div class="si-footnote html5_aside epub-type_footnote" id="f283"><a class="si-backref" href="#ref_f283">283</a><span class="si-footnote-text"> İncelik.</span></div>


		<div class="si-footnote html5_aside epub-type_footnote" id="f284"><a class="si-backref" href="#ref_f284">284</a><span class="si-footnote-text"> Sertliği.</span></div>


		<div class="si-footnote html5_aside epub-type_footnote" id="f285"><a class="si-backref" href="#ref_f285">285</a><span class="si-footnote-text"> Gitmiş.</span></div>


		<div class="si-footnote html5_aside epub-type_footnote" id="f286"><a class="si-backref" href="#ref_f286">286</a><span class="si-footnote-text"> Kıpırdayan.</span></div>


		<div class="si-footnote html5_aside epub-type_footnote" id="f287"><a class="si-backref" href="#ref_f287">287</a><span class="si-footnote-text"> (Fr.)<em> Gâteau.</em> Pasta.</span></div>


		<div class="si-footnote html5_aside epub-type_footnote" id="f288"><a class="si-backref" href="#ref_f288">288</a><span class="si-footnote-text"> (Fr.)<em> Petit Fours.</em> Küçük pastalar.</span></div>


		<div class="si-footnote html5_aside epub-type_footnote" id="f289"><a class="si-backref" href="#ref_f289">289</a><span class="si-footnote-text"> Titremekte.</span></div>


		<div class="si-footnote html5_aside epub-type_footnote" id="f290"><a class="si-backref" href="#ref_f290">290</a><span class="si-footnote-text"> Çekimlerde.</span></div>


		<div class="si-footnote html5_aside epub-type_footnote" id="f291"><a class="si-backref" href="#ref_f291">291</a><span class="si-footnote-text"> Rahatsız.</span></div>


		<div class="si-footnote html5_aside epub-type_footnote" id="f292"><a class="si-backref" href="#ref_f292">292</a><span class="si-footnote-text"> Geniş.</span></div>


		<div class="si-footnote html5_aside epub-type_footnote" id="f293"><a class="si-backref" href="#ref_f293">293</a><span class="si-footnote-text"> Zevk aldığı.</span></div>


		<div class="si-footnote html5_aside epub-type_footnote" id="f294"><a class="si-backref" href="#ref_f294">294</a><span class="si-footnote-text"> Tutkun.</span></div>


		<div class="si-footnote html5_aside epub-type_footnote" id="f295"><a class="si-backref" href="#ref_f295">295</a><span class="si-footnote-text"> Kutsal.</span></div>


		<div class="si-footnote html5_aside epub-type_footnote" id="f296"><a class="si-backref" href="#ref_f296">296</a><span class="si-footnote-text"> Değişiklikten.</span></div>


		<div class="si-footnote html5_aside epub-type_footnote" id="f297"><a class="si-backref" href="#ref_f297">297</a><span class="si-footnote-text"> Yönelik.</span></div>


		<div class="si-footnote html5_aside epub-type_footnote" id="f298"><a class="si-backref" href="#ref_f298">298</a><span class="si-footnote-text"> Üstün olma.</span></div>


		<div class="si-footnote html5_aside epub-type_footnote" id="f299"><a class="si-backref" href="#ref_f299">299</a><span class="si-footnote-text"> Gerçi.</span></div>


		<div class="si-footnote html5_aside epub-type_footnote" id="f300"><a class="si-backref" href="#ref_f300">300</a><span class="si-footnote-text"> Merak.</span></div>


		<div class="si-footnote html5_aside epub-type_footnote" id="f301"><a class="si-backref" href="#ref_f301">301</a><span class="si-footnote-text"> Olumsuz.</span></div>


		<div class="si-footnote html5_aside epub-type_footnote" id="f302"><a class="si-backref" href="#ref_f302">302</a><span class="si-footnote-text"> Küçümsenme.</span></div>


		<div class="si-footnote html5_aside epub-type_footnote" id="f303"><a class="si-backref" href="#ref_f303">303</a><span class="si-footnote-text"> Kuşattığı.</span></div>


		<div class="si-footnote html5_aside epub-type_footnote" id="f304"><a class="si-backref" href="#ref_f304">304</a><span class="si-footnote-text"> Horlayıp aşağılamışlar.</span></div>


		<div class="si-footnote html5_aside epub-type_footnote" id="f305"><a class="si-backref" href="#ref_f305">305</a><span class="si-footnote-text"> Nefret uyandıran, tiksinç.</span></div>


		<div class="si-footnote html5_aside epub-type_footnote" id="f306"><a class="si-backref" href="#ref_f306">306</a><span class="si-footnote-text"> Kurulmamış mıydı.</span></div>


		<div class="si-footnote html5_aside epub-type_footnote" id="f307"><a class="si-backref" href="#ref_f307">307</a><span class="si-footnote-text"> Güvendiği.</span></div>


		<div class="si-footnote html5_aside epub-type_footnote" id="f308"><a class="si-backref" href="#ref_f308">308</a><span class="si-footnote-text"> (İng.) Sevimli.</span></div>


		<div class="si-footnote html5_aside epub-type_footnote" id="f309"><a class="si-backref" href="#ref_f309">309</a><span class="si-footnote-text"> (İng.) Hoşçakal.</span></div>


		<div class="si-footnote html5_aside epub-type_footnote" id="f310"><a class="si-backref" href="#ref_f310">310</a><span class="si-footnote-text"> Pişman.</span></div>


		<div class="si-footnote html5_aside epub-type_footnote" id="f311"><a class="si-backref" href="#ref_f311">311</a><span class="si-footnote-text"> Tepkisi.</span></div>


		<div class="si-footnote html5_aside epub-type_footnote" id="f312"><a class="si-backref" href="#ref_f312">312</a><span class="si-footnote-text"> Yapmaya.</span></div>


		<div class="si-footnote html5_aside epub-type_footnote" id="f313"><a class="si-backref" href="#ref_f313">313</a><span class="si-footnote-text"> Sebebi.</span></div>


		<div class="si-footnote html5_aside epub-type_footnote" id="f314"><a class="si-backref" href="#ref_f314">314</a><span class="si-footnote-text"> Anlaşması.</span></div>


		<div class="si-footnote html5_aside epub-type_footnote" id="f315"><a class="si-backref" href="#ref_f315">315</a><span class="si-footnote-text"> Küçümseme.</span></div>


		<div class="si-footnote html5_aside epub-type_footnote" id="f316"><a class="si-backref" href="#ref_f316">316</a><span class="si-footnote-text"> Rahatsız eden.</span></div>


		<div class="si-footnote html5_aside epub-type_footnote" id="f317"><a class="si-backref" href="#ref_f317">317</a><span class="si-footnote-text"> Üzülmeyen.</span></div>


		<div class="si-footnote html5_aside epub-type_footnote" id="f318"><a class="si-backref" href="#ref_f318">318</a><span class="si-footnote-text"> İtiraz edilen.</span></div>


		<div class="si-footnote html5_aside epub-type_footnote" id="f319"><a class="si-backref" href="#ref_f319">319</a><span class="si-footnote-text"> Çekmedi.</span></div>


		<div class="si-footnote html5_aside epub-type_footnote" id="f320"><a class="si-backref" href="#ref_f320">320</a><span class="si-footnote-text"> Aklın anlatılan üstünlüğü.</span></div>


		<div class="si-footnote html5_aside epub-type_footnote" id="f321"><a class="si-backref" href="#ref_f321">321</a><span class="si-footnote-text"> Öfkeden.</span></div>

	</div>
  </body>
</html>