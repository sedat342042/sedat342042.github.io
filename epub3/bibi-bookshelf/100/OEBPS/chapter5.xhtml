<html xmlns="http://www.w3.org/1999/xhtml" xmlns:epub="http://www.idpf.org/2007/ops">
	<head>
		<title>Tatarcık</title>
		<link href="main.css" rel="stylesheet" type="text/css"/>
	</head>
	<body class="chapter epub-type_chapter">
    <div class="container html5_section">
		<h1 class="chapter-header">DAM ALTI, ÇADIR ALTI</h1>
		<p>Tatarcık’ın ıslığı, iskeleden büyük yola çıkıncaya kadar devam etti. “Tralallâ” kesilir kesilmez iki kız birbirinin kolunu bıraktılar ve tabiî yürüyüşe başladılar. Fakat Miss Barkley evin kapısına kadar mütemadiyen<a class="si-noteref epub-type_noteref" href="#f172" id="ref_f172">172</a> sual sordu:</p>
		<p>— Söyle Lâle, yattaki şişman oğlan kim?</p>
		<p>— Vapurla geçerken kübik yalıyı görmedin mi? İşte onun sahibi.</p>
		<p>— Babanın dostuymuş öyle mi?</p>
		<p>Lâle’nin dudakları kısıldı, yüzüne acı denilecek bir mâna hâsıl oldu.</p>
		<p>— Öyle diyor. Fakat babamın hemen hiç dostu yoktu. Yalnız yaşadı, yalnız öldü. En yakın olduğu insan bendim. Fakat sen ne biliyorsun?</p>
		<p>— Vapur güvertesindeydik. O yakışıklı genç Türk bana sizin konuşmanızı tercüme etti... Hakikat cazip bir genç Türk grubu. Hepsinin adını defterime yazdım. Ben de adresimi o iyi İngilizce konuşana verdim. Tahsilini Cambridge’te yapmış. Hepsi burada bir koruda kamp kurmuşlar. Ben hafta sonları sana geleceğimi söyledim. Beni çaya davet ettiler.</p>
		<p>— Bu ne kadar çabuk dostluk?</p>
		<p>— Tasvip etmiyor musun?<a class="si-noteref epub-type_noteref" href="#f173" id="ref_f173">173</a></p>
		<p>— Böyle bir şey söylemedim.</p>
		<p>— Sen bu gençleri tanımak istemez misin?</p>
		<p>— Hayır.</p>
		<p>— Neden?</p>
		<p>— Misafir oldukları evdeki genci hiç sevmem de onun için.</p>
		<p>— O hangisi?</p>
		<p>— Kalın siyah kaşlısı...</p>
		<p> Miss Barkley içinden: “Bu kız fazla ciddi... Hayattan fazla uzak,” dedikten sonra Lâle’ye döndü:</p>
		<p>— Söyle Lâle, köyde ihtiyarlara içtimaî inkılabınızı öğretiyor musun?</p>
		<p>Lâle, Kör İsmail’le maceralarını anlatmaya başladı. Fakat Miss Barkley hep iskeleyi, vapuru, gençleri ve bilhassa Recep’i düşünüyordu.</p>
		<p>— Sen hiç flört yapmaz mısın, Lâle?</p>
		<p>— Vaktimiz yok. Gençlerin bugünkü işi kurulan yeni cemiyeti temelleştirmek, eski fikirler ve ananelerle mücadele etmek.</p>
		<p>— İskeledeki gençler galiba senin fikrinde değil. Orada yeşil gözlü, kızıl dudaklı bir vamp vardı, hepsi ona yanık yanık bakıyordu. Ama Hollywood’dan yeni gelmiş gibi bir mahlûktu.</p>
		<p>Lâle’nin dudakları biraz daha kısıldı, gözleri ışıldadı:</p>
		<p>— Zehra olacak... Onun işi gücü poz vermek. Genç erkeklere gelince; eminim onlar hâlâ kadının kukla tarafını beğeniyor, ekserisi iş sahasına atılan kızlara düşman oluyor...</p>
		<p>— Amma yaptın ha... Benim gördüklerim hiç de öyle değil.</p>
		<p>— Ne biliyorsun? Sen de görünüşe aldanıyorsun. Yakışıklı diye, sana nazik davrandı diye, hemen mükemmel bir insan olduğuna hükmettiğin adam kim bilir ne biçim şeydir.</p>
		<p>Kapının önüne gelmişlerdi. Bahçeye girer girmez Miss Barkley etrafı tetkike koyuldu. Köşedeki küçük bir kulübeyi göstererek sordu:</p>
		<p>— Demek senin köpeğin var?</p>
		<p>— Hayır, orada köpek değil, keçi yatar.</p>
		<p>— Nerede ya?</p>
		<p>— Annem otlatmaya götürmüş olacak.</p>
		<p>Lâle evin bahçe üstünde olan kapısını açmaya çalışırken bir zaman Miss Barkley’in suallerine cevap vermedi. Ve açar açmaz arkasında arkadaşının, “Ne güzel, ne güzel,” dediğini duydu.</p>
		<p>Hakikat sofanın nihayetinde açık duran kapının çerçevelediği manzara pek latifti.<a class="si-noteref epub-type_noteref" href="#f174" id="ref_f174">174</a> Karşı yaka sırtını yamaca dayamış birkaç aşı boyası yayvan yalı önlerindeki mavi sulara gölge salmış, bu tarafta Boğaz suları güneşle oynaşarak akıp gidiyor.</p>
		<p>Lâle’nin evi, bu sofaya açılan dört oda, arkasında kiracılarla müşterek olduğu mutfak vesaireden ibaretti. Sofa onların hem yemek, hem de yaşadıkları ve misafir kabul ettikleri bir nev’i salondu. Bu mütevazi yurt Amerikalı kıza birdenbire, bir tarafı sert bir rizayet, öbür tarafı güzelliğin en sade fakat en olgun şekillerini yaratabilecek insanların eseri gibi göründü.</p>
		<p>Deniz tarafında karşılık iki alçak minderin üstü, yaylarda bahar günleri açan binbir çiçek renkli, yerli kilimlerle örtülüydü. Pencerelerde Şile bezinden mavi perdeler vardı. Krem, muşamba örtülü yuvarlak bir masanın üstünde yeşil bir kavanozun içine bir kucak kırçiçeği konulmuştu. Duvarlar yeni badanalı, tahtalar siline siline pamuk gibi beyaz... Boğaz’ın ferah aydınlığı içinde gözü gönlü okşayan bir köşe... Hava müphem<a class="si-noteref epub-type_noteref" href="#f175" id="ref_f175">175</a> bir sabun, deniz ve ot kokuyor.</p>
		<p>Amerikalı kızın sivri burnu kedi gibi etrafı kokladı, keskin gözleri bütün manzarayı bir anda içine aldı, kafasında, hatta şuurunun içinde taş atılmış sular gibi bir sürü fikir ve his dalgası hâsıl oldu.</p>
		<p>— Söyle Lâle, burası eski Felemenk ressamlarının ev içi tablolarını hatırlatıyor.</p>
		<p>Helen Barkley, bir psikoloji profesörünün kızıydı. Esasen ailesi Amerika’nın garbında, yani mizaçların sert olduğu bir yerde yaşar ve kendisi orada doğmuştu. Şimdi kendisi Colombia Üniversitesi’ne merbut,<a class="si-noteref epub-type_noteref" href="#f176" id="ref_f176">176</a> solak çocuklar üstünde yeni ruhiyat tecrübeleri<a class="si-noteref epub-type_noteref" href="#f177" id="ref_f177">177</a> yapan pek hususi ve yeni bir mektep hocasıydı. Tecrübeleri beklediğinden bambaşka netice vermiş ve bazı esas kanaatlerini altüst etmişti. Ve iki senedir bu mevzuya dair bir eser hazırlamakla meşguldü.</p>
		<p>Lâle’yi, Akdeniz’de seyyah gezdiren bir transatlantik vapuruyla Türkiye’ye geldiği zaman kolejde tanımıştı. Aralarında hayli yaş farkı olmasına rağmen, derhal dost olmuşlardı. Evvelâ Lâle’nin Amerika medeniyet ve terbiye usullerine karşı gösterdiği alâka ve takdir arasında pek sağlam tenkitler de yaptığını görünce, kızın müstesna denilecek kadar serin kafalı ve dürüst düşünceli olduğunu anlamıştı. Kendisi Amerika’nın içtimaî hizmetler ismi altında yapılan tecrübeler ve kurulan müesseselerden uzun uzadıya Lâle’ye bahsetmişti. O zaman başlayan dostluk mektupla devam etmiş ve Helen Barkley bir senelik iznini İstanbul’da geçirmeye karar verirken en çok Lâle’yi düşünmüştü.</p>
		<p>Helen, Türkler hakkında çok şey işitmişti ve Columbia’da hayli Türk görmüştü. Gerçi o, Türklerin erkeği dişlerinin arasında bir hançer, belinde çifte çifte yatağan, kadını kafes arkasında lokum yiyen, göbek atan mahlûklar olduğunda inanan devri çoktan atlatmış, belki de öyle bir devrin Garplıların fantezisi olduğuna inanmıştı. Fakat herhalde kadın hususunda Türklerin Amerika’dan, hatta Avrupa’dan bambaşka düşündüklerini farz ediyordu.</p>
		<p>Lâle ve onun muasırı<a class="si-noteref epub-type_noteref" href="#f178" id="ref_f178">178</a> gençlerle teması ona Türkler hakkında biraz yeni bir fikir vermişti. Bilhassa Lâle hiç de onun Amerikalı genç dostlarından başka değildi. Ve bu benzeyiş ne onun Amerikan kızlarını hatırlatan yassı, uzun endamından ne sarışınlığından ileri geliyordu.</p>
		<p>Lâle, Büyük Harp’ten sonra hâsıl olan dünya gençliğinin bir örneğinden başka bir şey değildi. Düşüncesini hareketle ifade etmek isteyen, azıcık basit düşünceli, hatta zihniyetli Helen’in “on altı yaş kafası” diye teşhis ettiği,<a class="si-noteref epub-type_noteref" href="#f179" id="ref_f179">179</a> bununla beraber becerikli ve realist bulduğu bir tipti. Fakat Lâle’nin arkasında esaslı ve hususi bir medeniyet var mı yok mu? Bunu düşünmek istemiyordu. Çünkü düşününce ister istemez gözünün önüne yatağanlı, şalvarlı, korkunç yüzlü erkekler, peçe arkasında, haremağalarının kırbaçla sevk ettiği<a class="si-noteref epub-type_noteref" href="#f180" id="ref_f180">180</a> kadınlar geliyordu. İşte bunun için Lâle’yi ve onun muasırlarını samimi, fakat oldukça yeni birer Avrupa mukallidi<a class="si-noteref epub-type_noteref" href="#f181" id="ref_f181">181</a> gibi görmeyi tercih ediyordu.</p>
		<p>Filhakika,<a class="si-noteref epub-type_noteref" href="#f182" id="ref_f182">182</a> Bebek’te gördüğü yeni zengin Türk evleri bazan zevkli, ekseri zevksiz, mukallit ruhlu adamların yurdu hissini vermişti. Hatta, orta halli kolej hocalarından iki gencin evi de bu fikrini teyit etmişti. Bir taraftan ucuz bir stüdyo, öbür tarafta otları fırlamış eski minderler ve döşemeler... Ne eskisi geçmiş bir medeniyet ve güzellik hissi veriyor ne de yenisi ölü bir mazinin üstüne aşılanan zavallı bir Avrupalılıktan ileri gidiyor.</p>
		<p>Gerçi ona birkaç şaheser cami göstermişler, fakat bütün bunlar ve saraylar gibi sultanların yaptığı abideler, halk tabakasının hususiyetini gösteren ve kökleri mazide olan güzellik, bir hayat görüşü var mı? İşte Helen’in en çok merak ettiği şey bu. Böyle bir şey olabileceğini, zaman zaman halkın terbiyesinden, partal kılıklarıyla münasabeti yok gibi görünen vakarlarından sezmiş ve kendi kendine: “Türklerin göründüğünden fazla bir tarafı olacak,” demişti.</p>
		<p>Bugün bu sofa ve üstüne açılan odalarda bir medeniyet ve zevk zeminini biraz daha kuvvetle duymuştu. Ve garip olarak bu sofanın ve odaların ifade ettiği medeniyete Helen kendini öteki evlerde gördüğü kaplama medeniyetten daha yakın buldu.</p>
		<p>—  Dalgınsın Helen.</p>
		<p>— Bu ışık, bu başka dünya biraz başımı yordu. Öğleden evvel deniz banyosu yapsak nasıl olur?</p>
		<p>Bahçeden biri seslendi:</p>
		<p>— Lâle, Lâle!</p>
		<p>Lâlezar kapının eşiğinde ayakta durmuş, bir eliyle Lâle’ye bir mektup uzatıyor, öteki eli yanındaki keçinin bir boynuzunu yakalamış, içeri girmekten menetmeye çalışıyordu. Lâle mektuptan evvel keçiye elini uzattı. Dostane bir “tos” âdeta “nasılsın, iyi misin?” dedi ve keçi bir köpek gibi döndü gitti. Helen gülüyordu:</p>
		<p>— Senin keçi galiba bir sirkte terbiye olmuş.</p>
		<p>Lâle mektubu aldı ve misafirini annesine takdim etti. Helen bozuk Türkçesiyle Lâlezar’la konuşmaya çalışırken o, dikkatle mektubunu okudu. Yüzünde tereddüt ve tecessüsle<a class="si-noteref epub-type_noteref" href="#f183" id="ref_f183">183</a> karışık bir mâna hâsıl oldu. Sonra birdenbire alaylı bir tebessümle arkadaşına:</p>
		<p>— Ayağın uğurlu geldi Helen, bana yeni bir ders teklifi var, dedi.</p>
		<p>— Neresi? Ümit ederim ki, müstakbel taleben kamptaki gençlerden biridir.</p>
		<p>— İngilizce dersi. Müstakbel talebem hakikat kampa pek yakın. Korunun sahibi Miralay Nihat. Bugün benimle üçte görüşmek istiyor.</p>
		<p>— Hurrra... Kampla münasebet başlıyor.</p>
		<p>— Saat üçte istersen koruya beraber çıkarız. Ben Miralay Nihat’la konuşurken sen dolaşırsın. Çıkar çıkmaz sandalla seni Göksu’ya götürürüm.</p>
		<p>— Âlâ!</p>
		<p>— O halde sen şimdi rıhtımda azıcık güneş banyosu yap, ben annemle yemek hazırlayacağım.</p>
		<p>Rıhtım sofanın denize açılan kapısının önünde mütevazı bir taşlıktan ibaretti.</p>
		<p>Helen eşiğe oturdu. Dirsekleri dizlerinde, başı avuçlarında, gözleri dalgın... Yukarıki katın balkonu, tepesinde bir tavan gibi. Sular kırık taşlar arasına dalıp çıkıyor, kulaklarında mütemadi<a class="si-noteref epub-type_noteref" href="#f184" id="ref_f184">184</a> bir fış fış; gözleri denizin içinde bir sürü hayal, birbiriyle dövüş eden bir sürü fikir dalgası. Fakat bütün bu kargaşalık içinde tek bir yüz vazıh,<a class="si-noteref epub-type_noteref" href="#f185" id="ref_f185">185</a> canlı, ayrı: Recep’in yüzü... Balkonda bir mırıltı var, arkada Lâle’nin, kalın, sakin sesiyle annesinin ince hırçın sesi, sol tarafta, bir yalı bahçesinde genç kahkahalar. Her şey bir yaz günü dekoru içinde... Sesler ağır ve müphem bir yaz gecesi rüyasının ahengi arasında. Fakat bir küçük nağme mütemadiyen kendi kendi tekrar ediyor... Recep’in sesi, “Herhalde görüşeceğiz Miss Barkley,” diyor. Ve bu dakikada...</p>

		<hr/>

		<p>Recep:</p>
		<p>— Kura çekelim, dedi.</p>
		<p>Altı ses birden:</p>
		<p>— Kabul, cevabını verdi.</p>
		<p>Sırtlarında izci torbalarını yere atmışlar, bir tahta masa etrafında toplanmışlar, kamp hayatına ait son meseleyi hallediyorlardı.</p>
		<p>Yer; korunun sağ tarafında alçak ve yer yer yıkık bir duvara bitişik olan düzlüktü. Önleri alabildiğine açık, duvarın üstündeki yamaç, mezarlık ve kır denize uzanıyor, Boğaz tabak gibi.</p>
		<p>Dört çadır kurulu olan düzlükteki seyrek fıstık ağaçlarının aralarında, güneş ışığıyla gölgeler birbirine karışarak alaca bir aydınlık oyunu yapıyordu. Çadırın biri seddin altındaki yarığa yakın kurulmuş, üstüne “Levazım ve menzil” yazılmıştı. Yarığın ağzından çıkan bir memba suyu çimento<a class="si-noteref epub-type_noteref" href="#f186" id="ref_f186">186</a> bir küçük havuzda toplanıyor ve oradan böğürtlenler ve çalılar kaplı dar dereye akıyordu. Burası gençlerin mutfağı, kileri ve buranın şefi Recep.</p>
		<p>Yediler kamp kurmaya karar verirken uzun uzadıya konuşmuşlar, bir iş bölümü tespit etmişlerdi. Recep aşçılığa talip olmuş ve ona yardımcı olarak Hasan tayin edilmişti. Kampın öteki işleri aralarında nöbetle yapılacaktı.</p>
		<p>Seddin gerisindeki üç çadırda ikişer kamp yatağı, hepsinin başında eski gaz sandıklarından birer masa vardı. Kim kimin çadır arkadaşı olacak? Yalnız bu mesele halledilmemişti. Haşim bunu kendi tayin etmek istedi, Salim:</p>
		<p>— Herkesin keyfine bırakalım, dedi, nihayet Recep’in fikrinde karar kıldılar. Haşim’le Ahmet, Safa ile Şinasi aynı çadıra düştü.</p>
		<p>— İskelede sana geçerken selâm veren kız kim, Haşim?</p>
		<p>Bunu, Şinasi sordu. Esasen iskeleden beri zihnini işgal eden bir kadın hayali hakkında malumat<a class="si-noteref epub-type_noteref" href="#f187" id="ref_f187">187</a> almak için Recep’in çekilmesini bekliyordu. Çünkü Recep, kadın lakırdısı pek şahsî, bilhassa cinsî bir sahaya intikal ederse,<a class="si-noteref epub-type_noteref" href="#f188" id="ref_f188">188</a> fena halde kızar ve soğuk bir bakışla arkadaşlarını susturamazsa, “Siz eski biçimde mahalle zamparalarına döndünüz,” derdi. Şinasi öteki arkadaşları kadar yeni, eski tabirlerine fazla ehemmiyet vermemekle beraber “eski” yaftasının üzerine vurulmasını hiç istemezdi. Yaşadıkları bu inkılap ve intikal<a class="si-noteref epub-type_noteref" href="#f189" id="ref_f189">189</a> havasında herhangi genç için “eski biçim” yaftası muzır<a class="si-noteref epub-type_noteref" href="#f190" id="ref_f190">190</a> olabilir, bilhassa Şinasi gibi, babası vaktiyle sarıklı olan bir adam için.</p>
		<p>Haşim derhal cevap vermedi. Şinasi kendi kendine: “Haşim mutlaka kıza vurgun olacak. Dikkatli davranalım,” diye düşünürken Haşim birdenbire daldığı hülyadan silkindi:</p>
		<p>— Çelebizade Yalısı’nın küçük bayanı, dedi.</p>
		<p>Safa alaylı bir sesle:</p>
		<p>— Zade olduğuna nazaran aristokrat olacak. Tam sana uygun, Şinasi.</p>
		<p>Safa, tahsilini Şinasi ailesine borçlu olmasına rağmen belki de onlara karşı minnet altında olmaktan doğan bir gayzla<a class="si-noteref epub-type_noteref" href="#f191" id="ref_f191">191</a> Şinasi’yi her fırsatta iğnelerdi. İkisi de eski sarıklı oğlu, fakat ikisi de en çok bu meseleden dolayı birbiriyle eğlenir, çünkü ikisinin de muhitleri kıyafet ve meslek birliğine rağmen biribirinden çok başkadır.</p>
		<p>Şinasi’nin ailesi ecdattan<a class="si-noteref epub-type_noteref" href="#f192" id="ref_f192">192</a> kalma, Emirgân civarında meşhur olan Nizamizade Korusu’nda yaşardı. Babası Nazmi Efendi vaktiyle İstanbul’a mahsus olan alafrangalaşmış eski bir kazaskerdi. Cumhuriyet devrine latasını,<a class="si-noteref epub-type_noteref" href="#f193" id="ref_f193">193</a> şalvarını atıp sakalını, bıyığını tıraş etmek fırsatını verdiği için dört elle sarıldı. İstanbul’un en iyi terzilerinde giyinen Nazmi Efendi, aynı zamanda en Avrupaî görünen örneklerinden biri oluverdi.</p>
		<p> Buna rağmen bugünkü Bay Nazmi ne şahsının ne de ailesinin tek bir ananesini, âdetini bozmadan zamanına uydu. Yeni âdetleri eskileri üstüne aşılamakla iktifa etti.<a class="si-noteref epub-type_noteref" href="#f194" id="ref_f194">194</a> Esasen bütün ailede şahsiyetlerini muhafaza ederek zamana uymak kabiliyeti vardı. Yalnız kendi değil, İngiltere’de tahsilini yapmış olan büyük oğlu bile beş vakit namazını kılardı. Bilhassa bu oğlu Londra’da kaldığı pansiyonda gündüzleri geçen namazlarını, gece <em>Times</em> gazetesinin üstünde kılmakla meşhurdu. Pansiyon sahibi kadın: “Mister Nazmi her akşam tam bir saat İsveç jimnastiği yapıyor,” derdi.</p>
		<p>Ramazanda bütün aile ya oruçludur, yahut öyle görünür, cemaatle teravih namazını kılar. Mısır radyosundan Kuran dinledikleri vakit ihtiyar bayanlar başlarını örter ve ekserisi “Allah Allah, subhanallah” gibi sesler çıkarırdı. Fakat hepsi yılbaşında dostlarına resimli kart yollar. Noel gecesi korudan küçük bir çam kesilir, üstüne hediyeler ve elektrik ampulleri asılır, gelin teliyle süslenir, salonun ortasına dikilir ve o gece gençler sabaha kadar dans eder. Ve Nizamizade ailesi yeni devrin yalnız eğlencelerini değil, batıl itikatlarını da benimsemiştir. Bay Nazmi, bir şirket idaresine aza tayin edilmek için Ankara kazan o kepçe dolaşırken, kendisine mahsus kibar üslubuyla nüfuzlu zatlara hulus çakarken,<a class="si-noteref epub-type_noteref" href="#f195" id="ref_f195">195</a> karısı köşklerinde Zekeriya sofrası kurar, efendisinin gömleğini Kasımpaşa’da meşhur sabık<a class="si-noteref epub-type_noteref" href="#f196" id="ref_f196">196</a> bir şeyh efendiye okutur. Fakat şeyh efendinin bazı nüfuzlu zatların çamaşırını esasen gizliden gizliye okuduğunu tahkik ettikten sonra... Ne olur ne olmaz, görünür görünmez her kuvvetle hoş geçinmeli, halkın inandığı çarelerin hepsine başvurmalı.</p>
		<p>Eski İstanbul’da Müslümanlar ayazmalara bunun için adak adamazlar mıydı? Neden zıpçıktı muharrir<a class="si-noteref epub-type_noteref" href="#f197" id="ref_f197">197</a> beyler Zekeriya sofrasıyla eğleniyor? Hem Avrupa’da bile bugün, hatta en makul görünen adamların izahı müşkül birtakım garip itikatları yok mu?</p>
		<p>Şinasi’nin zihniyeti tabiî olarak bu muhitin tesiri altında kalmıştır. Kendisinin hiç dinle alâkası yoktur, fakat itikatsızlığını bir marifetmiş gibi teşhir etmez. Yani batıl itikatlarla eğlenir, fakat, bunu kimseye belli etmez. Etrafına ne tabasbus eder<a class="si-noteref epub-type_noteref" href="#f198" id="ref_f198">198</a> ne de kimse ile şu veyahut bu fikir için mücadele eder. Dünyayı –ne eskisini ne yenisini– değiştirmeye kalkmaz.</p>
		<p>Onca, dünya bir temaşa<a class="si-noteref epub-type_noteref" href="#f199" id="ref_f199">199</a> yeridir, onu seyretmek için kendine rahat ve yüksek bir mevki edinmekten başka emeli yoktur. Öyle bir yer ki, orada hem kendisi temaşanın bir parçası olacak, yani onu görmek için başlar çevrilecek, hem de kendi etrafını seyredecek. Bunun için hariciyeye girmeye ve mümkün olduğu kadar çabuk sefir olmaya karar vermiştir. Sefaret... İşi az, tantanası bol ikbal mevkisi. İyi sefir, iyi giyinen, iyi briç oynayan, az söylediği için akıllı olduğuna hükmedilen adam... Fazla olarak insanların muayyen<a class="si-noteref epub-type_noteref" href="#f200" id="ref_f200">200</a> bir sınıfının içinden tetkike imkân bulan, gece gündüz güzel kadınlarla temasta, iyi sofralarda yemek yiyen talihli mahlûk.</p>
		<p>Bilhassa bu son fırsat Şinasi’yi cezbeder. Hicvi çok sever, tenkit ve tahlil için doğmuş bir kafası yoktur. Bütün bu emellerin arkasında Şinasi’nin kimseye söylemediği başka bir ideali, âşık olduğu bir Mehlika Sultan’ı vardır: Zamanının erkek ve kadın –bilhassa kadın– tiplerinin portrelerini yazmak ve gelecek nesle canlı bir tarih vesikası olarak bırakmak! Fakat bunu para için, şöhret için değil, kendi zevki için yapmak ister, çünkü çoktan not hâlinde başladığı bu eseri kendi sağken neşretmemeye karar vermiştir. Gerek Yediler’in, gerekse ailesinin, eğer görseler uykularını kaçıracak olan bu notları bazan kendi kendine okur, güler. Bunlar arasında bir türlü portresini kavrayamadığı Recep’tir. Buna mukabil en iyi bildiği, notlarında en çok karikatür haline soktuğu Safa’dır.</p>
		<p>Safa Aksaraylıydı. Babası Valide Camisi’nde vaktiyle müezzindi, Hacı İbrahim Efendi ismini taşırdı. Şimdi Bay Nazmi’nin bir nev’i vekilharcıdır. Çünkü Safa’nın anası Saadet Hanım, Şinasi’nin dadısıydı. Ve Safa’nın Galatasaray’da tahsil edebilmesi bu intisap<a class="si-noteref epub-type_noteref" href="#f201" id="ref_f201">201</a> sayesinde olmuştu. Yani Şinasi’nin babaannesi kısmen eski çıraklarının oğlu, kısmen de hacı evlâdı diye torunuyla beraber onun mektep masraflarını, cep harçlığını, hatta esvap<a class="si-noteref epub-type_noteref" href="#f202" id="ref_f202">202</a> masrafını cebinden verirdi.</p>
		<p>Yediler arasında bir tek yakışıksız, hatta çirkin olan Safa idi. Kısa bacaklı, enli gövdeli, koca kafalıydı. Yamru yumru, çıkık, inatçı bir alnı, kor gibi ışıldayan siyah gözleri vardı. Burnu bir tarafa doğru çarpık, dudakları kalın, dişleri sarı ve intizamsızdı. Bu sevimsiz simayı zaman zaman cana yakın yapan bir tek şey, bu karanlık yüzü nadiren aydınlatan ve içinden gelen bir tebessümdü. Bundan başka, bu küçük gövdeden beklenilmeyen kalın, ahenkli bir sesi vardı. Bu, onun ailesine nesilden nesile her erkek fertte görülür bir hasletti.<a class="si-noteref epub-type_noteref" href="#f203" id="ref_f203">203</a> Hacı İbrahim Efendi ezan okuduğu zamanlar Aksaray halkı işini gücünü bırakır, susar, dinlerdi. Büyük babası Şehzade Camisi hatibini, cuma günleri dinlemek için, uzak semtlerden gelenleri cezbeden şey de bu sesti. Bugün Safa’nın en kuvvetli noktası bu tabiî mirastı.</p>
		<p>Safa, yedi sene içinde yaşadığı Galatasaray havasına kendini bir türlü uyduramamıştı. Galatasaray’ın kendine mahsus zarif bir mizahi görüşü vardır, Safa mübalâğaya<a class="si-noteref epub-type_noteref" href="#f204" id="ref_f204">204</a> mütemayil,<a class="si-noteref epub-type_noteref" href="#f205" id="ref_f205">205</a> âdeta galiz<a class="si-noteref epub-type_noteref" href="#f206" id="ref_f206">206</a> bir hicivle marazlarına hücum eder. Galatasaray bütün mânasıyla bir Garp müessesidir. Safa’nın zihniyetini, Şinasi, eski medrese muhitine, diğer arkadaşları Moskova’ya yahut bugünkü İtalya, Almanya gibi ideoloji hastalığına tutulmuş bir muhite yaraştırır.</p>
		<p>O, Galatasaray muhitini yapmacıklı bir İstanbul’la mütereddi<a class="si-noteref epub-type_noteref" href="#f207" id="ref_f207">207</a> bir Avrupa harsının<a class="si-noteref epub-type_noteref" href="#f208" id="ref_f208">208</a> halitası<a class="si-noteref epub-type_noteref" href="#f209" id="ref_f209">209</a> telâkki eder,<a class="si-noteref epub-type_noteref" href="#f210" id="ref_f210">210</a> Galatasaraylılar onu bazan softa, bazan da Bolşevik diye istihfaf eder.<a class="si-noteref epub-type_noteref" href="#f211" id="ref_f211">211</a> En çok kızdığı şey, babasına benzetilmesidir. Hakikat halde bu benzetiliş doğrudur, çünkü baba oğlu muhtelif zaviyelerden<a class="si-noteref epub-type_noteref" href="#f212" id="ref_f212">212</a> bakılan aynı resimdir.</p>
		<p>Haricen Safa, babasının daha küçük, daha kusurları mubalâğa edilmiş bir kopyasıdır. İçlerinden bakarsanız bu bir örneklik daha barizdir. Haci İbrahim Efendi bütün ailesini, kendini, bilhassa tek oğlunu, kendince İslâmiyet telâkki ettiği<a class="si-noteref epub-type_noteref" href="#f213" id="ref_f213">213</a> birtakım ahkâma<a class="si-noteref epub-type_noteref" href="#f214" id="ref_f214">214</a> göre yaşatmaya çalışmış, zavallıların ömrünü dinî inzibat<a class="si-noteref epub-type_noteref" href="#f215" id="ref_f215">215</a> dediği demir çember içine almıştı. Karısı bu rejime derhal uymuş, kızı kurnaz ve sinsi olduğu için babasının yanında kendini eski biçim bir Müslüman kızı gibi göstermiş, evin haricinde dilediğini yapmıştı.</p>
		<p>Halbuki Safa, bambaşka bir hilkatte,<a class="si-noteref epub-type_noteref" href="#f216" id="ref_f216">216</a> tıpkı babası gibi içi kudret dolu bir gençti. Bunun için kendini bildiği gün babasına ve babasının temsil ettiği şeye isyan etmişti. Bu isyan onda mutaarrız,<a class="si-noteref epub-type_noteref" href="#f217" id="ref_f217">217</a> muhitini rahatsız eden bir dinsizlik hâlinde tecelli etti.<a class="si-noteref epub-type_noteref" href="#f218" id="ref_f218">218</a> Babası için Müslüman olmayan herkes asılmaya lâyık, işkence edilmesi lâzım bir sürü muzır mahlûkattır.<a class="si-noteref epub-type_noteref" href="#f219" id="ref_f219">219</a> Safa için yalnız dindar olanlar değil, din meselesinde lâkayt<a class="si-noteref epub-type_noteref" href="#f220" id="ref_f220">220</a> olanlar da insanın en büyük düşmanı, kökleri kazınması lâzım gelen, medeniyeti kurutan yabanî muzır otlardır. Hulâsa, Hacı İbrahim Efendi ne kadar eski usul bir softa ise, Safa da o kadar yeni biçim bir softadır. Yani fikir itibarıyla birbirinin zıddı, mizaç itibariyle birbirinin aynı, telkin vasıtaları tamamen birbirine benzer iki örnektir.</p>
		<p>Safa belki biraz daha acı, daha ihtiraslı bir örnektir, çünkü senelerce Hacı İbrahim Efendi’nin elinde bir kukla gibi oynatılmış, onun taassubuna karşı içinde öyle bir hınç ve kin birikmişti ki, onun abdest suyuna tükürmek, hatta seccadesine köpek tersi<a class="si-noteref epub-type_noteref" href="#f221" id="ref_f221">221</a> sürmeye kadar cesaret etmişti. Ve yakayı ele verdiği an, babası tavan arasındaki falakayı indirdi, Safa’nın tabanlarını patlatıncaya kadar dövdü. Bunu Safa hiç unutmadı. İçinde, eline kudret geçer geçmez dünyanın ayağını falakaya çekmek arzusu bir kompleks mudille<a class="si-noteref epub-type_noteref" href="#f222" id="ref_f222">222</a> halini aldı. Ancak bununla çocukluğunun zilletini,<a class="si-noteref epub-type_noteref" href="#f223" id="ref_f223">223</a> hacaletini<a class="si-noteref epub-type_noteref" href="#f224" id="ref_f224">224</a> temizleyecekti.</p>
		<p>Bu zihniyetin Galatasaray’da fena bir tesir yaptığını görünce ister istemez haricen mutedil<a class="si-noteref epub-type_noteref" href="#f225" id="ref_f225">225</a> görünmeye mecbur oldu. Fakat hiçbir fikrinden vazgeçmedi. Yalnız zamanla düşündüklerini bir ideoloji çerçevesi içine almaya çalıştı. Bu ideolojinin kendi iddiasına nazaran komünist olması iki sebepten ileri geliyordu. Biri komünizmin din düşmanı olduğuna kanaat getirmesi, öteki komünistlerin cebirle, hatta kanla, kurşunla yeni cemiyet kurduklarını istemesiydi. Zaman zaman komünistlerin demokrat Avrupa usullerini alacaklarını işittikçe onlardan derhal soğurdu.</p>
		<p>Safa’nın, sayısı esasen az olan komünist arkadaşlarıyla anlaşmamasının bir sebebi, onun komünizmin iktisadi cephesi ve esaslarıyla pek az alâkadar olmasından ileri geliyordu.</p>
		<p>Bu çocuğu Yediler arasına tabiî olarak Şinasi sokmuştu. Fakat çok geçmeden biraz pişman olmuştu. Bazı noktalarda kendisine benzemeyen arkadaşlarla sıkı münasebet Safa’da ne kadar tavır ve ifade itibarıyla ölçü ve sükûn vücuda getirmişse Şinasi’ye karşı o kadar yukarıdan bakan, zaaflarıyla alay eden bir vaziyet vermişti. Ve Şinasi’nin tek hâkim olmadığı zaaf, güzel kız olduğu için, son zamanlarda Recep kadar Safa’nın yanında da kadından bahsetmeye çekiniyordu.</p>
		<p>— Çelebizadeler zengin mi?</p>
		<p>Bunu Ahmet sordu. İçlerinde en normal, zihniyet itibarıyla belki basit, fakat ne istediğini vuzuhla<a class="si-noteref epub-type_noteref" href="#f226" id="ref_f226">226</a> bilir, pratik bir gençti. Aksaraylı bir bakkalın oğluydu. Safa ne kadar softa babasına benzerse, Ahmet de o kadar bakkal babasına benzerdi. Ecdadı Kayseri’den gelmiş esmer, iriyarı, babacan bir adamcağız... Kendi küçük ölçüsü içinde kurnaz, son derece ihtiyatkâr ve namuslu. Ahmet, babasının büyütülmüş bir örneği. Onun kurnazlığı yanında kuvvetli bir zekâsı da var, ihtiyatı yanında cür’eti ve teşebbüsü de var. Bir taraftan ilk mektepte hesaptan birinci, hocalarının dikkatini celbedecek<a class="si-noteref epub-type_noteref" href="#f227" id="ref_f227">227</a> kadar çalışkan, öbür taraftan sekiz yaşında mektep arkadaşlarına çikolata, mahallede akşamları gazete satarak para biriktirmeye başlayacak kadar çekirdekten yetişen bir ticaret fikri gösteriyor, babasına dükkâna sebze, yoğurt ilâve ettirerek fazla alışveriş temin ettiriyor, dükkânın bir tarafında da mektep çocukları için kalem, kâğıt, uçurtma vesaire koydurarak kendi satıyor, babasından yüzde onunu alıyor. Bütün bunlar ailesini, aralarında bir sülün görmüş tavuk horoz alayı gibi şaşırtıyor, mahalleli ona bir nev’i çocuk dâhi gibi bakıyor.</p>
		<p>Yediler arasında Ahmet’in gönlünde hâkim olan “Mehlika Sultan” servettir. O, çocukluğundan beri fukaralık aleyhine bir misyoner gibi vazeder.<a class="si-noteref epub-type_noteref" href="#f228" id="ref_f228">228</a> Ona göre fukaralık en büyük zillet, âdeta içtimaî bir hastalıktır. Bu illeti, ailesinin büyük fedakârlıkla kendini götürdüğü Galatasaray’da bir kat daha arttı, çünkü oradaki talebenin ekseriyeti müreffeh<a class="si-noteref epub-type_noteref" href="#f229" id="ref_f229">229</a> ve bir kısmı yeni zengin muhitinden geliyordu. Arkadaşlarının çoğu iyi giyiniyor, tavrı itibarıyla Garplıdır ve Ahmet’in ziyaret edebildiği birkaç ev, Paris’ten gelen döşemeci ilanlarından bir sayfaya benziyordu.</p>
		<p>Ahmet, Safa’nın aksi olarak Galatasaray muhitine kendini çabuk uydurdu. O kadar ki, Galatasaraylıya tabiî gelen iyi giyinmek, alafranga tavır onda bir ideal şeklini aldı. Fakat bütün bunlar Ahmet’in dış yüzüydü, bunları paranın temin edeceği içtimaî zaruret, ferdî kudretin teferruatı diye telâkki ediyordu. Onun için birinci ve tek ideal: Para = kudret. Yalnız zengin milletler, yalnız paralı fertler kuvvetlidir, medenidir.</p>
		<p>O, Amerika zenginlerinin hayatını ezberden bilir, Türkiye’dekileri alâka ile, tecessüsle<a class="si-noteref epub-type_noteref" href="#f230" id="ref_f230">230</a> takip eder.</p>
		<p>Şurasını da ilâve etmeli ki, o, sırf siyasi mevkisiden dolayı zengin olanları takdir etmez. Bilhassa, bir gün zengin, ertesi gün beş parasız olan müsrifleri, mirasyedileri, istihfaf eder.<a class="si-noteref epub-type_noteref" href="#f231" id="ref_f231">231</a> Ona göre faydalı zengin zekâsı, çalışkanlığıyla para kazanan, yeni servet sahası bulan ve parasını sokağa atmayanlardır.</p>
		<p>Poyraz Köyü’ne kamp kurmaya karar verdikleri zaman, onu en çok cezbeden şey, İstanbul’da yeni zengin âleminin hatırlı bir unsuru olan Sungur Balta’yı yakından görmek olmuştu. Yoksa o, ailesiyle Şemsipaşa’daki ihtiyar bir teyzenin deniz kenarındaki evinde yazı geçirmeyi tercih ederdi. İkinci âmil<a class="si-noteref epub-type_noteref" href="#f232" id="ref_f232">232</a> de, Haşim’i aile muhiti içinde görmek emeli olmuştu. Çünkü o, Haşim’in pratik kafası, modern düşünceleri için takdir ettiği kadar, zengin bir ailenin evlâdı olmasını da mühim bulurdu.</p>
		<p>İskeledeki sahnede Sungur Balta’yı yatında görmek ona hayli heyecan vermekle beraber, o da Zehra’yı yakından görmüş, siyah kirpikli, yeşil mavi gözlerin ışıklarıyla içi karışmıştı. Ve ister istemez, elleri çamaşır yıkamadan şişmiş, saçı başı perişan kız kardeşleriyle mukayese etmişti. Bu kız, ancak zengin bir adamın hayat arkadaşı olabilir. Acaba zengin mi? Yani bütün bu gösterişin, bu kibarlığın arkasında para var mı? Ahmet bunu sırf zengin bir kız almak emelinden dolayı merak etmiyor. Eğer bu güzel kız bütün bu lüks giyinişini borçla yapan cebi delik müsriflerdense tehlikeli bir mahlûk olması lâzım gelir.</p>
		<p>Ahmet’in sualine kimse bir zaman cevap vermedi. Haşim çakısıyla bir dal yontuyor, elleri kerpeten gibi, kolunun adalesi odun yarıyormuş kadar kuvvet sarf ediyor. Çeneleri kısık, kaşının ortası, uçları yine harekete geçmiş bir kobra yılanı gibi ayakta, Şinasi, Ahmet’in sualinin cevabını kim verecek diye bekler bir vaziyette; Safa, sigarasının dumanlarını savuruyor, Salim yalnız böcek ve kurbağa konserinin durmadan çınlattığı korunun güzelliğini, uzakta gerilmiş mavi bir kanat gibi sakin denizi gözleriyle içiyordu.</p>
		<p>Haşim, Safa’ya:</p>
		<p>— Sen bu sigara illetinden ne zaman vazgeçeceksin? Hem de aç karnına... dedi</p>
		<p>Salim, Ahmet’e mukabil<a class="si-noteref epub-type_noteref" href="#f233" id="ref_f233">233</a> bir sual sordu:</p>
		<p>— Talip misin Ahmet?</p>
		<p>— Olsam ne olur? Meşru değil mi, dedikten sonra kendilerine doğru gelen Recep’e seslendi:</p>
		<p>— Hey Recep... İskeledeki güzel kız için fikrin ne?</p>
		<p>— Hangisi için?</p>
		<p>Haşim kısık bir sesle:</p>
		<p>— İskelede başka güzel var mıydı?</p>
		<p>— İki kız vardı.</p>
		<p>— Bu, Panama şapkalısı...</p>
		<p>— Tanıdım. Bir defa sizde görmüştüm. Onun güzel olup olmadığını anlamak için yüzünü yirmi dört saat ıslatmalı, keselemeli. Boya maskesinin arkasında ne olduğunu görmeli. Bak eğer öteki kıza güzel dersen anlarım...</p>
		<p>Haşim bir kahkaha salıverdi. Evvelâ Recep’in ekseri itiraz ettiği kadın güzelliği meselesini münakaşa etmesi garip, hele Tatarcık’ı güzel bulması daha garip.</p>
		<p>— Tatarcık’a güzel diyen bu dünyada bir sen varsın, Recep.</p>
		<p>Safa:</p>
		<p>— Pardon, ben de onu çok güzel buldum.</p>
		<p>Recep:</p>
		<p>— Nasıl Tatarcık? Adı[nın] Lâle olduğunu bana vapurda ahbap olduğumuz Amerikalı Miss söyledi.</p>
		<p>— Soyadı Tatarcık.</p>
		<p>— Demek onunla görüştüğüm zaman Bayan Tatarcık diyeceğim.</p>
		<p>— Nerede göreceksin?</p>
		<p>— Bizim Miss’i ziyaret edeceğim. Onun evine misafir.</p>
		<p>Safa:</p>
		<p>— Beni de götür, Recep.</p>
		<p>— Hay hay... Bir tek zevki normal insan burada sensin. Ötekiler hâlâ Edebiyat-ı Cedide ölçüleriyle kadının güzelliğini tetkik ediyor... Kansız, çıtkırıldım, örümcek gibi, surat terelelli... Akıl yalelli...</p>
		<p>Sigarayı ağzından attı, bir elini şakağına dayadı, bir gözünü küçülttü, ağzını çarpıttı, yayvan, yanık “Şam” ağzı bir “Yalel” tutturdu. Kafası suratı, bir gözü kör, Şamlı bir hanende temsil ediyor, vücudu o havaya göre kıvrıla kıvrıla oynayan Şamlı bir dansöz... Bunu Recep büyük babasından vaktiyle ortaoyununda ve meddahlıkta şöhreti olan Kız Tevfik’ten<a class="si-noteref epub-type_noteref" href="#f234" id="ref_f234">234</a> öğrenmişti. Kız Tevfik müteaddit<a class="si-noteref epub-type_noteref" href="#f235" id="ref_f235">235</a> sürgünlüklerinden birinde Şam’a düşmüş ve ora ağzını, oranın muhtelif tiplerini, âdetlerini ezberden bilir, Sineklibakkal’daki küçük evinde çok sevdiği torununu bütün bu eski mesleğinin marifetleriyle eğlendirirdi. Fakat Recep’in yalnız Şam’ın değil, Anadolu’nun muhtelif yerlerinden ilham alınarak yapılan eski türkülerden müteşekkil<a class="si-noteref epub-type_noteref" href="#f236" id="ref_f236">236</a> zengin bir repertuvarı vardı. Yalnız, büyük babasını hatırlatan bu türküleri daha başka maskaralıkları, taklitleri nadir yapardı.</p>
		<p>Sebebi, Kız Tevfik’in her devirde hem sık hem de kabahati olmaksızın nefyedilmesiydi.<a class="si-noteref epub-type_noteref" href="#f237" id="ref_f237">237</a> Abdülhamit devrinde Şam’a, Gelibolu’ya, İttihatçılar zamanında Konya, Kastamonu ve İzmir’e nefyedilmiş, Cumhuriyet devrinde de yine iftiraya uğrayarak hapse girmişti. Son günlerde umumi aftan istifade edeceği söyleniyor ve belki bundan dolayı Recep neşeli ve keyifli günler geçiriyordu.</p>
		<p>Recep, Yediler’in bir tek otuzuna girmiş, yani yaşlısı olmakla beraber, Hasan müstesna,<a class="si-noteref epub-type_noteref" href="#f238" id="ref_f238">238</a> hepsinden genç görünür ve hepsinden ziyade mizacında tenevvü<a class="si-noteref epub-type_noteref" href="#f239" id="ref_f239">239</a> gösterir. Bundan dolayı Recep’i herkes başka türlü bilir. Bazan sessiz, bazan gürültülü, şakrak, bazan mahzun, hatta somurtkan, bazan bir çocuk gibi geveze ve oyunbaz; bazan en zaruri ve yeni fikir meselelerini olgun ve yaşlı bir insan gibi derinden derine, vukufla ve vuzuhla<a class="si-noteref epub-type_noteref" href="#f240" id="ref_f240">240</a> münakaşa eder, bazan inadına saçma söyler.</p>
		<p>Görünüş itibarıyla da nereden geçse, bilhassa kadınlar, başını çevirir bakar. Yediler’in en boylusudur. Dal gibi ince olmasına rağmen, Haşim kadar çevik ve adaleleri çelik gibidir. Kumral saçları uzun bırakılır, arkaya taranır. Geniş bir alnı, çenesine doğru incelen uzunca bir yüzü vardır. Açık havada şapkasız gezdiği için, esasında çok beyaz olan teni daima yanıktır. Biraz büyücek fakat daima harekette muntazam<a class="si-noteref epub-type_noteref" href="#f241" id="ref_f241">241</a> kırmızı dudakları açılır açılmaz sedef gibi göz alan dişleri görünür. Fakat en çok tesir yapan şeyi, koyu fındıki renkteki tatlı, derin gözleridir. Miss Barkley’e Gary Cooper’i hatırlatan bu genç, aynı zamanda bütün mânasıyla erkek bir delikanlıdır.</p>
		<p>Yediler arasında Galatasaraylı olmayan bir tek genç de Recep’tir. Lise tahsilini Robert Kolej’de yaptıktan sonra İngiltere’ye Cambridge’e gitmiş, dört sene kalmıştı. Döner dönmez, hem de en yüksek dereceli bir diploma ile, derhal herkes onun bir mevki edineceğini farz etti. Fakat o, Salim’le beraber askerliğini yapar yapmaz üniversitenin hukuk şubesine girdi. Siyaset mi yapacaktı? Hayır, sadece avukat olacağını söylüyordu. Hem de fukara avukatı. Fakat yakın arkadaşlarından, Salim’den sonra Recep’in diplomasından istifade edememesi Avrupa’da yüksek tahsil görmenin gençleri beceriksiz ettiğine dair bir kanaat uyandırmıştı. Fakat ne Recep, ne Salim’de “Vah kadrim bilinmedi” gibi dünyaya küsen, yahut dünyaya yüksekten bakan bir vaziyet yoktu.</p>
		<p>Herhalde Recep, Yediler’in en marifetli unsuruydu. Onun kadar etrafını eğlendiren yoktu. Fakat zaman zaman etrafında bir hüzün havası yapması onu öteki gençlerden biraz ayırırdı. Hüzün gençliği şaşırtan, korkutan ve belki de geçmiş günleri düşündüren bir histir. Herhalde Recep malumatı, istidadı,<a class="si-noteref epub-type_noteref" href="#f242" id="ref_f242">242</a> kabiliyetiyle ne kadar zaman adamı ise, mizacı itibarıyla o kadar zamane adamı olmaktan uzaktı. Ötekilerin arasında bir o emelsiz görünür, bir onun dünyadan istediği yokmuş gibi tavrı vardır. Fazla olarak biraz da eski biçim mertliği, dostluğu vardır. Arkadaşlarından hangisi bir müşkülata<a class="si-noteref epub-type_noteref" href="#f243" id="ref_f243">243</a> uğrasa Recep’e müracaat eder, maddi dövüşte yumruklarının, manevî savaşta kafasının kudreti onun bulunduğu taraf için bir kuvvettir. Hilkaten müstehzî<a class="si-noteref epub-type_noteref" href="#f244" id="ref_f244">244</a> olmakla beraber, en gülünç dertleri ciddiyetle dinler, para hususunda gösterişsiz surette cömerttir. Herkes onun vefasından, yardımından emindir. Hulâsa “materyalist” dünyada geçinen zihinlerin pek kavrayamadığı bir örnektir. Onun için ihtiyaçları olunca ondan istifade ederler, çıkar işleri olmadığı vakit ondan “bir tahtası eksik” diye bahsederler.</p>
		<p>“Yalel” oyunu iki dakika devam etti. Hasan avazı çıktığı kadar derenin başından:</p>
		<p>— Pilav suyu kaynadı, taşıyor, diye haykırdı. Recep uzun bacaklarıyla üç sıçrayışla Hasan’ın yanına vasıl oldu.<a class="si-noteref epub-type_noteref" href="#f245" id="ref_f245">245</a></p>
		<p>— Lâkin bu pilav nefis...</p>
		<p>— Salata da...</p>
		<p>— Senin bir bu marifetini bilmiyorduk.</p>
		<p>— Marifet Hasan’ın...</p>
		<p>— Yaşa be Hasan!</p>
		<p>— Bugün öğleden sonra ne yapacaksınız?</p>
		<p>— Keşif yürüyüşü... Anadolu sahilinde taban tepeceğiz.</p>
		<p>— Ben yokum.</p>
		<p>— Oyunbozanlık etme be Recep...</p>
		<p>— Ben evvelâ Miralay Nihat’ı ziyaret edeceğim, sonra Miss Barkley’in misafir olduğu eve kart bırakacağım... Yani evde yoksalar...</p>
		<p>— Tatarcık’ı korkarım bizim kampa kadar getireceksin.</p>
		<p>— Reye koyuyorum... Muhalif varsa el kaldırsın.</p>
		<p>Kimse el kaldırmadı, Recep devam etti:</p>
		<p>— O halde Amerikalı Miss’le beraber onu da çaya davet ederim.</p>
		<p>— Bereket versin gelmez.</p>
		<p>Bu, Salim’di.</p>
		<p>— Ya gelirse? (bu Haşim’di) Sana kardeşçe söylüyorum, Tatarcık’tan kendini sakın, Recep.</p>
		<p>— Neden?</p>
		<p>— Tehlikeli bir tip... Memleketimizi kadınlaştıran kadın tipi.</p>
		<p>— Bana bilakis kendisi erkekleşmiş gibi geldi.</p>
		<p>— Onun için muzır<a class="si-noteref epub-type_noteref" href="#f246" id="ref_f246">246</a> ya... Onların yüzünden gençlere ekmek kalmadı. İnsan nereye müracaat etse: “Boş yer yok,” diyorlar. Niçin? Çünkü daha evvel koltuğa boyalı tırnaklı bir bayan yan gelmiş.</p>
		<p>— Bayan Tatarcık’ın tırnakları boyalı değil.</p>
		<p>— Alayı bırak. Ben sana umumi tipten bahsediyorum. Bu kız, erkeğin ayağına karpuz kabuğu koyan kadın cinsi...</p>
		<p>— Bir daha inkılap diye bangır bangır bağırdığını işitmeyeyim, Haşim.</p>
		<p>— Biz inkılabı, bir Tatar kızı dünyaya rahat, huzur bırakmasın diye yapmadık.</p>
		<p>— Senin gibi erkek bir delikanlıya zayıf bir kızla uğraşmak yaraşmaz.</p>
		<p>— Bir defa zayıf değil, ayı gibi... Fakat zayıf da olsa umurumda değil. Poyraz Köyü halkına neler yaptığını sen bilmiyorsun. İlk fırsatta hınzıra dünyanın kaç bucak olduğunu anlatacağım.</p>
		<p>— Nasıl anlatacaksın?</p>
		<p>— Evvelâ çıngır mıngırını denize atacağım.</p>
		<p>— O da ne demek?</p>
		<p>— Bisiklet...</p>
		<p>— Hoppala...</p>
		<p>— Dur sana anlatayım da sonra gül. Dün akşam Kör İsmail’i gördüm...</p>
		<p>Ağaçların arasından ince ve nazlı bir ses:</p>
		<p>— Afiyet olsun, diye Haşim’in sözünü kesti. Yedi genç birden ayağa kalktı, sesin geldiği yere döndü.</p>
		<p>Büyük yola giden sık çamlığın gölgeleri arasında gözleri birer bahar yaprağı gibi yeşil, erguvani dudakları nadir bir çiçek goncası, ince yüzünün sun’î sarılığı yeşil çerçeve içinde sihirle, aşkla beraber düşünülen bir kadın siması vardı. En önde Salim, Recep’ten başka hepsi onun arkasında, bu hayale doğru koştu.</p>
		<p>— Merhaba Zehra... Seni bu saatte hangi rüzgâr koruya attı?</p>
		<p>— Yemekten evvel misafirlere koruyu gösteriyordum. Siz erken yemek yiyorsunuz... (Azıcık durdu) Daha doğrusu ikindi çayını açık havada içmek istiyoruz. Ben burasını piknik için ideal bir yer diye düşünürdüm. Fakat...</p>
		<p>Yeşil ışıklar karşısındaki altı gergin yüzü birer birer arıyor, sonra masanın yanında, başında beyaz keten aşçı külahı, önünde beyaz keten önlük ayakta duran Recep’te karar kılıyor. Fakat sesi Haşim’e hitap ediyor:</p>
		<p>— Bu sabah neden bana böyle soğuk davrandın, Haşim? İnsan ablasının yanına gelmez mi?</p>
		<p>— Pardon... Arkadaşları bekliyordum. Takdim edeyim: Hasan...</p>
		<p>— Bilirim, sizde gördüm.</p>
		<p>—  Şinasi, Ahmet, Safa...</p>
		<p>— Şerefyap oldum...<a class="si-noteref epub-type_noteref" href="#f247" id="ref_f247">247</a> Şerefyap oldum... Şerefyap oldum...</p>
		<p>— Recep... Hey...</p>
		<p>— Aşçıbaşıyı takdim etmiyorsun?</p>
		<p>Recep ister istemez kalabalığa iltihak ediyor,<a class="si-noteref epub-type_noteref" href="#f248" id="ref_f248">248</a> Zehra onu hepsinden ayırmış gibi elini uzatıyor, Recep kızıl tırnaklı, solgun ince eli dudaklarına götürüyor.</p>
		<p>— Aşçıbaşıyı, bizim çay ziyafetine yardım için bugünlük alamaz mıyım?</p>
		<p>— Emredersiniz bayan.</p>
		<p>Şinasi, Haşim’in kulağına bir şey fısıldıyor.</p>
		<p>— Misafirlerinle beraber bizde çay içmeni arkadaşlar rica ediyor, Zehra. Recep burada kalacak... Yani biz esasen gezmeye gideceğiz.</p>
		<p>— Sizi yerinizden çıkarmak saygısızlık olur. Arkadaşlarınız da bizimle beraber kampta çay içerlerse... (Billuri bir kahkahadan sonra.) Görüyorsun ya, sizi kendi yurdunuzda çaya davet ediyorum.</p>
		<p>Hep bir ağızdan:</p>
		<p>— Teşekkür ederiz.</p>
		<p>Zehra’nın yüzünde zafer ve muvaffakiyet çakıyor. Hepsinin zihninde aynı şey:</p>
		<p>— Kendini çaya davet ettirmeye geldi. İskelede bizi gördü... Bir numara flört yapılacak mahlûk.</p>
		<p>— O halde dört buçuğa kadar <em>au revoir</em>.<a class="si-noteref epub-type_noteref" href="#f249" id="ref_f249">249</a> Dört kişiyiz. Sepetimizle her şeyimizi getireceğiz. Yalnız...</p>
		<p>Salim isyanla:</p>
		<p>— Hayır Zehra... Senin misafirlerin bizim misafirlerimiz... Sepet mepet istemez... Çay hazırdır.</p>
		<p>— Mersi.</p>
		<p>Zehra’nın solgun eli uzaktan sallanıyor, beş lale renginde nokta korunun gölgelerinde ışıldıyor, vücudu rüzgârda hafif hafif yalpa vurarak ufuklarda kaybolan zarif, beyaz bir yelken gibi.</p>
		<p>Yediler yemişlerini yemek için sofraya dönerken Recep’ten başka hepsinin dudaklarında bir tebessüm var. Recep’in suratı gergin, dudakları kısık. Safa:</p>
		<p>— Demek biz bugün Amerikalı Miss’in dostunun evine gidemeyeceğiz ha, Recep?</p>
		<p>Recep, azıcık acı:</p>
		<p>— Belki o da kendi kendini çaya davet ettirir.</p>
		<p>Haşim:</p>
		<p>— İsterseniz yine gezmeye gidebiliriz, Hasan kalır, onlara ikram eder.</p>
		<p>— Hay hay... Hem öyle bir çay hazırlarım ki...</p>
		<p>Şinasi:</p>
		<p>— Olmaz. Hepimiz kalırız.</p>
		<p>Salim:</p>
		<p>— Şinasi’nin hakkı var, nezaketsizlik olur...</p>
		<p>Hasan:</p>
		<p>— Sırf nezaket için kalıyorsanız o başka... İkram hususunda esasen birimiz bir işe yaramaz. Tabiî Recep müstesna...</p>
		<p>Recep kendine çevrilen ince yüzlü çocuğun omzunu okşadı.</p>
		<p>Yediler’in en küçüğü olan Hasan’a karşı hepsinde bir ağabeylik tavrı vardı. Hem Yediler grubu Hasan’ın en kıymetli, belki elzem<a class="si-noteref epub-type_noteref" href="#f250" id="ref_f250">250</a> bir unsur olduğunu hisseder, hem de ona karşı bir himaye tavrı takınır. O, çok becerikli ve daima hepsinin işini üstüne almaya hazırdır. Fakat bu, yaşı küçük bir gencin, büyüklere hizmet edip onlara hoş görünmek isteyen bir gencin tavrı değildir. Bilakis, kendini bildi bileli üstüne ağır mesuliyetler almış, müşkül ve acı tecrübelerin tesiriyle kuvvetli ve sabit bir karaker edinmiş bir insandır.</p>
		<p>Hasan, Anadolu harbinde cesaretiyle şöhret almış, Kürt isyanında bir kolunu kaybetmiş Kaymakam Hasan’ın oğludur. Aile arasında ona “Haso” derler, çünkü anası Diyarbakırlı bir Kürt kızıdır. Fakat bu “Haso” ismi faşizme mütemayil<a class="si-noteref epub-type_noteref" href="#f251" id="ref_f251">251</a> bazı arkadaşları arasında hayli münakaşayı mucip oldu.<a class="si-noteref epub-type_noteref" href="#f252" id="ref_f252">252</a> Hasan’ı hatta, tahrike kadar vardılar ve bu yüzden Haşim’le Recep bazı arkadaşlarıyla yumruk yumruğa geldiği için artık ona Hasan diye hitap etmeyi tercih ediyorlardı. Fakat kendi ekseri. “Benim adım Haso be yahu!” derdi.</p>
		<p>Hasan’ın küçüklüğü Diyarbakır’da ve çok meraklı bir facia havasına geçmiştir. Fakat ondan hiç bahsetmezdi. Yalnız yirmi bir yaşından beklenilmeyen görmüş geçirmiş bir hali vardı. Biraz Recep’i hatırlatan tatlı gözleri zaman zaman bir çiçek gibi parlardı. O da Recep gibi zaman zaman dalar, mahzun görünürdü. Hulâsa, Recep’le, konuşmadan birbirlerini anlarlardı. Fakat onun Yediler arasında canla bağlı olduğu Haşim’di.</p>
		<p>Hasan, Yediler arasında Galatasaray’ı bitirir bitirmez Tıbbiye’ye geçti. Ve hiç yaşıyla münasebeti olmayacak kadar okumuş, dünya ahvaline vâkıf, bilhassa ilim cereyanlarına<a class="si-noteref epub-type_noteref" href="#f253" id="ref_f253">253</a> meraklı göründü. Herhalde muhiti İstanbul’un en münevver tanınanları arasında idi. Erenköyü’nde otururlardı. Feridun Paşa Korusu’yla münasebeti, babası vasıtasıyla olmuştu. Çünkü Kaymakam Hasan, Miralay Nihat’a çok gelip giden genç nesil askerlerdendi. Ve Hasan’ı ta küçükken koruya getirmiş, bu ince, fakat zeki ve sevimli çocuk derhal Feridun Paşa ailesinin bir ferdi gibi oluvermişti. Garip olarak bu münasebet yalnız erkekler arasında idi. Yani Hasan’ın anası koruya gelmezdi.</p>
		<p>Zehra kampın havasını elektrikleyip geçtiği bu heyecanlı saatte ötekilerin zihni başka başka şekillerde Zehra ile meşgulken, Hasan kendi kendine on kişilik çay vermek için lâzım gelen levazımı<a class="si-noteref epub-type_noteref" href="#f254" id="ref_f254">254</a> düşünüyordu.</p>
	</div>
	<div class="si-footnotes html5_section epub-type_footnote">
		<div class="si-footnote html5_aside epub-type_footnote" id="f172"><a class="si-backref" href="#ref_f172">172</a><span class="si-footnote-text"> Hiç durmadan.</span></div>

		<div class="si-footnote html5_aside epub-type_footnote" id="f173"><a class="si-backref" href="#ref_f173">173</a><span class="si-footnote-text"> Onaylamıyor musun?</span></div>


		<div class="si-footnote html5_aside epub-type_footnote" id="f174"><a class="si-backref" href="#ref_f174">174</a><span class="si-footnote-text"> Hoştu.</span></div>


		<div class="si-footnote html5_aside epub-type_footnote" id="f175"><a class="si-backref" href="#ref_f175">175</a><span class="si-footnote-text"> Belirsiz.</span></div>


		<div class="si-footnote html5_aside epub-type_footnote" id="f176"><a class="si-backref" href="#ref_f176">176</a><span class="si-footnote-text"> Bağlı.</span></div>


		<div class="si-footnote html5_aside epub-type_footnote" id="f177"><a class="si-backref" href="#ref_f177">177</a><span class="si-footnote-text"> Psikoloji deneyleri.</span></div>


		<div class="si-footnote html5_aside epub-type_footnote" id="f178"><a class="si-backref" href="#ref_f178">178</a><span class="si-footnote-text"> Çağdaşı.</span></div>


		<div class="si-footnote html5_aside epub-type_footnote" id="f179"><a class="si-backref" href="#ref_f179">179</a><span class="si-footnote-text"> Tanıdığı.</span></div>


		<div class="si-footnote html5_aside epub-type_footnote" id="f180"><a class="si-backref" href="#ref_f180">180</a><span class="si-footnote-text"> Yönettiği.</span></div>


		<div class="si-footnote html5_aside epub-type_footnote" id="f181"><a class="si-backref" href="#ref_f181">181</a><span class="si-footnote-text"> Taklitçisi.</span></div>


		<div class="si-footnote html5_aside epub-type_footnote" id="f182"><a class="si-backref" href="#ref_f182">182</a><span class="si-footnote-text"> Aslında.</span></div>


		<div class="si-footnote html5_aside epub-type_footnote" id="f183"><a class="si-backref" href="#ref_f183">183</a><span class="si-footnote-text"> Merakla.</span></div>


		<div class="si-footnote html5_aside epub-type_footnote" id="f184"><a class="si-backref" href="#ref_f184">184</a><span class="si-footnote-text"> Sürekli.</span></div>


		<div class="si-footnote html5_aside epub-type_footnote" id="f185"><a class="si-backref" href="#ref_f185">185</a><span class="si-footnote-text"> Belirgin.</span></div>


		<div class="si-footnote html5_aside epub-type_footnote" id="f186"><a class="si-backref" href="#ref_f186">186</a><span class="si-footnote-text"> Betondan yapılmış.</span></div>


		<div class="si-footnote html5_aside epub-type_footnote" id="f187"><a class="si-backref" href="#ref_f187">187</a><span class="si-footnote-text"> Bilgi.</span></div>


		<div class="si-footnote html5_aside epub-type_footnote" id="f188"><a class="si-backref" href="#ref_f188">188</a><span class="si-footnote-text"> Varırsa.</span></div>


		<div class="si-footnote html5_aside epub-type_footnote" id="f189"><a class="si-backref" href="#ref_f189">189</a><span class="si-footnote-text"> Geçiş.</span></div>


		<div class="si-footnote html5_aside epub-type_footnote" id="f190"><a class="si-backref" href="#ref_f190">190</a><span class="si-footnote-text"> Zararlı.</span></div>


		<div class="si-footnote html5_aside epub-type_footnote" id="f191"><a class="si-backref" href="#ref_f191">191</a><span class="si-footnote-text"> Öfkeyle.</span></div>


		<div class="si-footnote html5_aside epub-type_footnote" id="f192"><a class="si-backref" href="#ref_f192">192</a><span class="si-footnote-text"> Aileden.</span></div>


		<div class="si-footnote html5_aside epub-type_footnote" id="f193"><a class="si-backref" href="#ref_f193">193</a><span class="si-footnote-text"> Cüppesini.</span></div>


		<div class="si-footnote html5_aside epub-type_footnote" id="f194"><a class="si-backref" href="#ref_f194">194</a><span class="si-footnote-text"> Yetindi.</span></div>


		<div class="si-footnote html5_aside epub-type_footnote" id="f195"><a class="si-backref" href="#ref_f195">195</a><span class="si-footnote-text"> Yaltaklanırken.</span></div>


		<div class="si-footnote html5_aside epub-type_footnote" id="f196"><a class="si-backref" href="#ref_f196">196</a><span class="si-footnote-text"> Eski.</span></div>


		<div class="si-footnote html5_aside epub-type_footnote" id="f197"><a class="si-backref" href="#ref_f197">197</a><span class="si-footnote-text"> Gazeteci.</span></div>


		<div class="si-footnote html5_aside epub-type_footnote" id="f198"><a class="si-backref" href="#ref_f198">198</a><span class="si-footnote-text"> Yaltaklanır.</span></div>


		<div class="si-footnote html5_aside epub-type_footnote" id="f199"><a class="si-backref" href="#ref_f199">199</a><span class="si-footnote-text"> Gösteri</span></div>


		<div class="si-footnote html5_aside epub-type_footnote" id="f200"><a class="si-backref" href="#ref_f200">200</a><span class="si-footnote-text"> Belirli.</span></div>


		<div class="si-footnote html5_aside epub-type_footnote" id="f201"><a class="si-backref" href="#ref_f201">201</a><span class="si-footnote-text"> Bağ.</span></div>


		<div class="si-footnote html5_aside epub-type_footnote" id="f202"><a class="si-backref" href="#ref_f202">202</a><span class="si-footnote-text"> Giysi.</span></div>


		<div class="si-footnote html5_aside epub-type_footnote" id="f203"><a class="si-backref" href="#ref_f203">203</a><span class="si-footnote-text"> Özellik.</span></div>


		<div class="si-footnote html5_aside epub-type_footnote" id="f204"><a class="si-backref" href="#ref_f204">204</a><span class="si-footnote-text"> Abartıya.</span></div>


		<div class="si-footnote html5_aside epub-type_footnote" id="f205"><a class="si-backref" href="#ref_f205">205</a><span class="si-footnote-text"> Eğilimli.</span></div>


		<div class="si-footnote html5_aside epub-type_footnote" id="f206"><a class="si-backref" href="#ref_f206">206</a><span class="si-footnote-text"> Kaba.</span></div>


		<div class="si-footnote html5_aside epub-type_footnote" id="f207"><a class="si-backref" href="#ref_f207">207</a><span class="si-footnote-text"> Gerilemiş.</span></div>


		<div class="si-footnote html5_aside epub-type_footnote" id="f208"><a class="si-backref" href="#ref_f208">208</a><span class="si-footnote-text"> Kültürünün.</span></div>


		<div class="si-footnote html5_aside epub-type_footnote" id="f209"><a class="si-backref" href="#ref_f209">209</a><span class="si-footnote-text"> Karışımı.</span></div>


		<div class="si-footnote html5_aside epub-type_footnote" id="f210"><a class="si-backref" href="#ref_f210">210</a><span class="si-footnote-text"> Sayar.</span></div>


		<div class="si-footnote html5_aside epub-type_footnote" id="f211"><a class="si-backref" href="#ref_f211">211</a><span class="si-footnote-text"> Küçümser.</span></div>


		<div class="si-footnote html5_aside epub-type_footnote" id="f212"><a class="si-backref" href="#ref_f212">212</a><span class="si-footnote-text"> Açılardan.</span></div>


		<div class="si-footnote html5_aside epub-type_footnote" id="f213"><a class="si-backref" href="#ref_f213">213</a><span class="si-footnote-text"> Kabul ettiği.</span></div>


		<div class="si-footnote html5_aside epub-type_footnote" id="f214"><a class="si-backref" href="#ref_f214">214</a><span class="si-footnote-text"> Hükümlere.</span></div>


		<div class="si-footnote html5_aside epub-type_footnote" id="f215"><a class="si-backref" href="#ref_f215">215</a><span class="si-footnote-text"> Düzen.</span></div>


		<div class="si-footnote html5_aside epub-type_footnote" id="f216"><a class="si-backref" href="#ref_f216">216</a><span class="si-footnote-text"> Yaradılışta.</span></div>


		<div class="si-footnote html5_aside epub-type_footnote" id="f217"><a class="si-backref" href="#ref_f217">217</a><span class="si-footnote-text"> Saldırgan.</span></div>


		<div class="si-footnote html5_aside epub-type_footnote" id="f218"><a class="si-backref" href="#ref_f218">218</a><span class="si-footnote-text"> Belirdi.</span></div>


		<div class="si-footnote html5_aside epub-type_footnote" id="f219"><a class="si-backref" href="#ref_f219">219</a><span class="si-footnote-text"> Zararlı yaratıktır.</span></div>


		<div class="si-footnote html5_aside epub-type_footnote" id="f220"><a class="si-backref" href="#ref_f220">220</a><span class="si-footnote-text"> İlgisiz.</span></div>


		<div class="si-footnote html5_aside epub-type_footnote" id="f221"><a class="si-backref" href="#ref_f221">221</a><span class="si-footnote-text"> Pisliği.</span></div>


		<div class="si-footnote html5_aside epub-type_footnote" id="f222"><a class="si-backref" href="#ref_f222">222</a><span class="si-footnote-text"> Yoldan çıkaran arzu.</span></div>


		<div class="si-footnote html5_aside epub-type_footnote" id="f223"><a class="si-backref" href="#ref_f223">223</a><span class="si-footnote-text"> Ezikliğini.</span></div>


		<div class="si-footnote html5_aside epub-type_footnote" id="f224"><a class="si-backref" href="#ref_f224">224</a><span class="si-footnote-text"> Utancını.</span></div>


		<div class="si-footnote html5_aside epub-type_footnote" id="f225"><a class="si-backref" href="#ref_f225">225</a><span class="si-footnote-text"> Ilımlı.</span></div>


		<div class="si-footnote html5_aside epub-type_footnote" id="f226"><a class="si-backref" href="#ref_f226">226</a><span class="si-footnote-text"> Açıklıkla.</span></div>


		<div class="si-footnote html5_aside epub-type_footnote" id="f227"><a class="si-backref" href="#ref_f227">227</a><span class="si-footnote-text"> Çekecek.</span></div>


		<div class="si-footnote html5_aside epub-type_footnote" id="f228"><a class="si-backref" href="#ref_f228">228</a><span class="si-footnote-text"> Öğüt verir.</span></div>


		<div class="si-footnote html5_aside epub-type_footnote" id="f229"><a class="si-backref" href="#ref_f229">229</a><span class="si-footnote-text"> Varsıl.</span></div>


		<div class="si-footnote html5_aside epub-type_footnote" id="f230"><a class="si-backref" href="#ref_f230">230</a><span class="si-footnote-text"> Merakla.</span></div>


		<div class="si-footnote html5_aside epub-type_footnote" id="f231"><a class="si-backref" href="#ref_f231">231</a><span class="si-footnote-text"> Küçümser.</span></div>


		<div class="si-footnote html5_aside epub-type_footnote" id="f232"><a class="si-backref" href="#ref_f232">232</a><span class="si-footnote-text"> Etken.</span></div>


		<div class="si-footnote html5_aside epub-type_footnote" id="f233"><a class="si-backref" href="#ref_f233">233</a><span class="si-footnote-text"> Karşılığında.</span></div>


		<div class="si-footnote html5_aside epub-type_footnote" id="f234"><a class="si-backref" href="#ref_f234">234</a><span class="si-footnote-text"> Kız Tevfik, Halide Edib Adıvar’ın <em>Sinekli Bakkal</em> romanının kahramanlarından biridir.</span></div>


		<div class="si-footnote html5_aside epub-type_footnote" id="f235"><a class="si-backref" href="#ref_f235">235</a><span class="si-footnote-text"> Arka arkaya.</span></div>


		<div class="si-footnote html5_aside epub-type_footnote" id="f236"><a class="si-backref" href="#ref_f236">236</a><span class="si-footnote-text"> Oluşan.</span></div>


		<div class="si-footnote html5_aside epub-type_footnote" id="f237"><a class="si-backref" href="#ref_f237">237</a><span class="si-footnote-text"> Sürülmesiydi.</span></div>


		<div class="si-footnote html5_aside epub-type_footnote" id="f238"><a class="si-backref" href="#ref_f238">238</a><span class="si-footnote-text"> Hariç.</span></div>


		<div class="si-footnote html5_aside epub-type_footnote" id="f239"><a class="si-backref" href="#ref_f239">239</a><span class="si-footnote-text"> Karakterinde çok çeşitlilik.</span></div>


		<div class="si-footnote html5_aside epub-type_footnote" id="f240"><a class="si-backref" href="#ref_f240">240</a><span class="si-footnote-text"> Kavrayışla ve açıklıkla.</span></div>


		<div class="si-footnote html5_aside epub-type_footnote" id="f241"><a class="si-backref" href="#ref_f241">241</a><span class="si-footnote-text"> Düzgün, biçimli.</span></div>


		<div class="si-footnote html5_aside epub-type_footnote" id="f242"><a class="si-backref" href="#ref_f242">242</a><span class="si-footnote-text"> Yeteneği.</span></div>


		<div class="si-footnote html5_aside epub-type_footnote" id="f243"><a class="si-backref" href="#ref_f243">243</a><span class="si-footnote-text"> Zorluğa.</span></div>


		<div class="si-footnote html5_aside epub-type_footnote" id="f244"><a class="si-backref" href="#ref_f244">244</a><span class="si-footnote-text"> Yaradılıştan alaycı.</span></div>


		<div class="si-footnote html5_aside epub-type_footnote" id="f245"><a class="si-backref" href="#ref_f245">245</a><span class="si-footnote-text"> Vardı.</span></div>


		<div class="si-footnote html5_aside epub-type_footnote" id="f246"><a class="si-backref" href="#ref_f246">246</a><span class="si-footnote-text"> Zararlı.</span></div>


		<div class="si-footnote html5_aside epub-type_footnote" id="f247"><a class="si-backref" href="#ref_f247">247</a><span class="si-footnote-text"> Şeref duydum.</span></div>


		<div class="si-footnote html5_aside epub-type_footnote" id="f248"><a class="si-backref" href="#ref_f248">248</a><span class="si-footnote-text"> Katılıyor.</span></div>


		<div class="si-footnote html5_aside epub-type_footnote" id="f249"><a class="si-backref" href="#ref_f249">249</a><span class="si-footnote-text"> (Fr.) Hoşçakalın.</span></div>


		<div class="si-footnote html5_aside epub-type_footnote" id="f250"><a class="si-backref" href="#ref_f250">250</a><span class="si-footnote-text"> Çok gerekli.</span></div>


		<div class="si-footnote html5_aside epub-type_footnote" id="f251"><a class="si-backref" href="#ref_f251">251</a><span class="si-footnote-text"> Eğilimli.</span></div>


		<div class="si-footnote html5_aside epub-type_footnote" id="f252"><a class="si-backref" href="#ref_f252">252</a><span class="si-footnote-text"> Tartışmaya neden oldu.</span></div>


		<div class="si-footnote html5_aside epub-type_footnote" id="f253"><a class="si-backref" href="#ref_f253">253</a><span class="si-footnote-text"> Akımlarına.</span></div>


		<div class="si-footnote html5_aside epub-type_footnote" id="f254"><a class="si-backref" href="#ref_f254">254</a><span class="si-footnote-text"> Malzemeyi.</span></div>

	</div>
  </body>
</html>