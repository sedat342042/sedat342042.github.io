<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>divan1</title>
  <link href="../Styles/stylesheet.css" rel="stylesheet" type="text/css"/>
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h2 class="h2baslik1" id="calibre_toc_74">BAHR-İ MÜTEKAARİB<br class="chapter"/>
  –MAKSÛR–</h2>

  <p class="ortayazi">feûlün feûlün feûlün feûl (feûlün)</p>

  <h3 class="h2baslik" id="calibre_toc_3122">— A —<br class="chapter"/>
  I</h3>

  <p class="indentmetin">Gerânî nedâred beyâbân-ı mâ</p>

  <p class="indentmetin">Kerâri nedâred dil-o cân-ı mâ</p>

  <p class="normal">Ovamızın ucu bucağı yok… gönlümüzün, canımızın kararı yok.</p>

  <p class="normal">Dünyalar dolusu şekiller belirdi… bunların içinde hangisi bizim?</p>

  <p class="normal">Yolda, kesilmiş, meydanımıza doğru yuvarlana yuvarlana giden bir baş görürsen,</p>

  <p class="normal">Ondan sor sırlarımızı, ondan sor… çünkü gizli sırrımızı ancak ondan duyabilirsin.</p>

  <p class="normal">N’olurdu, bizim kuşlarımızın dillerine eş bir kulak olsaydı.</p>

  <p class="normal">N’olurdu, boynunda Süleyman’ımızın sırrının gerdanlığı bulunan bir kuş uçuverseydi.</p>

  <p class="normal">Ne söyleyeyim, ne bileyim ben? Bu masalın ne sonu gelir, ne söylenir, biter; imkân yok buna.</p>

  <p class="normal">Nasıl söyleyeyim ki bir solukta darmadağın olmuşum, daha da beter oluyor; daha da darmadağın bir hale geliyorum.</p>

  <p class="normal">Ormanımızın havasında ne keklikler, ne alıcı doğanlar uçmada.</p>

  <p class="normal">Öyle bir havada ki yedinci kat göğün havası… sayvanımız o havanın yücesinde.</p>

  <p class="normal">Bu masalı geç; benden sorma… masalımız da kırıldı, döküldü gitti.</p>

  <p class="normal">Tanrı ve din salâhı, sana bizim padişahımızın, bizim padişahlar padişahımızın yüzünü gösterir.</p>

  <h3 class="h2baslik" id="calibre_toc_3123">II</h3>

  <p class="indentmetin">Tu cân-o cihânî kerîmâ merâ</p>

  <p class="indentmetin">Çi cân-o cihon ez kocâ tâ kocâ</p>

  <p class="normal">A kerem sahibi, sen cansın, cihansın bize… can da nedir, cihan da ne oluyor… nerden nereye?</p>

  <p class="normal">Âşıklara göre can da ne oluyor… dostlarca cihanın ne değeri vardır ki?</p>

  <p class="normal">Bütün yeryüzü bir öküzün üstünde değil mi… o öküz de senin yaylanda yayılmıyor mu?</p>

  <p class="normal">Bütün yer, bir kervandaki tek bir öküzün üstündeki yük… sense kılavuzsun.</p>

  <p class="normal">Senin lûtuf, ihsan ambarında nice tohumlar var ki yedi değirmen taşının altında bile kırılmaz, ezilmez.</p>

  <p class="normal">Sen ressamın gözünün içindesin de gene gözden gizlisin… ne gözbağcılık bu, ne büyü.</p>

  <p class="normal">On sekiz bin âlemden başka âlemin de var… bu ne kimyadır, bu ne ululuk.</p>

  <p class="normal">Şu kafiye üzerinden bir beyit daha söyleyeyim diyorum ama sana da borcum var.</p>

  <p class="normal">Öyle bir borç ki bu borcu yoksuldan başkası ödeyemez… zâti yoksulluk, vefa incilerinin bulunduğu bir denizdir.</p>

  <p class="normal">Zengin, nekesliği yüzünden zengin olmuştur… yoksulsa cömertliği yüzünden yoksuldur, cömertliği yüzünden.</p>

  <h3 class="h2baslik" id="calibre_toc_3124">— T —<br class="chapter"/>
  III</h3>

  <p class="indentmetin">Be şâh-ı nehânî resîdî ki nûşet</p>

  <p class="indentmetin">Mey-i âsmânî keşîdî ki nûşet</p>

  <p class="normal">Aşkolsun; gizli bir padişaha ulaştın… afiyetler olsun, göksel bir şarap içtin.</p>

  <p class="normal">Huten güzelini, yeşilliğin canını gül bahçesinde tuttun, çektin… aşkolsun sana.</p>

  <p class="normal">A benim canım, a benim güzelim, a tüm şeker… ne Ay’sın, ne padişahsın… bayramsın sen; kutlu olsun o çağın.</p>

  <p class="normal">Sarhoşlardan selâmın gelir; rintlerden haberin… zevk, neşe kilidinin anahtarısın sen.</p>

  <p class="normal">Ne de güzel bir engelsin; ne de tatlı bir hekimsin… başta şaraplar coşturuyorsun; afiyetler olsun; sinsin, yarasın.</p>

  <p class="normal">A acı tatlı, şarap gibi acısın; kendi perdeni kendin yırttın; aşkolsun.</p>

  <p class="normal">A gönül, Tebrizli Şems’in gamını ne de güzel seçtin… seçilmiş birini seçtin; aşkolsun sana.</p>

  <h3 class="h2baslik" id="calibre_toc_3125">IV</h3>

  <p class="indentmetin">Eger mer turâ sulh âheng nîst</p>

  <p class="indentmetin">Merâ bâ tu ey con ser-i ceng nîst</p>

  <p class="normal">Senin barışmaya niyetin yoksa, a benim canım, benim seninle savaşmaya niyetim hiç yok.</p>

  <p class="normal">Sen savaşa kalkışırsan ben barışa kalkışırım… dünya sahibine dünya dar değil ya.</p>

  <p class="normal">Savaş bir dünya, barış da bir dünya… anlamlar dünyasıysa fersahla ölçülecek dünya değil.</p>

  <p class="normal">Suyla ateş, iki erkek kardeş… dikkat et de gör, ikisinin de aslı ancak bir taştan ibaret.</p>

  <p class="normal">Şu ikisi olmadıkça dünya düzene girmiyor… Rum ilinden olanlar güzel ama Zenci’siz Rum da yok.</p>

  <p class="normal">Akıl yüz kere haber yolladı bana; sus diyor, susmak övünçtür, ayıp değil.</p>

  <h3 class="h2baslik" id="calibre_toc_3126">— D —<br class="chapter"/>
  V</h3>

  <p class="indentmetin">Seher in dil-i men zi sovdâ çi mîşod</p>

  <p class="indentmetin">Ez’on bark-ı rohsâr-o sîmâ çi mîşod</p>

  <p class="normal">Seher çağında şu gönlüm sevgiden neler oluyordu… o şimşek yüzlünün, o güzel yüzün elinden yüzüm ne hallere giriyordu?</p>

  <p class="normal">Tanrım, başımıza neler geldi, sen bilirsin… Tanrım, bize neler oldu, sen bilirsin.</p>

  <p class="normal">Gönüllerde biten güllerle, reyhanlarla donanan ova, baştan başa neler olmuştu, ne hallere girmişti.</p>

  <p class="normal">Gökyüzü ne hale geldi diye Güneş’e sormuştun ya, bir kere de İkizler burcu ne olmuştu diye Ay’a sor.</p>

  <p class="normal">Tebrizli Şems, bakış, görüş dağıtmıştı hani… görene ne bağışladı; gören ne hallere girdi.</p>

  <p class="normal">Ulular ulusu sevgiliden her kutlu cana ne verildi… aşağılık yere ne geldi, yüceler ne hallere büründü.</p>

  <p class="normal">Yüceler yücesi, kutlular kutlusu, kendini gösterdi ya… kutsal gönül yüceler yücesinden ne hallere girdi.</p>

  <h3 class="h2baslik" id="calibre_toc_3127">VI</h3>

  <p class="indentmetin">Cihanrâ bedîdem vefâyî nedâred</p>

  <p class="indentmetin">Cihan der cihan âşinâyı nedâred</p>

  <p class="normal">Dünyayı gördüm, vefası yok; dünya dolusu adam var, bir tek halden bilir yok.</p>

  <p class="normal">Şu yücelerdeki altın değirmiye bakma sen… içinde bir hasır bile yok.</p>

  <p class="normal">Nice akılsız, elinde sopası bulunmayan kör gibi koşa koşa tuzağına vardı; tutuldu gitti.</p>

  <p class="normal">Onun yitmesinden korkup duranlar, üstüne tir tir titreyenler var… ne de ilacı bulunmaz bir illet bu.</p>

  <p class="normal">Yüzünü gösterir ama çarşaf altından, peçe altından… bir kocakarıdır, çirkin bir karttır, güzelliği yoktur onun.</p>

  <p class="normal">Onun afsununa akıldan, dinden başı, ayağı olmayan kişi baş kor.</p>

  <p class="normal">Sevgiliden cana canlar katan bir yol bulamayan kişidir ki kötülüğü yüzünden tutar da onun yoluna can verir.</p>

  <p class="normal">Ne de pis bakırdır o bakır ki kimya yoktur sanır da bakırlığından geberir gider.</p>

  <p class="normal">Bir hayal ucundan hayale döner; dertten, zahmetten, sıkıntıdan başka bir şey elde edemez.</p>

  <p class="normal">Ne diye canını sevgilinin tapısına vermez… ne şaşılacak şey, neden sevgisi gittikçe süzülüp arınmaz?</p>

  <p class="normal">Nice padişahlar var, aşk yüzünden yüzlerce ülke elde ederler; öyle bir sultanlığa ererler ki ne sonu vardır, ne sınırı.</p>

  <p class="normal">Şu aşk, sana karşı ne kusur işledi ki inkâr ettin; hiçbir vergisi yok dedin?</p>

  <p class="normal">Bir baş ağrısıyla ondan ayak çektin… hangi yolu görmüşsün ki belâsı olmasın o yolun?</p>

  <p class="normal">Sus, âşıklara öyle inciler saçılmada ki bir tanesine bile değer biçilemez.</p>

  <h3 class="h2baslik" id="calibre_toc_3128">— Ş —<br class="chapter"/>
  VII</h3>

  <p class="indentmetin">Dilî k’ez tu sûzed çi bâşed devâyeş</p>

  <p class="indentmetin">Çu teşney-tu bâşed ki bâşed sekaayeş</p>

  <p class="normal">Senin yüzünden yanıp tutuşan kişinin devâsı ne olabilir? Sana susamış kişiye kim sâkîlik edebilir?</p>

  <p class="normal">Seni seven, hastalanır da çarşıda, pazarda fır dolanır; şekerler çiğnemiş dudakları, senin dükkânını arar durur.</p>

  <p class="normal">Bağ bahçe de sensin; güllük gülistanlık da sen; aydın gün de sen… Yüreğini demir gibi katılaştırma, sevenini kapından sürme.</p>

  <p class="normal">Dertlerle, feryatlarla; mihnetlerle, horluklarla ne vakte dek sarayının dışında bekleteceksin onu acaba?</p>

  <p class="normal">A Ay, onun başından gölgeni çektin gittin mi, devlet kuşunun gölgesinin ne faydası olur ona; o gölge ne rahatlık verir ona?</p>

  <p class="normal">Ululuğunun güzelliğini bir soluk görmese canı da elemlere uğrar, dünyadan bezer gider; oturduğu yeri de elemler kaplar.</p>

  <p class="normal">Dünya onun güzelliği yüzünden cennete döner… çayır çimen dilsiz-dudaksız onu över.</p>

  <p class="normal">İnciler bağışlayan da kim? Onun denize benzeyen eli, avucu… Cana canlar katan da kim? Onun cana canlar katan yanağı, yüzü.</p>

  <p class="normal">Dünya senin gölgendir; sen yürüyünce yürür… Kalkışı da senin ışığındandır, yok oluşu da.</p>

  <p class="normal">Senin elinden düşmüş bir zarım ben… gel de beni şu gariplik tasından kap.</p>

  <p class="normal">Edep yolunu tutayım da iki dudağımı da yumayım… yumayım da sırlar açan dudakları söze gelsin, söylesin artık.</p>

  <h3 class="h2baslik" id="calibre_toc_3129">— K —<br class="chapter"/>
  VIII</h3>

  <p class="indentmetin">Begerdan şerâb ey senem bî dereng</p>

  <p class="indentmetin">Ki bezmest-o çeng-o terengâ tereng</p>

  <p class="normal">A güzel, durmadan, dinlenmeden döndür kadehi, sun şarabı… meclis kurulmuş, çeng çalmada, sazlar nağmelenmede.</p>

  <p class="normal">Fakat can meclisi bu; gayb âleminin sâkîsi sâkîmiz… meclistekiler koku almada, fakat bir renk görmüyorlar.</p>

  <p class="normal">O bir katre kanda gönül ovasını seyret… o daracık bucakta ne de uçsuz bucaksız bir ova.</p>

  <p class="normal">* Abdal, o kutsal mecliste sarhoş… fakat bu kutsallık, Frenk eline düşebilen Kudüs’ün kutsallığı değil.</p>

  <p class="normal">* Dinin aslı olan aklın hüneri de nedir ki? O köyde, kapı dışına mıhlanmış bir halka.</p>

  <p class="normal">Bu akıl, kuruluktandır, karadandır; oysa deniz… timsah korkusundan kurtulmuş gitmiştir o.</p>

  <p class="normal">Tanrı sarhoşlarına durmadan şarap sun… çünkü orda ne kavga vardır, ne savaş.</p>

  <p class="normal">Tanrı, Elest gününde onlara öylesine bir kadeh göstermiştir ki kadehini bile ellerine almayı ayıp sayar onlar.</p>

  <p class="normal">Elsiz, şişesiz sunulan şarabı, bozayı, esrarı kim görmüştür diyorsun.</p>

  <p class="normal">Şu gece yarısında seyret de gör… bütün halk, bir Zenci sâkînin sunduğu uyku sağrağıyla sarhoş olmuş gitmiş.</p>

  <p class="normal">Deve katarına bak… hepsi de esrimiş; ne yuların farkındalar, ne gemin.</p>

  <p class="normal">Sus; çünkü gene de kendinde hepsi… bütün şehir halkı topalsa sen de topallayagör.</p>

  <p class="normal">Tebrizli Şems’in yolunu tut… güçte kuvvette arslan ol, saldırışta kaplan kesil.</p>

  <h3 class="h2baslik" id="calibre_toc_3130">— L —<br class="chapter"/>
  IX</h3>

  <p class="indentmetin">İlâ me tımaıyatu’l-âzili</p>

  <p class="indentmetin">Va lâ ra’ya fî’l hubbi li’l-âkıli</p>

  <p class="normal">Beni kınayıp duranın ümidi ne vakte dek sürecek? Zâti sevgide, aklı başında olanın kuruntusu para etmez ki.</p>

  <p class="normal">Kardeş, aklın başındaysa böyle bir aşka düştüğümden dolayı kınama beni.</p>

  <p class="normal">Sizi unutacağımızı isterler, bizden bunu umarlar… fakat gönül, böyle bir sözü söyleyenden bile nefret eder.</p>

  <p class="normal">Senin aklın başında; çünkü âşık değilsin… devlete ulaşsaydın, aşk kıble kesilirdi sana.</p>

  <p class="normal">Siz âşıksınız bize ama ben size daha da çok âşıkım… aşkla sızıp erimiş gençlerin hepsinden fazladır benim arıklığım.</p>

  <p class="normal">Şekille gece gündüz beni aldatır durursun… fakat gerçekten gönlümden hiçbir yere ayrılmazsın; pek tembelsin sen.</p>

  <p class="normal">Hattâ tutup da gitseniz, ben de ağlamasam o vakit, geçip giden aşkıma ağlarım ben.</p>

  <p class="normal">Ben su kuşuyum, sen kara kuşusun… ben bu duraktanım, sen o duraktansın.</p>

  <p class="normal">Gözlerimden coşup yanaklarıma akan gözyaşlarımı yalanlamaya imkân mı var?</p>

  <p class="normal">* “Sizin dininiz sizin, benim dinim benim” âyetini oku da yürü git… Yok, böyle değil de ulaşmışsan ulaşma yerine gel.</p>

  <p class="normal">Gözyaşı, ilk akan gözyaşıdır… İlk hüzün de önce kalkıp göçene gelir, çullanır.</p>

  <p class="normal">Ay, yeniay halindeyken, dolunay olduktan sonra Güneş’in kucağındadır; fakat dolunayken Güneş’ten uzak kalır.</p>

  <p class="normal">Esenliği; dileği, aşkı olmayana bağışladım… aşktan başka beni oyalayacak ne varsa hepsini kestim gitti.</p>

  <p class="normal">Erenin canı Ay’la eş dost oldu mu, erene yağmur gibi belâlar yağmaya başlar.</p>

  <p class="normal">* Aşktan gayrı bir şeye tutulmuşsam Ebû Vâil’in kefil olduğu gibi kefil olayım; borçlanayım gitsin size.</p>

  <p class="normal">Belâ zor bir iştir ama zor işleri de çözer açarız… zorluğa düştün mü, açılışı ondan iste.</p>

  <p class="normal">Bir yardımcıya gidip de yardım istemem ben… beni horlayana karşı hor, hakir bir hale gelmem ben.</p>

  <p class="normal">Herkes muradına bu kapıda erişir… değil mi ki böyle istiyorsun, bu kapıda ölür giderim ben.</p>

  <p class="normal">Gözlerimi örten göz kapaklarım, yaslı için yırtılmış elbiselere benziyor.</p>

  <p class="normal">Bu kapıda oldukça sedefin içindeki inciye benzersin… fakat uzaklaştın mı, bir çıbanın kanı haline gelirsin, irinine dönersin.<sup class="calibre2"><a href="../Text/divanson_split_121.html#footnote-900-20" id="footnote-900-20-backlink">[20]</a></sup></p>

  <h3 class="h2baslik" id="calibre_toc_3131">— N —<br class="chapter"/>
  X</h3>

  <p class="indentmetin">Be pîş âr sagrak-ı gol-gûn-ı men</p>

  <p class="indentmetin">Nedânem ki bâdest yâ hûn-ı men</p>

  <p class="normal">Gül renkli sağrağını getir… Bilmem ki şarap mıdır o, yoksa benim kanım mı?</p>

  <p class="normal">Canı gam denizine gark olmaktan kurtarır… Ceyhun’a benzeyen ırmağımda sanki bir Nuh gemisidir o.</p>

  <p class="normal">* Beni sudan, topraktan bir hoşça yur, arıtır; aslıma, “Bükülmüş hurma dalına benzer” hale döndürür beni.</p>

  <p class="normal">Parça buçuğuma bir hoşça karılmış, katılmıştır… yakınlıkta san ki ben Mûsa’yım da o Hârun’umdur benim.</p>

  <p class="normal">Ne de güzel bir abıhayattır, ne de hoş bir ateştir… bu suyla ateşin ikisi de benim mangalımda birleşmiştir.</p>

  <p class="normal">Ney gibi öper, tef gibi döver beni… benim kanunumla, benim töreme uygun olarak ne de hoş çeng çalar bana.</p>

  <p class="normal">Yürü, geri kalanını benim sâkîmden ara… çünkü benim afsunum da tatlılığı ondan elde etti.<sup class="calibre2"><a href="../Text/divanson_split_122.html#footnote-900-21" id="footnote-900-21-backlink">[21]</a></sup></p>

  <h3 class="h2baslik" id="calibre_toc_3132">XI</h3>

  <p class="indentmetin">Beberdî dilemrâ bedâdî be zâgan</p>

  <p class="indentmetin">Gereftem gerev k’on heyâlet be tâvan</p>

  <p class="normal">Gönlümü aldın da kargalara, kuzgunlara verdin; ben de ceza olarak hayalini tuttum, rehin aldım gitti.</p>

  <p class="normal">Gelirsen gelirim; tutarsan tutarım. Söylersen ben de sarhoşların hallerini söyler, anlatırım.<sup class="calibre2"><a href="../Text/divanson_split_123.html#footnote-900-22" id="footnote-900-22-backlink">[22]</a></sup></p>

  <p class="normal">Yenimi yakamı yırtmam, eteğimi çekip gömleğimi paralamam için yakışmaz bana sitem etmen, yakışmaz.</p>

  <p class="normal">Getir söylediğin şarabı, getir… incinme, söylemedim deme; incinme.</p>

  <p class="normal">Gönlü derleyip toplayan şarabı getir, sun o şarabı… gönül derlenip toplandı mı, beden darmadağın olur gider.</p>

  <p class="normal">İstemem parayla pulla alınan şarabı, istemem değeri biçilen şarabı; o denizden doldur da sun sonu gelmez şarabı.</p>

  <p class="normal">Senden şarap sunmak, benden secde etmek… benden şükretmek, senden inciler saçmak.</p>

  <p class="normal">Beni öyle bir hale getir a canım ki şükrüm de kalmasın gitsin… lûtfunu iki kat, üç kat arttır.</p>

  <p class="normal">Gönülden coştur o şarabı, coştur… şu dökülmüş yapraklardan bir ilkbahar belirt.</p>

  <p class="normal">Yık gitsin beni a benim canım; çünkü yıkık şehirden ne dîvân haraç arar, ne sultan.</p>

  <p class="normal">Sus a beden, sus da can söylesin artık; Osman’ın devri geçti gitti mi, Ali bey olur.</p>

  <p class="normal">Sustum a canım, nöbet senin; söyle… sensin Yusuf’umuz bizim, sensin Ken’an güzeli.</p>

  <h3 class="h2baslik" id="calibre_toc_3133">XII</h3>

  <p class="indentmetin">Tenet z’in cihânest-o dil z’on cihan</p>

  <p class="indentmetin">Hevâ yâr-ı în-o Hodâ yâr-an</p>

  <p class="normal">Bedenin bu dünyadandır, gönlün o dünyadan… bunun dostu hevâ-heves, onun dostuysa Tanrı.</p>

  <p class="normal">Senin gönlün garip, onunsa gamı, derdi garip… ikisi de ne şu yeryüzünden, ne gökyüzünden.</p>

  <p class="normal">Cana dostsan, akla dostsan dosta ulaştın, canını kurtardın demektir.</p>

  <p class="normal">Fakat bedene dostsan, hevâna, hevesine uydunsa şu ikisiyle kalakaldın şu toprak yurtta.</p>

  <p class="normal">Ansızın bir yardım gelir çatarsa o başka… öylesine ansızına da kul köle olayım ben.</p>

  <p class="normal">Çünkü Tanrı’nın bir çekişi, yüzlerce çalışıp çabalamadan yeğdir… izi olmayana izler de nedir?</p>

  <p class="normal">İzi köpük, izinin tozu belirmeyeni deniz bil… İz, sözle anlatışa benzer; izinin tozu belirmeyense apaçık görünendir sanki.</p>

  <p class="normal">Güneşin arpa ışığı kadar bir ışığı belirse gökyüzündeki Samanyolu’nu siler süpürüverir.</p>

  <p class="normal">Sus, sus… susuşta yüzlerce dil vardır, yüzlerce anlatış vardır.</p>

  <h3 class="h2baslik" id="calibre_toc_3134">XIII</h3>

  <p class="indentmetin">Begûyem misâlî ez’in ışk-ı sûzan</p>

  <p class="indentmetin">Yekî âteşî der nihâdem furûzan</p>

  <p class="normal">Şu yakıp yandıran aşka bir örnek vereyim: İçimde gizli bir ateş var; yalım yalım yanıp ışımada.</p>

  <p class="normal">İster ağlayıp inleyeyim; ister ağlamayayım, inlemeyeyim… geceleri de işini işleyip duruyor ateş, gündüzleri de.</p>

  <p class="normal">Bütün akıllar hırka dikmede… fakat âşıkların ciğerleri hırka yakıp durmada.</p>

  <h3 class="h2baslik" id="calibre_toc_3135">— V —<br class="chapter"/>
  XIV</h3>

  <p class="indentmetin">Çü ez ser begîrem boved server o</p>

  <p class="indentmetin">Çü men dil becûyem boved dilber o</p>

  <p class="normal">İşe baştan başlarsam başbuğ odur… ben de tutar da gönül ararsam gönlümü alan güzel gene odur.</p>

  <p class="normal">Barış ararsam şefaatçim odur… savaşa girişirsem hançerim gene o.</p>

  <p class="normal">Meclise girdim mi şaraptır, mezedir… gül bahçesine geldim mi nerkis gene o.</p>

  <p class="normal">Madene varsam akıykla lâ’l odur… denize dalsam inci o.</p>

  <p class="normal">Ovaya gelsem bahçe odur… gökyüzüne ağsam yıldız o.</p>

  <p class="normal">Sabra yapışsam başköşe odur… gamdan yanıp yakılsam buhurdanım o.</p>

  <p class="normal">Savaş çağında safa girip savaşa katılsam, safı görüp gözeten odur, ordu kumandanı o.</p>

  <p class="normal">Neşe çağında meclise geldim mi, sâkî de odur, çalgıcı da odur, sağrak da o.</p>

  <p class="normal">Dostlara mektup göndersem kâğıt da o olur, kalem de o, hokka da o.</p>

  <p class="normal">Uyandım mı aklım fikrim odur… uykum geldi de uyudum mu rüyama o girer.</p>

  <p class="normal">Gazel için kafiye aradım mı, hatırıma kafiye getiren odur.</p>

  <p class="normal">Hangi resmi yaparsan yap; ressam gibi, kalem gibi başta o gelir.</p>

  <p class="normal">Sen ne kadar yüce bakarsan bak; senin yüce bakışından da yücedir o.</p>

  <p class="normal">Yürü; sözü, defteri bırak… sana onun defter olması daha yeğ.</p>

  <p class="normal">Sus; altı yön de onun ışığı… şu altı yönden geçtin mi, gene mülk ıssı o.</p>

  <p class="normal">Senin razılığını seçmişim; razı olduğun şeye ben de razı olmuşum; gizlediğin şey benim de sırrımdır, onu açığa vurmam.</p>

  <p class="normal">Nasıl da güneş gibi Tebrizli bir Şems ki onun güneşine karşı şu güneş bile sönük kalıyor.</p>

  <h3 class="h2baslik" id="calibre_toc_3136">— H —<br class="chapter"/>
  XV</h3>

  <p class="indentmetin">Fadaytuke yâ sittiye’n-nâsiye</p>

  <p class="indentmetin">İlâ kem taşuddu fami’l-hâbiye</p>

  <p class="normal">A unutkan hanımım, feda olayım sana… küpün ağzını ne vakte dek kapalı tutacaksın?</p>

  <p class="normal">Hadi, lûtfet de bir kâse sun bana; bir kâse sun da yitirdiğim şeyin güzelliğini, arılığını andırsın bana.</p>

  <p class="normal">Onun sunduğu sağrak tek kalmaz; o gitti mi, kız kardeşi gelir çatar.<sup class="calibre2"><a href="../Text/divanson_split_124.html#footnote-900-23" id="footnote-900-23-backlink">[23]</a></sup></p>

  <h3 class="h2baslik" id="calibre_toc_3137">— Y —<br class="chapter"/>
  XVI</h3>

  <p class="indentmetin">Pezîreft in dil zi ışket herâbî</p>

  <p class="indentmetin">Derâ der herâbî çü tu âftâbî</p>

  <p class="normal">Şu gönül, aşkınla yıkılmayı kabullendi; gel, vur yıkık yere, ışıt orayı; çünkü bir güneşsin sen.</p>

  <p class="normal">Gönlüme neler söylüyorsun? Benden korkmazsın ki sen… böyle bir su kuşu, denizden korkar mı hiç?</p>

  <p class="normal">Gönlümü sana vermişim; kaldır perdeyi… bir ömürdür a benim canım perde ardındasın sen.</p>

  <p class="normal">Perdeyi kaldırıverdi de dedim ki: A gönül; şu iş acaba uyanıkken mi olmada, yoksa rüya mı görüyorsun?</p>

  <p class="normal">Bir zamancağız dedim, böyle ortada bulun; görün bize… olabilir ama dayanamazsın ki dedi.</p>

  <p class="normal">Gönlüm, o coşkunlukla yüz binlerce söz söyledi; sonra da bana dedi ki: Söz dinlersen, söz anlarsan duyma, işitme bu sözleri.</p>

  <p class="normal">Çünkü su, o olmasaydı bağ bahçe ne diye gülerdi? Ortada bir ateş yoksa gönlün ne diye yanıp kavrulmuş böyle?</p>

  <p class="normal">Sus dedim; çünkü sen aşk sarhoşusun; sürahi gibi arı duru kanla dopdolusun.</p>

  <p class="normal">A gönül, ne vakte dek sarhoşça söylenip duracaksın? Suyun içindesin; ne diye seraba bağlanıp kalırsın?</p>

  <p class="normal">Şuna buna bahane bulup durma; sen kendini kendinden çıkar, varlığını at dışarıya; kendine azap veren gene sensin çünkü.</p>

  <p class="normal">Ben, biz, küpün ağzını kapayan samanlı balçık… balçığı kopar, at; şarap küpüsün sen.</p>

  <p class="normal">Gönül, kan uyumaz; biliyorum, sen de gönülsün; öylesine bir kan selisin ki akar, denize dökülürsün.</p>

  <p class="normal">Bütün bunlar bahane; gel a Tebrizli Şems… çünkü sen hem Arş’ın anahtarısın, hem kapıyı açansın.</p>

  <h3 class="h2baslik" id="calibre_toc_3138">XVII</h3>

  <p class="indentmetin">Hem îsâr kerdî hem îsâr goftî</p>

  <p class="indentmetin">Ki ez covr dûrî-vo bâ lûtf coftî</p>

  <p class="normal">Hem bağışlarda bulundun, hem bağışlarla ilgili sözler söyledin… zâti sen cefadan uzaksın, lûtufla eşsin.</p>

  <p class="normal">Bir yere geldin mi, Tanrı mumusun… bir yere düştün mü, dünyanın yaşayışısın.</p>

  <p class="normal">Zevk, neşe töresini dünyaya sen kodun… neler bağışladın, ne inciler deldin sen.</p>

  <p class="normal">Fakat bir görülmemiş şarap var ki hileler yaptın, düzenler kurdun da onu sarhoşlardan gizledin.</p>

  <p class="normal">Sürümlü pazarda ne de görülmemiş malların var… bir işveni cana karşılık satarsan bedavadır, bedava.</p>

  <p class="normal">Aşağıda da yüce sensin, yukarıda da… gökyüzünü yırttın, çayırı çimeni açtın, yaydın sen.</p>

  <p class="normal">Görünüşte topraktansın, şu tertemiz topraktan… fakat gökyüzündeki tertemiz canlar gibi ne bir şey yedin, ne yatıp uyudun sen.</p>

  <p class="normal">Bunu sen anlat; her anlatışta sen varsın zâti… kuzey yeline benzersin; bütün tozları süpürür gidersin sen.</p>

  <h3 class="h2baslik" id="calibre_toc_3139">XVIII</h3>

  <p class="indentmetin">Elâ mîr-i hoban helâ tâ nerencî</p>

  <p class="indentmetin">Behâne negîrî vo ez mâ nerencî</p>

  <p class="normal">Hele ey güzeller beyi, hadi; incinme bizden… bahaneler bulma; incinme bizden.</p>

  <p class="normal">Mağara dostum sensin, ümidim sende… başını kaşırsam incinme a benim güzelim.</p>

  <p class="normal">Sevgilimizsin, bizim öz sevgilimizsin sen… nerde incinirsen incin, fakat burda incinme.</p>

  <p class="normal">Gecemi aydınlatan sensin; gündüzümün bahtı, devleti sensin… bu gece gülüyorsun; yarın incinme sakın.</p>

  <p class="normal">Bir avuç toprağız biz; a benim canım, bizden, şunlardan, bunlardan incinmesen ne olur?</p>

  <p class="normal">Bilenler de senin yüzünden neşelendi, bilmeyenler de… bilmeyenlerin kusurlarına kalma; bilene incinme.</p>

  <h3 class="h2baslik" id="calibre_toc_3140">XIX</h3>

  <p class="indentmetin">Elâ mîr-i hoban helâ tâ nerencî</p>

  <p class="indentmetin">Benâlî çü rencür-o serrâ bebendî</p>

  <p class="normal">Hele ey güzeller beyi, hadi, incinme bizden… hasta gibi inlemedesin, başını bağlamış, çatmışsın.</p>

  <p class="normal">Ne hastası? Vallahi öyle gücün kuvvetin vardır ki gökyüzüne çıkarsın, ay değirmisini bağlarsın sen.</p>

  <p class="normal">O Ay’a benzeyen yüzünü gökyüzüne bir göstersen, sabaha benzeyen yüzünle seher çağını bile bağlayakorsun.</p>

  <p class="normal">Sabah şarabının kulu kölesiyim ama sabahın da düşmanıyım… çünkü gitmeyi kurdun, kemerini kuşanıyorsun.</p>

  <p class="normal">Akılsızlar, tutsalar da önüne öküz sürüsünü sürseler, bir anlamlı sözle yüzlerce öküzü, eşeği bağlayıverirsin.</p>

  <p class="normal">Ceylan gözlerinin bir bakışıyla erkek arslanı tilkiye döndürür, bağlar gidersin.</p>

  <p class="normal">Ayrılık kışı geldi; şu ıslak gözlerimin gözyaşı sellerini bağlarsan… bundan korkuyorum işte.</p>

  <p class="normal">Fakat güneş gibi bir kere de ansızın parladın mı, bu suyla her geçidi bağlayıverirsin sen.</p>

  <p class="normal">Susmuşum; fakat ey sevgili, şu perperişan halime göz yumman da yerinde değil hani.</p>

  <h3 class="h2baslik" id="calibre_toc_3141">XX</h3>

  <p class="indentmetin">Eyâ multaka’l-ayşi kem teb’udî</p>

  <p class="indentmetin">Va yâ furkata’l-hubbi kem ta’tadî</p>

  <p class="normal">* A bizim yaşayışımız, zevkimiz, niceye bir uzak kalacaksın bizden? A bizi ayrılığa salan, niceye bir zulmedeceksin bize?</p>

  <p class="normal">Ayrılık geceleri ne vakte dek sürüp gidecek; buluşma yerine yol göstersen de varsak ne olur?</p>

  <p class="normal">Sizinle buluşsak da tatlı bir suya benzeyen kavuşmayı kana kana içsek… tatlı yüzünü görsek de gıdalansak.</p>

  <p class="normal">İşte kavuşma meta’ın buracıkta; ne verelimde satın alalım? Yorgun argın gönül kime uysun da yol alsın?</p>

  <p class="normal">Hayal gibi bir elbiseyi ne vakit giyeceksin; yakınlık bürgüsüne ne vakit bürüneceksin?</p>

  <p class="normal">Senin sevgini istiyoruz ya; dinimiz odur… işi onunla başa çıkarmışız, işe onunla başlamışız biz.</p>

  <p class="normal">A benden uzaklaşan efendim; bir türlü yakınlaşmadın gitti; a yanmış, köze dönmüş, soğumadın gitti.</p>

  <p class="normal">A yüreğimin çarpıntısı, durmayacak mısın sen? A gözyaşları, dinmeyecek misiniz siz.</p>

  <p class="normal">A gönlümün gamı, açılmaz mısın? A göz kapaklarım, hiç kapanmaz mısınız siz?</p>

  <p class="normal">Evet, yanaklarının ışığı, kuşluk güneşi… evet, güzelliği dünyalarda bulunmaz.</p>

  <p class="normal">Evet, özlem ateşim bütün dünyaya yeter; ey ateş yakan, boş yere ateş yakma.</p>

  <p class="normal">A gözüm, görünmüyor o güzel, ne vakte dek ağlayacaksın? Ağarmaktan korkmuyor musun a göz?</p>

  <p class="normal">Ağarır da görmez olursan, buluştuğun gün onun güzelliğini sürme gibi nasıl sürünebilirsin?</p>

  <p class="normal">Gerçek olarak doğurmayan, ululukla eşsiz olan, kimseden de vücuda gelmemiş bulunan Tanrı’ya and içerim ki.</p>

  <p class="normal">Helâk olsa, özleminden ölüp gitse bile, gönül sizden uğradığı belâları, sizin yüzünüzden çektiği sıkıntıları söyleyip duracak.</p>

  <p class="normal">A efendim, a yücelikler ıssı Şemseddin, kutluluk yurdu Tebriz’imi bile feda ettim sana.<sup class="calibre2"><a href="../Text/divanson_split_125.html#footnote-900-24" id="footnote-900-24-backlink">[24]</a></sup></p>

  <h3 class="h2baslik" id="calibre_toc_3142">XXI</h3>

  <p class="indentmetin">Nigârâ çerâ kovl-i duşmen şenîdî</p>

  <p class="indentmetin">Çerâ behr-i duşmen zi çâker borîdî</p>

  <p class="normal">A güzelim, ne diye düşmanın sözünü duydun, dinledin? Ne diye kandın da düşmanlar yüzünden bu kulundan vazgeçtin?</p>

  <p class="normal">Ne diye and içtin; neden gönlünü bu kadar katılaştırdın? Sanki beni hiç görmemişsin sen.</p>

  <p class="normal">A Ay, bir kere daha bak bu kula; tut ki bir tutsağı kâfirden satın almışsın.</p>

  <p class="normal">Yüzünü gördüm senin de anladım ki abıhayat sensin… bu kulun bedeninde her yana dolaşıp durmadasın.</p>

  <p class="normal">Bir akdoğansın sen; geldin, başıma kondun; gönlümü kaptın, havalara uçtun gitti.</p>

  <p class="normal">Evden gittin, kapıyı kapadın ya… o vakitten beri gönlüm yüzünü duvara dönmüş.</p>

  <p class="normal">Sana can dersem doğru söylemiş olurum… çünkü can da görünmüyor; sen de görünmüyorsun.</p>

  <p class="normal">Feryadıma yetiş; bu vakit merhamet vakti… yüzlerce yerde feryadıma sen yetiştin benim.</p>

  <h3 class="h2baslik" id="calibre_toc_3143">XXII</h3>

  <p class="indentmetin">Gehî perde sûzî gehî perde dârî</p>

  <p class="indentmetin">Tu sırr-ı hezânî tu cân-ı beharî</p>

  <p class="normal">Kimi perdeleri yakarsın; kimi tutar, perde gerersin… güz mevsiminin de sırrı sensin, ilkbaharın da canı sen.</p>

  <p class="normal">Güz senin yüzünden acı, bahar senin yüzünden tatlı… onun kahrı da sensin; bunun lûtfu da sen… gel bakalım; neyin var, görelim.</p>

  <p class="normal">Baharlar gelir, kutluluklar bağışlarsın… güzler gelir, kutlulukları biçersin.</p>

  <p class="normal">Baharın gönüllerden güller, çiçekler bitirdi mi, gül utancından başını önüne eğer.</p>

  <p class="normal">Şu gül, o gülden bir lûtfa erseydi, bahçede hiçbir diken, dikenlik edemezdi.</p>

  <p class="normal">Bütün padişahlar bir av ararlar… canına and olsun ki o av arayan padişah ancak sensin.</p>

  <p class="normal">Avlar kapında, bize canlar bağışlayana can vermemiz değer diye boyunlarını uzatmışlardır.</p>

  <p class="normal">Aşkın gamı gönülde karar etmiş… gerçekten de gamın karar etmesi kararsızlık verir insana.</p>

  <p class="normal">A gönül, kararsızlığın anlamını söyleyeyim, dostsun sen, dostçasına kulak ver.</p>

  <p class="normal">Geç gelen, tez kaçan efendime feda oldum gitti; övüncüm de budur işte.<sup class="calibre2"><a href="../Text/divanson_split_126.html#footnote-900-25" id="footnote-900-25-backlink">[25]</a></sup></p>

  <p class="normal">Beni tutsak etti edeli görüyorsun ya, onun dileğine uymuşum; ölürüm, dirilirim; fakat ne ölümüm elimde, ne dirimim elimde.</p>

  <p class="normal">Ayrılıkla ölürüm; buluşmayla dirilirim… esrikliğim budur, mahmurluğum bu.</p>

  <p class="normal">Şuna şaşarım ki benden uzaklaştığı, benden gizlendiği zaman güneşle yanar, eririm ben.</p>

  <p class="normal">Bize görünmedi mi, biz de görünmeyiz; doğdu ışıdı mı, biz de gelir, görünürüz… güneşin yolu yordamı budur; zerrelere bunu yapar o.</p>

  <p class="normal">Şu ikisiyle diriliriz: Akılla, duyguyla… Duygu ıssı olduğu yerde kalır; akıl ıssıysa akar durur.</p>

  <p class="normal">Fakat akıl ıssı, ancak işlerin sonlarını araştırır… Ya duygu nedir? Geçici şeylere aldanan bir şey.</p>

  <p class="normal">Akıl ıssı, doğru yolu görür; alçalır, o yola yönelir; duygu ıssıysa dileğini görür; ona uyar gider.</p>

  <p class="normal">Kimi güneşsin, yücelerden parlarsın… kimi buluta dönersin; inciler saçar gibi yağmur yağdırırsın.</p>

  <p class="normal">Yeryüzü, karanlık gecelerde konuğun önüne mum yerine senin incini kor.</p>

  <p class="normal">Sen beni bırakıp gittin mi, ben de benden giderim… yanıma geldin mi, beni de getirirsin.</p>

  <h3 class="h2baslik" id="calibre_toc_3144">XXIII</h3>

  <p class="indentmetin">Çü ışkeş berâred ser ez bî kerârî</p>

  <p class="indentmetin">Turâ key gozâred ki serrâ behârî</p>

  <p class="normal">Aşkı kararsız bir hale geldi de baş kaldırdı mı, seni başını kaşımaya mı kor?</p>

  <p class="normal">Aşktan bir kadeh içtin de sindirdin mi, iki dünyada da işin gücün mü kalır hiç?</p>

  <p class="normal">Aşkının vuruşlarıyla çenge dönmüşüm… bende feryattan, figandan başka bir şey kalmadıysa boş değil bu.</p>

  <p class="normal">A çeng, çeng çalanın elinden niceye bir ağlayıp inleyeceksin? Ne seni okşuyor, ne kucağına alıyor.</p>

  <p class="normal">Sen bu feryatla kendini gizlemek istiyorsun ama düzeni bırak… Sende bir şey var, bir şey var.</p>

  <p class="normal">O gülü devşirmeseydin bu koku olur muydu sende… o şarabı içmediysen neden mahmursun böyle?</p>

  <p class="normal">Canların gül bahçeleri yüzüne gülmede… can bahçesine yüzlerce ilkbaharsın sen.</p>

  <p class="normal">Hayalin sanki bir kadeh; aşkın da şarap… ne de şarap, ne de şarap; ne de sinen, yarayan tatlı, içimi hoş bir şarap.</p>

  <p class="normal">A Tebrizli Şems, yarabbi, ne de sevgilisin, ne de sevgili sözünden başka bir sözle seni anlatmaya imkân yok… anlatışa sığmazsın ki.</p>

  <h3 class="h2baslik" id="calibre_toc_3145">XXIV</h3>

  <p class="indentmetin">Tu her çend sedr-i şehî meclisî</p>

  <p class="indentmetin">Zi hestî nerestî derin mahbesî</p>

  <p class="normal">Yüceler yücesisin, meclisin padişahısın ama varlıktan kurtulmadın; gene de şu hapishanedesin sen.</p>

  <p class="normal">Malın mülkün varsa can borcunu ver… Yok, müflissen müflisçesine gel, gir içeriye.</p>

  <p class="normal">Borçlular bile kurtuldular da sen gam hapishanesindesin… bu mahpusluğun da, kimi kimsesiz oluşundan, kimi de adam olmayışından.</p>

  <p class="normal">Şu sapa yolda ileri gitmişsin ama şu kervan bir geri dönerse en geride kalır gidersin.</p>

  <p class="normal">Güzel gözlü güzeller var ama senin gözüne görünmüyorlar; çünkü bir saman çöpüsün sen.</p>

  <p class="normal">Sen doğan değilsin ki padişahın avcısı olasın… yürü, leşe git; çünkü akbabasın sen.</p>

  <p class="normal">Yaş bir dalsın, suyu emersin… fakat bağ değilsin, üzüm değilsin, tarla, bostan değilsin sen.</p>

  <p class="normal">Yürü, topluluğa git; ne diye yalnızca oturuyorsun? Bir mum yak, ışığa kavuş; ne diye karanlıkta kalıyorsun?</p>

  <p class="normal">Yıldızlar gibi şu toprak burcunda kimi gizlenir, görünmezsin; kimi meydana çıkar, görünürsün.</p>

  <p class="normal">Sus, kumaşı şu solukla dokumaya kalkışma… ne diye kumaşa bağlanıp kaldın? Atlassın sen.</p>

  <h3 class="h2baslik" id="calibre_toc_3146">XXV</h3>

  <p class="indentmetin">Radıytu bi mâ kassem’ Allâhu lî</p>

  <p class="indentmetin">Va favvadtu emrî ilâ Hâlıkî</p>

  <p class="normal">Tanrı’nın bana pay ettiğine razı oldum; işimi gücümü Tanrı’ma tapşırdım.</p>

  <p class="normal">Geçmişe ait neler yaptınsa Allah iyilikler, güzellikler versin sana… geri kalanları için de böylece gene iyilikler, güzellikler ihsan etsin.</p>

  <p class="normal">A her çekinen, sakınan kulun can sâkîsi, erler gibi sen de o arı duru şarabı döndür; sun herkese.</p>

  <p class="normal">Canı da düşüncelerden satın al, gönlü de… çünkü canlara kayıtsız, şartsız buyruk yürütürsün sen.</p>

  <p class="normal">Cennet yüzün bir görünürse, ne cehennem kalır, ne cehennemde bir kötü kişi.</p>

  <p class="normal">Bizden kaçarsan önümüzdeki sensin… Yok, tutar da biz senden kaçarsak koşar, ulaşırsın bize.</p>

  <p class="normal">Işık da senin yüzünden şaşırmış kalmıştır, karanlık da… Tanrı nuru musun sen, yoksa Tanrı mısın?</p>

  <p class="normal">Geceyle gündüzün arasında bir fark kalmadı… çünkü senin âlemindeki Ay ne batıdadır, ne doğuda.</p>

  <p class="normal">Yüzlerce yalvarışla mahmura şarap sunarsın… bu çeşit esirgeyici bir sâkîyi kim görmüştür?</p>

  <p class="normal">Söz şarabını sun da oynat onu… o şarabın ateşiyle kerpiç bile söze gelir.</p>

  <p class="normal">Mademki Tanrı sâf kişi istemede; doğru bir öz, sâf bir gönül dilemede… a gönül, akıllı olmaya kalkışırsan ahmaksın.</p>

  <p class="normal">Gönülle can, düşünceyle huzur buluyorsa ne diye sarhoşluğa koşar, müziğe sarılır?</p>

  <p class="normal">Huyun hoşsa ne diye yalnız kalmışsın? Vâmık’san ne diye Azrâlık satarsın?</p>

  <p class="normal">Pislik böceği gibi balçık içinde kendi kendini yiyip durmadasın; pislik çekedur; buna lâyıksın sen.</p>

  <p class="normal">İsterse padişah olsun, bil ki herkes dert içindedir; herkeste bir aşk derdi, bir aşk belâsı var.</p>

  <p class="normal">Sus da Tanrı’nın kapı açışını seyret; ne diye kapıları bağlayan düşünceye dalıp gidersin?</p>

  <h3 class="h2baslik" id="calibre_toc_3147">XXVI</h3>

  <p class="indentmetin">Elâ hâti hamrâe ke’l-andami</p>

  <p class="indentmetin">Ke ennî mâzectuhâ an demî</p>

  <p class="normal">Sâkî, sun o bakama benzeyen kızıl şarabı… sanki onu kanımla karmışım, karıştırmışım.</p>

  <p class="normal">Sağrağını ağzıma döktün mü, parıltısı yanaklarımda görünür.</p>

  <p class="normal">Ne mutlu fırsatı ganimet bilen sarhoşa… yazık borçluluk yüzünden ayık kalana.<sup class="calibre2"><a href="../Text/divanson_split_127.html#footnote-900-26" id="footnote-900-26-backlink">[26]</a></sup></p>

  <p class="normal">Gamlara battıysan gamlı gamlı şarap iç… gamlıyken şarap içmek neşe verir; neşeyi arttırır.</p>

  <p class="normal">A dudakları tatlı güzel, gel; mahremsen, yabancı değilsen hürmeti vacip olan şarabı iç.</p>

  <p class="normal">Sûfîysen yarının adını bile anma… solukdaşsan şu solukta bir ol, birliğe ulaş.</p>

  <p class="normal">Edhemoğlu bile olsan dünyaları gösteren böyle bir kadeh uğruna bırak saltanatı.</p>

  <p class="normal">Yokluk denizinden bir kadeh iç de insanlığın özünü, öz incisini meydana çıkarsın.</p>

  <p class="normal">Mademki meclistesin, niçin susuz kalırsın? Mademki Zemzem’e dalmışsın, neden kurusun?</p>

  <p class="normal">Niçin ilk olarak kadehi almaz, içmezsin? Solda sağda bulunanları bir gör, göster… hangisinden aşağısın sen?</p>

  <p class="normal">Gökyüzü kadehinden bile temizsin, arı durusun… şu pek büyük kubbeden bile üstünsün sen.</p>

  <p class="normal">A eş dost, bizimle aynı hırkayı giymişsin; iç… a şarap, güzel bir melhemsin, coş.</p>

  <p class="normal">* İmranoğlu Mûsa gibi canın ömrüsün… Meryemoğlu İsa gibi deniz üstünde yürürsün.</p>

  <p class="normal">Yusuf gibi bütün meclise fitnesin… devlet gibi, şarap gibi gama düşmansın.</p>

  <p class="normal">Saman çöpü gibi her yelle yerinden uçup gitme… çünkü dağ gibi sağlamsın, oturamaklısın sen.</p>

  <p class="normal">Akrep burcunu bırak; Zühre’ye doğru git… Akrep’te akreplikten başka bir şey yoktur; kuyruğu boyuna eğridir onun.</p>

  <p class="normal">İhsana, bağışa, insanlığa susamışım; kararım kalmadı da sana geldim ben.</p>

  <p class="normal">Yüzünde böyle bir güzel ben var ya… artık garibin sığınağısın, dayısısın, amcasısın sen.</p>

  <p class="normal">İlkbahar da sensin, gece içilen şarap da sen… padişahlar padişahısın, buyruğunu yürüt.<sup class="calibre2"><a href="../Text/divanson_split_128.html#footnote-900-27" id="footnote-900-27-backlink">[27]</a></sup></p>

  <p class="normal">Bütün yaratıklar senin yüzünden şaşırmış; darmadağın olmuş, birbirine girmiş… peki, sen neden saçlarına dönmüşsün, karmakarışık bir haldesin?</p>

  <p class="normal">Yoksa Tebrizli Şems, aklını mı aldı ki salına salına gitmedesin de gidişinden bile haberin yok.</p>

  <h3 class="h2baslik" id="calibre_toc_3148">XXVII</h3>

  <p class="indentmetin">Dilâ ger merâ tu bebînî nedânî</p>

  <p class="indentmetin">Be con âteşînem be roh ze’ferânî</p>

  <p class="normal">A gönül, beni sen görsen de tanıyamazsın, bilemezsin… Can bakımından ateşliyim, ateşim; fakat yüzüm safran gibi.</p>

  <p class="normal">Sen bana gönül olasın diye gönlümü gönlümden kopardım attım. Canıma can sensin; o yüzden candan da kesildim gitti.</p>

  <p class="normal">Yüzümde kandan izler gördün ya… şimdi öyle bir haldeyim ki, işim izi de geçti, tozu da.</p>

  <p class="normal">Ulu bir padişahsın, gönülde konaklamışsın… Abıhayat kesilmişsin, gönülde akmadasın.</p>

  <p class="normal">Öyle bir nazlı nazenin dilbersin ki gizlilik âleminde de her şeyi görürsün; sana hiçbir zaman “Göremezsin” demezler.</p>

  <p class="normal">Değil mi ki şarap içtin, ne diye yüzünü örtersin… ama istersen yüzünü ört; gizli kalamazsın sen.</p>

  <p class="normal">* Cennet nedir, cehennem ne? Berzahın da padişahısın sen… dilersen sürersin, kovarsın; dilersen çağırırsın, alırsın.</p>

  <p class="normal">Öylesine bir yiğitsin ki at sürdün mü, bir solukta doğudan batıya ulaşır gidersin.</p>

  <p class="normal">Öyle ulular ulususun, öyle bir dolunaysın ki karada da buyruğun yürür, denizde de… hem İlyas’sın, hem Hızır, hem de canlara cansın sen.</p>

  <p class="normal">Sensiz diri olan kişi ölüdür, hem de ne acı ölümdür ölümü… fakat sana karşı öldü mü, bu ölüm ne de güzel dirimdir.</p>

  <p class="normal">A bizimle oturup kalkan güzel, şu görür gözden başka yüzlerce gizli gözün vardır senin.</p>

  <p class="normal">A din eri, çok şekiller görür, seyredersin sen… ona secde etme, onun canısın sen.</p>

  <p class="normal">A Tebrizli Şems, düğümü sen aç… düğüm şüpheden ileri gelir; sense apaçık meydandasın.</p>

  <h3 class="h2baslik" id="calibre_toc_3149">XXVIII</h3>

  <p class="indentmetin">Neşânet ki cûyed ki tu bî neşânî</p>

  <p class="indentmetin">Mekânet ki yâbed ki tu bî mekânî</p>

  <p class="normal">Senin izini kim arayabilir? İzinin tozu bile yok. Yerini yurdunu kim bulabilir? Yerin yurdun yok ki.</p>

  <p class="normal">Ne şekilde öveyim, söyleyeyim seni? Bir şekle girmezsin ki… Köpük, anlamlar denizinin şeklidir zâti.</p>

  <p class="normal">Perdenin bulunduğu o yanda ne büyük, ne görülmemiş bir şehir var… Dünya, ordan bir armağan ancak.</p>

  <p class="normal">Gerçek gizli kalmasın diye ordan, yeniden yeniye yeniaylar belirir; yeniden yeniye hayaller gelir.</p>

  <p class="normal">Yoksullaşma da her kapıyı çalma… ne arıyorsan osun sen.</p>

  <p class="normal">A gönül, çadırını şu gökyüzüne kur… yapamam deme, yaparsın; elindedir senin.</p>

  <p class="normal">Canına, boyuna gökten yardım gelir durur… o yandan geldin, o yana at sürmedesin sen.</p>

  <p class="normal">Gönüller, hakkında kötü zanlara düşmüş… bilmiyorlar ki her zanda sen varsın.</p>

  <p class="normal">Ne özür getirebilir adam, neyle örter, gizler içindekini? Sen, yazılmaksızın her kuruntuyu, her zannı okur gidersin.</p>

  <p class="normal">Ne mutlu zamandır o zaman ki sâkî sen olursun da bize can kadehleri doldurur, sunarsın.</p>

  <p class="normal">Derken şu gönül de yeni baştan konaklara ağmaya başlar… şu beden yeni baştan gençliğe kavuşur.</p>

  <p class="normal">Ne mutlu zamandır o zaman ki her parça buçuğumuz, Rabbim beni suvardı diye oyuna koyulur.</p>

  <p class="normal">Sarhoş o şarapla kendinden geçer… orda da bir ağırlık, bir gevşeklik kalmaz, başka yerde de.</p>

  <p class="normal">Varlığımızın henüz pişmemiş parçası, sen nasıl söylüyorsan, tıpkı senin gibi söze gelir; şaşırır kalırsın.</p>

  <p class="normal">Nefs-i Küllî anası, dilsiz-dudaksız bir dile kavuşur da neler eder, neler.</p>

  <p class="normal">A Nefs-i Küllî, her solukta bu akıllılığı, bu ululuğu gizlice kim gönderiyor sana?</p>

  <p class="normal">Akl-ı Küllî gönderiyor deme… çünkü ona da her solukta birisi yardım ediyor.</p>

  <p class="normal">Anlamlar denizinden bir su bulamazsa o Tüm Akıl, tüm bilgisizlik olur gider.</p>

  <h3 class="h2baslik" id="calibre_toc_3150">XXIX</h3>

  <p class="indentmetin">Gol-i sorh dîdem şodem ze’ferânî</p>

  <p class="indentmetin">Yekî le’l dîdem şodem zerr-i kânî</p>

  <p class="normal">Kızıl gülü gördüm de safrana döndüm… bir lâ’l gördüm de altın madeni kesildim.</p>

  <p class="normal">Gönlüm yıldız gibi bütün gece seyre daldı; anlamlar göğünde her burca kondu durdu.</p>

  <p class="normal">Âşıklar burcuna ayak basınca can göğünden bir Ay baş gösterdi.</p>

  <p class="normal">O Ay doğup da gözüne görününce o gökyüzündeki Ay yerlere sığmaz oldu.</p>

  <p class="normal">Gönlüm paramparça oldu da her parçası aşka düştü… her parçam ondan bir iz vermeye başladı.</p>

  <p class="normal">Ta sabah çağında bana bir selâm verdi de o selâm yüzünden kocalmayan bir gençliğe kavuştum ben.</p>

  <p class="normal">Yüzümde Mecnun’un izlerini görünce acıdı da gizlice yanıma geldi.</p>

  <p class="normal">A filân dedi, neden böylesin sen? Sen öylesin de o yüzden böyleyim ben.</p>

  <p class="normal">Ne gizli şeyler bilir, ne inciler saçar o… kapına çağırdığın kişi ne saltanat sürer, ne buyruk yürütür.</p>

  <p class="normal">Ay nedir, gökyüzü ne… Burç nedir, çöl ne? Hepsi de ona işaret; ona ait bir şey bulagör.</p>

  <p class="normal">Bunu anlamak istiyorsan Tebrizli Şems’i gör… onu gördün mü, bunu da anlarsın, bilirsin.</p>

  <h3 class="h2baslik" id="calibre_toc_3151">XXX</h3>

  <p class="indentmetin">Botâ ger merâ tu bebînî nedânî</p>

  <p class="indentmetin">Be con lâlezârem be roh ze’ferânî</p>

  <p class="normal">Güzelim, beni görsen tanıyamazsın, bilemezsin… Can bakımından lâleliğim, fakat yüzüm safran gibi.</p>

  <p class="normal">Sana gönül verdim; sen gönülden de yeğsin bana… sana can veririm; cana da cansın sen.</p>

  <p class="normal">Ahımdan, gözyaşımdan binlerce izim vardı… şimdi iş işten geçti; ne izim kaldı, ne izimin tozu.</p>

  <p class="normal">Ulu bir padişahsın, gönülde konaklamışsın… Abıhayat kesilmişsin, gönülde akmadasın.</p>

  <p class="normal">Hem gizli şeyleri görürsün, hem nazlısın, nazeninsin… sana hiçbir zaman “Göremezsin” demezler.</p>

  <p class="normal">Mademki coştun, köpürdün, ne diye yüzünü örtersin? Ama ister sen yüzünü ört; gizli kalamazsın sen.</p>

  <p class="normal">Ne acı ölümdür sensiz yaşarsa can… fakat sana karşı öldüm mü, bu ölüm ne de güzel dirimdir.</p>

  <p class="normal">Şu görünen candan bezdim, cana geldim… şu görünen can yüzünden, can gizli kalmada.</p>

  <p class="normal">İki can arasında şaşırdım kaldım… biri, busun demede; öbürü, busun demede.</p>

  <p class="normal">Biri cennet canı, biri cehennem canı… biri karanlık can, öbürü apaydın can.</p>

  <p class="normal">Cennet nedir, cehennem ne? Berzahın da padişahısın sen… dilersen çağırırsın, alırsın; dilersen sürersin, kovarsın.<sup class="calibre2"><a href="../Text/divanson_split_129.html#footnote-900-28" id="footnote-900-28-backlink">[28]</a></sup></p>

  <h3 class="h2baslik" id="calibre_toc_3152">XXXI</h3>

  <p class="indentmetin">Temâşâ merov neh temâşâ tuyî</p>

  <p class="indentmetin">Cehân-o nehân-o hoveydâ tuyî</p>

  <p class="normal">Seyre seyrana gitme… işte sana seyir seyran; seyir de sensin, seyran da sen… dünya da sensin, gizli de sen, görünen de sen.</p>

  <p class="normal">Ne diye şuraya, buraya gidersin? Burdan da maksat sensin, ordan da.</p>

  <p class="normal">Ayrılığı, buluşmayı yarına bırakma… bugünün buyruk ıssı da sensin, yarının buyruk ıssı da sen.</p>

  <p class="normal">Yoksa ayrılığa düştüm mü diyorsun? Ulaşan da sensin, ayrılığa düştüğünü sanan da sen.</p>

  <p class="normal">Havva, Âdem’den meydana geldi de Âdem de sensin dedi; Havva da sen.</p>

  <p class="normal">Hurma, fidanından doğdu da hurmanın geliri de sensin dedi fidanına, gideri de sensin.</p>

  <p class="normal">* Kendinden dışarda bir Leylâ, bir Mecnun olma… Râmîn de sensin, güzelim Vîs de sen.</p>

  <p class="normal">Gamların ilacını dışarda arama… gamların panzehiri de sensin, ilacı da sen.</p>

  <p class="normal">Ay karardıysa cilâsı gene senden… bizim ay yüzlümüz sensin, ay yüzümüzü cilâlarsın.</p>

  <p class="normal">Ay karardıysa korkup titreme… Ay’a bir zarar gelmez; yalnız sen titremenle kalırsın.</p>

  <p class="normal">Zahmeti arttıran her şeyde bir artış ara… çünkü hem cansın, hem cana rahat, huzur verensin sen.</p>

  <p class="normal">Öyle bir topluluksun ki topluluklara aldırış bile etmezsin… çünkü toplulukta da sen varsın, topluluk olmasa da, yalnız olsan da var olan hep sensin.</p>

  <p class="normal">O kutlu kanadını bir açıver; çünkü hem arı duru göksün sen, hem Kafdağı’sın, hem Zümrüdüanka’sın.</p>

  <p class="normal">Başın ağrımıyor; başını bağlama… kavga gününün fitne başı sensin, sen.</p>

  <p class="normal">Bütün bir dünya bizi inkâr etse gam yok bize… gene de bizimsin çünkü.</p>

  <p class="normal">Alta gitme, bizi yüce tutma… aşağılarda oturma; yüce sensin, sen.</p>

  <p class="normal">Beni-bizi bırak, horlanmadan korkma… bizimle olunca da padişah sensin, biz olmayınca da padişah sensin.</p>

  <p class="normal">Yüzünü yu da kendi yüzünü seyret… o güzel yüzlü Yusuf sensin.</p>

  <p class="normal">Yanlış; Yusuf sensin ama Yakub da sensin; korkma, söyle: Zelîhâ da sensin.</p>

  <p class="normal">Hani şüpheye düşüyorsun ya… sanıyorum ki bu tam inançla şüphe de sensin gibi.</p>

  <p class="normal">Şu balçık kıyıdan geç… inciye doğru yol al; çünkü deniz sensin.</p>

  <p class="normal">Yusuf gibi çık şu varlık kuyusundan… çünkü bağ bahçe de sensin, güllük gülistanlık da; ova da sensin, kır da.</p>

  <p class="normal">Kıyamete dek senden söz açsam sonu gelmez… baş da sensin, son da sen.</p>

  <h3 class="h2baslik" id="calibre_toc_3153">XXXII</h3>

  <p class="indentmetin">Acîbü’l-ecâib tuyî der keyâyî</p>

  <p class="indentmetin">Nema rûy-i hod ger eceb mînemâyî</p>

  <p class="normal">Ululukta şaşılacakların şaşılacağı bir şeysin… şaşılacak bir şey göstereceksen yüzünü göster.</p>

  <p class="normal">Gönlün mahremi sensin, gönlün solukdaşı sen… gönül açma yolunu senden başka kim bilir?</p>

  <p class="normal">Gönül senin nerelerde olduğunu bilmez ama o nerelere düşmüştür? Sen bilirsin.</p>

  <p class="normal">Kafdağı sana secde eder; devlet kuşunun canısın sen; Kafdağı’na bir kutluluk gölgesi sal.</p>

  <p class="normal">Dünyayı peygamberlik ışığıyla beze… çünkü bütün peygamberlerin canlarına ustasın sen.</p>

  <p class="normal">İnci taştı, senin yüzünden inci kesildi… bağışta bulun, bağışta bulun; bağış denizisin sen.</p>

  <p class="normal">İnsan, erlik suyu değil miydi? Sonra yüce bir kişi oldu… erlik suyu halinden kurtulduğu gibi benlikten, bizlikten de kurtar onu.</p>

  <p class="normal">Suyun köpüğüne lûtfettin, yeryüzü oldu… kara dumana ihsanda bulundun, gökyüzü kesildi.</p>

  <p class="normal">Her şeyi bir başka şey haline getirmek senin harcın… tüm bilgisin, hilimsin; tüm kimyasın sen.</p>

  <p class="normal">Sana geceleri uyku haramdır; çünkü Ay’sın sen… geceleri dolunay gibisin; canlardan doğarsın sen.</p>

  <p class="normal">A uyku, buraya gelme; başka bir yere git… çünkü gözlerim deniz kesildi; boğulursun sonra.</p>

  <p class="normal">A gece, kıvranıp duruyorsun; kara yılana benziyorsun sen… dünyayı sömürüp yuttun; yoksa ejderhâ mısın sen?</p>

  <p class="normal">Fakat neliksiz-niteliksiz yaratıcı, sana afsun okur da sömürüp yuttuğunu seher çağı gene doğurursun.</p>

  <p class="normal">Ey gökyüzündeki Ay, gökyüzü gezegenisin sen; n’olur bir soluk da benim ardımdan gelsen.</p>

  <p class="normal">Kimi kişinin gözünde yurt edinir de oturursun… her göze bir başka cilvedir gösterirsin.</p>

  <p class="normal">Gönlümü yurt edinenler, sizi övüp durmuyor mu? Ölümsüzlük sağraklarını dökün, saçın bize.</p>

  <p class="normal">A gönül, o canlar canını görmediysen baştan başa göz olsan gene de körlüğe tutsaksın.</p>

  <p class="normal">Değil mi ki yetmiş iki millette de akıl var; şu halde seçilmeyi deliliğinde ara onun.</p>

  <p class="normal">Çağrımıza gelin, gelin; havanız pek şaşılacak bir hava… şu havanın yeli bile sizin havanızla tertemiz bir hale geldi.</p>

  <p class="normal">Beden onun yüzünden delirdi; gönlüm, ona erganun kesildi… canım elsizlikten, ayaksızlıktan ona âlet oldu gitti.</p>

  <p class="normal">Yoksa yıldızlar yücelerden seni gördüler mi ki tanıklık için başlarını eğdiler.</p>

  <p class="normal">Yanlış söyledim; yıldız da kim oluyor? Akl-ı Küll’ün gönlü bile, bunca yüksekken ondan bir koku bile alamamıştır.</p>

  <p class="normal">A efendilerim; siz olmadıkça, sizden uzaklarda bulundukça konmanın da bir zevki yok, göçüp gitmenin de.<sup class="calibre2"><a href="../Text/divanson_split_130.html#footnote-900-29" id="footnote-900-29-backlink">[29]</a></sup></p>

  <h3 class="h2baslik" id="calibre_toc_3154">XXXIII</h3>

  <p class="indentmetin">Egerçi letîfî vo zîbâ-lekaayî</p>

  <p class="indentmetin">Becân-ı bekaa rov zi cân-ı hevâyî</p>

  <p class="normal">Lâtifsin, yüzün de pek güzel… fakat ölümsüzlük canına git; hevâ ve hevesten doğma bir can var sende.</p>

  <p class="normal">Hava kimi soğuk olur, kimi sıcak, yakıcı… ondan ne diye vefa umarsın? Vefasızlığını görüver.</p>

  <p class="normal">Bedeni kafes, canı uçar kuş bil… kafes burda, fakat a can, sen nerdesin?</p>

  <p class="normal">Gökyüzünün çevresinde bir zamandır uçtun durdun; o padişahı geçtin gittin; oysaki ona lâyıksın sen.</p>

  <p class="normal">Dünya senin gibi bir kuşu ne gördü, ne görür… çünkü hem damın üstündesin, hem sarayın içinde.</p>

  <p class="normal">Kimi olur, taç ıssı padişahların başlarına ayak korsun; kimi de gider yoksulluk hırkasına bürünürsün.</p>

  <p class="normal">Kimi güneş olursun, dünyayı ışıtır, parlatırsın… kimi de şimşek kesilirsin; bir soluk bile eğlenmezsin; çakar gidersin.</p>

  <p class="normal">Şekerkamışı madenisin sen; gönüllerse dudu kuşudur sanki… yemyeşil bir ovasın sen, canlarsa sende yayılır.</p>

  <p class="normal">Bunlardan geçtim; tek sen gölgeni alma bizden… çünkü devlet bahçesinde gülümüzsün, selvimizsin bizim.</p>

  <p class="normal">Gönlümüzde iki yüz kilit olsa bir anahtar yollar, kapıyı açarsın sen.</p>

  <p class="normal">Gel, gönlümüze gir; apaydın bir mumsun… gel, iki gözümüzde yerin var; hoş bir tutyasın sen.</p>

  <p class="normal">Gül bahçesine girdim de güle dedim ki: Çeyizini kim düzdü? Lâ’l renkli bir kaftanın var.</p>

  <p class="normal">Bana, kokla da anla; Mecnun gibi senin de aşkın varsa, özün arıysa kokudan anlar, tanırsın dedi.</p>

  <p class="normal">Hani Mecnun, Leylâ’nın bulunduğu ovaya geldi de seher yelinden Leylâ’nın kokusunu almak istedi ya.</p>

  <p class="normal">Leylâ öldü, siz sağ olun; bak da gör; bütün soyu sopu yas elbisesine bürünmüş dediler.</p>

  <p class="normal">Acılar tadan Mecnun, elbisesini yırttı… elsizdi, ayaksızdı da kanlar içinde yuvarlanmaya koyuldu.</p>

  <p class="normal">Başını her taşa, her kapıya vurmadaydı… bir hayli ağladı; elini dişledi durdu.</p>

  <p class="normal">Tacın nerelere gitti diye başına vuruyordu… belâlara av oldun diye göğsünü dövüyordu.</p>

  <p class="normal">Hikâye uzun; yalnız sen de balığın susuzluktan çırpındığını bilirsin ya.</p>

  <p class="normal">Kendine gelince sordu Mecnun; mezarı nerde; hangi ovalarda dedi, onu gösterin bana.</p>

  <p class="normal">Dediler ki: Geceydi, karanlıktı; yitti gitti… verdikleri bu haberden kötü bir hale düştü.</p>

  <p class="normal">Kılavuzum var diye bağırdı; Leylâ’nın kokusu bana yol gösterir dedi Mecnun.</p>

  <p class="normal">Vaktin Yakub’uyum ben… Yusuf’un kokusu yüz yıllık yoldan gelir, derdime devâ olur.</p>

  <p class="normal">Muhammed’in duyduğu koku, bize ulaşma müjdesi verdi… Yemen’den hoş bir halde Tanrı kokusunu koklayalım, canımıza çekelim.</p>

  <p class="normal">Her mezardan bir avuç toprak alıyor, burnuna götürüyor, kokluyor, o misk kokusunu arıyordu.</p>

  <p class="normal">Hani şeyh arayan mürit gibi… o da ağızlardan erenler soluğunun kokusunu arar ya.</p>

  <p class="normal">Tanrı kokusunu Kalender’in ağzından ara… ercesine, gerçekçesine ararsan şüphe yok ki mahrem olursun, o kokuyu duyarsın.</p>

  <p class="normal">Bu koku, toprağa saçılan son yudumdan gelir, topraktan değil… çünkü dostluk yudumu, aşk yudumu toprağa düşmüştür.</p>

  <p class="normal">Bunu bırak da gene Mecnun’a gel… çünkü kuşluk güneşinin ışığıyla gözüm kamaştı.</p>

  <p class="normal">Güneş değirmisine karşı gözlerim zayıf… fakat Ay, Güneş’in yalımlarına, parıltılarına tanıklık etmede.</p>

  <p class="normal">Nerde Zün-Nûn’un aşkı, nerde Mecnun’un aşkı? Fakat Mecnun’un aşkı da o ululuk ıssının arkından bir iz vermede.</p>

  <p class="normal">Hani Mûsa da dadının memesini almadı… çünkü anasının sütüne alışmıştı; tanıyordu onu.</p>

  <p class="normal">Mecnun, yüzlerce mezarın toprağını kokladı, geçti… Mûsa, koku tanımada ona ustalık etmişti.</p>

  <p class="normal">Anlayış, ayırt ediş, gönülde aydın bir mumdur… o mum, seni aldanıştan, düzenden kurtarır.</p>

  <p class="normal">Koku onu Leylâ’nın mezarına götürdü… bir nara attı da o yokluk eri yerlere serildi.</p>

  <p class="normal">O kokuydu onu geliştirip açan; gene o koku öldürdü onu… bir kokuyla derlendi, yaşayış âlemine geldi; bir kokuyla yok oldu gitti.</p>

  <p class="normal">O Leylâ’ya ulaştı; can Mevlâ’ya ulaştı. Yer yere geçti; gök göğe ağdı.</p>

  <p class="normal">Sizde de Tanrı havası var; var ama Tanrı sizde sizliği bırakır mı hiç?</p>

  <p class="normal">Bir bölük halk sivrisineğin kasırgaya dayanmasını diler… eh, tutalım, kasırganın çetinliğini elde etti; kime gerek yâni?</p>

  <p class="normal">Kasırga, sivrisineğe bir fil yüreği bağışlar; güzel bir karşılık verir de sivrisineklikten kurtarıverir onu.</p>

  <p class="normal">Lâleliğinin parlaklığını bir iyice anlatırdım ama horoz ibiğine benzeyen gönüle vurmaz, o benlik sahibi olan gönlü parlatmaz bu parlaklık.</p>

  <p class="normal">İyisi mi sus da dilsiz-dudaksız kendisi söylesin, anlatsın sana… hadi, çayırlığa çimenliğe git; sen de çağrılanlardansın.</p>
</body>
</html>
