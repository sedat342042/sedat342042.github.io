<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>divan1</title>
  <link href="../Styles/stylesheet.css" rel="stylesheet" type="text/css"/>
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h2 class="h2baslik1" id="calibre_toc_67">BAHR-İ HEZEC<br class="chapter"/>
  –MAHBÛN MATVÎYY–</h2>

  <p class="ortayazi">müfteilün mefâilün müfteilün mefâilün</p>

  <h3 class="h2baslik" id="calibre_toc_2628">— A —<br class="chapter"/>
  I</h3>

  <p class="normal">Mâh-ı durustrâ bebin k’o beşikest hâb-ı mâ</p>

  <p class="normal">Tâft zi çerh-i heftumin der veten-i herâb-ı mâ</p>

  <p class="normal">Gediksiz dolunaya bak; o kırdı geçirdi uykumuzu bizim; şu yedinci kat gökten parladı da yıkık yurdumuzu ışıttı.</p>

  <p class="normal">Mademki senin yüzünden gündüz oldu, gözümüzden uykuyu al; susuzlara su ver, suyumuzu, selimizi aşk aldı, götürdü.</p>

  <p class="normal">Aşkının kılıcından, yerlere kanlar damlamada; bütün yol kan içinde; yanıp kavrulmuş ciğerimizin kokusu her yanı tutmuş.</p>

  <p class="normal">Pahalı, değerli şekere değersiz, ucuz şeker dedi; kendi zevkine dalmışsın sen, bir de cevabımızı duy bizim.</p>

  <p class="normal">Yüzünü neden ekşittin, şarabın arı duru değil miydi ki? Sınamak için bir kadeh de bizim şarabımızdan iç.</p>

  <p class="normal">Yüzü peçeli güzelimizden dünya kırıldı, birbirine girdi; Tanrım, âşıklar buluşma günü ne hale gelirler ki?</p>

  <p class="normal">Âşıklar, Şemseddin’in Tebriz’inden yüz gösterdiler; binlerce aferin Ay’ımıza, Güneş’imize bizim.</p>

  <h3 class="h2baslik" id="calibre_toc_2629">II</h3>

  <p class="normal">Bâ tu heyât-o zindegî bî tu fenâ vo mordenâ</p>

  <p class="normal">Z’on ki tu âftâbi-yo bî tu buved fosordenâ</p>

  <p class="normal">Yaşayış da seninle, neşe de seninle; sensiz kalış, yok oluş, ölüm. Çünkü sen güneşsin, sensizlik donmaktır, buz kesilmektir.</p>

  <p class="normal">Şu yaygılar üstündeki halk, senin elinde zara benzer; mat olmak da senden, zarı kapmak, oyunu kazanmak da senden.</p>

  <p class="normal">Dedi ki: Ne diye üflüyorsun beni; soluğu veren benim sana; üflemediğin zaman senden haberim yok değil ki.</p>

  <p class="normal">Önünde secde ettim; sırtımı eğdim de deveye döndüm; gülerek dudaklarını açtı, a uzun boyunlu dedi.</p>

  <p class="normal">Bir bak bakalım, ne yapmak istiyorsun, ne yapmak? Boynunu uzatmışsın; yoksa pamuk yemek mi istiyorsun?<sup class="calibre2"><a href="../Text/divanson_split_240.html#footnote-800-25" id="footnote-800-25-backlink">[25]</a></sup></p>

  <h3 class="h2baslik" id="calibre_toc_2630">III</h3>

  <p class="normal">Bâ leb-i o çi hoş boved goft-o şenîd-o mâcerâ</p>

  <p class="normal">Hâssa ki der goşâyed-o gûyed hâce ender â</p>

  <p class="normal">Onun dudağıyla konuşup görüşmek, baştan geçtiler anlatmak ne güzeldir; hele kapıyı açar da hoca gir içeriye derse.</p>

  <p class="normal">* Kupkuru dudaklara Hızır kaynağından bahseder; aşkının terzisi insanın boyuna elbise biçer, diker.</p>

  <p class="normal">Gözünün bakışlarından gözler sarhoş olur; ağaçlar seher yelinin önünde oynarlar ya hani, tıpkı onun gibi.</p>

  <p class="normal">Bülbül gül fidanına der ki: Gönlündeki nedir, söyle; şimdi kimsecikler yok, bir sen varsın, bir ben.</p>

  <p class="normal">Gül fidanı der ki: Sen senliğindeyken hiç umma bunu, düşme bu ümide; çalış, çabala da senlik pılını pırtını çek, götür burdan.</p>

  <p class="normal">İyiden iyiye bil ki heves iğnesinin gözü dardır; ipliği iki kat gördü mü, yol vermez ona.</p>

  <p class="normal">Boğazına dek ateş içindesin; bir güneşe bak da onun yüzünden yeryüzü ışıklarla dolsun.</p>

  <p class="normal">* Tanrı Kelîm’i ateşten ağaca doğru gidince, ben Kevser suyuyum dedi ağaç, ayakkabılarını çıkar da gel.</p>

  <p class="normal">Ateşimden hiç korkma, çünkü ben suyum, güzel bir su; devletin bulunduğu tarafa geldin, başköşe senin, merhaba.</p>

  <p class="normal">Kuyumcusun, lâ’l madenisin, mekânın da canısın, mekânsızlığın da; zamanede görülmemiş bir şeysin sen; halk nerde, sen nerdesin?</p>

  <p class="normal">Aşk avcunda her şey bağış tapısı kesilir; senin yüzünden de vefasız dünya, vefa iş yurdu haline gelir.</p>

  <p class="normal">Daha gün başlarken geldin, elinde de koskoca bir sağrak; hadi, gel diye ne vakit çekeceksin canımı meclise?</p>

  <p class="normal">Gönlün eli, bir güzelin elini tuttu mu ne hale gelir gönül? Bakır, kimyanın çağrısını, sesini duyunca ne olur?</p>

  <p class="normal">Arap gibi, elinde mızrak, şaşılacak bir güzel çıkageldi. Dedim ki: Bir isteğin mi var, bir iş mi çıktı? Evet dedi, yanımıza gel dedi.<sup class="calibre2"><a href="../Text/divanson_split_241.html#footnote-800-26" id="footnote-800-26-backlink">[26]</a></sup></p>

  <p class="normal">Gönlüm, ben koşayım diye sıçradı; aklım, ben gideyim dedi. Güzel, lûtfetti de ikiniz de gelin dedi.<sup class="calibre2"><a href="../Text/divanson_split_242.html#footnote-800-27" id="footnote-800-27-backlink">[27]</a></sup></p>

  <p class="normal">Gökyüzünden sofra geldi mi elini de yıka, ağzını da; yıka da elinden soğan, pırasa kokusu gelmesin.</p>

  <p class="normal">Alımlıysan, âşıksan bak da gör, tat tuz madeni geldi; kâseyi bırak, kadehi al; coşkunluğu seç, çorbayı değil.</p>

  <p class="normal">Şu iki dudağımı yumayım da gündüzle gecenin mumu, yalım diliyle size hikâyeyi anlatsın.</p>

  <h3 class="h2baslik" id="calibre_toc_2631">IV</h3>

  <p class="normal">Ey tu çü mâh-ı âsman mâh kocâ vo tu kocâ</p>

  <p class="normal">Der ruh-ı meh kocâ buved in ker-o ferr-o kibriyâ</p>

  <p class="normal">A gökteki Ay’a benzeyen; fakat sen nerdesin, Ay nerde? Ay’ın yüzünde nerde bu ululuk ışığı, nerde bu güzellik?</p>

  <p class="normal">Herkes Ay’a âşık, Ay’sa senin aşkına tutsak; senin elinden feryat ediyor, ey Allah diye yalvarıp duruyor.</p>

  <p class="normal">Ateş gibi yüzüne karşı Güneş de secde ediyor, Ay da; çünkü yüzün, Ay’la, Güneş’le baştan geçtilere girişiyor.</p>

  <p class="normal">Dün gece Ay, karşında secde etmeye geldi; âşıklarının kıskançlığı, git, gelme diye naralar atmaya koyuldu.</p>

  <p class="normal">Yeryüzünde salına salına bir hoşça yürü de melekler bile gökyüzü pencerelerinden başlarını çıkarsınlar, yere eğip seni seyre dalsınlar.</p>

  <p class="normal">Yüzünden şimşekler çakmaya başladı mı, gözlerini korumak için gönüller elleriyle kapar gözlerini.</p>

  <p class="normal">Gönül bahçesi, zevke, çalgıya çağnağa dair ne elde etse karakışa benzeyen şu ayrılık yüzünden hepsini kaybetti gitti.</p>

  <p class="normal">Güze benzeyen ayrılık gamıyla can bahçesi sarardı soldu; senin baharın ne vakit gelecek de boy atmaya, yeşerip açılmaya başlayacağım?</p>

  <p class="normal">Dün gönlüm, mahallenin başında yorgun argın uyuyakalmıştı. Hayalin geçti de onu, o halde gördü.</p>

  <p class="normal">Şu ağır dertten nicesin, söyle; öyle daralmışsın ki bedenin gözlere görünmez olmuş dedi.</p>

  <p class="normal">Dedi, geçti gitti; fakat bu sözün tadından şu gönlüm sağlık buldu; yarabbi, sen sevabını ver onun.</p>

  <h3 class="h2baslik" id="calibre_toc_2632">V</h3>

  <p class="normal">Der du cihan latîf-o hoş hemçu emîr-i mâ kocâ</p>

  <p class="normal">Ebru-yı o gereh neşod gerçi ki dîd sed hetâ</p>

  <p class="normal">İki dünyada da beyimiz gibi alımlı, beyimiz gibi güzel nerde? Yüzlerce yanlış gördü de gene kaşları çatılmadı gitti.</p>

  <p class="normal">Gözünü aç da yüzünü seyret; suçunu getir de huyu gör, deredeki su gibi huyu… Baştan başa aparı, tamamıyla ışık mı ışık.</p>

  <p class="normal">Onun o sıcak selâmından utandım da utancımdan su kesildim; onun yumuşak sözlerinden taşlar bile su kesilir.</p>

  <p class="normal">Zehri ona götür de şekerden de tatlı bir hale getirsin; kahrı önüne koy da tamamıyla razılık yapsın.</p>

  <p class="normal">Abıhayatını gör de ecelden hiç korkma; onun razılık kapısının iki kanadına dayan da kazadan hiç titreme.</p>

  <p class="normal">* A hasır gibi ayaklar altında kalıp horlanan kişi, ona karşı secdeye kapan da mescidin yüceliğini versin sana.</p>

  <p class="normal">Aşk beyini çağırdım da dedim ki: Sen bunu anlıyor musun? Çünkü şekle rehin olmuşsun sen, senin şeklinse kılavuz.</p>

  <p class="normal">Gönül senden kalksa da yolculuğa düşse ciğer ateşe düşer; ona gel demeyi bekliyor, ayak üstünde durakalmış.</p>

  <p class="normal">Gönül bir güvercin gibi damından uçsa bile, adının hayali havalarda canına kıble olur.</p>

  <p class="normal">Dam da sensin, hava da sen, ikilik bir hevesten başka bir şey değil; canın abıhayatı sensin, şekillerse saka.</p>

  <p class="normal">Uzak gitme, yolculuğu arama; Ay’ın senin önünde; nara atmaya kalkışma; fısıltıyla bile çağırsan seni duyar o.</p>

  <p class="normal">* Senin duanı duyar, çağırmana cevap verir, a benim sağırım der, sağırlığı bırak, kulağını tam aç.</p>

  <p class="normal">Onun sözü olmasaydı, canın nerden ah çekecekti; ah çek, ah çek; ahındır Tanrı’ya yol olan.</p>

  <p class="normal">Bostana su çekiyorum, bu yüzden dönmeden hoşlanıyorum ben; çünkü çorak yerden, hattâ taştan, kumdan bile can suyuyla meyveler biter.</p>

  <p class="normal">Bahçe sarardı, kurudu mu can suyunu çeker; söyle kırık dala, soğanımız su içsin artık.</p>

  <p class="normal">Geceleyin git, erken gel de sözler işit; fakat geceleyin Ay gibi hep uyanık dur, oturma.</p>

  <h3 class="h2baslik" id="calibre_toc_2633">VI</h3>

  <p class="normal">Ey begirifte ez vefâ gûş-ı geran çerâ çerâ</p>

  <p class="normal">Ber men-i heste kerdeî rûy geran çerâ çerâ</p>

  <p class="normal">A vefaya kulak asmayan, neden böyle yapıyorsun, neden? Bu yorguna yüzünü asmışsın; neden, neden?</p>

  <p class="normal">Her solukta, senin yerin yurdun olan, senin vefa tezgâhın kesilen gönlümü mızrakla yaralıyorsun; neden, neden?</p>

  <p class="normal">İncin, kuyumcuda müşteriden ödülü aldı; canı da götürüp gidiyorsun, cihanı da; canı da, cihanı da; fakat neden, neden?</p>

  <p class="normal">Hızır’ın kaynağısın, Kevser’sin, abıhayattan da güzelsin; senin ayrılık ateşinle ağzı, dudağı, dili damağı kupkuru olan benim ancak; neden neden?</p>

  <p class="normal">Senin kahrın can gibi gizlidir, mührünün izi yoktur; fakat gönlümde senin için bu izler neden, neden?</p>

  <p class="normal">Dedi ki: Cana can benim, canı görmeyi umma; fakat yüzün canın şeklini gösteriyor; neden, neden?</p>

  <p class="normal">A başlı başına ışık olan, yıldızlar bile seni görüp utanıyorlar kendilerinden? Peki, böyleyken gene de şüphe bulutuyla örtülüp gönülde ikiyüzlülüğün peydahlanması neden, neden?</p>

  <h3 class="h2baslik" id="calibre_toc_2634">VII</h3>

  <p class="normal">Ger tu melûli ey peder cânib-i yâr-ı mâ beyâ</p>

  <p class="normal">Tâ ki behâr-ı cânhâ tâze kuned dil-i turâ</p>

  <p class="normal">Usanmışsan a babam, sevgilimizin yanına gel de can baharı gönlünü tazelendirsin.</p>

  <p class="normal">Seher yeli cana sevgilimin selâmındaki kokuyu, baharımın, bağımın bahçemin, gülümün, meyvelerimin kokusunu getirmede.</p>

  <p class="normal">Sarhoşluk ama bilinmez bir sarhoşluk; varlık ama görülmemiş bir varlık; devlet, ikbal, güç kuvvet, haydi gelin diye nara atmada.</p>

  <p class="normal">Ayağını vur, elini çırp, el at o dosta; seyret o iki güzel nerkis gözün önünde şehit olmuş gönlümü.</p>

  <p class="normal">Serkeş aşkla diriyim, ne diye canın minnetini çekecekmişim? Sevgilimin yanı başındayım, hoşum; beyhude ne diye yelip yortacakmışım?</p>

  <p class="normal">Can, yurduna gitti mi, su da dereme akar; pis, herzeler yiyen tabiatsa kaçar, külhana sığınır.</p>

  <p class="normal">Padişahlar padişahımın yüzünü görmek, şarabımın parıltısını seyretmek. Bu yurt pek güzel, pek hoş; bu saraydan bir yerceğize gitmem ben.</p>

  <p class="normal">Neşeye tapan canımız, yıkılmış, sarhoş aklımız… hele can sağrağı da elimizde; pek hoş bu ey Tanrı.</p>

  <p class="normal">Akıl gittiyse de ki: Var git; karşılık nerde, kendini rehin et gitsin; gündüz olduysa varsın olsun de; ey gecesiz, gündüzsüz güzel, sen gel.</p>

  <p class="normal">Güzel sevgilim, sarhoş bir halde yanıma, kucağıma geliyor; hiç söz etme; sevgilim kerem sahibi, vefalar göstermede.</p>

  <p class="normal">Canımın canı, gül bahçemin parlaklığı, razılık bahçesinin süsü, düşmanları kör etmek için geldi işte.</p>

  <h3 class="h2baslik" id="calibre_toc_2635">VIII</h3>

  <p class="normal">Dâd zi hîş çâşnî cân-ı sitem-keşîderâ</p>

  <p class="normal">Dî benevâht yâr-ı men bende-i gam-resîderâ</p>

  <p class="normal">Sitemler çekmiş cana, kendisinden bir çeşni verdi; sevgilim dün yeni yetişmiş kulunu görmeye geldi.</p>

  <p class="normal">Anlayışıma anlayış fazlalığı verdi, kulağa küpe gösterdi, zevki safâyı coşturdu, gözlerimin ışığını arttırdı.</p>

  <p class="normal">Dedi ki: A benim arık, yeni avlanmış avım, kerem sahibiyim, kendi satın aldığım kulu satmam ben.</p>

  <p class="normal">Bir bak da gör, ne lûtuflar ediyor, ne ferahlıklar veriyor; Yusuf kendisi için ellerini doğrayanı hatırlıyor.</p>

  <p class="normal">Canı gibi kucakladı beni, kötü zannı gitti benden; o omzuma yeni gelmiş elbiseler koydu.</p>

  <p class="normal">Beni acze düşmüş, kimsesiz kalmış görme; atlas gibi gözyaşlarıma bakma; eğnimdeki altın kılaptanlı atlas elbiseyi seyret.</p>

  <p class="normal">Kim bu istekteyse pek acayiptir, şaşılır mı şaşılır ona; fakat kendisinden kurtulmuş, varlığından geçmiş cana yüzlerce neşe içinde neşeler var.</p>

  <p class="normal">Onun deliliğinin tadı mı daha hoş, afsunu mu? Çünkü gizlice, gamın ısırdığı hastaya karşı dudağını ısırıyor.</p>

  <p class="normal">Sevgilisine vaadlerde bulunur, kucağından güller verir; kan ağlayan gözleri mahmurluğuyla doldurur.</p>

  <p class="normal">Gözlerine sürmeler çeker onun; kerem eliyle okşar onu; şu beli bükülmüş feleğin, hasetten göğsünü, gönlünü yakar.</p>

  <p class="normal">Kendisinin Elest şarabını kendi sarhoşuna kadeh kadeh kendi sunar; uçmuş gönül doğanına kendi eliyle kendisi davul çalar.</p>

  <p class="normal">* Allah için sus, susma huyunu öldürme; asîde geliyor çünkü, kasideyi kısa kes.</p>

  <p class="normal">Müfteilün mefâilün müfteilün mefâilün; kapıyı açma, yeni açılmış gül bahçesini az göster.</p>

  <h3 class="h2baslik" id="calibre_toc_2636">— T —<br class="chapter"/>
  IX</h3>

  <p class="normal">Âmedeem ki ta behod gûş keşan keşânemet</p>

  <p class="normal">Bî dil-o bî hodet kunem der dil-o can nişânemet</p>

  <p class="normal">Kulağını tutup çeke sürüye seni götürmeye, gönülsüz koymaya, kendinden geçirmeye, kendi gönlüme alıp dikmeye gelmişim.</p>

  <p class="normal">Gelmişim hoş bir bahar gibi, seni kucaklamaya, güzel güzel döküp saçmaya a gül fidanı.</p>

  <p class="normal">Gelmişim bu sarayda sana cilvelenmeye; âşıkların duaları gibi seni alıp gökyüzünün yücesine çıkarmaya.</p>

  <p class="normal">Bir güzelden bir öpücük çalmışsın; tatlılıkla, güzellikle geri ver hoca, geri almaya gelmişim o öpücüğü.</p>

  <p class="normal">* Kül nedir ki? Sensin tüm. “Söyle” emrini veren sensin; başkası seni bilmiyorsa ben biliyorum seni, çünkü sen bensin.</p>

  <p class="normal">Canım da sensin, gönlüm de sen, Fâtiha okuyanım da sen; tamamıyla Fâtiha kesil de okuyayım seni.</p>

  <p class="normal">Avımsın benim, tuzaktan sıçramış, kaçmışsın ama geri dön, gene tuzağa git; gitmezsen sürer, götürürüm seni.</p>

  <p class="normal">Arslan bana dedi ki: Görülmemiş bir ceylansın; var git, tez uzaklaş benden. Ne diye peşimden koşuyorsun, şimdi paralarım seni.</p>

  <p class="normal">Yarayı kabullen, mademki yiğitlik kalkanısın, önde yürü; fakat kirişten başkasına kulak asma da yay gibi bükeyim seni.</p>

  <p class="normal">Topraktan insana varıncaya dek kaç binlerce konak var; şehirden şehre götürdüm seni, yol başında bırakmam.</p>

  <p class="normal">Hiç söylenme, köpüklenip durma, tencerenin ağzını açmaya kalkışma; güzelce kayna, sabret, seni pişiriyorum ben.</p>

  <p class="normal">* Arslan eniği değil misin sen, ceylan bedeninde gizlenmişsin; fakat ben seni bir uğurdan, ceylanlık perdesinden geçiririm.</p>

  <p class="normal">Benim topumsun, buyruğumun çevgeniyle koşup durmadasın; seni koşturup dururum ama ben de peşinden koşar dururum.</p>

  <h3 class="h2baslik" id="calibre_toc_2637">X</h3>

  <p class="normal">On nefesî ki bâhodî yâr çu hâr âyedet</p>

  <p class="normal">V’on nefesî ki bîhodî yâr çi kâr âyedet</p>

  <p class="normal">Kendinde olduğun zaman sevgili diken gelir sana; fakat kendinden geçtin mi sevgili ne de işine yarar senin.</p>

  <p class="normal">Kendinde oldun mu, bir sineğe av olur gidersin; kendinden geçtin mi fil bile av olur sana.</p>

  <p class="normal">Kendinde olursan gam, gussa bulutuyla örtülürsün; kendinden geçtin mi Ay doğar kucağına.</p>

  <p class="normal">Kendindeyken sevgili yan çizer, yanına gelmez senin; kendinden geçtin mi sevgilinin şarabı sunulur sana.</p>

  <p class="normal">Kendinde olduğun zaman güz mevsimi gibi donarsın; buz kesilirsin; fakat kendinden geçtin mi karakış bile bahar gelir sana.</p>

  <p class="normal">Bütün kararsızlığın, karar aramandan ileri gelmektedir; kararsızlığı iste de karar gelsin sana.</p>

  <p class="normal">Bütün sinmezliğin, yiyip sindirmeyi istemenden doğar; sindirme isteğini bıraktın mı zehir bile içsen siner, bal kesilir.</p>

  <p class="normal">Dilediğini elde edemeyişlerinin hepsi, dilek peşinde koşmandan ileri gelmede; yoksa bütün dilekler, saçılar, bağışlar gibi gelir, önüne dökülür, saçılır.</p>

  <p class="normal">Sevgilinin cefasına âşık ol, sevgisine değil; böyle ol da o nazlanan güzel ağlayıp inleyen bir âşık kesilsin sana.</p>

  <p class="normal">Doğunun padişahlar padişahı Şemseddin, Tebriz’den erişirse vallahi Ay’dan bahsetmekten de utanırsın, yıldızlardan bahsetmekten de.</p>

  <h3 class="h2baslik" id="calibre_toc_2638">— D —<br class="chapter"/>
  XI</h3>

  <p class="normal">Bî hemegan beser şeved bî tu be ser nemîşeved</p>

  <p class="normal">Dâg-ı tu dâred in dilem cây-ı diger nemîşeved</p>

  <p class="normal">İş herkesle başa çıkar, düzelir, fakat sen olmazsan olmaz da olmaz; açtığın yara şu gönlümdedir, başka yeri yok onun.</p>

  <p class="normal">Aklın gözü senin sarhoşun. Feleğin çarkı sana karşı alçacık. Zevk, neşe kulağı senin elinde; sensiz hiçbiri de yürümez.</p>

  <p class="normal">Can senden coşar, gönül senden şarap içer; akıl senin yüzünden köpürür; sensiz hiçbirinin işi başa çıkmaz.</p>

  <p class="normal">Şarabımsın, mahmurluğum; bahçemsin, baharım. Uykumsun, kararım; sensiz hiçbiri düzene girmez.</p>

  <p class="normal">Mevkiim, şerefim sensin; saltanatım, malım sensin; arı duru suyum sensin; sensiz bunlar da yürümez.</p>

  <p class="normal">Kimi vefaya doğru gidersin, kimi cefaya doğru, benimsin sen, nereye gidiyorsun? Sensiz hiçbirinin işi başa çıkmaz.</p>

  <p class="normal">Sana gönül verirler, gönlünden söker, atarsın; tövbe ederler, tövbeleri bozdurursun; bütün bunları sen yaparsın, sensiz bir iş olamaz ki.</p>

  <p class="normal">* Sensiz bir iş başa çıksaydı dünyanın altı üstüne gelirdi; İrem bağı cehennem kesilirdi; sensiz hiçbir iş başa çıkmaz.</p>

  <p class="normal">Başsan sen, ayak olayım, avuçsan bayrak olayım; fakat gidersen yok olurum ben, sensiz iş yürümez.</p>

  <p class="normal">Uykumu bağlamışsın, şeklimi yıkamış, silmişsin; beni her şeyden geçirmişsin, sensiz iş yürümüyor.</p>

  <p class="normal">Dostum, sen olmazsan, işim gücüm yıkılır gider; a benim eşim dostum, a benim dertdeşim, sensiz iş yürümez.</p>

  <p class="normal">Sensiz yaşayış da hoş değil bana, ölüş de hoş değil; gamından nasıl baş çekeyim? Sensiz hiçbir iş başa çıkmıyor ki.</p>

  <p class="normal">A dayancım, güvencim benim, ne söylersem söyleyeyim, iyiden, kötüden ayrı değil; lûtfunla sen söyle, sensiz hiçbir iş yürümüyor.</p>

  <h3 class="h2baslik" id="calibre_toc_2639">XII</h3>

  <p class="normal">İn ruh-ı reng reng-i men her nefesî çi mîşeved</p>

  <p class="normal">Bî hevesî mekun bebin k’ez hevesî çi mîşeved</p>

  <p class="normal">Şu renkten renge giren benzim, her solukta ne oluyor? Hevessizlik etme, bir bak da gör, hevesten neler olmada.</p>

  <p class="normal">Gönlümde her gece bir şeker dudaklının hevesi var; gece yol alanların mahallesi başında bekçiden neler oluyor, neler.</p>

  <p class="normal">Şu gönlümde birisinin aşkının ateşinden neler oluyor? Hiç kimsecik gösterebilir mi, hiç kimsecik ne olduğunu aklına, vehmine getirebilir mi?</p>

  <p class="normal">O lûtuf, o nezaket onda varken kar gibi bembeyaz şekerinde, o tatlı mı tatlı balında bir sinek yüzünden neler olmada.</p>

  <p class="normal">Aşkın arı mı arı, duru mu duru; deniz gibi açılmış, saçılmış… Oraya çerçöp düştü mü ne olur acaba?</p>

  <p class="normal">Şemseddin, Tebriz’den gönlüme elini uzatır; eli gönlüme erişince gönlüm neler olur, neler.</p>

  <h3 class="h2baslik" id="calibre_toc_2640">XIII</h3>

  <p class="normal">Âb zenîd râhrâ hin ki nigâr mîresed</p>

  <p class="normal">Müjde dehîd bâgrâ bûy-ı behâr mîresed</p>

  <p class="normal">Yola su serpin, şimdicek sevgili geliyor; bahçeye müjde verin, bahar kokuları gelmede.</p>

  <p class="normal">Sevgiliye yol açın, yol açın o Ay’ın on dördüne; ışıklar bağışlayan yüzünden ışıklar saça saça geliyor o.</p>

  <p class="normal">Gökyüzü yerlere inmede, dünyaya bir uğultudur yayılmada, amberle misk bitmede, sevgilinin sancağı gelmede.</p>

  <p class="normal">Bağın bahçenin alımı gelmede; göz gelmede, mum gelmede… Gam bir kıyıya gitmede; Ay kucağımıza doğmada.</p>

  <p class="normal">Ok uçup gitmede, varıp amaca ulaşmada; ne diye oturmuşuz biz? Padişah avdan gelmede.</p>

  <p class="normal">Bağ bahçe selâma duruyor; selvi ayağa kalkıyor; yeşillik yaya koşuyor; gonca ata binmiş, geliyor.</p>

  <p class="normal">Gökyüzünde halvete girenler, nasıl bir şarap içiyorlar ki can sarhoş oldu, yerlere serildi, akıl mahmurlaşmış, geliyor.</p>

  <p class="normal">Köyümüze ulaştın mı, bil ki susmaktır huyumuz bizim; çünkü dedikodumuzdan toz kalkıyor bizim.</p>

  <h3 class="h2baslik" id="calibre_toc_2641">XIV</h3>

  <p class="normal">Çeşm-i tu nâz mîkuned nâz-ı cihan turâ resed</p>

  <p class="normal">Hüsn-o nemek turâ boved nâz deger kerâ resed</p>

  <p class="normal">Gözün nazlanmada; bütün dünyaya nazlansan değer; güzellik de sende, alım da sende; senden başka kime nazlanmak değer?</p>

  <p class="normal">Gözün nazlanır, lâ’lin insafa gelir; hasılı kulları öldüren de Tanrı’dır, diriltip haşreden de.</p>

  <p class="normal">Gözün hançer çeker, lâ’lin şekerlikler eder; olur ya, şu çekişme arasında bir armağandır saçılır; umulur hani.</p>

  <p class="normal">Güzellik, kulu hoş tutmak, padişahlıktır, ululuktur; söze sığmaz ihsanlar gelir cana senden.</p>

  <p class="normal">Utarid’ce sözlerim, ölçüye sığmaz sarhoşluğum, senin sofrandan değilse bu gelir nerden geliyor?</p>

  <p class="normal">* Gökyüzü secdeler eder, mavi hırkalara bürünür; sûfîler gibi dönmeye, çark atmaya koyulur, çünkü davet senden gelmede.</p>

  <p class="normal">Zamanımızda senden başka Tanrı halifesi kimdir, söyle. Melek bile gökten indi mi, sana karşı secde eder.</p>

  <p class="normal">Topraktakilerin erdikleri devleti seyret ki melekten de daha temiz onlar; padişahımızdan gelen terbiye böyle olur, insanı böyle geliştirir, yetiştirir işte.</p>

  <p class="normal">Lûtfuyla taca nail olduğun kişiden baş çekme; ululuk ıssından gelen kişiye karşı ululanma.</p>

  <p class="normal">Rabbiniz değil miyim sözü işitiliyor, elden ele ulaşıp geliyor; tez evet, evet de; yoksa belâ gelir çatar.</p>

  <p class="normal">Beni satın alan o; onun perdesini yırtmadayım ben, ondan bana damar damar, ilik ilik lûtuflar gelmede, her parçama ayrı bir ihsanda bulunmada.</p>

  <p class="normal">Tamamıyla sarhoş olsaydım gamının sırrını söylerdim; şeker gibi tam söz de o güzel yüzlüden gelmede.</p>

  <h3 class="h2baslik" id="calibre_toc_2642">XV</h3>

  <p class="normal">Yâr merâ çu uşturan bâz mehâr mîkeşed</p>

  <p class="normal">Üştür-i mest-i hîşrâ der çi katar mîkeşed</p>

  <p class="normal">Sevgili bizi develer gibi yularımızdan tutmuş, çekiyor; bakalım esrik devesini hangi katara çekecek?</p>

  <p class="normal">Canımı, bedenimi yaraladı o; şişemi kırdı o, boynumu bağladı o; bakalım ne işe çekecek?</p>

  <p class="normal">Ağıyım onun, balıklar gibi beni karaya atıyor. Gönül tuzağımı av beyine doğru çekiyor.</p>

  <p class="normal">Bir er ki göğün altındaki bulut katarını develer gibi çeker, onu ovanın, yazının sâkîsi yapar, onu dağa, mağaraya yeder.</p>

  <p class="normal">Gök gürültüsü, parça buçuk da dirildi, tüm de; gül fidanının güzelim özüne de bahar kokuları geliyor diye davul çalar.</p>

  <p class="normal">Çekirdeğin gönlüne meyve olma isteğini düşürür; ağacın içindeki sırrı tutar, darağacına asakor.</p>

  <p class="normal">Gerçi şimdi karakışın cefası bahçeyi mahmurluğa düşürür ama baharın güzelliği gelince de o mahmurluğu giderir gider.</p>

  <h3 class="h2baslik" id="calibre_toc_2643">XVI</h3>

  <p class="normal">Zühre-i ışk her seher ber der-i mâ çi mîkuned</p>

  <p class="normal">Duşmen-i can-ı sed kamer ber der-i mâ çi mîkuned</p>

  <p class="normal">Aşk Zühre’si, her seher çağı bizim kapımızda ne yapar? Yüzlerce Ay’ın o can düşmanının kapımızda ne işi var?</p>

  <p class="normal">Onun bakışına nail olanın hem her şeyden haberi vardır, hem yoktur; melek midir o, insan mı, kapımızda ne yapar?</p>

  <p class="normal">Dünyanın altı üstüne gelmiş; su başımızdan aşmış; taş bile onun yüzünden inci olmuş, mücevher kesilmiş; kapımızda ne işi var onun?</p>

  <p class="normal">A şuh perdeli güzel; sen bir fitne koparmadıysan her solukta bunca kalabalığın ne işi var kapımızda?</p>

  <p class="normal">Apaydın günde yol kesiciliği âdet edinmemişsen, her gün yol uğrağına neden çıkarsın, bizim kapımızda ne ararsın?</p>

  <p class="normal">Dün sarhoş bir halde gelip kapımızı kırmadıysa ondan bir iz olarak kalan şu kemerin ne işi var kapımızda?</p>

  <p class="normal">Güzelliğinin alımı, o güzel yüzü, ölümsüz cennetten toz koparmıyorsa bunca tozun, bunca dumanın kapımızda ne işi var?</p>

  <p class="normal">Şemseddin, Tebriz’den kime geliyor? Deniz ne diye dalgalandı, coştu, köpürdü de inciler saçtı, ne işi var bizim kapımızda?</p>

  <h3 class="h2baslik" id="calibre_toc_2644">XVII</h3>

  <p class="normal">Tûti-i cân-ı mest-i men ez şekerî çi mîşeved</p>

  <p class="normal">Zühre-i mey-perest-i men ez kamerî çi mîşeved</p>

  <p class="normal">Sarhoş can dudum bir şekerle ne hale geliyor; şaraba tapan Zühre’m bir Ay yüzünden neler oluyor?</p>

  <p class="normal">Gönül denizim onun yüzünden dalgalanıyor da dokuzuncu kat göğü de aşıyor, şaşırmış kalmışım, bir inci yüzünden ne hallere geliyor?</p>

  <p class="normal">Gönlüm öylesine bir bahçe ki yüzlerce İrem bağı gözüne yok görünmede; fakat yeni açmış nerkis, bir ağaç yüzünden neler oluyor diye şaşırdı kaldı.</p>

  <p class="normal">Can bir padişahtır, ben yaprağıyım; can seher çağıdır, ben geceyim; şu güneş gönlüm her seher çağı ne hallere düşüyor?</p>

  <p class="normal">Gönül paramparça oldu, görenler gördüler; fakat bütün şu varlık da bir bakışla ne hallere gelmede?</p>

  <p class="normal">Aşkının üstün gelişi yüzünden akıl nasıl da coşup köpürüyor; canının parıltılarından canlılar ne hallere giriyor?</p>

  <p class="normal">Ben boyuna şişeye benziyorum, şişe yapmak da sanatım benim; ah, gönül şişem bir taş yüzünden neler oluyor?</p>

  <p class="normal">Haberi olanlar, aklı erenler lâ’l madenine dönerler ama haberi olmayan onun yüzünden ne hallere düşüyor, bundan haberleri yok.</p>

  <p class="normal">Tebrizli Şemseddin’den gönül de güzelleşir, bakış da; ikisi de eğri bakıştan kurtulur; fakat eğri bakan, eğri gören de ne hallere gelir, ne hallere?</p>

  <h3 class="h2baslik" id="calibre_toc_2645">XVIII</h3>

  <p class="normal">Dil çü bebîd rûy-ı tu çün nezereş be can boved</p>

  <p class="normal">Can zi lebet çü mey keşed hıyre-vo leb-gezan boved</p>

  <p class="normal">Gönül senin yüzünü görünce anladı ki cana bakmadadır, canı görmede; can, dudağından şarap içti mi şaşırır kalır, dudağını ısırmaya koyulur.</p>

  <p class="normal">Beden gönüle varır, bütün bu işleri ne diye yapıyorsun der; o da, yavuz gözünden uzak olsun, bir ay yüzlünün yüzünden der.</p>

  <p class="normal">Gönülden başkasının yüzüne bakma, gönülden başka bir yerlere gitme; çünkü her şey gönül ışığıyla o dünyanın yalımı kesilir.</p>

  <p class="normal">Sana yeni mürit olan, dünyadaki şeyhlerin şeyhidir; elini tutan, zamanın hasbeki olur.<sup class="calibre2"><a href="../Text/divanson_split_243.html#footnote-800-28" id="footnote-800-28-backlink">[28]</a></sup></p>

  <p class="normal">Din pîri gönül ortadadır, beden halkası onun çevresinde. Ne mutludur o bedene ki gönül pîri ortada oturmuş olsun.</p>

  <p class="normal">Şemseddin, senin gönlündeki sırrı Tebriz’de duyar, işitir; sözünü işitmemesi, sağır olması ondan, onun kulağından uzaktır.</p>

  <h3 class="h2baslik" id="calibre_toc_2646">XIX</h3>

  <p class="normal">Çîst salâ-yı çaştgeh hâce be gûr mîreved</p>

  <p class="normal">Deyr behâne vâresed menzil-i dûr mîreved</p>

  <p class="normal">* Kuşluk çağındaki şu salâ da ne? Tacir mezara gidiyor; çok geç döner eve, çünkü uzak bir yere gidiyor o.</p>

  <p class="normal">Seçilmiş güzelin yerine, akreple, yılanla düşüp kalkacak; ibrişim örtüleri bırakıyor da mezarlara gidiyor o.</p>

  <p class="normal">Şarap içmesi, meze yemesi, işreti, zevki, safâsı geçti gitti; boynu iyi kırıldı; sabrede ede gidiyor o.</p>

  <p class="normal">Hiç kimsenin haddi yok ki ona bir söz desin, bir şey üflesin; bundan sonra pişer, olur o, çünkü tandıra gidiyor o.</p>

  <p class="normal">Arı duru gitmiyor; vefa yoluna gitmiyor; Tanrı sarhoşu olup gitmiyor; gururla sarhoş olmuş, gidiyor o.</p>

  <p class="normal">Nice elbiseler paraladı, nice sarıklar sardı; Tanrı elbisesine sahip değildi, o yüzden çırçıplak gidiyor o.</p>

  <p class="normal">Rum’dan doğmuştu, cefa elini açmıştı; hiç sanma ki hurileri koçmaya gidiyor o.</p>

  <p class="normal">Alımlı kişilerle, tez canlılarla Tanrı sofrasına gider er olan; tatsız tuzsuz ham gönülse kötülüklere gider, acılıklara ulaşır.</p>

  <p class="normal">Ceza davulunun verdiği korkuya bak ki onun yüzünden arslan kediye dönüyor, bey, karınca gibi gidiyor.</p>

  <p class="normal">Yeter artık, senin sırrın zaten dille dudakla anlatılamaz; şu anlatış da iyilerin hayali gibi başköşelere gider, kurulur.</p>

  <h3 class="h2baslik" id="calibre_toc_2647">XX</h3>

  <p class="normal">Cevr-o cefâ du-rûyiî k’on kunekâr mîkuned</p>

  <p class="normal">Ber dil-o cân-ı âşıkan çim kene kâr mîkuned</p>

  <p class="normal">O güzel sevgilinin cevri, cefası, ikiyüzlülüğü âşıkların gönüllerini yakmada, canlarını tüketmede.</p>

  <p class="normal">Sevgiliye benzer sevgili nerde? Mutlak rahattır, muhakkak huzurdur o; onun sana ettiklerini hangi sevgili edebilir ki?</p>

  <p class="normal">Bir huyu gökyüzüne eş oldu mu, ona yer kesilir; bir huyuysa karakışı ilkbahar eder gider.</p>

  <p class="normal">Bir huyuyla meleği dev yapar, şeytan eder; bir yalımla gecemi gündüzün bile haset ettiği bir hale getirir.</p>

  <p class="normal">Bilmem ki sarhoşa ne diye şarapla ilaç verir? Sarhoş olmuş, esrimiş deveye ne diye hâlâ şarap yükler?</p>

  <p class="normal">Meyhane pîrinin sunduğu şarap yüzünden meclistekilerin akılları başlarından gitti; sunduğu şarap artık sayıya sığmaz oldu, haddi geçti.</p>

  <p class="normal">Varların devleti olan yokluk var oldu; mahmurluğu anıp duran o akıl sarhoş oldu, kendinden geçti.</p>

  <p class="normal">Dudakları kurumuş zevk, işret geldi, sudan bile toz koparan bir tazelikle açıldı, saçıldı.</p>

  <p class="normal">A can sâkîsi, gel ki gönül sensiz perişan bir hale girmiş; seni görmedikçe kiminle karar eder o?</p>

  <p class="normal">İki gören parça buçuktan tut da tüme dek diken geçti, gülün oturduğu başköşeye kuruldu; dikenin gönlünü kavrayan, durmayıp çeken şu hale bak.</p>

  <p class="normal">A can çalgıcısı, gel de çalmaya başla, vur mızrabı saza: Ten-teni ten-tenen tenen. Çünkü şu sarhoş gönül, bugün seher çağından beri sevgiliyi anıyor.</p>

  <p class="normal">Sevgiliyi anıyor, onu koçmak istiyor; canlar saçıyor, arslanlar avlıyor.</p>

  <p class="normal">Dün gece ne gördü, yahut da ne içti ki seher çağından beri ağlayıp inliyor bugün?</p>

  <p class="normal">Elest gibi, ona benzer, o cinsten bir söz hani; evet cevabıyla gökyüzünü bile döndürmede.</p>

  <p class="normal">Bütün varlık âlemini gökyüzü gibi çark urur, döner bil; beden apaçık dönmede, cansa gizli.</p>

  <p class="normal">Kadehi dönmeye başladı, kutluluktur payımız; çünkü elinin hareketiyle kadehin dönüşü, bir atlının koşusuna döndü.</p>

  <p class="normal">A yoldaş, yolu gör, yol başında Ay’ı seyret; fakat sus, çünkü söz, yoldan toz koparır.</p>

  <h3 class="h2baslik" id="calibre_toc_2648">XXI</h3>

  <p class="normal">Penbe zi gûş dûr kun bang-i necât mîresed</p>

  <p class="normal">Âb-ı siyâhrâ merov k’âb-ı heyât mîresed</p>

  <p class="normal">Kulağından pamuğu çıkar, kurtuluş sesi geliyor; kaça suya dalma; abıhayat geliyor.</p>

  <p class="normal">Müşteri’nin aşk nöbetini gökyüzünde çalıyorlar; âşıkların canlarına yüzlerce salâvat gelmede.</p>

  <p class="normal">Baştan başa bal ol, süt kesil; kendinden yok-yoksul ol. Çünkü yok-yoksul kişiye padişahtan öşür gelmede, zekât gelmede.</p>

  <p class="normal">Balçık, gönül olmayı ister ya; onun rahmetindendir; insan oruç tutar, namaz kılar ya, onun çekişindendir bu.</p>

  <p class="normal">Belâlara uğrayış karanlıklarında sabret, çekinme; çünkü Hızır’a da abıhayat karanlıklar diyarından geliyor.</p>

  <h3 class="h2baslik" id="calibre_toc_2649">XXII</h3>

  <p class="normal">Âşık-o dilber-i merâ şerm-o heyâ çerâ boved</p>

  <p class="normal">Çunki cemâl in boved resm-i vefâ çerâ boved</p>

  <p class="normal">Âşıkımız ne diye utansın, neden çekinsin? Mademki güzelliği bu, ne diye vefa töresine uysun?</p>

  <p class="normal">Bu kadar lûtuf, bu kadar serkeşlik, nasıl olur da halka kısmet olur? Bütün bu güzellik, bu gönül alıcılık neden gönlümüze nasip olur?</p>

  <p class="normal">Sonsuz bir tat, adını da aşk takmışlar; şikâyet etmek âdettir, yoksa ne diye cefa edilsin?</p>

  <p class="normal">O nazlanır, cilvelenir de o yüzden yüzünü ekşitir böyle; yoksa o yüz ekşitmesi, o surat edişi neden böyle canlara can katsın?</p>

  <p class="normal">O yüz ekşitmesi buluta benzer âdeta; yoksa bağa bahçeye, ağaca, yaprağa şu yaşayış, şu kutluluk nerden gelecek?</p>

  <h3 class="h2baslik" id="calibre_toc_2650">XXIII</h3>

  <p class="normal">Çünki cemâl-o hosn-ı tu esb-i şikâr zin kuned</p>

  <p class="normal">Nîst aceb ki ez cunun sed çü merâ çanin kuned</p>

  <p class="normal">Güzelliğin, alımın, av atına eyer vurdu mu, benim gibi yüzlerce kişiyi deli divane eder, bana döndürürse şaşılmaz a.</p>

  <p class="normal">Gamın kanatcağızını çırptı da uçup gitti mi, şu gönlüm kanatlarını açar da havalanır; Tanrı, gene buyruk ver de boyuna böyle yapsın dursun.</p>

  <p class="normal">* Gönül yıldızım Ay’ınla kıran etti mi, gökyüzü şu yeryüzüne ne lûtuflarda bulunur, bir bilsen.</p>

  <p class="normal">Sâkîn, elinde şarap kadehi, dünyanın çevresinde dönüp duruyor; işin sonunda elbette canımı seçer, elbette o kadehi bana sunar.</p>

  <p class="normal">Birçok şeyler getirir, bu kulun gönlünde gizler ama kıskançlığın bir soluk onu hüzünlendirdi mi hepsini de yakar, yandırır.</p>

  <p class="normal">Suya benzeyen gönlümü aşkın demire döndürdü mü, gönlümden dev de çekinir, peri de.</p>

  <p class="normal">Ok gibi dümdüz canım elinde yaya döndü; felek bu yüzden bana kinlenir de her yandan bir pusu kurar.</p>

  <p class="normal">Lûtfun her solukta beni kendisiyle eş dost eder, seninle düşer kalkarım da o yüzden gökyüzü de izimin tozunu sürme gibi gözüne çeker, göktekiler de.</p>

  <p class="normal">Tanrı, Tebriz’de tuttu da beni kul köle etti Şemseddin’e, buna şükrediyorum da her solukta secdeye kapanıyorum.</p>

  <h3 class="h2baslik" id="calibre_toc_2651">XXIV</h3>

  <p class="normal">Cân-o cihan çü rû-yı tu der du cihan kocâ boved</p>

  <p class="normal">Ger tu sitem kunî becan ez tu sitem revâ boved</p>

  <p class="normal">A benim canım, a benim cihanım, iki dünyada da yüzüne benzer yüz nerde? Cana sitem edersen et, senden sitem de gelse değer.</p>

  <p class="normal">Mademki her yanda yüzünün ışığı var, zamanında kimdir ikiyüzlü? Mademki her yüzü kavramış, tutmuşsun, nerde bir başka yüz?</p>

  <p class="normal">Yüzünü gören kişinin gözüne yeryüzündeki define de soluk görünür, gökyüzündeki Ay da.</p>

  <p class="normal">Seninle çırçıplak olursam daha da hoşuma gider; beden elbisesinden soyunayım da lûtuf kucağın canıma elbise olsun, kaftan kesilsin.</p>

  <p class="normal">Zevkini zahit çıkarır, kadehini arif çeker; seni bilgin över, zatınsa benimdir, benim.</p>

  <p class="normal">Kim candan bahsederse yüzünü gösteririm ona; ejderhâ bile olsa aşkın zümrütlük eder.</p>

  <p class="normal">Yüzü böyle olan kişiye, hele bir de aşk havasına düşmüşse, padişah bile kulluk eder; isterse kul olsun.</p>

  <p class="normal">Vefaya ait sözler söylerse vefa edecek diye şu paramparça gönlümü hayalinin önüne korum.</p>

  <p class="normal">Baştan geçenlerin kapısını çalarsam, şeriat kapısı açılır; tanığım onun yüzü olur, nerkis gözleri de delil kesilir.</p>

  <p class="normal">Tebriz’den Şemseddin, bana nimetler ihsan ederse, Tebriz’den, Şemseddin’den başka bütün varlık âlemi yok olur gider.</p>

  <h3 class="h2baslik" id="calibre_toc_2652">— R —<br class="chapter"/>
  XXV</h3>

  <p class="normal">Germ derâ vo dem medeh bâde beyâr-o gam beber</p>

  <p class="normal">Ey dil-o cân-ı her teref çeşm-o çerâg-ı her seher</p>

  <p class="normal">Ateş gibi gel, soluk bile alma, şarap sun, derdi al, götür. A her yanın gönlü, canı; her seherin gözü, ışığı.</p>

  <p class="normal">* Hem zevkle, safâyla yoğrulmuşsun, hem meleklerin dileği, isteği kesilmişsin, hem de bitkilerle, şekerkamışlarıyla dopdolu bir Arasât’a dönmüşsün.</p>

  <p class="normal">Kalk, kıyamet koptu; bitkilerin dökülüp saçıldığı gün geldi; aklımla savaşım var; hadi, al haberi ondan.</p>

  <p class="normal">Hoş haberliler kuldur köledir sana; selâmın koskoca bir sağraktır; adını duyanlar ayaklarını da paramparça ederler, başlarını da.</p>

  <p class="normal">* Kalk, gün geçiyor, temmuz ayı, yaz mevsimi gidiyor; şeytan, Ömer’in gölgesinden kaçtı, hâlâ da kaçıyor.</p>

  <p class="normal">A canın ahını duyan, a can yolundan şarap sunan, a canın dayancı, a gönlün güvenci, erkek arslan gibi çık meydana.</p>

  <p class="normal">Sarhoş, yerlere serilmiş, neşeli mi neşeli bir halde beşten de geçip gitmedesin, altıdan da; kervanı çektikçe çek, hoş bir yolculuktur bu yolculuk.</p>

  <p class="normal">Soluktan soluğa, andan âna şarap sun, yak, yandır gamı; a güzelim benim, çağ senin çağın; a ay yüzlüm benim, devir senin devrin.</p>

  <p class="normal">Tebriz’de Şemseddin aklı da kapar, götürür, gönlü de; o Tebriz göze benzer, Şems de o gözdeki görüştür sanki.</p>

  <p class="normal">Göz meydandadır ama ışık gözde gizlidir; göz de bir başka görüşle görüş sahibi olur zaten.</p>

  <h3 class="h2baslik" id="calibre_toc_2653">XXVI</h3>

  <p class="normal">Ey tu nigâr-ı hânegî hâne derâ ezin sefer</p>

  <p class="normal">Peste-i lâ’l berguşû tâ neşeved geran şeker</p>

  <p class="normal">A evde beslenmiş güzel, şu yolculuktan dön, gir eve; lâ’l gibi, fıstığa benzeyen dudaklarını aç da şeker pahalılaşmasın.</p>

  <p class="normal">Can sâkîsi de sensin, Nuh gemisi de sen; sağrağın boşken şu ciğerim ne de kanlarla doludur.</p>

  <p class="normal">Kinlenir de kınar beni, yürü git der, bir başka güzel seç; iki dünyada da birsin sen, bir; nerde senin gibi bir güzel.</p>

  <p class="normal">Resimler yapan, şekiller düzen o kalem, senin resmini, senin şeklini görünce hay dedi, kendimi kaybettim gitti, bu melek midir, insan mı?</p>

  <p class="normal">A canım benim, a cihanım benim, neden böyle ayıplarsın, neden kınarsın? Gönlüme gir de her solukta bir başka kalabalık, bir başka gürültü seyret.</p>

  <p class="normal">Aşk, hadi diyor, gelin; iki yüz belâ sofrası geldi; dudakların kupkuru, gözlerin yaş içinde; kurudan, yaştan meydana gelmiş nimetleri seyret.</p>

  <p class="normal">Şu ikisini de tattın mı, sana öylesine bir güzel, öylesine tanınmış bir yıldız cilve gösterir ki, iki yüz Ay kuldur köledir ona.</p>

  <p class="normal">Apaçık söyle, Şemseddin yakıyn hasbekidir, yakıyn padişahıdır; Tebriz’de o, din gibi hem tanınmıştır, hem gizlidir.<sup class="calibre2"><a href="../Text/divanson_split_244.html#footnote-800-29" id="footnote-800-29-backlink">[29]</a></sup></p>

  <h3 class="h2baslik" id="calibre_toc_2654">— F —<br class="chapter"/>
  XXVII</h3>

  <p class="normal">Mâ du se rind-i işreti cem’ şodîm in teref</p>

  <p class="normal">Çün şuturan-ı rû-be rû poz nehâde der elef</p>

  <p class="normal">Yüz yüze gelmiş, ağızlarını ota daldırmış develer gibi içkiye düşkün iki üç rint, şu yanda toplanmışız.</p>

  <p class="normal">Soldan sağdan da develer gibi esrimiş, ağzı köpüre köpüre tamahlarla sarhoş olmuş biri gelmede.</p>

  <p class="normal">Gam yemeyin, her deve bu ağıla yol bulamaz; çünkü aşağılardadır onlar, bizse yüce dağın tepesindeyiz.<sup class="calibre2"><a href="../Text/divanson_split_245.html#footnote-800-30" id="footnote-800-30-backlink">[30]</a></sup></p>

  <p class="normal">Dünya deniz kesilse biz o denizde Nuh’un gemisiyiz; Nuh’un gemisi batma, yitme derdine düşer mi hiç?</p>

  <p class="normal">Bütün dünya mevki, para peşinde dertlere düşmüş; bizse şu bucakta hoşuz, içmedeyiz, saygılar görmede, neşeyle sarhoş olmadayız.</p>

  <p class="normal">Arifler sarhoş oldular, a bilgi çalgıcısı, tez bir rubai söyle, gel içeriye, al tefi ele.</p>

  <p class="normal">Ormana bir yeldir estir, her selviye, her söğüte bir esintidir yolla; yolla da söğütlerle çınarlar saf saf baş sallasınlar.</p>

  <p class="normal">Söğüt kuru olursa ne yaprak verir, ne meyve; böylesine ağacın başı, soluktan, “Korkma” yelinden titrer mi hiç?</p>

  <p class="normal">Kuruluğun çaresi, Tanrı soluğudur; çünkü o soluk bir bir her şeye dokunur, hiç de arık, hafif değildir o.</p>

  <p class="normal">Kuru hurma, Tanrı emriyle Meryem’e meyve verdi; Tanrı soluğuyla ölü bile yeniden dirildi, can buldu.</p>

  <p class="normal">Gazeli sona getirdin mi, babasının oğlu olmayan her körün inadına, Şemseddin’i öv, Tebriz’i an.</p>

  <h3 class="h2baslik" id="calibre_toc_2655">— S —<br class="chapter"/>
  XXVIII</h3>

  <p class="normal">Sîr negeşt cân-ı men bes mekun-o megû ki bes</p>

  <p class="normal">Gerçi melûl geşteî kenmezenî zi hîç kes</p>

  <p class="normal">Canım doymadı gitti, yeter deme, yeter; usanmışsın ama oyunda kimseciklerden aşağı kalmıyorsun.</p>

  <p class="normal">Peygamber konuktan bezdi de yüzünü astı ama Tanrı öğütçüsü, “Yüzünü astı, ekşitti” sûresiyle azarladı onu.<sup class="calibre2"><a href="../Text/divanson_split_246.html#footnote-800-31" id="footnote-800-31-backlink">[31]</a></sup></p>

  <p class="normal">Uymaz, uyuşmazsan gönül derdine düşersin; solukdaşlık hoştur, hoş, kendine gel, bir soluk bile kaçma.</p>

  <p class="normal">Kendi cinsiyle pişen, tada tuza sahip olur; biz de beraberce pişelim, mercimekten de aşağı değiliz ya.</p>

  <p class="normal">Ben sarhoşluktan kaçmam; hele şu şekerler saçan sarhoşlardan hiç uzaklaşmam. Onlardan ayrılmak ölümdür, kim heves eder ölmeye?</p>

  <p class="normal">Dün sarhoş arkadaşım elime bir testi verdi; bu testiyi kafası kırılasıca nefsin başına vurayım da kırılsın gitsin.</p>

  <p class="normal">Midesi arık, anlayışı dar nefsi eş dost etmem kendime; çünkü bu sinek yüzünden yemeğim pislenir benim.</p>

  <p class="normal">Önüme, ardıma bakmam, utanç perdesini yırtar giderim; çünkü şaraba şükretme kemendi önümden de, ardımdan da beni çeker durur.</p>

  <p class="normal">Ne hoş seher çağıdır ki güneşimiz o olur; ne mutlu gecedir ki mahallemizin başında o bekçilik eder.</p>

  <p class="normal">Kuşluk vakti aşk bir hekim şekline girip geldi de nabzıma el attı; çırpınma dedi, arıklaşmışsın.</p>

  <p class="normal">Kebap ye de gönlüne kuvvet gelsin; ona dedim ki: Sen at sür de şarap getir, gönül zaten kebap oldu gitti.</p>

  <p class="normal">Şarap içeceksen her aşağılık kişinin elinden içme; sana ben şarap sunayım, hem de çerçöpten arı duru bir şarap.</p>

  <p class="normal">Dedim ki: Seni bulursam neyleyeyim şarabı; Nil nehri, Aras ırmağı dururken teyemmüm caiz değil.</p>

  <p class="normal">Sus ey saka, senin şu yaşayış atın abıhayat taşımada; çıkar boynundan çanı.</p>

  <p class="normal">Abıhayatın şerefi var; her adam olmayana nasip olmaz; bu sebeple de karanlıklarda gizlidir o.</p>

  <h3 class="h2baslik" id="calibre_toc_2656">XXIX</h3>

  <p class="normal">Sûy-ı lebeş her on ki şod zehm hored zi pîş-o pes</p>

  <p class="normal">Z’on ki hevâli-i esel nîş-zenan boved meges</p>

  <p class="normal">Kim dudağına doğru varırsa önden arttan yaralanır; çünkü nerde bal varsa arı oraya varanı sokar.</p>

  <p class="normal">Yüzü bir gül bahçesidir ki orda yılan gizlidir; kara saçları geceye benzer; her hırsızın, her bekçinin topluluk yeridir.</p>

  <p class="normal">A ay yüzlüm, zümrüt madenisin, yılanın gözünü oyar, çıkarırsın sen. A padişahım, iki haftalık Ay’sın, karanlığın gamını yemeyiz biz.</p>

  <p class="normal">Dünya sensiz ne iş görebilir? Sensiz nasıl soluk alır, söz söyler? Can da senin kulun kölendir, cihan da; can da sensin ancak, cihan da.</p>

  <p class="normal">* Rüstemlere yardım senden, fetih veren de sensin, zafere erdiren de sen; ister yoldan olsun, ister attan; kazanç senin korumandan.</p>

  <p class="normal">Güneş’in, anlamlar ülkesinde, dolunacak güneş değil o; yüzlerce ay, yüzlerce güneş, senin ışığından ışık alır da parlar.</p>

  <p class="normal">Gök senin suyunda döner de döner; akıl, hekimliğine başvurur, nabzını gösterir.</p>

  <p class="normal">Zerre zerre ümitler senin sofranın başında saf kurmuş, her solukta bir ümitle secde ediyorlar; soluk alıyorlar.</p>

  <p class="normal">O sevgili elini açıp, bahar soluğuyla çerçöpe neler verirse, ben de öyle veririm demek ister, ellerini açıp işaretle bunu anlatır.</p>

  <p class="normal">Işık içen toprağın bitkisi gümüştür, altındır; su içen topraksa börülce verir, mercimek verir.</p>

  <p class="normal">Dünyanın renkleri büyülere benzer, aşksa Mûsa’nın sopasıdır; ağzını açar da bir solukta hepsini siler süpürür.</p>

  <p class="normal">A gönül, nefsinden, hayalinden ne vakte dek korkacaksın? Niceye bir kaçıp duracaksın? Bir bak da gör artık; kimsecik yok.</p>

  <p class="normal">Yeter artık, yeter; sakanın atından da aşağı değilsin ya; saka bile müşteri bulunca onun boynundan çanı çıkarır.</p>

  <h3 class="h2baslik" id="calibre_toc_2657">— Ş —<br class="chapter"/>
  XXX</h3>

  <p class="normal">Dâm-ı deger nehâdeem tâ ki meger begîremeş</p>

  <p class="normal">On ki becest ez kefem bâr-ı deger begîremeş</p>

  <p class="normal">Belki tutarım diye bir başka tuzak kurdum; olur ya, elimden fırlayıp kaçanı belki bir kere daha tutarım.</p>

  <p class="normal">Can u gönülden tutsak olduğumu canıma sokarım, gönlüme alırım belki; ömrüm geçti gitti ama belki yeni baştan başlarım yaşamaya.</p>

  <p class="normal">Gönül şeker gibi eridi gene, ciğer soğudu, buz kesti gene; gene gitti gözümden, gene avlarım belki gözümle onu.</p>

  <p class="normal">Geceleyin yüzünün ışığıyla onun bulunduğu tarafa doğru yol alayım; mahallesine vardı mı kapısının halkasına yapışırım belki.</p>

  <p class="normal">Gönlümün derdi daha da beter oldu; yüzüm sarardı, altına döndü; belki yüzümden altın toplamaya koyulur da o sırada yakalarım onu.</p>

  <p class="normal">Kemer oldumsa ne oldu; beter oldumsa ne çıktı? Altüst olduysam ne var? Altüst derken tutarım yakalarım onu.</p>

  <p class="normal">Seher çağına dek elbette tutarım onu, şeker gibi emer, çiğnerim, elbisesinin düğümünü çözerim, kemerinin tokasına el atarım.</p>

  <p class="normal">Nerkis gözlerini uyku bürümüş; tez ardından varayım da güzel bir uykuya dalmışsa uyku yolundan tutayım onu.</p>

  <h3 class="h2baslik" id="calibre_toc_2658">— F —<br class="chapter"/>
  XXXI</h3>

  <p class="normal">Mâ dü se mest-i helvetî cem’ şodîm in teref</p>

  <p class="normal">Çün şuturan-ı rû be-rû poz nehâde der elef</p>

  <p class="normal">Biz yalnızlığı seçmiş iki üç sarhoş, yüz yüze gelmiş, ağızlarını ota daldırmış develer gibi şu yanda toplanmışız.</p>

  <p class="normal">Her yandan da develer gibi esrimiş, ağzı köpüre köpüre çok çok sarhoşlar gelmede.<sup class="calibre2"><a href="../Text/divanson_split_247.html#footnote-800-32" id="footnote-800-32-backlink">[32]</a></sup></p>

  <p class="normal">Güzelce için, develer bizim yanımıza yol bulamaz; çünkü aşağılardadır onlar, bizse yüce dağın tepesindeyiz.</p>

  <p class="normal">Boyunları uzundur ama dağ başına nerden ulaşacaklar; gerçi af-af der dururlar ama aftan gam yemeyiz ki biz.</p>

  <p class="normal">Dünya deniz kesilse biz o denizde Nuh’un gemisiyiz; Nuh’un gemisi batma, yitme derdine düşer mi hiç?</p>

  <p class="normal">Bütün dünya mevki, para peşinde dertlere düşmüş; bizse şu bucakta hoşuz, içmedeyiz, saygılar görmede, neşeyle sarhoş olmadayız.</p>

  <p class="normal">Biz gam yılanının gözüne âfet kesilmiş zümrüt madeniyiz; gama tutsak olanın payı, vah, yazıklar olsun demektir.</p>

  <p class="normal">A arifler çalgıcısı, gel, arifler sarhoş oldular; tez bir rubai söyle, gel karşımıza, al tefi ele.</p>

  <p class="normal">Ormana bir yeldir estir, her ağaca bir esintidir yolla; yolla da dallar saf saf baş sallasınlar.<sup class="calibre2"><a href="../Text/divanson_split_248.html#footnote-800-33" id="footnote-800-33-backlink">[33]</a></sup></p>

  <h3 class="h2baslik" id="calibre_toc_2659">— L —<br class="chapter"/>
  XXXII</h3>

  <p class="normal">Helka-i dil zedem şebî der heves-i selâm-ı dil</p>

  <p class="normal">Bang resîd kîst on goftem men golâm-ı dil</p>

  <p class="normal">Gönlün selâmını duymak hevesiyle bir gece gönül kapısının halkasını çaldım; kim o diye ses geldi. Benim dedim, gönlün kulu kölesi.</p>

  <p class="normal">O Ay’ın ışığının yalımı, kapının yarığından yolun gönlüne, gözüne vurdu, gönlün güzelim adından bir parıltıdır koptu.</p>

  <p class="normal">Gönül mahallesi gönlün yüzünün dalga dalga ışığıyla doldu; Güneş’le Ay ocakları gönlün değersiz birer kadehi oldular.</p>

  <p class="normal">* Akl-ı Küll’ün aklı varsa gönüle kul olur, köle kesilir. Gönül tuzağının bağı aklın da boynunu bağlamıştır, akıl gibi yüzlercesinin de.</p>

  <p class="normal">Gönülden bir selâmdır geldi de gökyüzüne bir gürültüdür düştü; varlık, eline bir meşale aldı, halk zincirden boşandı.</p>

  <p class="normal">Ordan bir ışıktır kapladı her yanı; Kürsî de ışıklandı, O’nun büyük Arş’ı da; can bile kapısına oturmuş da gönlün damına bakakalmış.</p>

  <p class="normal">* Kalender insan değildir; işte sana kısaca bir söz; baştan başa bakıştır, görüştür o, görüş… Gönlün sözü susmakla söylenir.</p>

  <p class="normal">Bütün varlık gönlün sarhoşu, gönlün elinde zebun… Dokuz göğün konakları, gerçekten de gönüle iki adımdır ancak.</p>

  <h3 class="h2baslik" id="calibre_toc_2660">— M —<br class="chapter"/>
  XXXIII</h3>

  <p class="normal">Meyl-i hevâş mîkunem tâle bakaaş mîzenem</p>

  <p class="normal">Halka be-gûş-o âşıkem tabl-ı vefâş mîzenem</p>

  <p class="normal">Onu özlemedeyim, ona heveslenmedeyim, ömrü uzun oldukça olsun demedeyim; kulağımda halkası var, ona kulum köleyim; ona âşıkım, onun vefa davulunu çalıyorum.</p>

  <p class="normal">Gönlüm kırık, canım üzgün; yol başına oturmuşum; onunla buluşmak için hayal kervanının yolunu urmadayım.</p>

  <p class="normal">Onun gam haremağasından, yahut da bir yalvaca benzeyen melheminden başka ne baş çıkarırsa çıkarsın, başını eziyorum, ayağını kırıyorum.<sup class="calibre2"><a href="../Text/divanson_split_249.html#footnote-800-34" id="footnote-800-34-backlink">[34]</a></sup></p>

  <p class="normal">Şu çenge benzeyen gönlü, şu sarhoş olmuş, yerlere serilmiş, aklı başından gitmiş gönlü ele almışım; mızrap elimde, üç telli saz gibi çalıp durmadayım.</p>

  <p class="normal">Gönül, Kevser havuzunun ta dibinden bir mücevherdir buldu; ucuz vermez onu; değerini bulsun diye övüp durmada.</p>

  <p class="normal">Geceleyin uyudu mu, kulağını tutar, çeker de çekerim; seher çağı duaya koyuldu mu, dua ederken döver de döverim.</p>

  <p class="normal">Sanır ki onu yok etmek, öldürmek için dövüyorum; fakat kamçımın lezzetini nerden tadacak, anlayacak onun leşi?</p>

  <p class="normal">İster Ay olsun, ister gök… Dilerse akıl olsun, dilerse melek… Gönlü perde oldu muydu hemencecik kafasını vururum onun, keserim boynunu.</p>

  <p class="normal">Dedim ki: Şişemi her taşa vurup duruyorsun; dedi ki: Mademki aşktan söz açtı, ona belâ kılıcını vururum ben.</p>

  <p class="normal">Şu rebâbın her damarında, her telinde yeni bir feryat var, yeni bir ses; hem de nerde çalıyorum, gönül duysun, anlasın diye.</p>

  <p class="normal">Yanlışlıkla çaldığımı sanmayın diye onun her feryadının gönlünü bir başka tadla yoğurmuşum ben.</p>

  <p class="normal">Padişahlar ihsan yerine kızarlar da hançer saplarlar, gürz vururlar; bense onu cömertlikle çekerim, ihsanda bulunmak için döverim.</p>

  <p class="normal">Öylesine gizli bağışlarda bulunurum ki göz bile göremez; havamıza düşen gönlü, onun hevâ ve hevesi gibi vurur kırarım.</p>

  <p class="normal">Kes şu iniltiyi, sus artık; doğru bir perde değil bu; bu nağme sizin yolunuz, sizin tapınızda sizin için çalmadayım ben.</p>

  <h3 class="h2baslik" id="calibre_toc_2661">XXXIV</h3>

  <p class="normal">Tâ ki esîr-o âşık-ı on senem-i çu can şodem</p>

  <p class="normal">Dîv neyem perî neyem ez heme çun nihan şodem</p>

  <p class="normal">Şeytan da değilim, peri de; fakat o cana benzeyen güzeli sevdim seveli nasıl oldu da herkesten gizlendim?</p>

  <p class="normal">Kardım, eridim de yer emdi beni; baştan başa gönül dumanı kesildim de göklere ağdım gitti.</p>

  <p class="normal">Rûhlardan değilim, canlardan çekinmedeyim; can candan çekinmez, ben de cana döndüm, bu çekinmek neden?</p>

  <p class="normal">Kimsenin vehmine sığmayana yöneldim, onun vehmine düştüm de böylece sonunda onu buldum, ona kavuştum.</p>

  <p class="normal">Gönlüm kendinden geçti de dosta tanıklık etti; şu gönlüm elden çıktı da ne dediyse o oldu.</p>

  <p class="normal">Benim bütün feryatlarım benden değil, ondan; dudağının şarabı yardım etti de gönülsüz, dilsiz bir hale geldim.</p>

  <p class="normal">Mademki âşıksın dedi, niçin gizlersin aşkını; işte bu söz yüzündendir ki âşıklar arasında tanındım, meşhur oldum ben.</p>

  <p class="normal">Aşkının yüzünden can da elden gitti, cihan da… Cihanı neyleyeyim ben; zaten şu cihandan çıktım gitti.</p>

  <h3 class="h2baslik" id="calibre_toc_2662">XXXV</h3>

  <p class="normal">Ey tu bedâde der seher ez kef-i hîş bâdeem</p>

  <p class="normal">Nâz rehâ kun ey senem râst begû ki dâdeem</p>

  <p class="normal">A her seher çağı, eliyle bana şarap sunan, nazı bırak da güzelim, doğru söyle, sundum de.</p>

  <p class="normal">Kucağımdan gittin ama aklımdan çıkmadın ki; yol başına gel de gör; bak, nasıl yol başına serilmişim.</p>

  <p class="normal">Kem göz değdi de güzellik perde altında gizlendi; yumdum o gözü, bir başka göz açtım artık.</p>

  <p class="normal">Şu gönlüm, sevgilinin ahdetmesi ümidinden başka bir şeyle açılmıyor; o yüzden dostun ahit mektubunu gönlün başına koydum.</p>

  <p class="normal">İlk doğuşum geçti gitti; bu solukta aşktan doğmuşum; ben kendimden de fazlayım artık; ikinci defa doğmuşum çünkü.</p>

  <p class="normal">Aşk beni kâfir şehirlerinden tutsak etti de bu illere getirdi; bu yüzden de âşıkların canları gibi tertemizim, aparıyım, güpgüzelim.</p>

  <p class="normal">Böylece yayayım ama bir padişaha ulaşmışım, güzelim saçlarını okşamışım; padişahın evini zapt etmişim.</p>

  <p class="normal">A Şemseddin, Tebriz’den gene gel de gör beni; aşkından mat oldum ama o aşk yüzünden de işim iş, canıma can katılmada.</p>

  <h3 class="h2baslik" id="calibre_toc_2663">XXXVI</h3>

  <p class="normal">Her şeb-o her seher turâ men be duâ behâstem</p>

  <p class="normal">Tâ beçi şîvehâ turâ men zi Hodâ behâstem</p>

  <p class="normal">Her gece, her seher çağı dualar ettim, seni istedim; ne şivelerle istedim Tanrı’dan seni ben.</p>

  <p class="normal">Diledim ki secdelerim yüzünden şu varlığıma eş dost olasın; seni diledim, istedim ya, kalmadı şu varlığım, yok oldu gitti.</p>

  <p class="normal">Güneşinin ardında ışık isteyen bir gölgeydim; ışık istedimdi ya, gölge gibi tertemiz yedin, bitirdin beni.</p>

  <p class="normal">Aşkından bir demir olmuştum, ayna nur istedi; arılık istediğimden dolayı da ateşlere yandım, yaralara kardım.</p>

  <p class="normal">Senin yanına koştum ama ayak basacak bir yer bulamadım; senden yer istedim ya, beni yerden, mekândan arıttın, çektin yanına.</p>

  <h3 class="h2baslik" id="calibre_toc_2664">XXXVII</h3>

  <p class="normal">Âmedeem ki ser nehem ışk-ı turâ be ser berem</p>

  <p class="normal">Ver tu begûyiyem ki nî ney şikenem şeker berem</p>

  <p class="normal">Gelmişim, baş koyup aşkını başa çıkarmaya; hayır dersen bana, kamışı kırıp şekeri almaya, götürmeye.</p>

  <p class="normal">Gelmişim, bütün gözlerden gizli, hani akıl gibi, can gibi; gelmişim, canlara, gözlere görüş meşalesi götürmeye.</p>

  <p class="normal">Gelmişim, yol kesmeye, padişahın hazinesinin başına geçip oturmaya. Gelmişim, altın götürmeye; hayır, hayır; haber götürmeye.</p>

  <p class="normal">Gönlümü kırarsa canımı da veririm gönlümü kırana; başımdan külâhımı kaparsa belinden kemerini kaparım onun.</p>

  <p class="normal">Gözümün önünde oturmuş o, nereye bakayım ben? Gönül şehrini zapt etmiş o, nereye gideyim ben?</p>

  <p class="normal">Okunun yarası dağı bile deler, yarar; ok atmaya başladı mı kalkan tutarsam vay bana.</p>

  <p class="normal">Güneşe dedim ki: Işığını salmazsan ısınmam, titremeye koyulurum; evet dedi, fakat salmazsam, esirgersem.</p>

  <p class="normal">Bir sevgili ki gönüller yüzünün ışığıyla ışır; onun güzellik ırmağından ciğerime su veririm ben.</p>

  <p class="normal">Hayaline heves ettim de hayale döndüm; adını kıskanırım da Ay’ın adını anmam bile.</p>

  <p class="normal">Hani bir kadeh sunmuştun da içmezsen başkasına veririm demiştin; işte bu gazel, o sözün cevabı.</p>

  <h3 class="h2baslik" id="calibre_toc_2665">XXXVIII</h3>

  <p class="normal">Dûş çi hordeî begû ey but-i hemçü şekkerem</p>

  <p class="normal">Tâ heme ömr ba’d ezin men şeb-o rûz zon horem</p>

  <p class="normal">A benim şeker güzelim, dün gece ne içtin? Söyle de ömrüm oldukça gece gündüz hep onu içeyim ben.</p>

  <p class="normal">* A benim Peygamberim, hani Rabbinizin katında konuk olurum demiştin; onu anlat, onu söyle bana.</p>

  <p class="normal">A benim ay yüzlüm; güzelliğinin yalım yalım parlayışını benden gizlesen de gün doğmuş, saltanat nöbeti vuruluyor.</p>

  <p class="normal">Adlarının tadı tuzu gönlüme geliyor; haberlerinin lezzeti varlığıma adamakıllı yayılıyor.</p>

  <p class="normal">Hey, gel buraya, çağır bizi diye yalvarsam bırak beni der, pek iyi değilim.</p>

  <p class="normal">Her gönül aşka uğramıştır, her başa gelir bu iş; şükürler olsun benim gönlüm de aşka düştü, bana da müyesser oldu bu iş.</p>

  <p class="normal">Bir gece aşka, doğru söyle dedim; kimsin sen? Ölümsüz yaşayışım dedi, tekrarlanıp duran güzelim bir ömrüm ben.</p>

  <p class="normal">* Ona, a yerden dışarı güzel, evin nerde dedim, dedi ki: Gönül ateşine yoldaşım, ıslak gözlerin yanı başındayım ben.</p>

  <p class="normal">Sararıp solan her benzin rengi benden, benim rengimden; yörük bir eşeğim ama arık ata âşıkım.</p>

  <p class="normal">Lâlelerin rengi benim, kumaşların değeri benim, adların tadı tuzu benim, her gizliyi açan benim.</p>

  <p class="normal">O azıcık bir şiveyle benim gibi yüzlercesini yoldan çıkarır gider; hoca, sen bana bir yol göster, ne yapayım, ne edeyim de onu yoldan çıkarayım ben?</p>

  <p class="normal">Gökyüzü, dönüşüm senin yüzünden diye bağırır ona; Ay, senin yüzünden apaydınım diye seslenir ona.</p>

  <p class="normal">* Akıl yerinden sıçrar, can haraç verir ona; baş senin ardından koşmak için yuvarlağım diye secdeye kapanır.</p>

  <p class="normal">Bu köyün işe yaramazıyım, hünerimden semirmişim; fakat onun güneşinin ateşiyle varlığımın çoğu eridi, su oldu gitti.</p>

  <p class="normal">A masal söyleyen, yeter, sus; dedikoduya doydum; sus da başıma sarhoşluk verenim söze başlasın.</p>

  <h3 class="h2baslik" id="calibre_toc_2666">XXXIX</h3>

  <p class="normal">Germ derâ vo dem medih bâde beyâr ey senem</p>

  <p class="normal">Lâbe-i bende gûş kun gûş mehâr ey senem</p>

  <p class="normal">Ateş gibi gel, gir içeriye; soluk bile alma, şarap sun a güzel. Kulun yalvarışını duy, kulağını kaşıma a güzel.</p>

  <p class="normal">Yerin gökyüzünün üstünde; can da senin, gönül de senin; bırak şu çalgıyı, ezgiyi; mahmurluğu kökünden söküyor a güzel.</p>

  <p class="normal">Şu iki gönül alan er, dostlara eş olsun: Güzelim yüzün, bir de şarap kadehi a güzel.</p>

  <p class="normal">Yaralı gönül kuşuna, o iri kanatlı Cebrâil’e cennet yüzünden başka uçacak yer yok a güzel.</p>

  <p class="normal">Sıkılmış üzümden yapılan can şarabına benzer bir şeycikler yok dünyada; sevgilinin kucağındaki zevkten başka da bir kucakta zevk yok a güzel.</p>

  <p class="normal">Mûsa’nın mûcizesisin, gam denizine vardın mı denizin ta dibinden toz kopar a güzel.</p>

  <p class="normal">Kadehi doldur şarapla, canımı bindir o ata; bindir de yayayı tez gör, nasıl da atlı bir hale gelmiş a güzel.</p>

  <p class="normal">Atım şarap oldu mu her yoğum var olur gider. Kumar borcu adamı hapse mi kormuş a güzel?</p>

  <p class="normal">Aklını başına devşir, coşkunluğum arttıkça artıyor; oku benim Zebur’umu; şükürlere dalan gönlüm artık avlanmayı bıraktı a güzel.</p>

  <h3 class="h2baslik" id="calibre_toc_2667">XL</h3>

  <p class="ortayazi">“Tercî-i Bend”</p>

  <p class="normal">Nâme resîd z’on cihan behr-i muracaat berem</p>

  <p class="normal">Azm-i rucû’ mîkunem reht beçerh mîberem</p>

  <p class="normal">Geri dönüp gitmem, ulaşmam, dönmeye hazırlanmam, varımı yoğumu gökyüzüne çekmem için o dünyadan mektup geldi.</p>

  <p class="normal">* Diyor ki: “Geri dön” buyruğunu duy da şehrine dön, gel. Ben de geldiğim günden beri konuğum, gönlüm orda dedim.</p>

  <p class="normal">O yeşillik, o şekerkamışlığı hiç aklımdan çıkmadı; oraya girmişim, ordakilerleyim artık.</p>

  <p class="normal">Havanın yüceleri, senin yırtıcı kuşuna bile korkulu bir hal aldı; beden bakımından bir güvercinim ben, kanatlarım bağlandı kaldı.</p>

  <p class="normal">* Bundan gam yeme; emin, neşeli bir halde uç; çünkü Harem’deki güvercinin canı eminliğe yoldaş olmuştur dedi.</p>

  <p class="normal">Kaftanının altında bizim koruma beratımız bulunan kişi, ister karada sefer etsin, ister denizde; azık da bulur, saygı da görür.</p>

  <p class="normal">* Nuh düşmanlar arasında bin yıl hoş bir halde kaldı; koruyuşumuz elinden tutmadaydı; sonunda da üst oldu gitti.</p>

  <p class="normal">Onun gibi nice binlerce öz, huyu arı kula kapımdan her solukta bir dost, bir yardımcı ulaşır durur.</p>

  <p class="normal">Kelîm, suya dalmaktan gam yemem, yararım o suyu dedi; Halil, ateşinden dertlenmem; altınım ben dedi.</p>

  <p class="normal">Mesîh, ölüyü diriltirim adıyla; hekimlik kitabına bakmadan göz, görüş bağışlarım dedi.</p>

  <p class="normal">Ulular ulusu Muhammed de apaçık bir işaretle gökyüzündeki Ay’ı ikiye bölerim dedi, çünkü Ay’dan da daha üstün bir Ay kesilmişim ben.</p>

  <p class="normal">Şekli atayım da padişahlar padişahının yanına gideyim; zaten onun hararetiyle apaydınım, onun eliyle şekle bürünmüşüm.</p>

  <p class="normal">A kardeş, gittim mi hiç yok oldu deme; sana gizli olsam bile canlar safında nazırım ben.</p>

  <p class="normal">Güzelim adım şu dünyada seher yeli gibi eser; güzelim kokum amberler saçar, çünkü canım amberleşmiş benim.</p>

  <p class="normal">Gül bahçesinde, yeşillikte benim gibi güzellerle, hoş kişilerle yer yurt tutarım; kuyudan da kurtulurum, ipten de; çünkü zaten çemberin dışındayım ben.</p>

  <p class="normal">Dinleyene her sözün iki yüzü vardır; vardır ama gene de şu konuyu bırak da tercîe gel.</p>

  <p class="ortayazi">*</p>

  <p class="normal">Madem taç da gökten geliyor, taht da, ululuklar ululuğu da; gönül, yola düşmen, varını yoğunu gökyüzüne götürmen daha yeğ.</p>

  <p class="normal">Bak da seyret, denizdekilerin hepsi de incilerini elde etmişler; sense denizin kabarışı, çekilişi arasında neyi saymadasın yâni?</p>

  <p class="normal">* Aklını başına al da ölmüş öküzü arslan sanıp baş koyma; cansız öküz, Sâmirî’nin büyüsüyle böğürür ama cansızdır o.</p>

  <p class="normal">* Nemrud akbaba kanatlarıyla yücelere uçsa bile, onda Ca’fer’in kanadındaki güç kuvvet yoktur; çabuk düşer.</p>

  <p class="normal">Güvercin hünerler gösterir de keklik avlar; olur ya… fakat güvercinlikten nasıl kurtulur da aksungur olur?</p>

  <p class="normal">* Âzer’in eli sanatla bir put yapar; yapar ama Tanrı’dan başkası şekle can veremez; aklı veren de O’dur zaten.</p>

  <p class="normal">Bedenin baş ağrısını çekme; beden zaten düzenle yarı hoş bir haldedir ancak; Tanrı tapısında baş korsan o yandan bir başa sahip olursun.</p>

  <p class="normal">Sirke verirsin, şeker alırsın; boncuk verirsin, inci alırsın; sürme verirsin, görüş elde edersin; pek hoştur bu alışverişte bulunmak.</p>

  <p class="normal">Eli açık oluş, bağışta bulunuş, lûtfediş, deredeki su gibi secdelere kapanış, isteği, dileği bırakıştır peygamberlik huyları.</p>

  <p class="normal">Can bahçesine bak, nasıl da yeşermiş; kara gözlü huriler yurt edinmiş orasını; oraya sarhoş, yıkılmış bir halde gidersin, padişahların mezelerini yersin.</p>

  <p class="normal">Bahçede gezer, dolaşırsın; neşelenirsin, şakalaşırsın; utangaç güzellerin utanma perdelerini yırtarsın.</p>

  <p class="normal">Hay-huy ettiğin yana ay yüzlün geldi; miskler kokan gül fidanın, selviyle aynı boyda.</p>

  <p class="normal">Canlarla akıllar ona karşı secdeye kapanmış; a canın heves ettiği güzel, a can isteği dilber, pek de güzelsin derler, pek.</p>

  <p class="normal">* A gökyüzü ayları, tez benzinize kan gelsin; a Babil melekleri, tez duyun büyücülüğü.</p>

  <p class="normal">Derde pek ferahlık veriyorsun sen, nice Meryem’in İsa’sısın; binlerce cennetin canısın, binlerce Kevser kıskanıyor seni.</p>

  <p class="normal">Eşim dostum olan bu gazel tercîsiz nasıl yürür? Bağla onu; senin zincirin deliliği bağlayan bir zincirdir.</p>

  <p class="ortayazi">*</p>

  <p class="normal">Seher çağı, şu penceremden bir Ay baş çıkardı da nazlanarak, cilvelenerek hey dedi, söyle bakayım, kimsin sen, ona bir yol bile vermedin.</p>

  <p class="normal">Seninle buluşmak için ölüyorum; fakat kimsin sen dedim. Dedi ki: Hiçbir şeye aldırmaz, başı dönmüş, şaşırıp kalmış bir padişahlar padişahıyım.</p>

  <p class="normal">Benim lûtfumun kanatları olmasa hiçbir bedendeki gönül, kanat çırpınıp uçamaz; benim yardım ipim olmadıkça hiçbir kimse kuyudan çıkamaz.</p>

  <p class="normal">Akıl benim fermanımla topluluğun edibi olmuş; âşık benim kadehimle zevke dalmış, iyi bir geçime kavuşmuş.</p>

  <p class="normal">Benim güzel, kutlu yüzümü görmediğinden boyu iki büklüm olan kişi, cennette iyileşir, boyu bosu düzelirse aptaldır, ahmaktır.</p>

  <p class="normal">Çöller, ovalar aşmışsın; şehirden şehre gezip dolaşmışsın; müride benden başka sığınacak, dayanacak biri nerde?</p>

  <p class="normal">Ölü benim kokumla dirilir, ölümsüz devlete erer; aptal benim bir sözümle gizli sözleri anlar, bilir.</p>

  <p class="normal">A her güzelin yaşayışı dedim; bana lûtfet de ansızın bir sevgili geldi diye senden lâflar edeyim.</p>

  <p class="normal">Dedi ki: Ben gelirsem sen gidersin, gerçekten yok olursun, bitersin; birisiyle beraber bir yere sığayım, buna hiçbir vakit imkân yok.</p>

  <p class="normal">Her zaman, dünya dünya lûtuflarım, keremlerim var benim; fakat çalış, dayan, tertemiz ol da o vakit lûtfederim sana.</p>

  <p class="normal">Su neden aynaya dönmüş? Tertemiz de ondan; o temizlik yüzünden o kızıl gül de kahkahalarla gülüyor.</p>

  <p class="normal">Bu birlik az olur ama kulluk yoluyla olur mu da olur; ekmek, elbise vermeye gücü olana her yanda bir bölük atlı asker bulunur.</p>

  <p class="normal">Sen ilerledikçe her yanda bir anlayışlı hekim vardır; hem de öyle görülmemiş, eşsiz bir İsa’dır ki göz verir adama, üstelik onunla beraber anlayış da verir.</p>

  <p class="normal">Bunu gama batmış herkes duysun da sevinsin diye söyledim; böyle bir örnek getirdim; yoksa Tanrı’yı kula benzetenlere kanmış bir müşebbih değilim ben.</p>

  <p class="normal">Dilsiz anlatılan her şey zararsızdır, ziyansızdır; a benim padişahlar padişahım, anlayanı faydalandırmak için sen söyle artık.</p>

  <p class="normal">A kötü bir düşünceye kapılıp da sevgilisinin kanını döken; iyice bir bak da gör; o sensin, sen kendinden kaçmadasın.</p>

  <h3 class="h2baslik" id="calibre_toc_2668">XLI</h3>

  <p class="normal">Dûş çi hordeî begû ey but-i hemçû şekkerem</p>

  <p class="normal">Tâ heme sâl rûz-o şeb bâkı-i ömr ez’on horem</p>

  <p class="normal">A benim şeker gibi güzelim, dün gece ne içtin? Söyle de ömrüm oldukça bütün yıl, gece gündüz onu içeyim ben de.<sup class="calibre2"><a href="../Text/divanson_split_250.html#footnote-800-35" id="footnote-800-35-backlink">[35]</a></sup></p>

  <p class="normal">Sen yanlış söyler, beni aldatmaya kalkışırsan benzin gammazlar onu; zaten yüzünün rengini gördüm göreli aklım başımdan gitti, şaşırdım kaldım.</p>

  <p class="normal">Bir solukcağız dizginini kas, yanımdan tez gitme de şu gönlüm aydınlansın, seni doyasıya seyredeyim.</p>

  <p class="normal">Yüreğim pek hızlı atıyor; bir solukcağız dur; iki gözümden de kanlar damlamada; yanımdan tez gitme.</p>

  <p class="normal">Senden uzak kaldım mı öyle bir hale geliyorum ki kara toprak bile kıskanıyor beni; fakat bir soluk seni gördüm mü, gök kubbe bile haset ediyor halime.</p>

  <p class="normal">Güneşin yüzü yerin gözünden uzaklaştı mı, gece ayrılıktan kara elbiselere bürünür gider.</p>

  <p class="normal">Güneş sabahleyin baş çıkardı, göründü mü, beyaz elbise giyinir; ey yüzü can güneşim olan dost, yanımdan ayrılma.</p>

  <p class="normal">A güzelim, zalimlik etme, zulümle kanımı dökme, a güzelim, gönlünü daraltma, incimi kırıp dökme.</p>

  <p class="normal">Hayalinin sâkîsi dün gece bir sağrak sundu elime; fakat o sağrakta seni göremedim de ona gönlüm bile akmadı.</p>

  <p class="normal">Yeryüzü de gelişip semirme ilacını senden buldu, gökyüzü de. Beni de bağrına bas, bir geliştir; ben de arıkım.</p>

  <p class="normal">A kavgacı, sitemci güzel, kavgan, sitemin şeker mi şeker. Canın benim canım; yıldızın benim yıldızım.</p>

  <p class="normal">Gönüle, niceye bir kan yut da sus diye söyleyip duracağım? Gönül de omuzcağızlarını kaldırıp sen sus diyor, zaten sağırım ben.</p>

  <h3 class="h2baslik" id="calibre_toc_2669">XLII</h3>

  <p class="normal">Kâr-ı merâ çü o kuned kâr-ı deger çerâ kunem</p>

  <p class="normal">Çünkü çeşîdem ez lebeş yâd-ı şeker çerâ kunem</p>

  <p class="normal">Değil mi ki benim işimi o başarıyor, ne diye başka bir işe girişeyim ben? Onun dudaklarını tattım, artık ne diye şekeri anacakmışım?</p>

  <p class="normal">Gül bahçesine nasıl giderim; dikene nasıl yönelirim; gece kuşu gibi gece için nasıl olur da seher çağından vazgeçerim?</p>

  <p class="normal">Şarap içsem, aklım başımdan gitse bile cennet gibi bir meclisi neden altüst edecekmişim ki?</p>

  <p class="normal">Mademki öyle bir ay yüzlünün hizmetine kemer kuşandım; söyle bana, nasıl olur da her yıldızın peşine düşer de Ay’dan vazgeçerim; olur mu bu?</p>

  <p class="normal">Yedinci kat göğün yücesinde ne diye yeryüzünün adını anayım? Her melek beni kıskanıyorken niçin tutayım da insanın adını ağzıma alayım?</p>

  <h3 class="h2baslik" id="calibre_toc_2670">XLIII</h3>

  <p class="normal">Tâ be key ey şeker çü ney bî dil-o can fegan kunem</p>

  <p class="normal">Çend zi berk-rîz-i gam zerd şevem hazan kunem</p>

  <p class="normal">A benim şekerim, ne vakte dek ney gibi gönülsüz, cansız feryat edip duracağım? Niceye bir yapraklarımı döken gamın yüzünden sararıp solacağım, güz mevsimine döneceğim?</p>

  <p class="normal">A derdi, gamı, canımı ta içten yakıp yandıran; bütün bu ateşli yalımları ne vakte dek gizleyeceğim?</p>

  <p class="normal">Dost bir düşman, can kıran, ten kesen bir zalim yüzünden gönlüm kırılmış gitmiş; niceye bir onun elinden şu bedenim candan feryatlar koparıp duracak?</p>

  <p class="normal">Aşka inanmışım a benim güzelim, aşk narasını atıp duruyorum; tutsacıklar gibi gamdan ne vakte dek aman aman deyip duracağım?</p>

  <p class="normal">Her seher çağı hayalin benim yanıma çıkagelir a ay yüzlüm; fakat kan dalgalarını nasıl aşar da gelir? Hele kan saçmaya başladığı bir çağda…</p>

  <p class="normal">Derdimden taş bile su kesildi de ah, ne taşım, ne demirim ben; onun sözünü ettim mi, bedenimden kıvılcımlar saçılır?</p>

  <p class="normal">A Tebriz, Şemseddin sana eş dost olmuş; hem de ne eş dost… Ay devri bırakırsa ben de seninle bir kıran ederim elbet.</p>

  <h3 class="h2baslik" id="calibre_toc_2671">— N —<br class="chapter"/>
  XLIV</h3>

  <p class="normal">Her ki zi hor beporsedet roh benemâ ki hemçonin</p>

  <p class="normal">Her ki zi mâh gûyedet bâm berâ ki hemçonin</p>

  <p class="normal">Kim güneşten sorarsa yüzünü göster de tıpkı böyledir işte de, kim Ay’dan söz açarsa dama çık da böyledir tıpkı de.</p>

  <p class="normal">Kim peri isterse ona yüzünü göster; kim miskten bahsederse böyledir işte diye aç, dök saçlarını.</p>

  <p class="normal">Kim, Ay buluttan nasıl sıyrılır derse sana, kaftanının düğmelerini birer birer çöz de de ki: Tıpkı böyle işte.</p>

  <p class="normal">Mesîh ölüyü nasıl diriltti diye biri sorarsa, ona karşı dudaklarından bir öpücük ver bize de işte böyle diriltti de.</p>

  <p class="normal">Kim aşk şehidi nasıl olur derse ona bizim canımızı göster de de ki: İşte böyle olur.</p>

  <p class="normal">Birisi merhamet yüzünden benim boyumu bosumu sorarsa sana, kaşlarını göster de, işte böyle iki büklüm oldu gitti de.</p>

  <p class="normal">Can bedenden nasıl ayrılır da sonra gene gelir, bedene girer? Bunu inkâr edenlere göster, evimize gir de böyle işte de.</p>

  <p class="normal">Her ne yanda olursa olsun, âşıkça bir feryat duyarsan, bil Allah hakkı için, onların hepsi de bizim masalımızdır, bizim hikâyemiz; böyledir, böyle.</p>

  <p class="normal">Her meleğe yurt kesildim, göğsüm gömgök oldu; gözünü kaldır da bir iyice gökyüzüne bak; tıpkı işte böyle.</p>

  <p class="normal">Dostun vuslat sırrını seher yelinden başka kimseciğe söylemedim; seher yeli de kendi sırrının temizliği yüzünden evet dedi, tıpkı böyle.</p>

  <p class="normal">Kul ne vakit Tanrı’ya erişir ki diyen kişinin inadına her iki avcuna da birer arılık mumu koy da görün; işte böyle de; kör olsun gitsin.</p>

  <p class="normal">Dedim ki: Yusuf’un kokusu şehirden şehre nasıl gider? Tanrı kokusu, Tanrılık dünyasından bir esti de böyle işte dedi.</p>

  <p class="normal">Yusuf’un kokusu dedim, kör olmuş gözü nasıl açar? Senden esip gelen yel gözümü aydınlattı da dedi ki: İşte böyle.</p>

  <p class="normal">Olur ya, belki Şemseddin, Tebriz’den bir kerem eder, bir lûtufta bulunur da vefa gösterir, bir baş çıkarıp şöylece görünüverir.</p>

  <h3 class="h2baslik" id="calibre_toc_2672">XLV</h3>

  <p class="normal">Mande şodest gûş-ı men ez pey-i intizâr-ı on</p>

  <p class="normal">K’ez terefî sedâ-yı hoş derresedî zi nâgehan</p>

  <p class="normal">Belki bir yandan ansızın bir hoş haber gelir diye kulağım kirişte kaldı; bekleyip duruyorum o haberi.</p>

  <p class="normal">Nağmeler içen kulak huy edinmiştir; o hem yeryüzünden, hem gökten güzel sesler duyar, hoş nağmeler işitir.</p>

  <p class="normal">Şu yeryüzünün nağmesi gökyüzü nağmesinin parça buçuğudur; bil ki bedenin nağmesi de aklın, canın nağmesinin parça buçuğudur.</p>

  <p class="normal">Gök gürlemesinin narasına bak; ağaca ne de tesir ediyor; o feryattan ne kadar çiçekler baş gösteriyor, ne kadar ağaçlar beliriyor.</p>

  <p class="normal">Yokluğa ses geliyor da yokluk, peki diyor, o yana terütaze, yemyeşil, neşeli bir halde ayak basıyorum.</p>

  <p class="normal">Elest sesini duydu da koşmaya koyuldu, sarhoş oldu; yoktular, lâle de, söğüt de varlık âlemine geldiler.</p>

  <h3 class="h2baslik" id="calibre_toc_2673">XLVI</h3>

  <p class="normal">Keyfe atûbu yâ ahî min sekerin ke urcuvan</p>

  <p class="normal">Leyse mine’t turâbı bel mi’saruhû bi lâmekân</p>

  <p class="normal">O erguvan gibi şaraba nasıl tövbe edeyim a kardeş; topraktan bitmemiş üzümü, mekânsızlık âleminde sıkılmış.</p>

  <p class="normal">Kâselerimize apaçık şu yazı yazılmış: Bunu içen ölümden de aman bulur, aşağılığa düşmekten de.</p>

  <p class="normal">Tebriz’den biter, orda olur, olgunlaşır, bir bu yana akar, bir de gönüllere.<sup class="calibre2"><a href="../Text/divanson_split_251.html#footnote-800-36" id="footnote-800-36-backlink">[36]</a></sup></p>

  <h3 class="h2baslik" id="calibre_toc_2674">XLVII</h3>

  <p class="normal">Yâ kameren tulû’uhû li’l-kamarayni sekenû</p>

  <p class="normal">Hultu alâ karîmihim fî hatarin li ya’manû</p>

  <p class="normal">Ey doğuşu, iki Ay’ın doğmasına benzeyen Ay, onları tehlikeden kurtarmak, emniyete ulaştırmak için tuttun, ta yerlerine yurtlarına doğdun.</p>

  <p class="normal">Ey dalları vehim göğümüzün üstünde olan ağaç, meyvelerini toplamak için yüreklerimizde bir yumuşaklıktır belirttin.</p>

  <p class="normal">Kimin boynunu vurduysan boynu uzadı gitti onun; kimin harmanını yaktıysan harmanı büyüdü gitti onun.</p>

  <p class="normal">Kimin başını yardıysan gökyüzüne baş çekti, yüceldi; kimi kuyuya attıysan apaydın bir dünya elde etti o.</p>

  <p class="normal">A ölümsüz şehir, sana konan, muradına erdi; bir şehirsin ki bereketlere doğu kesilmişsin; meyvelere maden olmuşsun.</p>

  <p class="normal">A apaydınlık gece, ardında karanlık yok; seni her gören kurtulur, muradına erer; seninle bezenir gider.</p>

  <p class="normal">Kim zevkten, neşeden geçer, yüzünü yokluğa tutarsa âdetidir onun, lûtfeder, kerem buyurur da tekrar tutar, kendisine çeker onu.</p>

  <p class="normal">A tutsak der de çeker onu, elimden nerde kurtulacaksın sen der; a inananlar der, aklınızı başınıza devşirin de yüzünüzü bana tutun.</p>

  <p class="normal">Bizi aslımıza ulaştıracak buluşma çağımız geldi; adamakıllı inanca ermeniz için yürüyün; kokusunu zâti koklattı bize; haydin.</p>

  <p class="normal">* Artık ayrılmamız bitti; gerçekten konağımız burası; toplumun Arafat’ı olan bu yer. Erkenden uyanın, daha da güzel olun.</p>

  <p class="normal">Sevgilinin öğüdünü dinle, onun yanından ayrılıp dışarıya gitme; a gönül, a göz, gördün ya; gönlüm de o benim, gözüm de o.</p>

  <p class="normal">Daima gözümün önünde ol, saçlarını saç başıma, saç da eteğini az devşirdi, yanımdan ayrılmadı o diye senden söz açayım.</p>

  <p class="normal">* Aşk söze başladı; susun, susun da dinleyin; zaten onunla buluştuk mu dilimiz dolaşır, tutulur, söylemez oluruz.</p>

  <p class="normal">Dilimi kestim de gönül yüzlerce dil açtı; yeter buldum sözlerini de senin gönlün için sustum işte; artık söyleyen de o, nağmelerle terennüm eden de o.<sup class="calibre2"><a href="../Text/divanson_split_252.html#footnote-800-37" id="footnote-800-37-backlink">[37]</a></sup></p>

  <h3 class="h2baslik" id="calibre_toc_2675">XLVIII</h3>

  <p class="normal">Âb-ı heyât-ı ışkrâ der rek-i mâ revâne kun</p>

  <p class="normal">Âyine-i sabûhrâ terceme-i şebâne kun</p>

  <p class="normal">Aşk, abıhayatını damarlarımızda, iliklerimizde yürüt; gece yaşayışımızı sabah şarabının aynasına çevir.</p>

  <p class="normal">A yepyeni bir neşenin babası, can damarlarımızda ak; gökler gösteren bir kadeh kesil; iki dünyadan da çekil bir yana.</p>

  <p class="normal">A güzelim, aklım sana av olmuş gitmiş; kılıç vurmak, âdetin senin; yay yüzüğüne benzeyen gönlümü tak parmağına da canımı amaç et gitsin.</p>

  <p class="normal">Akıl bekçisi bu gidişten alıkoymak isterse seni, düzenlere başvur, sıçra, kurtul, defet onu, bahaneler bul.</p>

  <p class="normal">Hani derler ya; bir söz vardır: Kızıl saçlılar, keremden uzak olur; kızıl şarabın keremine bak da masal say gitsin bu sözü.</p>

  <p class="normal">A yıldızların oyununda mat olup yaya kalan, bir at seç de veziri bırak, sür o atı padişahın yanına.</p>

  <p class="normal">Kalk, yana yık külâhını, bütün borçlardan kurtul; canın yanağını öp, neşenin saçlarını taramaya koyul.</p>

  <p class="normal">Kalk, gökyüzüne yücel, meleklerle bildik ol; gerçeklik durağına gel, o eşiğe hizmet et.</p>

  <p class="normal">Güzelim hayali mademki gönlünde yurt edindi; mademki sen de eridin, hayale döndün; yürü, gönülde, akılda yurt edin.</p>

  <p class="normal">* İki leğen var, birinde ateş, öbüründe altın; ateşi seç, at elini ateşe.</p>

  <p class="normal">Kelîm’e dön de altın dolu leğene göz bile atma; ateşi al, dilini, dudağını vatan et yalımlara.</p>

  <p class="normal">* Arslanın saldırışını yasa et kendine; düşmanın kafatasını kâse edin; yudum yudum düşman kanını çalgıyla çağanakla içilen şarap gibi iç.<sup class="calibre2"><a href="../Text/divanson_split_253.html#footnote-800-38" id="footnote-800-38-backlink">[38]</a></sup></p>

  <p class="normal">Sâkî, senin işin gücün ikiliği defetmektir; gel, gel de elime o tek kadehi sun, ayrılığı, aykırılığı gideriver.</p>

  <p class="normal">Bu vatanın altı yanı var, burda tek kıble arama; kıblenin bulunduğu yer vatansızlık ilidir; yürü, yoklukta yuva kur.</p>

  <p class="normal">Şu zaman bir eskicidir, onda ölümsüz ömür arama; ölümsüz yaşayış yaylasını zamanın dışında ara.</p>

  <p class="normal">Sen bir başağa benzersin, canın buğdaydır, bedenin de saman; eşek değilsen ne diye ot otluyorsun, yüzünü öze çevir.</p>

  <p class="normal">Dil, kapının dışındaki halkadır, ne diye kapı halkası olup kalıyorsun; kapıyı kır da gir içeriye, cana doğru yürü git.</p>

  <h3 class="h2baslik" id="calibre_toc_2676">XLIX</h3>

  <p class="normal">Düş çi hordeî dilâ rast begû nihan mekun</p>

  <p class="normal">Çün hamuşân-ı bî guneh rûy ber âsman mekun</p>

  <p class="normal">A gönül, dün ne içtin? Doğru söyle; gizleme; suçsuz olup da susan kişiler gibi yüzünü göğe tutma.</p>

  <p class="normal">Has bir şarap içmişsin; kurtuluş mezesi yemişsin; şarap kokusunu alır; ağzına kavun alma.</p>

  <p class="normal">Elest gününde canın, senin sofranda bir şaraptır içti; artık mekânsızlık âlemine sahipsin; tutup da mekâna kulluk etme.</p>

  <p class="normal">Dün şarabı döktün; kucağımızdan kaçtın, gittin. Seni bir kere daha yakaladım; sakın gene öyle yapma.</p>

  <p class="normal">Ben tümden seninim; vefa şarabıyla sarhoşum; sana karşı ok gibi dosdoğruyum ben, yay gibi eğip bükme okumu.</p>

  <p class="normal">A benim paramparça olmuş gönlüm; çarem onu görmektir; benim dayancım da odur, güvencim de o; bu dünyaya dayanma.</p>

  <p class="normal">A güzelim, bütün halk senin neyin; her yer sesinle dolmuş. Semâ’a düşkün değilsen can neyine el atma.</p>

  <p class="normal">Rûhumdan üfürdüm dedin de üfledin; herkese, her şeye bir soluktur verdin? Mademki neyin canı senin soluğun; bizim soluğumuz olmadıkça feryat etme.</p>

  <p class="normal">Gönlümün işi can verme çağına gelir; bıçak kemiğe dayanıp; feryat etmeye başlarım; derken bana soluk bile alma, feryat etme der.</p>

  <p class="normal">Feryat etme de senin için ben feryat edeyim; kurtsun sen, çoban benim; benim yerime çobanlık etmeye kalkışma.<sup class="calibre2"><a href="../Text/divanson_split_254.html#footnote-800-39" id="footnote-800-39-backlink">[39]</a></sup></p>

  <p class="normal">Her çınseherde testiyi alır, yanımıza gelirsin; a benim yüzümü gören, şuna buna yüz çevirme dersin.</p>

  <p class="normal">Mûsa, tanımadan anasından süt emdi. Anası ona, anan benim, dadılara gönül verme dedi.</p>

  <p class="normal">Şarap iç, bütün bedenin can olsun; akıyka benzeyen şaraba bak; akıyk madenini hatırına bile getirme.</p>

  <p class="normal">Aşağı kişilerin şarabı dışardadır, arifin şarabı içerde; zaten ağzın kokusu bildirir, dille söylemeye bakma.</p>

  <p class="normal">Şemseddin’in Tebriz’inden yeniay gibi gelmedeyim; gözünü aç da kendini gör, gözünü kandil konan yere dikme.</p>

  <h3 class="h2baslik" id="calibre_toc_2677">L</h3>

  <p class="normal">Dûş çi hordeî dilâr râst begû nihan mekun</p>

  <p class="normal">Hemçu kesân-ı bîguneh rûy be âsman mekun</p>

  <p class="normal">A gönül, dün ne içtin? Doğru söyle, gizleme. Suçsuz olup da susan kişiler gibi yüzünü göğe tutma.</p>

  <p class="normal">Sırrını gizlemek için yüzünü ekşitmedesin, surat asmadasın; bir kere daha yakaladım seni; gene öyle yapma.</p>

  <p class="normal">Has bir şarap içmişsin; kurtuluş kadehini dikmişsin; şarap kokusunu alır, ağzına güzel kokulu şey alma.</p>

  <p class="normal">Mademki avlanma niyetinde değilsin, yola tuzak kurma; mademki bir gül bile vermiyorsun; gül bahçesinin cilvesini satmaya kalkışma.</p>

  <p class="normal">Yol kesicilikten gam yemez o; kimsenin ahı tutmaz onu; öyle hükmeden kişi değildir o; öylesine işe girişme onunla.</p>

  <p class="normal">Ahmağın biri kızdı da padişahın meclisinden kalktı gitti. Padişah da ona, hadi bakalım, yel-yort; bizim yanımıza koşup gelme dedi.</p>

  <p class="normal">Bizim canımız, bizim cihanımız olan kişi kızabilir ancak; öfkelenip de kendini dünyaya maskara etme.</p>

  <p class="normal">Gönül ırmağının bendi yıkıldı; söz ırmağı akıp duruyor; fakat sen can meşalelerine bak; dilin oyalanmasına bakma.<sup class="calibre2"><a href="../Text/divanson_split_255.html#footnote-800-40" id="footnote-800-40-backlink">[40]</a></sup></p>

  <h3 class="h2baslik" id="calibre_toc_2678">LI</h3>

  <p class="normal">Men terebem tereb menem Zühre zened nevâ-yı men</p>

  <p class="normal">Işk meyân-ı âşıkan şîve kuned berâ-yı men</p>

  <p class="normal">Ben çalgı çağanağım, çalgı çağanak benim; Zühre benim nağmelerimi çalıyor; aşk âşıklar arasında benim için cilveleniyor.</p>

  <p class="normal">Aşk sarhoş oldu da hoş bir hale geldi, kendinden geçti de çekişmeye girişti mi, âşıklar gibi benim havamı yayar, beni herkese duyurur gider.</p>

  <p class="normal">Sevgili, benim nazımı canla başla çeker; yüzümü dağlar, kulu olduğumu bildirir; benim yerime ona neler yapıyor diye felek bile hasetlere düşer.</p>

  <p class="normal">Başımı elime almışım, varlıktan geçmiş gitmişim; o da yoklukta ulaştığım ululuğu zerre zerre her şeye duyurur gider.</p>

  <p class="normal">Ah, gün akşam oldu; lûtuf ceylanı arslan kesildi; sevgili benim sözlerime, çağrışlarıma doydu artık.</p>

  <p class="normal">Sevgili gitti, gece vakti gönül yapan yalnız kaldı; hem de bütün gece balçık içinde… Ağzım acı mı acı… Sabah şarabı içilecek çağa dek ah gönül, eyvah gönül diye çırpınıp durdum.</p>

  <p class="normal">Güzel yüzlü can sâkîsi, Tanrı razılığını kazanmış zahidim elini, ayağını kaybetsin diye testi testi şarap sunmada.</p>

  <p class="normal">Sabah şarabı içilecek çağ gelir, tan yeri ağarır, güneş gökyüzünde bayrağını yüceltirse, şu iki büklüm olmuş bedenim gene düzelir; gene yeşeririm, gene tazeleşirim elbet.</p>

  <p class="normal">Gül dükkânı açılır; parça buçuk da anar beni, tüm de… Irak neyi, davulla beni övmeye koyulur.</p>

  <p class="normal">A sâkî, gönlümü almak istiyorsan Allah için olsun, o koca sağrağı sun benim pîrimin avcuna dedim.</p>

  <p class="normal">Dedi ki: Ona şarap sundum, onu canıma, gönlüme aldım; benim arılık sıfatımdan kol kanat verdim, uçurdum gitti onu.</p>

  <p class="normal">Pîr şimdi elden çıktı artık; adamakıllı yıkıldı, sarhoş oldu. Artık benim nüktelerime cevap verecek hal kalmadı onda.</p>

  <p class="normal">Adam öldüren sâkîm, beni kesse, öldürse bile hoş; onun vergisi şaraptır; benim cömertliğim de can vermek.</p>

  <p class="normal">Şarap sensin, testi benim; su sensin, dere benim… Mahallede sarhoş benim a benim sâkîm, a benim sakam.</p>

  <p class="normal">Buyruk verenim, sahibim, tümden Tanrı olsun diye elden çıkmışım; geçmiş, küpün dibine oturmuşum ben.</p>

  <h3 class="h2baslik" id="calibre_toc_2679">LII</h3>

  <p class="normal">Tâ tu herîf-i men şodî ey meh-i dil-setân-ı men</p>

  <p class="normal">Hemçü çerag mîcehed nûr-ı dil ez dehân-ı men</p>

  <p class="normal">A benim canlar alan, gönüller kapan ay yüzlüm; sen bana eş dost olalı gönül ışığı bir kandil gibi ağzımdan yalım yalım çıkmada.</p>

  <p class="normal">Senin güneşinin hararetiyle gönül zerre zerre lâ’le döndü, yakut kesildi; şu ağır balçık bedenim, baştan başa gönül oldu gitti.</p>

  <p class="normal">Birliktedir, birdir senin canınla benim canım ama gene de bir soluk daha yakın gel de göğsünü göğsüme daya.</p>

  <p class="normal">Başıma vuran kimin gölgesi diye şaşar kalırım da senin lûtfun seslenir: Benim gölgem, benim.</p>

  <p class="normal">Belâlarla dolu dünya, senin yüzünden bana cennet oldu; lûtfun öteki dünyamı neler yapacak kim bilir, neler.</p>

  <p class="normal">Elini başıma koydun mu benim tacımdır o el; belime kuşandığım kemer saçlarındır senin.</p>

  <p class="normal">Aşk, kesemi kesti de hey dedim, ne yapıyorsun? Hadsiz hesapsız nimetlerim yetmiyor mu sana dedi.</p>

  <p class="normal">Dünyalığım yoktu; yüreğim yaprak gibi titriyordu; bana, korkma dedi; benim amanımın haremine girdin.</p>

  <p class="normal">Seni bağrıma öyle bir basacağım ki vardan da kurtulacaksın, yoktan da; bütün gece benim çalgıcılarımı, şarkıcılarımı seyredip duracaksın.</p>

  <p class="normal">Seni birliğe ulaştırayım, sonsuz sarhoş edeyim de benim ölümsüz zevkime iyice inan.</p>

  <p class="normal">Baharımın solukları gönlü gül bahçesine döndürür; erguvan renkli şarabım yüzü güle çevirir.</p>

  <h3 class="h2baslik" id="calibre_toc_2680">LIII</h3>

  <p class="normal">Goftem dûş ışkra ey tu karîn-o yâr-ı men</p>

  <p class="normal">Hîç mebâş yek nefes gaayib ez kenâr-ı men</p>

  <p class="normal">Dün gece aşka a benim eşim dostum, a benim sevgilim dedim; bir soluk bile yanımdan ayrılma, hiç mi hiç beni yalnız koma.</p>

  <p class="normal">İki gözümün ışığısın; gözümden uzaklaşma. Gönlümün alevisin; kıvılcımlarımı eksiltme.</p>

  <p class="normal">Sevgilimsin benim, eşim dostumsun. Güzelimsin benim, lâtif güzelimsin, çevik dostumsun, zarifimsin; bağım bahçemsin benim, baharımsın sen.</p>

  <p class="normal">Bedenim senin yüzünden yıkılmış gitmiş; gözüm sana bulut kesilmiş, şu kararsız gönlüm, güneşine bir zerre olmuş.</p>

  <p class="normal">Dudağını aç da müşkülümü çöz, gönlümü sevindir, bakalım, koyulduğum kumarda pencim, şeşim nereye varacak böyle?</p>

  <p class="normal">* Bakalım, şu gebe gece bana ne doğuracak? Söyle bakalım, mahmurluğu olmayan şu sarhoşluğum nereye varacak?</p>

  <p class="normal">Bakalım, şu şükrüm, şu övüşüm, acaba ne iş başaracak? Bakalım, şu feryadım, şu ağlayıp sızlayışıma ne gibi bir tesir yapacak?</p>

  <p class="normal">Dedi ki: Ne mutlu sana, bizim gamımızla iki büklüm oldun; a benim işimi seçen, kendine iş güç edinen, dünyada işin iş.</p>

  <p class="normal">Benim sarhoşumsun, benim için alçalmışsın a benim şaraba tapan âşıkım… kim yükümü çekerse elimden meyve yer benim.</p>

  <p class="normal">Yürü, iş de senin, cünbüş de senin. İşret meclisini yeni baştan düz, koş. Çünkü beni bekleyiş, sonunda bakış gücü verir, görüş gücü verir adama.</p>

  <p class="normal">Dedim ki: Ölüyü nasıl diriltirsin, bir göster bana; görüp de ibret almam için dirilt şu bedenimi.</p>

  <p class="normal">Bedenimden daha fazla ölmüş bir ölü arama; O’nun nuruyla dirilt onu da şu bedenim, şu benim canlar veren bedenim, tümden can olsun gitsin.</p>

  <p class="normal">Benden defalarca bunu görüp de ibret almadın mı; benim gücüme hâlâ da inanmadın mı dedi.</p>

  <p class="normal">A benim sultanım dedim, a benim padişahım, gönül gördü; gördü ama senin lûtfuna, senin şaşılacak işlerine nerden doyacak bu gönül?</p>

  <p class="normal">Derken hemencecik aşk geldi, kulağımı tuttu da bir bucağa çekti beni; bir afsundur okudu; onun afsunudur bir av olan gönlümün tuzağı.</p>

  <p class="normal">Can onun afsunuyla ne oldu, hiç tınma, ne oldu deme; lâfazanlığa kalkışır, savaşa girişirsen benim mahremim değilsin, sırdaşım değilsin sen.</p>

  <h3 class="h2baslik" id="calibre_toc_2681">LIV</h3>

  <p class="normal">Yâ Rab men bedânemî çîst murâd-ı yâr-ı men</p>

  <p class="normal">Beste reh-i gırîz-i men borde dil-o karâr-ı men</p>

  <p class="normal">Yarabbi, sevgilimin maksadı ne? Bir bilseydim… Kaçacağım yolu kapatmış, gönlümü de almış gitmiş, kararımı da.</p>

  <p class="normal">Yarabbi, bir bilseydim, beni nereye dek çekecek? Yularımı tutmuş, her yana çekip durmada; niçin, ne iş için çekiyor?</p>

  <p class="normal">Yarabbi, bir bilseydim, neden taş yürekli olmada o merhametli padişahım, o benim varım yoğum güzelim?</p>

  <p class="normal">Yarabbi, bir bilseydim, şu tüten dumanım, şu yarabbi diye feryat edişlerim, sızlanışlarım sevgilimin kulağına erişecek mi, bunları duyacak mı sevgilim?<sup class="calibre2"><a href="../Text/divanson_split_256.html#footnote-800-41" id="footnote-800-41-backlink">[41]</a></sup></p>

  <p class="normal">Yarabbi, bir bilseydim, sonunda nereye çekecek beni? Yarabbi, şu bekleyiş gecesi ne de uzadı gitti.</p>

  <p class="normal">Yarabbi, nedir bu coşkunluğum, nedir bu yüzüme gerilen perde? Çünkü bana bir de sensin, sen; binim de sensin, sen.</p>

  <p class="normal">Her solukta, susarken de, söylerken de gözümde senin aşkın, senin hayalin… rızkım da sensin benim, zamanım da sensin, sen.</p>

  <p class="normal">Kimi av derim ona, kimi bahar. Gâh şarap adını takarım ona, gâh mahmurluğum derim.</p>

  <p class="normal">Küfrüm de odur benim, dinim de, ışıkları gören gözüm de, gözümün ışığı da. Oyumdur benim, buyumdur; geçemem ondan ben.</p>

  <p class="normal">Sabrım da kalmadı, uykum da. Gözyaşım da kalmadı, yüzümün suyu da… Yarabbi şu dört varımı niceye bir yağma edip duracak?</p>

  <p class="normal">Balçıktan yapılma ev nerede, canla gönül evi nerede? Yarabbi, şehrimi, ülkemi arzulamadayım artık.</p>

  <p class="normal">A gönül, şehirden sürülmüşsün, ey Tanrım, nerde adamlarım benim, nerde soyum sopum diye feryatlar içinde kara topraklarda kalakalmışsın.</p>

  <p class="normal">Yarabbi, şehrime bir erişseydim de padişahımın acıyışını, o şehirdeki dostum, sevgilim olan canların tümünü bir görseydim.</p>

  <p class="normal">Benim sarp yolumu süpürmüş, sırtımdaki ağır yükü almış; benim çevik sevgilim gelmiş, ağırlığımı almış, götürmüş benim.</p>

  <p class="normal">Benim arslanları avlayan ceylanım, sütümle beslenir, doyar, onun avıyım ama gün gelir, o av olur bana, avlarım onu ben.</p>

  <p class="normal">Kara yüzlü gece, benim günüme eş olamaz; benim ilkbaharımın peşinden taş yürekli güz gelemez.</p>

  <p class="normal">A perdeci dudaklarım, hiç susmuyorsunuz; niceye dek şu davul dövüş; ah, işte perde yırtıldı gitti.</p>

  <h3 class="h2baslik" id="calibre_toc_2682">LV</h3>

  <p class="normal">Tâ çi heyâl besteî ey but-i bed-gomân-ı men</p>

  <p class="normal">Tâ çü heyâl geşteem ey kamerdi çü cân-ı men</p>

  <p class="normal">A benim kötü zanlara kapılan güzelim, ne hayal kurmadasın? A benim cana benzeyen ay yüzlüm, yüzünden hayal oldum gitti.</p>

  <p class="normal">Canım ölümünden sonra hayalini görürse, hemencecik peşine düşer, yürür de yürür, koşar da koşar.</p>

  <p class="normal">O yüze, o güzelliğe kulum köleyim; ne işim var olgunlukla benim? Senin olgunluğun yeter bana; senin olan, benimdir de.</p>

  <p class="normal">Kendi yanıma uğramam bile; kendi yüzüme bakmam bile; çünkü gizli şeyleri gören gözüm ayıplara, kusurlara bakmaz, görmez onları.</p>

  <p class="normal">Göğümdeki Zühre, Ay’dan başka bir şeye bakmasın, bir şeyi görmesin diye, gözümü o Ay’a tutmuş benim güzel yaradanım.</p>

  <p class="normal">İki gözüm de senin seyrine dalmış; senden başkasına nasıl bakabilirim ben? Hele her iki gözde gözcü, bekçi senin ışığın.</p>

  <p class="normal">Zamanenin o şaşılacak güzeli yüzünden zamanlar neşelenmiş; o yere göğe sığmaz Ay’ımın yüzünden yerler, gökler arınmış.</p>

  <p class="normal">Şemseddin, Tebriz’den yenini sallayalı eşiğim gözyaşlarımla sulandı; bir soluk bile kurumadı gitti.</p>

  <h3 class="h2baslik" id="calibre_toc_2683">LVI</h3>

  <p class="normal">İd nemây îdrâ ey tu hilâl-i îd-i men</p>

  <p class="normal">Gûş bemâl mâhrâ ey meh-i nâ-bedîd-i men</p>

  <p class="normal">A bayram hilâlim benim, bir görün de bayrama, bayram nedir göster… a görünmeyen ay yüzlüm benim, bir görün de Ay’ın kulağını bur.</p>

  <p class="normal">A benim varlığım, yokluğum; a benim öfkem, razılığım… a benim gerçekliğim, gösterişim; a benim kilidim, anahtarım.</p>

  <p class="normal">Benim temelim, benim mayam; benim mescidim, benim kilisem… benim cehennemim, benim cennetim; benim terütazem, benim kurumuşum, kakırdamışım.</p>

  <p class="normal">Cevredersin, vefa olur; dert verirsin, devâ olur. Sana lâyık dilber nerde bulunur a benim can gözüm, a benim görüşüm.</p>

  <p class="normal">Lûtfun, can düzülüp koşulmadan önce cana canlar verdi; herkesin dileği candır, oysaki sensin benim dileğim, isteğim.</p>

  <p class="normal">A güzelim benim, yüzün bayram Ay’ı, saçın kadir gecesi… senin mahallene vardım mı, bütün pisliklerim temiz olur gider.</p>

  <p class="normal">* Beden can tekkesi sanki; düşünceler de sûfîler… hepsi halka olmuş; gönlümse ortalarında Bâyezîd sanki.</p>

  <p class="normal">Söylemeyeyim, susayım; herkese yüzümü ekşiteyim de bana sen söyleyesin… karşımda sen olasın, senden faydalanayım ben.</p>

  <h3 class="h2baslik" id="calibre_toc_2684">LVII</h3>

  <p class="normal">Bâz nigâr mîkeşed çün şuturan mehâr-ı men</p>

  <p class="normal">Yâr keşîst kâr-ı o bâr-keşîst kâr-ı men</p>

  <p class="normal">Gene sevgili, develer gibi yularımdan tutmuş, çekiyor beni… onun işi sevdiğini çekmek, benim işim de yük taşımak.</p>

  <p class="normal">Beni katarın öncüsü yapmış; o esrik develerin hepsini de benim katarıma katmış; çekiyor beni.</p>

  <p class="normal">Onun esrik devesiyim ben; onun dikene tapanıyım ben… kimi olur, yularımı çeker benim; kimi olur, üstüme biner benim.</p>

  <p class="normal">Esrik deve coşar, köpürür; ne varsa kırar, döker; fakat hiçbir deve benim tattığım tadı bulamaz, bilemez.</p>

  <p class="normal">Gerçekten de köpürdüm mü avcuna el atarım onun… avcum avcuna değdi mi, kanım kaynar, dumanım tepemden tüter.</p>

  <p class="normal">Köşekler gibi iş göreyim, develer gibi yük çekeyim… Yük çekmeye koyuldum mu da, işimdeki yüceliği seyret artık sen.<sup class="calibre2"><a href="../Text/divanson_split_257.html#footnote-800-42" id="footnote-800-42-backlink">[42]</a></sup></p>

  <p class="normal">Nerkis gözleri benim kanımı içip de mahmurluktan ayıldı mı, sabrım, kararım onun sabrını, onun kararını alır gider.</p>

  <p class="normal">Yüzünün hayali gözümün ışığına kıble kesilmiş; altına benzeyen sözleri kulağıma küpe olmuş.</p>

  <p class="normal">Bağa bahçeye, bahara, güzellikten ne diye lâf ediyorsunuz de; baharım erişsin de güzelliği ben göstereyim size.</p>

  <p class="normal">Şarabı içtin mi, şaraba de ki: Ne diye başıma vuruyorsun? Benim mahmurluk vermeyen şarabımın başına ne çeşit tesir ettiğini görmemişsin ki.</p>

  <p class="normal">Akdoğansın sen; git de avlanan beye söyle; evet de, ikiniz de benimsiniz; sen benim beyimsin, sen de benim avımsın.</p>

  <p class="normal">Bu gazelin ilk beyti deveydi, o yüzden de gazel uzadı gitti; a benim aklı başında padişahım, deveden de kısalık arama.</p>

  <h3 class="h2baslik" id="calibre_toc_2685">LVIII</h3>

  <p class="normal">Sîr nemîşeved zi tu nîst coz in gunâh-ı men</p>

  <p class="normal">Sîr meşov zi zehmetem ey du cihan penâh-ı men</p>

  <p class="normal">Sana doyamıyorum; bundan başka suçum yok; sen de benim verdiğim zahmete doyma ey iki dünyada da dayancım benim.</p>

  <p class="normal">Küp de doydu, usandı benden, saka da, sakanın tulumu da; fakat benim sular içen, içtikçe kanmayan balığım, her solukta biraz daha susuz.</p>

  <p class="normal">Kırın testiyi, yırtın tulumu; denize gidiyorum ben, arıtın yolumu benim.</p>

  <p class="normal">Yeryüzü gözyaşlarımla niceye bir çamur olup duracak? Gökyüzü niceye bir benim gamımla, benim ahımın dumanıyla kararacak?</p>

  <p class="normal">Niceye bir şu gönlüm sızlanacak? Vah benim gönlüm, eyvah yıkılmış gönlüm… Niceye bir şu dudaklarım, padişahımın hayaline karşı feryat edecek?</p>

  <p class="normal">Denize doğru git de gör, nasıl arı duru dalgalar coşup köpürüyor… Seyret de bak; evim barkım nasıl gark olmuş o dalgalara.</p>

  <p class="normal">Dün gece evimin ortasından abıhayat coştu, köpürdü, dalgalandı; dün Yusuf’um Ay gibi kuyuma düştü.</p>

  <p class="normal">Ansızın sel geldi, bütün harmanımı sürdü, götürdü… gönlümden bir dumandır çıktı, yüceldi; buğdayı da yaktı, samanı da.</p>

  <p class="normal">Harmanım kalmadı ama gam yemem; ne diye gam yiyeyim? Ay yüzlünün ışık harmanı yüzlerce harmana değer, bana yeter de gider.</p>

  <p class="normal">Hayali pek ateşliydi, gönlüme giriverdi de başım ateşlere alıştı; külâhım yandı gitti.</p>

  <p class="normal">Dedi ki: Semâ’, hakkındaki saygıyı azaltır, mevkiin alçalır… Mevki senin olsun, onun aşkıdır benim bahtım, benim mevkiim.</p>

  <p class="normal">Akıl fikir istemiyorum; onun bilgisi yeter bana… gece yarısında yüzünün nuru seher aydınlığıdır bana.</p>

  <p class="normal">Gam askeri toplanıyor; fakat gam ordusundan gam yemiyorum ben; bölük bölük ordularım göklere dayanmış benim.</p>

  <p class="normal">Her gazelin ardından gönlüm söze, lâfa tövbe ediyor ama Tanrı’nın dileği yolunu kesiyor gönlümün.</p>

  <h3 class="h2baslik" id="calibre_toc_2686">LIX</h3>

  <p class="normal">Sîr nemîşevem zitu ey meh-i can-fezâ-yı men</p>

  <p class="normal">Cevr mekun cefâ mekun nîst cefâ sezâ-yı men</p>

  <p class="normal">A canıma can katan ay yüzlüm, doyamıyorum sana; cevretme, cefa etme; cefa lâyığım değildir benim.</p>

  <p class="normal">Ateşler içindeyim ama a benim devlet kuşum, başıma gölge saldın mı cevir de hoş bana, cefa da hoş.</p>

  <p class="normal">Aşk, sarhoşlara şekerler saçmaya başladı mı, uğradığım belânın tadı, şekerkamışı narhını indiriverir.</p>

  <p class="normal">Artık dumanım da ödağacı kokar; bana haset eden kör olur gider; bedenim semirir de semirir; kaftanım dar gelir bana.</p>

  <p class="normal">O anda şu yeryüzü, gök gibi çark urup dönmeye koyulur; hay bana, hay-hay bana diye zerre zerre naralar atarak oyuna dalar.</p>

  <p class="normal">Dün hayalin geldi de gam yeme dedi bana; gam yemiyorum a derdi devâ kesilen güzelim dedim.</p>

  <p class="normal">Dedi ki: Gam da kulun kölen, iki dünya da dileğince; fakat bana kavuşmak istiyorsan ikisinden de uzaklaş.</p>

  <p class="normal">Dedim ki: Ecel gelse de can şu bedenden sıçrayıp çıksa, cana doğru gidersem ayaklarım kırılsın.</p>

  <p class="normal">Evet, dedi; güle bak hele; kaza, kader başını koparsa bile gülerek takdirimin ayaklarına baş kor.</p>

  <p class="normal">Suratımı ekşitiyorsam dedim, kıskançlık yüzünden ekşitiyorum; sevgimin yüceliğine göz değmesin diyorum hani.</p>

  <p class="normal">Bırak kem gözü dedi; kem göz ancak balçığa değer… kem gözler nerden benim ululuğuma erişecek de değecek?</p>

  <p class="normal">Dedim ki: İki üç günceğiz balçıkta kaldım; ne vakit çağıracaklar beni diye korkuyla ümide bağlanmışım.</p>

  <p class="normal">Balçıkta değilsin dedi; bu yandaki senin gölgen… canlar kapan sanatım seni tuttu, şu dünyadan aldı, götürdü.</p>

  <p class="normal">Güzelim bu sözü söyledi ya; başımdan aklım uçtu gitti… hikâyenin kalan kısmından Akl-ı Küll bile bir koku alamaz, kim oluyorum ben?</p>

  <h3 class="h2baslik" id="calibre_toc_2687">LX</h3>

  <p class="normal">Bâz behâr mîkeşed zindegî ez behâr-ı men</p>

  <p class="normal">Meclis-o bezm-i mey nehed tâ şekened humâr-ı men</p>

  <p class="normal">İlkbahar, yaşayışı gene benim baharımdan almada; gene benim mahmurluğumu gidermek için meclisler düzüp koşmada.</p>

  <p class="normal">Yüreklilerin gönlüydüm; sabırlıların gücü kuvvetiydim… sevgilimin havası gönlümü de aldı, götürdü, kararımı da.</p>

  <p class="normal">Aşkı bir körlük gösterdi de ona karşı keskinleştim; keskinleşince de hadi git dedi, sen benim Zül-fekaar’ımın keskinliğini görmemişsin.</p>

  <p class="normal">Sert ayaklarının altında boynum yumuşadı gitti; bakalım bu yumuşak boynum ondan daha da neler çekecek?</p>

  <p class="normal">A güzelim, pişmiş yemek kaynamaz; kaynatma beni, pişmişim ben… dumanım tencerenin ağzından göğe dek ağmada.</p>

  <p class="normal">Kendine gel; kanımın dumanının gamından haberi var; sakın şu zayıf gönlümün sırrını göğe götürmesin.</p>

  <p class="normal">Senin kargında can, cehenneme benzeyen bedenimden kaçtı; utangaç gözlerim de sana karşı utangaçlıktan vazgeçti gitti.</p>

  <h3 class="h2baslik" id="calibre_toc_2688">LXI</h3>

  <p class="normal">Mutrıb-ı hoş-nevâ-yı men ışk nevâz hemçonin</p>

  <p class="normal">Nagmegeh-i deger bezen perde-i tâze bergozin</p>

  <p class="normal">A benim güzel sesli, güzel nağmeli şarkıcım, aşkı böylesine bir okşa; bir başka nağme çal; yeni bir perde seç.</p>

  <p class="normal">Canımın çalgıcısı sensin; Nuh gemisi sensin bana… açılıp saçılmama da sebep sensin, genişlememe de sebep sensin; önüne ön olmayan ilk sevgilisin sen.</p>

  <p class="normal">Canım seninle neşeli; dilerim, sensiz kalmasın canım… gönül, canımı sana verdi; şimdi o senin gamınla oturup kalkmada.</p>

  <p class="normal">İnsana gam acıdır, fakat aşk gamı şeker gibi… artık bundan böyle aşk gamını gam gözüyle görme.</p>

  <p class="normal">İçten bir soluk olsun aşk gamı çıktı mı, ev mezara döner; evdekilerin hepsi hüzünlere batar.</p>

  <p class="normal">Ayağını bastığın toprağın tozu gözümüze sürmedir; derdin rahatlıktır bize… ey insan yaratan padişah, sana eş olacak kimdir, kim?</p>

  <p class="normal">Seni tanıdım tanıyalı tuz gibi eridim gitti. Zâti zandan, şüpheden ibaretim; zan, şüphe, tam inanca ulaşınca yok olur gider.</p>

  <p class="normal">Gönül karalığıyla geceyim âdeta; sense güzel, üstün bir Ay’sın… yol gören, yol gösteren Ay’ın yüzüne karşı gece yok olur, biter.</p>

  <p class="normal">Aşk senin yüzünden cana dönmüştür; akıl senin yüzünden taş tahtayı okumaya koyulmuştur… maden de senin kırıntılarını aramadadır, mekân da… deniz bile senin yüzünden inci taneleri devşirmededir.</p>

  <p class="normal">Sarhoşun küstahlaşır, iki dünyadan da bezer; aşk senin elçin olmuştur; her yerin yiğididir o.</p>

  <h3 class="h2baslik" id="calibre_toc_2689">LXII</h3>

  <p class="normal">Vâkıaî bedîdeem lâyık-ı lûtf-o âferin</p>

  <p class="normal">Hîz mubbiru’z-zeman sûret-i hâb-ı men bebin</p>

  <p class="normal">Lûtuflara lâyık, övülmeye değer bir rüya gördüm; kalk ey zamanın düş yorucusu; rüyamı bir dinle de yor bakalım.</p>

  <p class="normal">Ay gördüm rüyamda; rüyada Ay görmek nedir? Öncekilerin işi de rüyayla çözülür, sonrakilerin işi de.</p>

  <p class="normal">Öylesine bir Ay gördüm ki gönül huzur buldu mu, onunla ışıklanır; o ışık, o gönül zevki yüze vurur da alın parıl parıl parlar.</p>

  <p class="normal">* “Yüzler vardır o gün; parlar da parlar; öylece güler de güler… yüzler vardır, çalışmıştır, nimetlere ermiş; böylece çalışmasından razı mıdır razıdır.”</p>

  <p class="normal">Uzaklaştır şu vahşi hayvanları da aklı fikri paralamasınlar… şunun bunun boş lâflarını duymamak için pamuk tıkayalım kulağımıza.</p>

  <p class="normal">Bir, iki üç soluk kaldı ömür; ne vakte dek heveslere bağlı hayaller kuracağız? Evde hiç kimse yok; yeraltında oturmaya kalkışma.</p>

  <p class="normal">Gece geçti, seher oldu; kalk, hiçbir şeyden habersiz, uyuyup durma. Zâti din güneşinin ışığı, habersiz bir hale getirir de uyutur mu seni?</p>

  <p class="normal">Bölük bölük gelen Tatarlar yörük bir ordu; tanyeri kinden, fitneden gebe kalmış… hadi göğün bile karnını yarıver, olur ya, belki bu vakti tamam olmamış çocuk doğuverir.<sup class="calibre2"><a href="../Text/divanson_split_258.html#footnote-800-43" id="footnote-800-43-backlink">[43]</a></sup></p>

  <p class="normal">Yürü, aydınlığa dal; niceye bir Tatar’dan, Ermeni’den söz edeceksin? Ne vakte dek yeninden, yakandan bahsedeceksin? Kefen giy, kılıç kuşan, yürü.</p>

  <p class="normal">* Zil’ka’de ayının beşinci Cumartesi gecesiydi; yıllardan da altı yüz elli dörttü.<sup class="calibre2"><a href="../Text/divanson_split_259.html#footnote-800-44" id="footnote-800-44-backlink">[44]</a></sup></p>

  <p class="normal">Deprem var diye şehirde bir gürültüdür koptu. Gerçekten de şehrin altı üstüne gelecek şimdi.</p>

  <p class="normal">Yürü, şehri bırak da dünyadaki depreme bak; göğün büsbütün şaşılacak bir şekilde dönmesini seyret.</p>

  <p class="normal">Denize bak, timsahı gör, gök renkli denizi seyret… dalgalara bak, o dalgalarda ateşten bir timsah var.</p>

  <p class="normal">Uyumuş timsaha bak; can Yunus’unu nasıl da yutmuş, bir seyret… o can Yunus’unu hani, bundan önce Tanrı’yı tespih eder, noksan sıfatlardan arı olduğunu söylerdi.</p>

  <p class="normal">* Öylesine bir deniz ki anlatmaya kalksam altı yönden de dışarıdır derim; şekillerle de bir ilişiği yok; hiçbir yana dayanmadan durmada; hattâ bundan da arı.</p>

  <p class="normal">O arılık hiç bulanmaz; kararmaz ama bizim gözlerimiz, suyla toprak katrelerinden, topraktaki şekillerin oynayışından kamaşmış.</p>

  <p class="normal">Eli, o pisliklere tapan eli şarabımızı bulandırmada; hadi, hadi, hemen boynunu vuralım onun.</p>

  <p class="normal">Onun adını bile anmasak, bu cezasıdır onun; buna lâyıktır o… kinlenmek bir şey duymaktan doğar; hiçbir şeyden haberi olmadı mı, kini de kalmaz insanın.</p>

  <p class="normal">Âşıkın biri, bir muskacıdan muska istedi. Muskacı muskayı yazdı, al, yere göm dedi.</p>

  <p class="normal">Fakat gömerken maymunu hatırlama; hatırlarsan sevgilinden uzak kalırsın; buluşamazsın onunla.</p>

  <p class="normal">Âşık muskayı gömmek için her yanı döndü dolaştı; fakat maymun bir kere aklına takılmıştı; her yanda pusudan yüz göstermedeydi.</p>

  <p class="normal">Ah dedi, n’olurdu maymunu söylemeseydin; muskadan yardım umanın gönlünde, aklında maymun yoktu ki.</p>

  <p class="normal">Dedi ki: İğneyi bırak, yarayı deşme; a Husâmeddin, uykuya varma; kendini rüya haline sokmaya bak.</p>

  <h3 class="h2baslik" id="calibre_toc_2690">LXIII</h3>

  <p class="normal">Ey şode ez cefâ-yı tu cânib-i çerh dûd-ı men</p>

  <p class="normal">Cevr mekun ki bişneved şâd şeved hesûd-ı men</p>

  <p class="normal">A cefasından dumanım göklere ağan sevgili; cevretme, yoksa duyar da hasetçim sevinir.</p>

  <p class="normal">Dumanımı arttırma, hasetçimi sevindirme… eyvahlar olsun; vücudum ortadan kalkarsa ne de sevinir ya.</p>

  <p class="normal">A benim ak şekerim, ümidimi kırma, ağzımın tadını acıtma da senin elinden gök renkli gömleğimi yırtmayayım.</p>

  <p class="normal">Gönlümü sen aldın, sevgilim sensin; işime gücüme parlaklık veren de sensin; bağım bahçem de sen, baharım da sen… varlığım, ancak senin için.</p>

  <p class="normal">Gece uykularımı aldın, eşim dostumdun benim… yeni bir hırsızlık gösterdin bana; fakat senden başka kârım yok benim.</p>

  <p class="normal">Benim canım, benim dünyam, benim göğümün Zühre’si… ödağacına benzeyen gönlümde ateşin var senin.</p>

  <p class="normal">Bir zamanlar beden yoktu, candım; seninle göklerdeydim; aramızda hiç de benim söz söylemem, benim söz işitmem yoktu.</p>

  <h3 class="h2baslik" id="calibre_toc_2691">LXIV</h3>

  <p class="normal">Germ derâ vo dem medih sâki-i bordobâr-ı men</p>

  <p class="normal">Ey dem-i tu nedîm-i men ey roh-ı tu behâr-ı men</p>

  <p class="normal">A benim çevik sâkîm, ateş gibi gel; bir soluk bile durma; a soluğu eşim dostum, a yüzü ilkbaharım olan güzelim.</p>

  <p class="normal">Bak, horoz öttü; sabah şarabı kokuyor… şarap kadehimi al o denize benzeyen eline.</p>

  <p class="normal">Şarapla ağlayışı yele ver, gülüş yap; şarapla ölüyü dirilt… böyle yaptın mı, a ay yüzlü güzel, işim iştir benim.</p>

  <p class="normal">Bağımın çözülmesi güç, düğüm düğüm çöz de gizlediğim de açığa çıksın, gizlemediğim de.</p>

  <p class="normal">A benim arkam, a benim dayancım; a benim yakınım, a benim soyum sopum, utanmayı bırak, dileğin sırtını kızıştır.</p>

  <p class="normal">Senin sarhoşuna senden başkasının elinden şarap içmek makbul bir şey değil… elinle sunduğun şaraptır ki yüzümü güle döndürür, mahmurluğumu giderir benim.</p>

  <p class="normal">Binlerce cana insaf et, lûtfeyle, kerem buyur, gökyüzü şarabını sun da can devlet kuşu sarhoş bir halde göklere uçsun.</p>

  <p class="normal">* Can yaralardan kurtulsun, şu tahta sargıların hepsinden de halâs olsun; hakkı hukuku gözeten gerçeğim, gerçeklik makamına çıksın otursun.</p>

  <p class="normal">Şarap sun amma gizli sun… akıl yolundan, can yolundan sun da işretime, zevkime herkes ulaşamasın.</p>

  <p class="normal">A benim temkinli padişahım, aşağılık kişilerin gözlerinin bağlanması, canın şehirden kurtulması, fitnenin, şerrin oturup yatışması elbette daha yeğ.</p>

  <p class="normal">Şarap parıl parıl yanmada; cansa binlerce ümitlere düşmede… şarap ata binmiş, koşuyor; cansa yaya olarak çevresinde çırpınıp duruyor.</p>

  <p class="normal">Şu kadehten el çek, buna karşılık o ferahlık kadehini al da ışığımın parlaklığı kederlerine, gamlarına vursun, yok etsin gitsin.</p>

  <p class="normal">Bu şarap, o şaraba karşı değersiz… onun ne coşup köpürmesi var, ne kusturması. Sat bu şarabı da o şarabı seyret, benim sonsuz şarabımı gör.</p>

  <p class="normal">Bu şarap elini titretir, aklını alır ama hoş bir hale gelirsin, ağırbaşlı olursun… kadeh seç de padişahımın elinden sunulan şarabı seyret.</p>

  <p class="normal">* Kadehi yaşayışla dopdolu, küpünün ağzı miskle, amberle mühürlenmiş… Şeytan da kul köle o şaraba, peri de; benim çevikliğim de ondan, âleme yayılışım da.</p>

  <p class="normal">Hadi, sıçra a sâkî, sen söyle… senin gibi öven, anlatan nerde? Hadi ey onun lûtfuyla dokunmuş o kumaş yüzünden benim arışımı, argacımı yırtan, hadi.</p>

  <h3 class="h2baslik" id="calibre_toc_2692">LXV</h3>

  <p class="normal">Çend girîzî ey kamer her terefî zi kûy-ı men</p>

  <p class="normal">Seyd-i tuyîm-o mülk-i tu ger senemîm-o ger şemen</p>

  <p class="normal">* A ay yüzlü, ne vakte dek benim mahallemden kaçacaksın, niceye bir her yana gidip duracaksın? İster put olalım, ister şaman, senin avınız biz.<sup class="calibre2"><a href="../Text/divanson_split_260.html#footnote-800-45" id="footnote-800-45-backlink">[45]</a></sup></p>

  <p class="normal">Her solukta bu alanın bir ucundan bir bahane icat edersin, her solukta yokluktan binlerce hüner çıkarır, gösterirsin.</p>

  <p class="normal">* Konağım durağım pek yoğun ama yurdun gene de şu gönlüm; gönlün yurda akması, yurt sevgisi inanan kişinin inancından, rahmetinden ileri gelir.</p>

  <p class="normal">Suçum pek çok ama senin mevkiinde gözüm yok, mevkiine düşman değilim; a benim padişahım, hiçbir kimse öz canına düşman olur mu?</p>

  <p class="normal">A âşıklar topluluğunun çalgıcısı, davran, tembellik etme; onun güzelliğinin hikâyesini söyle, âşıkların perdesinden vur.</p>

  <p class="normal">Ayrılığı bir kuyuya benzer; onu anmaksa ipe… kuyunun dibindeki Yusuf da o ipe el attı, yapıştı ya.</p>

  <p class="normal">Tadı şekerkamışında ara, o kuru kamışı çiğneme; onun güzelliğinden çare ara, Hasan’ın babasından değil.</p>

  <p class="normal">İradeni vermişsen, dileğin varsa mutlak dilek odur. Tâif derisiysen Yemen’de Süheyl yıldızı var.</p>

  <p class="normal">Güneşi ışık saçmaya, rızık vermeye başladı mı, her yana bak, zerre zerre her şeyi seyret; her şeyin ağzında bir ışık var.</p>

  <p class="normal">Pek güzel olan gül daha da fazla rızıklanmış ama azıcık bir rızık da yaseminin ağzına düşmüş.</p>

  <p class="normal">Hintlilere ömür vermiş, zekâ vermiş, anlayış vermiş ama Huten güzeline de güzellik vermiş, yücelik vermiş, gönül almayı vermiş.</p>

  <p class="normal">Mal mülk, saltanat büyüklerin payı, aşk da küçüklerin… kahrediş kılıca nasip olmuş, lûtfetmekse kalkana.</p>

  <p class="normal">Tanrı’nın balı her gece birinin dudağına kısmet… Hani dört karısı olan adam gibi.</p>

  <p class="normal">Benimse yaşadıkça şekerkamışım aşk; öbür dünyaya gidersem de kefenim aşk.</p>

  <p class="normal">Şaraba düşkünüm, sarhoşluğu azaltma, şarabı eksik etme. İncecik, küçücük bir çocuğum, süt emer çocuğum ben, memeyi ağzımdan alma.</p>

  <p class="normal">Gamla tasalandım mı, aşk eş dost kesilir bana. Gam, tasa ejderhâysa aşk bir zümrüttür.</p>

  <p class="normal">Gönlüme dedim ki: Gam mahmurluğu yolunu bağladıysa şarap, meze, mum, çene topağı güzel mi güzel bir sâkî, bir eş dost getireyim sana.</p>

  <p class="normal">Gönlüm dedi ki: Ondan başka bir mum, ondan başka bir sâkî getireceksen var, o mumu da dama, kapının üstüne at, o sâkîyi de, kadehi de, şarabı da, şişeyi de.</p>

  <h3 class="h2baslik" id="calibre_toc_2693">LXVI</h3>

  <p class="normal">Âmedeem be özr-i tu ey tereb-o karâr-ı can</p>

  <p class="normal">Afv nemâ vo dergozer ez guneh-o esâr-ı can</p>

  <p class="normal">A can neşesi, a gönül huzuru, özür dilemeye geldim; bağışla, canın suçundan geç.</p>

  <p class="normal">Aklın da kilidini ancak senin razılığın açar, gönlün de… seni dilemekten başka ne kıblesi var canın, ne övüncü.</p>

  <p class="normal">Ayrılığınla gül bahçem de yandı, tarlam da… a canım ilkbahar yeli, lûtfunla dirilt onları, yeşert.</p>

  <p class="normal">Senin şarap satanın olmadıkça gönlün mahmurluğu nasıl giderilir? Eğri kaşının büklümü olmadıkça canın işi gücü düz gitmez ki.</p>

  <p class="normal">Sen doğu kesildin de doğdun mu, gönlün önü de aydınlanır, ardı da… Sen gönül almaya başladın mı, her solukta canlar feda olsun sana.</p>

  <p class="normal">Yalımlarının gönül penceresine vurup parlayışı, akla göz verir, görüş verir de can ibret alır her solukta.</p>

  <p class="normal">Buluşmadan uzak kalış gamına düşünce sevgilinin yolu dürülür gider; Tanrı yolunda cana dost olan Tanrı’dır gene.</p>

  <p class="normal">Gizli erlerin gül fidanına benzeyen boyları, güle benzeyen yüzleri, bir kere erişti mi, can kucağı, çimenlik olmaksızın kızıl güllerle dolar.</p>

  <p class="normal">* O benim solukdaşımdır, mağara dostumdur diye lâf ettim; hiç işkilim yok, dostumsun benim; kalk, can mağarasına gel.</p>

  <p class="normal">Ben Tanrı’yım dedi de sınanma yurduna geldi gönül… o solukta darağacının dibi cana sonsuz bir devlet oldu gitti.</p>

  <p class="normal">Sensiz yeşeren bahçenin lâyığını kış verir… sensiz diri olan can, can sayılmaz ki.</p>

  <p class="normal">Tuzağın avının gözüne yem gösterdi… aşkın, can mahallesinin kapısına dek bütün evi kapladı.</p>

  <p class="normal">Sözün yarısı söylendi, yarısını da sus, söyleme; can padişahı, söyleyeceğin sözü herkese yayar, duyurur.<sup class="calibre2"><a href="../Text/divanson_split_261.html#footnote-800-46" id="footnote-800-46-backlink">[46]</a></sup></p>

  <h3 class="h2baslik" id="calibre_toc_2694">LXVII</h3>

  <p class="normal">Çihre-i şerm-gîn-i tu bisted şermgân-ı men</p>

  <p class="normal">Şûr-ı tu kerd âkıbet fitne vo şer mekân-ı men</p>

  <p class="normal">Utangaç yüzün, utangaçlığımı giderdi benim; acılığın, kavgacılığın, sonunda sınanmalara düşürdü beni, kötülükler yurt oldu bana.</p>

  <p class="normal">Ay, senin kapına diktiğin bir kul; kapında yalvarıp duruyor; a izi güzel padişahım; bir soluk olsun n’olur, gel de görün bana diyor.</p>

  <p class="normal">Senin yolunda en aşağılık bir çöpüm, uzak yoldan geliyorum… ey gönlüm elinde olan; hikâyemi dinle benim.</p>

  <p class="normal">Göğün çevresinde dönmedeyim, kimi dolmadayım, kimi boşalmada… çünkü ey benim gönlüm, ey benim canım, canımdan huzuru, kararı sen aldın.</p>

  <p class="normal">Çevrende dönüyorum ama çevren nerde ki? A kapısı bana aman kapısı olan, kapının çevresinde yelip yortuyorum ben.</p>

  <p class="normal">Göbeğimi aşk kesti; tavafım çevrende dolaşmak… sözüm de sana karşı bir tercüman ancak, lâfım da.</p>

  <p class="normal">Kimi zaman tamamıyla lâ’l oluyorum, kimi zamansa nal… bir kere daha madenime gel de keremini söyleyeyim senin.</p>

  <p class="normal">Bana, niceye bir, ne vakte dek söze doymayacaksın dedi; doymuyorum, çünkü şu akıp giden sözüm, senin bulunduğun yere gidiyor.</p>

  <h3 class="h2baslik" id="calibre_toc_2695">LXVIII</h3>

  <p class="normal">Râz-ı tu fâş mîkunem sebr nemand bîş ezin</p>

  <p class="normal">Dûş-i felek nemîkeşed derd-i merâ vo nî zemin</p>

  <p class="normal">Bundan öte sabrım kalmadı; sırrını yayacağım artık. Çektiğim derdi ne göğün sırtı çekebilir, ne yeryüzünün sırtı.</p>

  <p class="normal">Benim şu gönlüm nasıl gamlarla dopdolu, senin gönlünse ne de kayıtsız; aldırış bile etmiyor. Yüzün Çin güzelinin yüzü gibi güzel mi güzel; benim yüzümse buruşuklarla dolu.</p>

  <p class="normal">Nerdeyse şu dünya yanıp gidecek; niceye bir yanacak bu gönlüm? Güzelim, ne vakte dek bu böyle sürecek; ne zamana dek böyle gidecek bu?</p>

  <p class="normal">Sarhoşum, bin yıllık sırrı yayacağım gitsin; ister gözünü yum; ister aç da bir hoş seyret.</p>

  <p class="normal">Ay, coşkunluğumu gördü de yoldan döndü, yanıma geldi; kimseye iz verme dedi, senin dostunum ben, seninle düşüp kalkmadayım.</p>

  <p class="normal">Gözlerim kamaştı; bir soluk yüzüne bakakaldım; a güzel mi güzel dilberim dedim; a sudan yaratılmış, ateşli güzel.</p>

  <p class="normal">A benim güzelim, onun cana canlar katan yüzü tıpkı mı tıpkı bu yüz; Tanrı için gönüller kapan çalgıcım bu mu bu işte.</p>

  <p class="normal">Senin aşkına döşenmişim ben, ateşime su serp ey o dünyadaki gizli ay; Ey Tebriz’deki Şemseddin.</p>

  <h3 class="h2baslik" id="calibre_toc_2696">— V —<br class="chapter"/>
  LXIX</h3>

  <p class="normal">Seht hoşest çeşm-i tu v’on ruh-ı gul-feşân-ı tu</p>

  <p class="normal">Dûş çi hordeî dilâ rast begû be cân-ı tu</p>

  <p class="normal">Gözlerin, o güller saçan yüzün, yanakların pek güzel. Dün gece ne içtin a gönül, doğru söyle canın için olsun.</p>

  <p class="normal">Adın fitneci; tuzağın şekerlerle dolu; kadehin neşe veriyor; ekmeğin tatlı tuzlu.</p>

  <p class="normal">Ölü bile seni görse anlar ki sarhoşsun; ne kadar gizleyebileceksin? Şarap, gizlediğini yayar, ortaya döker.</p>

  <p class="normal">Benim feryatlarla dolu gönlümden kebap kokusu geliyor; senin soluğundan, senin feryadından da şarap kokusu duyuluyor.</p>

  <p class="normal">Tanrı için olsun, gel, söyle; yahut da beni bırak, sana vekil olayım da dilinden iki çift söz söyleyeyim.</p>

  <p class="normal">Sonu olmayan güzelliğinin bir zerreciğini gösterdin; bütün güzellerin güzellikleri mat oldu, hepsinin güzelliklerini kesada verdin gitti.</p>

  <p class="normal">Gene benim gözüm kimseciklerin görmediğini gördü; gene benim pîrim senin yüzünden kendinden geçmiş, sarhoş bir halde çıkageldi.</p>

  <p class="normal">Her solukta bana, aklın nerde, ne oldu sana diyorsun… senin sınamalarınla, senin derdinle kulunda akıl kalmadı ki.</p>

  <p class="normal">Her seher çağı, kış bulutu gibi kapına gözyaşı yağmuru yağdırmadayım; sonra da yenimle eşiğini silmede, o eşiği gözyaşlarımdan arıtmadayım.</p>

  <p class="normal">Doğuya da gitsem, batıya da gitsem, göğe de ağsam senin izini bulmadıkça yaşayıştan bir iz bile yok bende.</p>

  <p class="normal">Bir ülkenin zahidiydim, bir minberin sahibi… gönül kazası beni ellerini çırpar bir âşık etti sana.</p>

  <p class="normal">Tanrı hakkı için şu dünyadakilerin şarabını içmemişim; fakat gene de adamakıllı sarhoş oluyorum da başka bir zanna düşeceğinden korkuyorum.</p>

  <p class="normal">Gönlümden sabır uçtu gitti, başımdan akıl kaçtı gitti. Amansız sarhoşluğun beni nereye dek çekecek acaba?</p>

  <p class="normal">Bir kara arslana benzeyen aşkın, kemiklerimi kırıp ufalıyor; bana sen kefil olmamış mıydın? Peki, ne oldu bu kefilliğin?</p>

  <p class="normal">A Tebriz, Tanrı için olsun, Şemseddin’e gene söyle; de ki: Senin dünyanın yüceliğine şu iki âlem de haset etmede.</p>

  <h3 class="h2baslik" id="calibre_toc_2697">LXX</h3>

  <p class="normal">Hin gej-o rast mîrevî bâz çi hordeî begû</p>

  <p class="normal">Mest-o herâb mîşevî hâne be hâne kû be kû</p>

  <p class="normal">Kendine gel, eğri büğrü gidiyor, yalpa vurup duruyorsun? Gene ne içtin ki ev ev, sokak sokak, sarhoş, yıkılmış bir halde gitmedesin? Söyle.</p>

  <p class="normal">Kiminle eş dost olmuştun, kimden bir öpücük çalmıştın? Halka halka, tel tel kimin saçlarını çözmüştün?</p>

  <p class="normal">Hayır… kim seninle eş dost olabilir a bütün gözlerin ışığı güzel? Havuzdan havuza, dereden dereye balık gibi gizli gidersin sen.</p>

  <p class="normal">Doğru söyle, gizleme; âşıklara arkanı çevirme; çeşme nerde; söyle de testi testi su taşıyayım.</p>

  <p class="normal">A güzelim, gönlüm de senin, canım da; şişeye benzeyen gönlüm, şarabını sağrak sağrak içmiş; canın için doğru söyle.</p>

  <p class="normal">Hayalin dün gece toplulukta beni arıyordu; bu kulunu tanımadı da yüz yüze bakışamadık gitti.</p>

  <p class="normal">Kulunu, bu eğri büğrü giden kulunu tanıyınca da hey dedi, eve gel; niceye bir o yana bu yana gideceksin?</p>

  <p class="normal">Ömrün kötüyle, iyiyle, hayırla, şerle yolculukta geçti gitti; hani odadan odaya, kocadan kocaya giden şaşkın kadınlar gibi.</p>

  <p class="normal">Ona, a can elçisi dedim; a can âyetinin inmesine sebep olan, sen içtiğinden sun bana; niceye bir bu dedikodu?</p>

  <p class="normal">Dedi ki: Ezel kıvılcımını ağzına götürürsen ağzını da yakar, boğazını da; sonra boğazından boğazından bar bar bağırırsın.<sup class="calibre2"><a href="../Text/divanson_split_262.html#footnote-800-47" id="footnote-800-47-backlink">[47]</a></sup></p>

  <p class="normal">Tanrı, her yiyenin lokmasını ona göre vermiştir; boğazında kalacak şeyi umma, isteme; arama, arama.</p>

  <p class="normal">Gönül de feda olsun dedim, can da; can şarabı nerede? Ödlek kişilerden değilim ki hay-huydan ürkeyim de kaçayım.</p>

  <p class="normal">O şarapla eş dost olmadan, o şaraptan ürken kişinin boğazı da kesilsin, ağzı da… bu yolda topallayan, sürçen, düşmandır bana, düşman.</p>

  <p class="normal">O şaraptan eli boş olan, padişahlar padişahı bile olsa bir manastırdaki sekide kalakalmış eli kesik birisi sayılır.</p>

  <p class="normal">Sus, güven, iyinin, kötünün sırrına mahrem ol; fakat denemediğin kişiye de sır söyleme.</p>

  <h3 class="h2baslik" id="calibre_toc_2698">LXXI</h3>

  <p class="normal">Key zi cihan biron şeved cuz’-ı cihan hele begû</p>

  <p class="normal">Key berehed zi âb nem çun becehed yekî zi dû</p>

  <p class="normal">Aklını başına devşir de söyle: Dünyanın parça buçuğu olan, nasıl olur da dünyadan dışarıya çıkabilir? Islaklık, ne vakit sudan kurtulabilir; birincisi ikincisinden nasıl olur da kaçar, ayrılır?</p>

  <p class="normal">A oğul, hiçbir ateş bir başka ateşle sönmez… gönlüm aşk yüzünden kan olmuş; kanımı kanla yuma benim.</p>

  <p class="normal">Ne kadar kaçtıysam gölgem ayrılmadı benden… kıl gibi incelsem de beni vekil eden gene gölgem.</p>

  <p class="normal">* Gölgeleri ancak güneş giderebilir… gölgeyi uzatır, kısaltır güneş; bunu, bu hüneri güneşte ara sen.</p>

  <p class="normal">İki bin yıl gölgenin peşinden koşsan sonunda görürsün ki, gene geridesin sen ve gene gölge ilerde.</p>

  <p class="normal">Tapı kılınandır suçun; nimetindir zahmet kesilen; mumundur karanlık veren sana; bağındır arayıp taraman senin.</p>

  <p class="normal">Anlatırdım bunu ama gönlünün beli kırılıverir; gönül şişesini de kırarsan artık yamamak fayda vermez sana.</p>

  <p class="normal">* Benden duy, benden işit, gölge de gerektir sana, ışık da… ikisi de beraber gerek. Baş koy da “Sakının” ağacının önünde uza gitsin.</p>

  <p class="normal">Onun lûtuf ağacından geliştin, kanatların çıktı mı da sus; güvercinler gibi bakra-baku demeye kalkışma.</p>

  <p class="normal">Kurbağa suda yüzer; yılan yetişemez ona… fakat ötmeye başladı mı, yılan nerde olduğunu anlar onun.</p>

  <p class="normal">Düzenci kurbağa yılan gibi öter ama kurbağalığındaki o gevşeklik yok mu, sesiyle, soluğuyla kurbağa kokusunu verir, sesinden ne olduğu anlaşılır.</p>

  <p class="normal">Fakat kurbağa sussaydı, yılan av olurdu ona… defineye giren arpayla arpa ölçeği bile defineden sayılır hani.</p>

  <p class="normal">Altın arpa ölçeği bile define olurken, toprakta kaybolmazken elbette can ölçeği de onun haznesine, onun definesine varırsa hazne ölür, define kesilir.</p>

  <p class="normal">Sözü bu kadarla mı bitireyim, yoksa daha da sıktıkça sıkayım mı? Buyruk senin ey güzel huylu padişahım benim, ben kimim ki?</p>

  <h3 class="h2baslik" id="calibre_toc_2699">LXXII</h3>

  <p class="normal">Der sefer-i hevây-ı tu bîheberem be cân-ı tu</p>

  <p class="normal">Nîk mübârek âmedest in seferem be cân-ı tu</p>

  <p class="normal">Havana düşmüşüm, yollardayım ama canına and olsun, yolculuğumdan haberim bile yok… canına and olsun ki bu yolculuğum pek kutlu oldu.</p>

  <p class="normal">O kemeri kuşandın, kızıl kaftanlara büründün; fakat o arada o kemer yüzünden de beni ağlar, inler bir hale soktun gitti.</p>

  <p class="normal">Ay gibi doğdun, aylara da Ay kesildin sen; o Ay yüzünden yeniay gibi arık bir hale geldim ben.</p>

  <p class="normal">Kurum da senin hayalin, senin yüzünün, güzelliğinin aynası, yaşım da… canına and olsun ki gönül yanışıyla dudaklarım kupkuru, gözlerim yaş içinde.</p>

  <p class="normal">O yumulmuş lâ’l dudaklarını açtın, şeker dengini ortaya döktün ya; o zamandan beri kanadı kırık sinek gibi senin şekerine düştüm and olsun canına.</p>

  <p class="normal">Tuzak daima kolun kanadın âfetidir ama and olsun canına, senin tuzağına düşünce kolum kanadım kurtuluyor benim.</p>

  <p class="normal">Her seherin ışığı, Şemseddin’in Tebriz’indedir; canına and olsun ki ben sehere benziyorum, boyuna güneşi beklemedeyim.</p>

  <h3 class="h2baslik" id="calibre_toc_2700">LXXIII</h3>

  <p class="normal">Çîst ki her demî çonin mîkeşedem be sây-ı o</p>

  <p class="normal">Anber nî vo müşk nî bûy-ı veyest bûy-ı o</p>

  <p class="normal">Her solukta beni öylece ona doğru çeken ne? Amber değil, misk değil; onun kokusu, onun kokusu.</p>

  <p class="normal">Değer biçilmez bir zincir var, bütün tövbelere düşman. Tövbemi bozdurdu bana. Kim oluyorum ki ben, taş atan o, kırılan testi gene onun testisi.</p>

  <p class="normal">O nice tövbeler bozdurur; böylesine güzele karşı tövbe mi olur? Perdeler yırtmak, gönüller kapmak, onun huyudur, huyu.</p>

  <p class="normal">Tövbem onun için, tövbemi bozduran da onun sevgisi… Yüzünü görünce tövbem de yandı gitti, suçum da.<sup class="calibre2"><a href="../Text/divanson_split_263.html#footnote-800-48" id="footnote-800-48-backlink">[48]</a></sup></p>

  <p class="normal">Akıl, can ağacı, bu ağacın dalları budakları onun bahçesinde değil mi ki? Ölümsüzlüğün abıhayatı onun deresinde akmıyor mu ki?</p>

  <p class="normal">Aşk da, şarapla, sağrakla neşelenmek de ondan… her yandan, her bucaktan onun hay-huyu gelmede.</p>

  <p class="normal">Kendini beğenen, kabak gibi yücelere geçer; geçer ama insan kendi varlığından boşalmadıkça da kabağı dolmaz da dolmaz.</p>

  <p class="normal">Beliren, kısalan, uzanan gölge, gölgenin arayıp taraması, hep can güneşinin yüzündendir.</p>

  <p class="normal">Gölge de odur, ışık da o… derlenip toplanan da o, uzayıp giden de o… Işık onun yüzünün vurmasındandır, gölge saçlarından.</p>

  <p class="normal">Ey cana benzeyen Ay, ey can Güneş’i, apaçık yırt perdeyi de gök de yedi kat perdesini yırtsın gitsin.</p>

  <p class="normal">Koynumda, varlığımda senden başka ne varsa, o varlık perdedir bana. Ey varlığına karşı benim de, benliğin-senliğin de yok olup gittiği güzel.</p>

  <h3 class="h2baslik" id="calibre_toc_2701">LXXIV</h3>

  <p class="normal">Seng şikâf mîkuned der heves-i likaa-yı tu</p>

  <p class="normal">Can per-o bâl mîzened der tereb-i hevâ-yı tu</p>

  <p class="normal">Seninle buluşma hevesine düşer de taş bile yarılır gider; can senin neşene düşer de nağmelerinle kol salar, kanat çırpar da havalanır, uçar.</p>

  <p class="normal">Ateş erir, su olur, akıl kendinden geçer, yıkılır… gözlerim senin yüzünden uykuya düşman kesilir.</p>

  <p class="normal">Sabır elbisesi yırtılır, akıl kendinden geçer… ejderhâya benzeyen aşkın kayaları yer, insanları sömürür.</p>

  <p class="normal">Yürüyüp gideni bağlama, gülüşü ağlayışa döndürme… kuluna kölene cevretme, senin yerine konacak bir kimsesi yok onun.</p>

  <p class="normal">Suyun derede aktıkça sözlerim nasıl doğru düzen gider ki? Kimi olur, senden utanırım da soluk bile alamam.</p>

  <p class="normal">Aşkının gıdası ne? Şu yanmış, kavrulmuş ciğerim. Yıkılmış gönlüm nedir? Senin vefa tezgâhın.</p>

  <p class="normal">Küp taşıp köpürmede, çeng coştukça coşmada, seni övmede… kimdir şarap içen?</p>

  <p class="normal">Kapımdan aşk girdi de başıma elini koydu; sensiz olduğumu görünce de eyvahlar olsun sana dedi.</p>

  <p class="normal">Gördüm ki sarp bir konak, karmakarışık bir yer, pek zor bir iş… gönül de gitmiş elden; elinin altında, ayağının dibinde serilekaldım ben.</p>

  <h3 class="h2baslik" id="calibre_toc_2702">LXXV</h3>

  <p class="normal">Cân-o ser-i tu ey puser nîst kesî be pây-ı tu</p>

  <p class="normal">Âyine bîn be hod neger kîst deger verây-ı tu</p>

  <p class="normal">Oğul, canına, başına and olsun, eşin, benzerin yok… aynaya bak, kendini bir seyret, senden başka güzel kimdir ki?</p>

  <p class="normal">Kendi yüzünü öp, kendi kulağına sır söyle; kendi güzelliğini seyret, kendi kendini öv.</p>

  <p class="normal">Sırrın geçici değil, nazın boş yere değil… sırrın, kulağına söylenmede, nazlanman gene kendi kendine.</p>

  <p class="normal">Kalk git yanımdan a akıl, git de iyiden de kurtulayım, kötüden de… sen de a gönül, var git yanımdan da lâyığını vermeyeyim senin.</p>

  <p class="normal">Hem babasın sen, hem oğul… hem şekerkamışısın, hem şeker… senden başka kim var? Varsa söyle.</p>

  <p class="normal">Yumulmuş ağzı sen aç; değer biçilmez akıyk nedir? Söyle… akıyk madeni de sensin zâti. Sana ne paha biçeyim ben?</p>

  <p class="normal">Ne bittiyse, ne yetiştiyse senin gölgendir ey oğul; iki dünyaya da gölge salan senin devlet kuşundur ey oğul.</p>

  <h3 class="h2baslik" id="calibre_toc_2703">LXXVI</h3>

  <p class="normal">İd nemîdehed ferah bî nezer-i hilâl-i tu</p>

  <p class="normal">Kûs-o duhul nemîçehed bî şeref-i dovâl-i tu</p>

  <p class="normal">Senin yeniaya benzer kaşlarını seyretmedikçe bayram insana bir ferahlık vermiyor. Senin tokmağının yüceliği olmadıkça davulun da sesi çıkmıyor, dümbeleğin de.</p>

  <p class="normal">Her solukta gönlüm sana akıyor, sense her solukta biraz daha beziyorsun benden… eyvahlar olsun, gönlümün sana akışı, senin bezmenden utanmıyor mu utanmıyor.</p>

  <p class="normal">Nazlan a canın yaşayışı, ululan, dizgin kas… Güneş’le Ay sana bir delil; balla şeker nazlanışın senin.</p>

  <p class="normal">Her alımlılık âyetini senin Ay’a benzer yüzün okudu dünyaya… her çeşit kutluluğun mayası senin ay yüzündür; senin yeni yılın.</p>

  <p class="normal">Arı duru su senin; bağ bahçe, fidan gene senin. Senin fidanın senin arı duru suyundan başka su içmez ki.</p>

  <p class="normal">Tatlılar senin; bağ bahçe, saray, var-yok hep senin… seher yelin esti mi, ağaçlar oynamaya koyulur.</p>

  <p class="normal">* Gökyüzü mutfağındır; mutfaktakiler de yıldızlardır. Ateş, su senin malın mülkün… bütün yaratıklar çoluğun çocuğun.</p>

  <p class="normal">Aşk en aşağı adın; gökyüzü en alçak damın… güneşlerin parlaklığı bile senin dolunmaz Ay’ından bir ışık.</p>

  <p class="normal">Bütün bir dünya, serabının parıltılarını görmüş de, dudakları kuru bir halde… serabının lûtfu bu, ya arı duru suyun nedir, nasıldır acaba senin?</p>

  <p class="normal">Ağaca lûtfedersin, hali değişir, yeşerir, boy atar; a ay yüzlüm, seninle buluşunca canın, gönlün hali nic’olur?</p>

  <p class="normal">Senin huylarındaki yücelik yüzünden zehirse şeker kesilir, taşsa mücevher olur, geceyse seher çağına döner.</p>

  <p class="normal">Gönlümde çok sözler var, fakat ağzımı yumdum, söylemiyorum… Senin sözlerini içeyim diye kulağımı açmışım artık.</p>

  <h3 class="h2baslik" id="calibre_toc_2704">LXXVII</h3>

  <p class="normal">Bâde çü hest ey senem bâz mekîr-o nîmegû</p>

  <p class="normal">Erzemekun du dest nî por kun zod on sebû</p>

  <p class="normal">A güzel, mademki şarap var; sunmazlıkta bulunma; olmaz deme… İki elini açıp da gösterme; tez o testiyi doldur.</p>

  <p class="normal">A gamı gideren çalgıcı, bu testiye taş atma… Tanrı kapısından bir testi su alınırsa derenin suyu eksik olmaz ya.</p>

  <p class="normal">Hani Mûsa Peygamber’in eli bir meclis düzüp koşmuştu, bir toy yapmıştı da büyücüler o şaraba can feda etmişlerdi, işte onlara sunulan kadehle sun ey sâkî.</p>

  <p class="normal">Açıkça gel, apaçık sun; aşk şarabının apaçık sunulması daha iyi… Herkese bayram bugün; ama ramazanmış, varsın olsun.</p>

  <p class="normal">Kalp akçeye benzeyen ikiyüzlünün inadına dalları budakları oynat… o geniş lûtfu, o sonsuz ihsanı kat kat yay, döşe.</p>

  <p class="normal">Kaptığın zarı koy avcuna bir soluk; bizden rehin aldığın şeyi tekrar arama bizden.</p>

  <p class="normal">Bıldır ölenim, sevgilimin yüzünden gene dirildi. O Mesîh huylunun yüzünden kefeni içinde gülmeye başladı.</p>

  <p class="normal">A haşri, kıyameti inkâr eden, herze yeme; gel de gör; O’nun bahçesinde selvi boylular, çimen gibi gene yerden bitti.</p>

  <p class="normal">Herkes sustu ama gizli âlem de dilsiz konuşmada… Dedikodu nağmeleri olmaksızın dünyaya hutbe okumada.</p>

  <h3 class="h2baslik" id="calibre_toc_2705">LXXVIII</h3>

  <p class="normal">Sîm-berâ zi sîm-i tu sîm-berem be cân-ı tu</p>

  <p class="normal">V’ez mey-i nov ki dâdeî can neberem be cân-ı tu</p>

  <p class="normal">A gümüş bedenlim, canına and olsun, senin gümüş bedenin yüzünden benim bedenim de gümüşe döndü. Canına and olsun, sunduğun şarap yüzünden candan olmam artık.</p>

  <p class="normal">Ağır zahmetlere katlanırım ben; yarala beni, hoşlanırım bundan… canına and olsun, ateşler içindeyim ama tüm altınım ben.</p>

  <p class="normal">Her soluk aldıkça soluğum cana gelir, kesilir gider… ayaktan kalmışım ama canına and olsun ki başa da can kesilmişim.</p>

  <p class="normal">Aşkın hekim kılığına girdi de geldi, bir şerbet sundu; o şerbeti içtim ama canına and olsun, daha da beter olmadayım.</p>

  <p class="normal">İki gözün ışığıyla Ay’ın ışığı bir araya geldi mi, birleşir gider; canına and olsun ki sen canıma Ay gibi doğmuşsun; ben de gözüm.</p>

  <p class="normal">Göz önünde olan her şey yapılır, onarılır. Ah, canına and olsun, bense senin bakışlarından yıkılmış gitmişim böyle.</p>

  <p class="normal">Şemseddin’in Tebriz’inde pek yüce bir ağaç var; canına and olsun, o ağaç yüzünden neşeliyim, boy atmışım, yeşermiş, gelişmişim.</p>

  <h3 class="h2baslik" id="calibre_toc_2706">LXXIX</h3>

  <p class="normal">Men ki sitîze-rûterem der teleb-i likâ-yı tu</p>

  <p class="normal">Bedhem cân-ı bî vefâ ez cehet-i vefâ-yı tu</p>

  <p class="normal">Seninle buluşma, sana kavuşma dileğine düşmüşüm de bu dilekte inat edip durmadayım; vefana erişmek için bu vefasız canı vereceğim ben.</p>

  <p class="normal">Gönlüme lûtfettiğin şeyle gönlümü ferahlandırdın; fakat bu binlerce lûtfundan biridir ancak; karşılık olarak ne yapabilirim sana ki?</p>

  <p class="normal">Bana güç kuvvet veren gülbeşeker seni övüştür, sana şükretmedir; şerefli sürmem de ayağının bastığı topraktır.</p>

  <p class="normal">Bir tat tattırmasaydın yeşillik bitmezdi yerden, çağrışını duymasaydı dönmezdi gökyüzü.</p>

  <p class="normal">Gül fidanlarının dünyası senin kızıl, senin yeşil elbiselerine bürünmüştür; gece yolcularının ümidi senin günlerine bağlıdır.</p>

  <p class="normal">İnsanların yüzleri senin yüzünün aynası olmasaydı, insanlardan kaçardım, dağlara sığınırdım ben.</p>

  <p class="normal">* Dehrî’nin bahtı yok da onun için ölümden sonra dirilmeyi inkâr eder. Yoksa senin ölümsüzlüğün ona da bir ölümsüzlük bağışlardı.</p>

  <p class="normal">Cansızlarla, bitip boy atan, üreyen bitkilerle dolu bir samanlığa benzeyen dünya senin kehribarın olmasaydı yokluktan nasıl gelir, belirirdi?</p>

  <p class="normal">Hay-hay diye birbiri ardınca çağırman olmasaydı, toprağın gönlünde hay-huy olur muydu hiç?</p>

  <p class="normal">Kendiliğinden bir lûtuftur gelir çatar hani, kimdir çeken onu? A gönül, o kendiliğinden geliş de senin Rabbinin bir lûtfudur.</p>

  <p class="normal">Zerre, zerreye der ki: Ne vakte dek havada uçup duracağız? Zâti hava da, zerre de senin güzelim havanın elinde.</p>

  <p class="normal">Hava, günün başlangıcından geceye dek yüzlerce şekle girer; her şekilde senin için çark urur, oynar durur.</p>

  <p class="normal">Havanın oyununu görmüyorsun ama ağaçların oyunlarına bak; yahut da canın, Tanrı’nın önünde, ardında oynayışını seyret.</p>

  <p class="normal">Yeter, sus artık da her biri kendi sözüne dalsın; bütün huylar senin dileğine âşık olamaz ya.</p>

  <h3 class="h2baslik" id="calibre_toc_2707">LXXX</h3>

  <p class="normal">Ey tu amân-ı her belâ mâ heme der amân-ı tu</p>

  <p class="normal">Cân-ı heme hoşest der sâye-i lûtf-ı cân-ı tu</p>

  <p class="normal">A her belâya aman olan, hepimiz de amanındayız senin. Herkesin, her şeyin canı canının lûtfuyla hoştur, güzeldir.</p>

  <p class="normal">Bütün dünyanın padişahı sensin; herkesin özü, temeli sensin… Mademki bizimsin sen; sana mensup olanlardan bir gamımız yok bizim.</p>

  <p class="normal">A ay yüzlüm, dün gece gam bulutun ciğerime geldi de senin dilinden, damdan, kapıdan yüzlerce olmayacak şey söyledi bana.</p>

  <p class="normal">Onun sözleri yüzünden gönlüm sıçradı, hayaline doğru gitti… ey şeker huylu güzelim, senin zamanında, yerindedir değer, lâyıktır bütün bu işler.</p>

  <p class="normal">Sana kavuşma hevesiyle, senin dünyana ulaşma dileğiyle bu dünyadadır canım; ağzımdaysa senin ateşin var, ateşin.</p>

  <p class="normal">Aşkının yolunda ne bedenden bir iz var bende, ne candan bir iz… Senin izini bulmak için ateş gibi gidiyorum çünkü.</p>

  <p class="normal">Bu kul, senin cevherini gördü de kapında topalladı, kaldı… a mücevherci, senin dükkânının yanında ayaktan kalmışım işte.</p>

  <p class="normal">O kemeri çözersen gönül de sevinir, ciğer de… ey güzel elbiselim, belinden çöz o kemeri.</p>

  <p class="normal">Çöz de bir cana bak, canımı madene döndür; Şemseddin’in Tebriz’inde, bugün ulaşayım senin madenine.</p>

  <h3 class="h2baslik" id="calibre_toc_2708">LXXXI</h3>

  <p class="normal">Ey tu hemûş-ı por suhen çîşt heber beyâ begû</p>

  <p class="normal">Sûre-i hel etâ behon nükte-i lâ fetâ begû</p>

  <p class="normal">* Ey gönlü sözlerle dolu olan, ey gene de susup duran; ne haber? Gel, söyle… Hel etâ sûresini oku, Lâ fetâ nüktesini söyle.</p>

  <p class="normal">Can çadırını göğün en yücesine kur; denizin gönlünden dalgalar kopar; varlık tulumunu yırt; şu iki üç sakayı bırak gitsin.</p>

  <p class="normal">Varlığından yola düştün, benliğinden geçtin mi iki dünyadan da geçersin… kimden çekiniyorsun? Sözü ağzında çiğneme, söyle.</p>

  <p class="normal">Özlü lâ’l şaraptan haber var mı, yok mu? Gönlümüze kıvılcımlar saç, başımıza çık da söyle.</p>

  <p class="normal">Gökyüzü sâkîsi neşeli; yeryüzü meclisinin dudakları kupkuru… bu ikisinden gündüzle gece doğmuş; sebebi ne? Söyle.</p>

  <p class="normal">Göğün gönlünden, yeryüzünde bağlar bahçeler, güller, yaseminler var. Fakat güz yeli de pusuda… neden böyle oluyor bu? Söyle.</p>

  <p class="normal">Nekeslik, cömertlik… hayır, şer birbirinden ayrı değil. Bir değil, iki değil… söyle, iki görünen nedir?</p>

  <p class="normal">A sarhoş bülbül, karakış yüzünden ne vakte dek feryat edeceksin? Hay bülbül, cefayı anış yeter artık; şükret, vefadan bahset.</p>

  <p class="normal">Şu iki konaklık yolda hiçbir şükrün yok ki şikâyetsiz olsun; yok ol, yokluğa dal da arılık duruluk aynasını anlat.</p>

  <p class="normal">Parça buçuğu bırak, tümü söyle… Dikeni bırak, gülden bahset… Onun sıfatlarından geç, zata bak, Tanrı’dan bahset.</p>

  <h3 class="h2baslik" id="calibre_toc_2709">— H —<br class="chapter"/>
  LXXXII</h3>

  <p class="normal">Yâ reculen hasîduhû mecnebetun ve mabhale</p>

  <p class="normal">Leyse yeluzzuke’l hevâ leyse li fîke havsale</p>

  <p class="normal">A ekini biçilmiş, otu yanmış, kavrulmuş, toprağı ayaklar altında kalmış adam; aşk sana bir tat vermez, zaten ona dayanış da yok sende.</p>

  <p class="normal">Aşkta güvencim, dayancım, efendim benim yanımda, benimle… hani kadehin dibindeki yudumcağızı istiyorsun da elde edemiyorsun ya; benim ümidim, benim dileğim seninki gibi yitip gitmiyor.<sup class="calibre2"><a href="../Text/divanson_split_264.html#footnote-800-49" id="footnote-800-49-backlink">[49]</a></sup></p>

  <p class="normal">A boyuna şikâyet edip duran, şikâyete doymadın gitti; mademki bu dükkân kira ile; ister hasede düş, ister kine; faydası yok.</p>

  <p class="normal">Hacıların başı olmak için hacca yaya gidiyorsun; peki, ayağın şişti, kabardıysa ne diye elbiseni yırtıyorsun?</p>

  <p class="normal">Yarı buçuk bir şiş yüzünden utanmaz mısın ki her adımda kervana bir gürültüdür salıyorsun?</p>

  <p class="normal">İnsan dediğin gemi yavaş yürür, gevşek gider bir lengerdir; çekilmeden, küreksiz bu denizden geçemez.</p>

  <p class="normal">* Mademki er değildin, ne diye çabaya koyuldun, savaşa girdin; namaza, oruca, gece yolculuğuna, hacca düştün; çileye soyundun?</p>

  <p class="normal">Dayanmak erlerin harcıdır; karılar da bağırır, ağlar… Padişahın atının boynuna çan takmak ayıptır.</p>

  <p class="normal">Yürü, hoş bir halde safa gir, gönlü dar bir halde değil ha… ferahlat gönlünü… daralarak gelmekten hafakanlar doğar; emzikli sürahinin ağzından çıkan lıkırtılar duyulur.</p>

  <p class="normal">Tek Tanrı’nın has kulu, çerçöp makulesi kişilerin iyisinden, kötüsünden ne gam yer ki? Uhud Dağı selle, depremle oynar mı yerinden?</p>

  <p class="normal">Hayır için, şer için yürek oynatıp durma; gizlilik iline bak; meleklerin oyunlarını seyret, seslerine dal; zâti can da onların arasında.</p>

  <p class="normal">Altın olmak bir yücelikse altının eziyeti ateş olur, kıvılcım kesilir insana… verdiği korkuyu arslan bil, adamı bağlayışı da bir zincirdir onun.</p>

  <p class="normal">* Narı şarap yapmak için sıkarsan nar eksilmez ki… âmülenin dövülmesi, fayda vermesi, ilaç olması içindir.</p>

  <p class="normal">Beden candan gebe kalmıştır; doğum ağrısı da bedenin çektiği ağrıdır, sızıdır… gene de gebe olan derdin, mihnetin gelip çatmasıysa çocuğun doğmasıdır.</p>

  <p class="normal">Şarabın acılığına bakma, sarhoşların işretini seyret, zevkine dal. Gebenin çektiği ağrıyı görme, ebenin ümidine bak.</p>

  <p class="normal">* Bu mihnet belâdurdur; önce belâdır ama sonradan bir inci kesilir… soruya çekilmenin başında zor vardır; ardından yüzleştirme gelir.</p>

  <p class="normal">Değirmen gibi dönüp duran dokuz gök, yeryüzü, yeryüzünün çobanla sürüyle dopdolu yaylım yerleri, Tanrı’dan başka kimin mülkü?</p>

  <p class="normal">Oğul, borç vereceksen o kişiye ver ki öz de ondandır, soluk da, altın da ondan gelir, gümüş de… farzları, sünnetleri yerine getir de karşılığında defineler al ondan, mücevherler al.</p>

  <p class="normal">Söz söyleyiş, dudağını açtı, bunu anlatmak istiyor: Altın madeni odur, peşin para o; halkın düşüncesiyse ancak rivayetçi.</p>

  <h3 class="h2baslik" id="calibre_toc_2710">LXXXIII</h3>

  <p class="normal">Âmed-o yâr ber kefeş câm-ı meyi vo meş’ele</p>

  <p class="normal">Goft beyâ herif şov goftem âmedem hele</p>

  <p class="normal">Sevgili geldi, elinde de meşale gibi bir şarap kadehi var… Gel, bana eş dost ol dedi; hele dur dedim, geldim gitti.</p>

  <p class="normal">Bir şarap kadehi ki parlaklığı Müşteri’nin bile canını alır; kokusundan göğün yücesinde Sünbüle burcu bile çark urur, oyuna koyulur.</p>

  <p class="normal">Dağ onun yüzünden hafifleşir; beyin onun yüzünden ağırlaşır. Can, testisini taşıma ödevini üstüne almış; akıl emzikli sürahiyi kırmış gitmiş.</p>

  <p class="normal">Temiz de değil, pis de değil; iki dünyada da görünmüyor… kilidi açmada, fakat anahtar yok; binlerce zincir dökülüp saçılmış.</p>

  <p class="normal">Yorulmuşu dinçleştirir, tazeleştirir; saçma sapan söylenene akıl fikir verir… öylesine bir şarap ki yol olmayan yoldan çatar da binlerce kervanın yolunu vurur.</p>

  <p class="normal">Kötülere kılavuz olmuş o; yol bilenin yolunu vurmuş o… güzellerin mayası, özü olmuş; her naranın, her gürültünün temeli kesilmiş,</p>

  <p class="normal">İyiden, kötüden, kim olursa olsun, içen, ebedî sarhoş olur; içmeyense şikâyet etmeden varır, derdin bulunduğu, zahmetin olduğu yere gider.</p>

  <p class="normal">A anlayışı dar gönül, Tanrı denizine dal, boğul gitsin; var Tanrı şarabını iç, yok ol da Tanrı suyuyla gıdalan.</p>

  <p class="normal">Kim onun ümidine düşerse ölümün elinden canını kurtarır; o söylediğim şey var ya, onu elde eder… işte sana büyük mü büyük bir mevki.</p>

  <h3 class="h2baslik" id="calibre_toc_2711">LXXXIV</h3>

  <p class="normal">Şehne-i ışk mîkeşed ez du cihan musâdere</p>

  <p class="normal">Dîde vo dil gerov kunem behr-i çonan musâdere</p>

  <p class="normal">* Aşk şahnesi iki dünyadan da müsâderede bulunmada, zorla aldığını çekip götürmede… fakat bu çeşit müsâdereye gözümü de rehin korum ben, gönlümü de.</p>

  <p class="normal">Aşk şahnesi müsâdere yüzünden yol vurmada; demek ki âşıklara da canlarını müsâdere ettirmek gerek.</p>

  <p class="normal">Ciğer defalarca o lâ’l dudaklardan müsâderede bulundu; o müsâdereden bir parçacığı da göze değdi.</p>

  <p class="normal">Aşk, Ay gibi bir padişah; kesesini açmış, gümüş istiyor, ver o gümüş bedenliye gümüşleri; bu müsâdereden ziyan görmezsin.</p>

  <p class="normal">Müsâdere âşıkların bedenlerinden rehin olarak ne aldıysa, gönül mahallesine nurlar saçarak gene geri getirir.</p>

  <p class="normal">İlkbahar mevsimine bak… güz, zulümle bağdan bahçeden ne müsâderede bulunduysa hepsini de geri verir bağa bahçeye.</p>

  <p class="normal">Zaman Ay’dan ne müsâdere etmişse, Güneş’in bağışına bak hele, hepsini tekrar Ay’a verir, bağışlar.</p>

  <p class="normal">Gece, gözü de müsâdere eder, aklı da, fikri de; fakat seher çağı bağırır: Gelin, ne müsâdere edilmişse geri alın.</p>

  <p class="normal">Gece, gizlice Güneş’i müsâdere etmişti ama seher ışıkları döküldü, Zenciler, karaltılar kaçıp gitti.</p>

  <h3 class="h2baslik" id="calibre_toc_2712">LXXXV</h3>

  <p class="normal">Ey tu berâ-yı âb-rû âb-ı heyât rîhte</p>

  <p class="normal">Zehr girifte der dehan kand-o nebat rîhte</p>

  <p class="normal">Yüz suyunu dökmemek için abıhayatı dökmüş gitmişsin; şekeri, balı dökmüşsün de ağzına zehir almışsın.</p>

  <p class="normal">Böylece sarhoş olmuşsun, yıkılmışsın, yerle göğü ayırt edemez olmuşsun; çirkefli su için Fırat suyunu yerlere döküp saçmışsın.</p>

  <p class="normal">Değmez… eşekler gibi samana, arpaya gitme; yoksullara bir bak, onlara bile sadaka olarak altınlar saçılmış.</p>

  <p class="normal">Can ol; yön arama… Zât ol, sıfattan söz açma… O hiçbir yanda olmayan padişaha bak; bütün yanları dökmüş, atmış.</p>

  <p class="normal">Ah, yazıklar olsun; özün deri yoluna at sürmüş; için dışa yönelmiş. Vah, yazıklar olsun, şahın mat olma gamına düşmüş.</p>

  <p class="normal">Gönül padişahı mat olma gamıyla evden eve gidiyor; piyadelerin kurtuluş için betleri benizleri solmuş.</p>

  <p class="normal">Can beratı kaçmış ondan; tekrar yüzünü görünce de kesesi yırtılmış, bütün beratlar dökülüp saçılmış.</p>

  <p class="normal">Sıfatlarımız onun sıfatı yüzünden gülün dikenini tanır oldu; fakat tekrar sıfatlarımız gül gibi zat yoluna döküldü gitti.</p>

  <p class="normal">Seni götürüp de tuzağa tutsak eden kanat iğreti kanattır; ölüm gününde görürsün ki dökülmüş gitmiş.</p>

  <h3 class="h2baslik" id="calibre_toc_2713">LXXXVI</h3>

  <p class="normal">Dâim pîş-ı hod nehî âyinerâ her âyine</p>

  <p class="normal">Z’on ki nazîr nîstet coz ki derûn-ı âyine</p>

  <p class="normal">Boyuna önüne bir ayna komadasın; çünkü benzerin yok, aynadakinden başka bir eşit yok sana.</p>

  <p class="normal">Yüzünün hayalinden başka nerde erişeceğim sana ben? Gönülde, canda, gözde görecek güç var ama görülecek yer yok ki.</p>

  <p class="normal">Sen hem yerden münezzehsin, hem her yerdesin… neliksiz-niteliksiz oluşunun delili hem yalnız sende; hem her yerde apaçık görünmede.</p>

  <p class="normal">Sana karşı, seni bir bilmedeyim, kendime göreyse her şeye benzetmedeyim… senin yanından ulaşma var bana, kavuşma var; benim yönümdense ayrılık var, ayrılık.</p>

  <h3 class="h2baslik" id="calibre_toc_2714">LXXXVII</h3>

  <p class="normal">Hel taraban li âşıkın vâfakahu zamânuhû</p>

  <p class="normal">Aflaha fî hevâihî aslaha fîhi şe’nuhû</p>

  <p class="normal">Âşıka, onu muradına eriştirecek, halini düzene sokacak bir çalgı çağanak yok mu?</p>

  <p class="normal">Gündüzün çektiği zahmetlerle ayrılığı, onu korkutup dururken geceleyin ansızın ay yüzünden amana ulaştı âşık.</p>

  <p class="normal">Dolunaya benzer yüzüne and olsun ki dedi, aşkın içimi yaktı, kavurdu; sevgilisi de âşıka, zararı yok dedi, bedelin benim.</p>

  <p class="normal">O âşıkı öldürmüyor; fakat doğuşuyla, parlayışıyla öldürüyor bizi… ölümümüz geldi çattı ama anlatmaya imkân yok.</p>

  <p class="normal">İsteklerin en büyüğü ona kavuşmamız… güzelliklerin en güzeli, temizliklerin en temizi onunla beraber oluşumuz.</p>

  <p class="normal">İster yüzünü Ay’a benzetsin, ister boyunu selviye… ona bir eş, bir benzer ispatına kalkışan, mutlaka kâfir oldu gitti.</p>

  <p class="normal">Yüzünün hayali canlarımızdan yüce… onu görebilmek, gözlerimizin harcı değil.</p>

  <p class="normal">Yüzünün ateşini övmek isteyen niceleri var ki kıvılcımlarından dilleri yandı gitti.</p>

  <p class="normal">Kıvılcımları yaktı onları ama sonra onun gündüzü geldi; sözler söyleyerek parlattı, ışıklattı onu, terceman oldu ona.<sup class="calibre2"><a href="../Text/divanson_split_265.html#footnote-800-50" id="footnote-800-50-backlink">[50]</a></sup></p>

  <h3 class="h2baslik" id="calibre_toc_2715">LXXXVIII</h3>

  <p class="normal">Yâ reşâe fedeytuhu min zemenin raaytuhu</p>

  <p class="normal">Leste yakuulu ennenî arhamu men sabaytuhu</p>

  <p class="normal">A ilk gördüğüm andan beri fedası olduğum maral, ben tutsak ettiğime pek acırım demeyecek misin?</p>

  <p class="normal">Seni seveni reddettin mi yakıyorsun onu; fakat çağırdın mı, bu lûtuf yetiyor da artıyor bile. Kerem buyurdun da yanıma geldin mi, varlığımı bırakmıyorsun da gizleniyorsun benden, göremiyorum seni.</p>

  <p class="normal">Ah, onun güzelliği her yanda beni görmüyor mu ki? Ah, gönlüm onun evi, onun yeri yurdu değil mi ki?</p>

  <p class="normal">Ayrılık, yüzüme safran tohumları ekti; o kadar suladın ki onu, gözlere gammazladın gitti.</p>

  <p class="normal">Okunu atar atmaz, yüreğime sapladın; okun kanımla bana yeter olduğunu yazıyor şimdi.<sup class="calibre2"><a href="../Text/divanson_split_266.html#footnote-800-51" id="footnote-800-51-backlink">[51]</a></sup></p>

  <h3 class="h2baslik" id="calibre_toc_2716">— Y —<br class="chapter"/>
  LXXXIX</h3>

  <p class="normal">Sirke-i heft sâlerâ ez leb-i o helâvetî</p>

  <p class="normal">Har bonân-ı hoşkrâ ez gol-i o terâvetî</p>

  <p class="normal">Yedi yıllık sirkeye tatlılık verir dudağı; kuru dikenler bile gülünden güzelleşir onun.</p>

  <p class="normal">Donmuş, buz kesmiş canla gönüle, bakışından bir açılıp saçılmadır gelir. Ölmüş kara taşa bile geçişinden bir kutluluk ulaşır.</p>

  <p class="normal">Cehennemlik, onun geçişinden soğur; diri onun bakışıyla erenlere katılır.</p>

  <p class="normal">Güzelim, ölmüş birine ait bir hikâye söylese ölü dirilir, mezarından sıçrar da dinlemeye koyulur.</p>

  <p class="normal">Öylesine güzeldir ki boyunun bosunun güzelliğinden her yanda bir kıyamet kopmada.</p>

  <p class="normal">Ah, ayrılığıyla her atılan adım bir ateş… Ah, onun aşkıyla boyuna kınamalara uğrayıp duruyorum.</p>

  <h3 class="h2baslik" id="calibre_toc_2717">XC</h3>

  <p class="normal">Hâce eger tu hemçu mâ bîhod-o şûh-o mestiyî</p>

  <p class="normal">Tovk-ı kamer şekesteyi fovk-ı felek neşesteyî</p>

  <p class="normal">Hoca, sen de bizim gibi kendinden geçmişsen, şuhsan, sarhoşsan, Ay’ın halkasını kırmışsındır, göğün yücesine çıkmış, oturmuşsundur.</p>

  <p class="normal">Yokluğa tapıyorsan nerden şunun bunun lâfını duyacaksın; nerden şunun bunun gamını çekeceksin; yahut da nerden altın, gümüş devşireceksin?</p>

  <p class="normal">Gece yarısı sıçrarsın, görünmez ilin lâkabı güzel padişahıyla bağdaşırsın; neşe, çalgı çağanak şarabının kadehini gamın başına vurur, kırarsın.</p>

  <p class="normal">A yaşayışa yardım olan güzel, zekât olarak gönlünü kapanın saçlarını tutmuş da benim gönlüme bağlamışsın sen.</p>

  <p class="normal">Âşık, sarhoş nerde, utanma, arlanma nerde? Elest’e rehin olsaydın hiçbir şeye aldırmazdın, her şeye boş verirdin.</p>

  <p class="normal">Şaraptan sersem olsaydın, nerden ad san peşine düşerdin? Sen de benim gibi bir timsah olsaydın hiç ağın içinde olur muydun?</p>

  <p class="normal">Gene bizim sarhoşumuz geldi, gene elimize kadehi sundu… senin eline de sunsaydı neşelenirdin, elin genişlerdi.</p>

  <p class="normal">Kadehini görseydin nasıl vazgeçerdin o kadehten? Onun kadeh sunan eli yüzünden elden, avuçtan çıkar giderdin.</p>

  <p class="normal">Onun Yusuf’a benzer yüzü, aklı bile yerinden yurdundan eder; bir görseydin yüzünü, baht yardım ederdi de ne elin kalırdı senin, ne kolun.</p>

  <p class="normal">Tam zamanında kalktıysan neden böyle gevşek adım atmadasın? Ok gibi doğruysan neden eğri uçmadasın?</p>

  <p class="normal">Sus… susanlardan haberin olsaydı senin, söz söyleme zamanında yok olurdun da sustuğun zaman varlığa ererdin.</p>

  <h3 class="h2baslik" id="calibre_toc_2718">XCI</h3>

  <p class="normal">Hest be hetta-i adem şûr-o gubâr-o gaaretî</p>

  <p class="normal">Âteş-i ışk derzede tâ neboved imâretî</p>

  <p class="normal">Yokluk ülkesinde toz dumana katılmış; bir yağmadır var… hiçbir yapı kalmasın diye aşk ateşi her yanı kaplamış.</p>

  <p class="normal">Çünkü yapılı bir yapı varsa varlığa gölge olur… oysaki onun güneşi yüzünden gölge nerden bir kıvılcım görecek?</p>

  <p class="normal">Gölgelik ehli rûh, donmuş, buz kesmiş, bezmiş, neşesiz bir halde oturmuş, sana yüz tutmuş, bir muştuluk beklemede.</p>

  <p class="normal">* Güneşe dalmış can, ne suç işlerse işlesin; suçundan her yana bir kefarettir şimşek gibi çakmada.</p>

  <p class="normal">Güneşin ışığı dağlara da renk vermiş, yeryüzüne de… her şeyin rengi ondan. Fakat hava o kadar lâtif, o kadar temiz ki hiçbir renk yok onda.</p>

  <p class="normal">Can zerreler gibi güneş ışığında oynayıp duruyor; lâ’l gibi ışığı nasıl benimsiyor, bir bak da hünerini seyret.</p>

  <p class="normal">Can taş veriyor da lâ’l alıyor… oynamada, hem de terennümlerle neşelenmede. Ne de hoş bir alışveriş bu.</p>

  <p class="normal">Gökyüzü değirmisi geliyor, yüzü canların kulağında… ezel sırrını sözsüz, harfsiz söyleyip duruyor.</p>

  <p class="normal">Her solukta cana bir ışıktır salar. Fakat nerde o gönül, nerde o güç kuvvet ki ondan bir işaret versin hiç olmazsa.</p>

  <p class="normal">A Tanrı mahremi Şemseddin, Tebriz’e padişah sensin, aşkının şehidini, a ezel şahı, bir kerecik ziyaret et.</p>

  <h3 class="h2baslik" id="calibre_toc_2719">XCII</h3>

  <p class="normal">Kabe tevaf mîkuned ber ser-i kûy-ı yek butî</p>

  <p class="normal">İn çi butest ey Hodâ in çi belâ vo âfetî</p>

  <p class="normal">* Kâbe bir putun çevresinde dönmede, onu tavaf etmede… ey Tanrım, bu ne biçim put, bu ne belâ güzel, bu ne âfet?</p>

  <p class="normal">Dolunay ona karşı kırık dökük bir değirmiden başka bir şey değil… şekerkamışları, şekerine zahmet veren birer sinek sanki.</p>

  <p class="normal">Din yolunun bütün padişahları, emniyete ulaşmış bütün melekler, güzel, Allah için bir merhamet et diye kapısında secdeye kapanmışlar.</p>

  <p class="normal">Binlerce denizci, binlerce köpükle oynayan, o yücelik, o üstünlük yönünden aşk incisine sedef kesilmiş… bu ne yüce himmet.</p>

  <p class="normal">Cenneti de kendisi, hurisi de… neşesi de kendisi, düğünü derneği de… Kendi ışığının parıltısına dalmış; ah, bu ne ulular ulusu bir âyet.</p>

  <p class="normal">Şu sözü duy da cevabını hazırla bakalım… zerre Güneş’e eş olmuş, Güneş’le beraber; Güneş’in aynı.</p>

  <p class="normal">A mahremi Tebriz olan, a binlerce lûtuflara Güneş kesilen Şems; söz sana karşı uçsuz bucaksız bir denize daldırılan testidir âdeta.</p>

  <h3 class="h2baslik" id="calibre_toc_2720">XCIII</h3>

  <p class="normal">Hin ki herûs bang zed vekt-i sebûh yâftî</p>

  <p class="normal">Şerh nemîkunem ki bes âkılrâ işâretî</p>

  <p class="normal">Kendine gel, horoz öttü işte, seher çağı şarabını içecek çağa eriştin… Uzun anlatmıyorum; akıllı kişiye bir işaret yeter.</p>

  <p class="normal">Zâti sen de anlarsın ya; akıllısın çünkü, gönlün de temiz; şarap getir de gönlümü al gitsin; var bir alışverişte bulun.</p>

  <p class="normal">Neyi al, üfür; seher çağı feryat edip duruyor zâti; çeng de senin ayrılık pençenden hüzünlü hüzünlü şikâyetler ediyor.</p>

  <p class="normal">Cennetin ne sütüne son vardır, ne şarabına; onun için bu amansız yolda tat da bedava, süt de.</p>

  <p class="normal">Altın rengindeki şaraptan bir kadeh sun da bizi bizden geçir… benim mezhebimde kendinde oluştan daha beter bir cinayet yoktur.</p>

  <p class="normal">Cana canlar katan sevinç şarabını gökten sun da yelesi, kuyruğu kızıl-sarı ata benzeyen şarap derdi, gamı cezalandırsın, yok etsin gitsin.</p>

  <p class="normal">Akıl senin mezenle bağlardan kurtulur, gizli ilim bilgisini bulur; biliş, görüş, anlayış ıssı olur.</p>

  <p class="normal">Senin kadehin gönüle benzer; başta, göğüste parıl parıl parlar; senin sarhoşunda tecrübe mi azalır, başarı mı?</p>

  <p class="normal">İçecek bir kadeh bulan el hırstan da kesilir, kazanç ümidinden de… O neşeyi bulan baş, bir işe baş olmayı nerden isteyecek?</p>

  <p class="normal">Ağın, balığımı bir zaman çileye soktu; tuzağın akbabama gamla riyazat çektirdi.</p>

  <p class="normal">Katre senin lûtfunla ne şaşılacak bir hale döndü; gönlü temiz, arı duru, her yana yayılır, her şeyi kaplar bir hal aldı.</p>

  <p class="normal">Huyu hırstan ibaret nekes, mala mülke, dedikoduya âşık nefis, rahmet definenle iki dünyaya da aldırış etmez oldu.</p>

  <p class="normal">A padişahım, seni ziyarete gelmeyiş eşekliktendir, eşeksizlikten değil; çünkü haccın boyuna bedavadır, hem de orada aşılacak yol bile yok.</p>

  <p class="normal">Kendine gel a gönül, zahmet çekmeye gücüm kuvvetim yok deme; kendi saçma sapanlığından geç; güce kuvvete lüzum yok.</p>

  <p class="normal">Herkesin zahmetini bol bol çekiyorsun da defineye, hazineye gelince gücüm kuvvetim yok diyorsun, bu nedir? Nekeslik, aşağılık ancak.</p>

  <p class="normal">Gönlünde gizlediğin şey, şüphe yok ki ancak sevgi; fakat gönlünde gizli olan da kuruntularını kınamada senin.</p>

  <p class="normal">İçinde ne varsa sözünde, feryadında gizlidir; sözünle, feryadınla meydana çıkar, derilip toplanır da kıyameti şimdiden görür gidersin.</p>

  <p class="normal">Bir soluk bize bak; çünkü o yüce bakış, ölüleri diriltmeyi âdet edinmiştir.</p>

  <p class="normal">Suçluların iyi, kötü işleri yüzünden vefan körleşmedi gitti; çünkü lûtufta, keremde ayak dirersin, maharetin vardır.</p>

  <p class="normal">Müridin canı da, gönlü de senin tertemiz denizinden başka bir şeyle temizlenemez.</p>

  <p class="normal">Suçtan çekinenler sabah akşam çölde yol alırlar; halbuki Kâbe seni ziyaret etmek için sana doğru yürür, koşar.</p>

  <p class="normal">Can secdelere kapanır, varlığına şükürler eder; sana kullukla baş olmuştur, yücelik bulmuştur o.</p>

  <p class="normal">Güneş gibi gülüşündeki lûtfa, kereme, zerre zerre her şey bir başka çeşit tanıklıkta bulunur.</p>

  <p class="normal">Her şey, herkes seni arıyor, senin mahallende itikâfa girmiş, senin kerem Kâbe’ne yüz tutup ibadete koyulmuş.</p>

  <p class="normal">Beş duygu, camiindeki ışık, camiindeki yaşayış mushaflarını okumuş; o mushaflardan usta beşer âyet belletmiş onlara.</p>

  <p class="normal">* Gâh çeng gibi kapının önünde sana rükû etmede, gâh ney gibi soluğunu umarak kamet getirmede.</p>

  <p class="normal">Yeter a akıl, bırak artık şu hüzünlü feryadı, şu acıklı hikâyeyi… Er olan her gönül, susarsan gerçek kokusunu alır.<sup class="calibre2"><a href="../Text/divanson_split_267.html#footnote-800-52" id="footnote-800-52-backlink">[52]</a></sup></p>

  <h3 class="h2baslik" id="calibre_toc_2721">XCIV</h3>

  <p class="normal">Nîst be coz devâm-ı can z’ehl-i duan rivâyetî</p>

  <p class="normal">Râhethâ-yı ışkrâ nîst çü ışk gaayetî</p>

  <p class="normal">Gönül ehlinden, canın ölümsüzlüğünden başka bir rivayet gelmemiştir; aşkın huzuruna da aşk gibi son yoktur.</p>

  <p class="normal">Herkesten şükür duymadayım; bu sürü hoş oldukça böyle bu; kendine gel de şikâyet edenin dırıltısına kulak asma sen.</p>

  <p class="normal">Aşk bir aydır ki her yanı yüz; Ay bile haset eder ona… muştuluk olsun sesinden başka bir huyu yoktur onun.</p>

  <p class="normal">Her seher çağı başka bir tatlılık; her yanı bir başka türlü terütaze; her adımda bir şaşılacak şey, her solukta bir başka lûtuf, bir başka kerem.</p>

  <p class="normal">Canın güzelliği haddi aştı mı, o yardım üstüne yardım eder cana; fakat kötü gözü de korumaz mı korumaz.</p>

  <p class="normal">Gökyüzünün beli, onu arayıp taramadan âşıklar gibi iki büklüm olmuş; çünkü güzelliği eşsiz, örneksiz bir güzellik.</p>

  <p class="normal">Her seher çağı güneş, mızrağını diker; sabah, bayrağını yüceltir ya; sen onu aşkın yüzünün ışığı bil.</p>

  <p class="normal">Aşk kılavuzluk etti mi can rahata kavuşur; başını gökyüzünden çıkarır da ne güzel il der.</p>

  <p class="normal">Tanrı aşka, senin güzelliğin olmasaydı varlık aynasını korur muydum ben demiştir.</p>

  <p class="normal">Meyve sonradan çıkar, ağaç önceden vardır ama meyve mertebe bakımından ağaçtan öncedir.</p>

  <p class="normal">Niceye bir anlatıp duracaksın; canın için olsun, daha fazla söyleme… Gönül senin dilinden dertlere düşüyor, tasalara batıyor.</p>

  <p class="normal">Yalnızlığa dalan erler kaçmışlar; susuz mezelerini döküp saçmışlar… Çünkü susmak, sarhoşa adamakıllı bir güçtür, bir dayançtır.</p>

  <p class="normal">Bülbüllerin şakıması âşıklara ilaçtır ama sus da aşk sana bundan daha başka bir güç kuvvet versin.</p>

  <h3 class="h2baslik" id="calibre_toc_2722">XCV</h3>

  <p class="normal">Eyne tarîku dârihim yâ senedî ve seyyidî</p>

  <p class="normal">İhdi ilâ visâlihim zubtu mine’t-tebâudî</p>

  <p class="normal">Evlerinin yolu nerde ey benim dayancım, ey benim efendim? Onlara kavuşma, onlarla buluşma yolunu göster bana; uzak kala kala yandım, eridim.</p>

  <p class="normal">A güzelim, gece yarısı inadına peçeni örttün, yüzünü gizledin de geldin; bütün o güzelliğe, bütün o iyiliğe kötülük hiç yaraşmıyor.</p>

  <p class="normal">A benim yiğidim, size canımı feda ettim; bir ümide düştüm de geldim; hasetçinin sözü bütün ip uçlarımı kesti gitti.</p>

  <p class="normal">Padişahların da canısın, perde açan kapıcıların da; arayanların gözüsün, mumusun sen; sensiz candan da oldum, yerden de… kucağımdan nerelere gittin sen?</p>

  <p class="normal">Dostum, sevincim, bahtım, devletim, her kutluluğumun ıssı… fakat bütün cefalarınla bundan da daha güzeldin sen.</p>

  <p class="normal">A kutluların padişahı, a yurtların yüceliği; her zalimin zulmünü benden giderirsin diye sana geldim ben.</p>

  <p class="normal">Acıyışınız her şeyi kavramış, kaplamıştır; esirgeyişiniz her yana yayılmış, döşenmiştir, efendilerimiz bizim, her tapı kılanın tövbesini kabul edin.</p>

  <p class="normal">Önceden gelenlerin şarabından başka bir şarapla sarhoş olmam ben; bir kadehçik sun; Tanrı lûtfunun küpünden ne eksilir ki?</p>

  <p class="normal">Yüzünüz bize Ay’ın on dördüdür, neşemizdir, ışığımızdır; hayalinizin gölgesi her yüce kişinin devletidir.</p>

  <p class="normal">Ey hasta, yorgun gönül, sakın sakın kaçma sarhoşlardan; âşıklardan kaçmazsın sen, kaçarsan çıfıtsın, dininden dönmüşsün.</p>

  <p class="normal">Kıblemiz hayalleri; tadımız tuzumuz, nazlanışları, cilve edişleri… ey benim dayancım, güvencim, güzellikleri de her zahidin fitnesi.</p>

  <p class="normal">Yas tutan kadınlar gibi başını, yüzünü dövmeden önce onlarla buluşmanın değerini bilmeye bak.</p>

  <p class="normal">Yeniaya benzeyen buluşmanızın nuru, pek sağlam tan yerinden göründü de düzenler kurdu, aldattı beni, heyecanlara düşürdü, sonra da çekti kendine.</p>

  <p class="normal">A arayıp taramadan sarhoş olmuş gönül, aşkın yüzünden, şeklinden bahset; iki dünyadan da çık gitsin; ne yaparsan yapabilirsin, arkan sağlam.<sup class="calibre2"><a href="../Text/divanson_split_268.html#footnote-800-53" id="footnote-800-53-backlink">[53]</a></sup></p>

  <h3 class="h2baslik" id="calibre_toc_2723">XCVI</h3>

  <p class="normal">Ey ki garîb âteşî der dil-o cân-ı mâ zedî</p>

  <p class="normal">Âteş-i dil mukıym şod tu be sefer çerâ şodî</p>

  <p class="normal">A güzelim, gönlüme, canıma görülmemiş bir ateştir saldın… gönül ateşi yerleşti kaldı; sen ne diye yolculuğa düştün?</p>

  <p class="normal">Ateşin yerleşti, gönlümle eş dost oldu; ateşine söyle, abıhayat gibi sâfalar geldin diyor de.</p>

  <p class="normal">Hayalinin lezzeti gönlümü yaktı, doğradı… güzelim, sanki gamın şeker de gönlüm bir kâğıt.</p>

  <p class="normal">Mum dayandı da her yanı ışık kesildi. Işık her şeyden iyidir, hele ölümsüz, sonsuz ışık olursa.</p>

  <p class="normal">Işık bir soluk baş kaldırdı mı, canı isteyen tek başına kalakalır. Tanrı’nın lûtfu olmadıkça benim ay yüzlüm de görünmez olur gider.</p>

  <p class="normal">Fakat gene bir ihsana uğrar, Tanrı yardımından gene bir lûtuf belirir de sonsuz birlik imam olur, uyulur kendisine.</p>

  <p class="normal">Kahır kaplanını bağlar, sevgi kapısını açar, şehrin üstüne bir kubbe kurar da şehir kötülükten kurtulur.</p>

  <h3 class="h2baslik" id="calibre_toc_2724">XCVII</h3>

  <p class="normal">Adhakenî bi nazratin kultu lehû fehâkezî</p>

  <p class="normal">Şarrafanî bi hadratin kultu lehû fehâkezî</p>

  <p class="normal">Bir baktı, güldürdü beni; işte böyle olmalı dedim ona… Huzuruna aldı, yüceltti beni; böyle olmalı işte dedim ona.</p>

  <p class="normal">Aşkının beyi geldi, askerleri tacizlik verdi bana… yardım etti, kurtardı beni; böyle olmalı işte dedim ona.</p>

  <p class="normal">Güzelliğini yükledi bana; hilâli aydınlattı beni; bir sarhoşluk verdi, yardım etti, güçlendirdi beni; böyle olmalı işte dedim ona.</p>

  <p class="normal">Yanımızda yer yurt edindi; ateşimiz onunla yatıştı… bir işret düzdü, koştu ki şaşırttı bizi; böyle olmalı işte dedim ona.</p>

  <p class="normal">Yüzü karanlıkları ışıttı; lûtfu ümidimizi gerçekleştirdi; geldi de hal hatır sorarak yüceltti beni; böyle olmalı işte dedim ona.</p>

  <p class="normal">Gönlüm kâsesine nail oldu; fakat pek büyük, pek zor buldu onu; bir şarap sundu da muradına erdirdi onu; işte böyle olmalı dedim ona.</p>

  <p class="normal">Şemseddin, Tebriz’den iniltimi duyar da yola düşer, gelir… beni yüceltir gene; işte böyle olmalı derim ona.<sup class="calibre2"><a href="../Text/divanson_split_269.html#footnote-800-54" id="footnote-800-54-backlink">[54]</a></sup></p>

  <h3 class="h2baslik" id="calibre_toc_2725">XCVIII</h3>

  <p class="normal">Ey dil-i bî karâr-ı men râst begû çi gorherî</p>

  <p class="normal">Âteşiyî tu âbiyî âdemiyî tu yâ perî</p>

  <p class="normal">A benim kararsız gönlüm, doğru söyle, nesin sen? Ateş misin, yel mi; insan mısın, peri mi?</p>

  <p class="normal">Ne yandan gelmişsin, nerelerde yayılmış, neler yemişsin… yoklukta ne görmüşsün ki yokluğa gidiyorsun gene?</p>

  <p class="normal">Kökümden ne diye sökersin beni; ne diye yok etmek istersin beni… Ne diye akıl yolunu vurursun; ne diye perdeni yırtarsın, ne diye?</p>

  <p class="normal">Senden başka her hayvan, her canlı, yokluktan sakınır; sense tutmuşsun, varını yoğunu yokluğa çekiyorsun.</p>

  <p class="normal">Ateş gibi gidiyorsun; sarhoş, yerlere yıkılmış bir halde gidiyorsun; kulağına nerden öğüt girecek, nerden halkın sözlerine kanacaksın sen?</p>

  <p class="normal">Şu dünya dağının üstünden akan bir selsin sen; mekânsızlık denizine doğru, benim soluğumdan da tez akıp gidiyorsun.</p>

  <p class="normal">Hangi yelle esmedesin? Bahçe de şaşırıp kalmış, bahar da… Ne gülsün, ne nerkissin? Süsen de sarhoş olmuş senin yüzünden, selvi de.</p>

  <p class="normal">Çemberine bir eş olmayan tefin sesi, kâfirin saçma sapan sözleri gibi kulağımıza girmez bizim.</p>

  <p class="normal">Aşkının Mûsa’sı yaklaşma deyip durmada; herkesten nasıl kaçmayayım, Sâmirî gibi nasıl ürkmeyeyim?</p>

  <p class="normal">İnsanların içindeyim, aralarındayım onların ama toprağın içindeki Ca’ferî altın gibi kaçmışım onlardan.</p>

  <p class="normal">Altın, iki bin kere ben altınım diye bağırsa, defineden dışarı çıkarmadıkça kimsecikler müşteri olamaz ona.</p>

  <h3 class="h2baslik" id="calibre_toc_2726">XCIX</h3>

  <p class="normal">Her terebî ki der cihan geşt nedîm-i kihterî</p>

  <p class="normal">Mî beremed ezo dilem çün dil-i tu zi mahzerî</p>

  <p class="normal">Dünyada aşağılık bir kişiye eş dost olan her çeşit neşeden gönlüm kaçar, hani senin gönlünün helâdan kaçtığı gibi.</p>

  <p class="normal">Bir aptala nasip olan her hüner, her marifet, himmetimin önünde neşelenmeye, övünmeye bile değmez.</p>

  <p class="normal">Özenilip avlanacak bir şeker bile olsa baharıma nasıl ulaşabilir ki? Şeker dudaklı bir dilber yemez o şekeri, sınanmalarla pişmiş, gelişmiş er özenmez bile ona.</p>

  <p class="normal">İster Ay olsun, ister gök, isterse alımlı bir güzel… hepsi de birdir; bir nuru, feri yoktur onun ki.</p>

  <p class="normal">Herkese verilen elbise özel bir elbise olamaz; arslan bir yiğit, köpek kâfirlerin artığını yemez.</p>

  <p class="normal">İsterse yoklukta olsun, özel bir meclis gerek bana… Kevser bile olsa herkesin içtiğini az içerim ben.</p>

  <p class="normal">Mesîhlikten lâf açmadasın. Peki, ne diye eşeklerin sidiğini kokluyorsun? Kâfirin canı gibi ne diye pisliğe alışıyorsun?</p>

  <p class="normal">Altınla elde edilen malın mülkün temeli eşek sidiği olmasaydı, eşeklerin canları onun kokusunu alıp bulunduğu yere gitmezler, orda yayılmazlardı.</p>

  <p class="normal">İnsan kuyumcuysa kendi değerini kendi biçer; Kubad’la Sencer şahne dikilirlerse sevinmezler ki.</p>

  <p class="normal">İncinin, mücevherin üstüne altın yığ, altının altında kalsın; üste çıkmasa da altın gene ondan değersizdir.</p>

  <p class="normal">Fakat sıçrar, altının üstüne çıkarsa daha da değer kazanır; sen onu altından da üstün bil; pek değerlidir o inci.</p>

  <p class="normal">Biz inciyiz, bu dünya sınanma yüzünden altın… aşağılık bir inci değilsen sıçra da çık üstüne altının.</p>

  <p class="normal">Boğazın dileği tatsız tuzsuzdur; cinsî isteğin zevkiyse pek tez geçip gider… ikisi de köpekle, domuzla bir; eşekle öküzün isteğinin aynı.</p>

  <p class="normal">Ululuğa da değmez, ululuk havasına da uymaz… Ne bir padişahın, bir Sencer’in himmetine lâyıktır bu; ne bir peygambere kıble olabilir.</p>

  <p class="normal">Aşktır, yalvarıştır, kulluktur akıllılığın alâmetleri… dostu görmek istiyorsan gözündesin onun, onu görecek yerdesin demektir.</p>

  <p class="normal">Abıhayatı aramak, elbiseyi suda yumak, gönül kapısına oturup beklemek gerek ki sana açılsın o kapı.</p>

  <p class="normal">Neşede, sevişmede, görüşte, oynaşmada her üstün kişinin gönlüne girmek, yedmek, yedilmek farzdır.</p>

  <p class="normal">Başına buyruk gidiş, gidiş değildir; bir gökyüzüne bak; yıldızların hepsi de aramada, yelip yortmada; fakat hepsi de buyruğa râm olmuş.</p>

  <p class="normal">Gündüzün gizlenmelerine bak, geceleyin görünüşlerini seyret; ulular ulusunun sarayının çevresinde heyecanla dönüşlerinden ibret al.</p>

  <p class="normal">Tanrı için dolunuyorlar, Tanrı için doğuyorlar; Tanrı’yı istiyorlar, Tanrı’ya âşıklar… ayaksız, kanatsız yelip yortuyorlar; birbirleriyle yarışıyorlar.</p>

  <p class="normal">Güneş’in ateş gibi gidişine bak; Ay’ın geceleri yürüyüşünü gör… seher çağının gürültüsünü seyret; tıpkı mahşer günü hani.</p>

  <p class="normal">Temiz kişinin canı melek; kötü kişinin canı şeytan… Kerem sahibinin varlığı bir gemi; kötü kişinin varlığıysa demir atmış, kalakalmış.</p>

  <p class="normal">Merhamete bak, sanki süt ırmağı, şehvetse bal ırmağı… ömrü akıp giden bir su ırmağı bil; özleyişse kıpkızıl şarap ırmağı.</p>

  <p class="normal">Dört ırmak da sende gizli; hiç görmüyorsun fakat, nerde bile demiyorsun; O’nun sıfatları, O’nun zatı gibi hem gizli, hem apaçık ortada.</p>

  <p class="normal">Özleyişin coşup köpürmesi nerden; zevkin meydana gelişi nerden? Ömrün lezzeti pusuda, acıyışsa bir örtü altında.</p>

  <p class="normal">Halk ona av kesilmiş; onun işi gücüyse bir delik açmak, onları kurtarmak… Onun dileğine karşı her varlık bir başka çeşit bezentiye düşmüş.</p>

  <p class="normal">Gece bir Hintli’ye benziyor, gündüzse büyücüye… adalet bir meşale sanki, zulümse bir kör, yahut da sağır.</p>

  <p class="normal">Akıl, bir savaşçıya eş dost olmuş; nefis sanki bir Zenci… aşk sarhoş olmuş, esrara düşmüş; dayanmakla utanmaksa sanki adalet sahibi bir er.</p>

  <p class="normal">Padişah, herkesin kulağına gizlice bir nüktedir söylemiş… herkesin canına bir başka haberdir duyurmuş.</p>

  <p class="normal">Kullar arasında savaş var, diriler arasında kin gütmek… bütün bunları o yapmada; işte sana güzel mi güzel, nazik mi nazik bir dost.</p>

  <p class="normal">Güle tatlı, güzel bir söz söylemiş, güldürmüş onu… buluta bir nükte söylemiş, iki gözünü de yaşlara boğmuş.</p>

  <p class="normal">Gül der ki: Meclis kurmak hoş; bulut der ki: Ağlayış daha iyi… Hiçbiri öbürünün öğüdünü tutmaz, sözüne kanmaz.</p>

  <p class="normal">Dala oyna demiş; yaprağa el çırp… Göğe çark ur demiş; yeryüzünün çevresinde dönedur.</p>

  <p class="normal">Akla uç git demiş; aşka şaşır da kal… Sabra da bir güzelin gamıyla kan ağla demiş.</p>

  <p class="normal">Yüze, bir güzelce gül demiş; saça, yüze perde çek… Yele de o nerkisin yüzünden kap perdeyi demiş.</p>

  <p class="normal">Dalgaya coş demiş, arı duru sudan uzaklaştır köpüğü… Gönüle de hadi demiş, her güzelin yüzüne bak gitsin.</p>

  <p class="normal">Her yanda bir alâmet; her solukta bir kıyamet… Hem de söze dalarsam kınamayasın beni diye.</p>

  <p class="normal">Tanrı alnıma bunu yazmış; gönlüme ne ekmiş acaba? Sabrımı öldürdü Tanrı; ne sabır kaldı artık, ne sabreden.</p>

  <p class="normal">Gönlümde olan tümden suyla yağ… Ah, sözün de sırası mı? Yanıyorum, ah aşkın elinden, ah.</p>

  <p class="normal">Sırrının sabahı ağardı; lûtuf yelinin kokusu geldi; bol bol ihsan çağı geldi çattı; görene apaçık göründü.<sup class="calibre2"><a href="../Text/divanson_split_270.html#footnote-800-55" id="footnote-800-55-backlink">[55]</a></sup></p>

  <p class="normal">Gökten yağdırdı o lûtfu; aşktan yarattı onu; küpten doldurdu onu; anlayana anlattı onu.</p>

  <p class="normal">Kendisine kavuşturmak için bezedi onu; aslına kavuşturdu onu; ışığıyla ışıttı onu, uykudan uyandırdı onu.</p>

  <p class="normal">Onlarca bir eşi, örneği yok onun; hepsi de kul köle ona… üstündür, uludur, ganîdir… satın alınmaz, kimse râm edemez onu.</p>

  <p class="normal">Ululadı bizi, ihsanda bulundu bize; arıttı bizi, sevindirdi… ne gelecekse söyledi bize, ne geçtiyse haber verdi.</p>

  <p class="normal">Gölge saldığı yer arındı; orda yatıp kalkana, orayı yurt edinene ne lûtuflar etti; onun gibisi ne şehirlerde var, ne köylerde.</p>

  <p class="normal">Şemseddin, bir seher çağı Tebriz’den doğdu… ışığının parıltıları gönlüme vurdu; gönlüm o ışıklara bir yurt kesildi.</p>

  <h3 class="h2baslik" id="calibre_toc_2727">C</h3>

  <p class="normal">Ger zi tu bûseî hered sed meh-o mihr-o müşteri</p>

  <p class="normal">Tâ neferoşi ey senem k’ez meh-o mihr hoşterî</p>

  <p class="normal">A güzel, yüzlerce Ay, yüzlerce Güneş, yüzlerce Müşteri yıldızı, senden bir öpücük almak isterse verme… Ay’dan da daha güzelsin sen, Güneş’ten de.</p>

  <p class="normal">A güzel, iki bin can, iki bin gönül gelse de kapında yurt tutsa açma kapıyı; gönülden de üstünsün sen, candan da.</p>

  <p class="normal">Ayna da kim oluyor ki gönlünde yer verecekmiş sana; a güzel, canın için olsun, aynaya bile bakma.</p>

  <p class="normal">Gökyüzüne bile el atma da o senin atının önünde eyer örtüsünü başına vursun; kulluk etsin sana.</p>

  <p class="normal">Bir taş parçası bile devlete erdi, bir çare buldu ama gene de kendine bakmada, mücevherliği kendinde görmede.</p>

  <p class="normal">Sense ey doğana benzeyen gönlüm, onun eline doğru uç; hem de onun aşk kanadıyla… Niceye bir kendi kanadınla uçacaksın?</p>

  <p class="normal">Padişah Şemseddin’in ardından ta Tebriz’e dek koşadur; aşk ordusu onunla beraber; sen de yürü git, sen de o ordudansın.</p>

  <h3 class="h2baslik" id="calibre_toc_2728">CI</h3>

  <p class="normal">Pîş ez on ki ez edem kerd vucûdhâ serî</p>

  <p class="normal">Bî zi vucûd ve’z edem bâz şodem yekî derî</p>

  <p class="normal">Yokluktan gelip varlık çevresinde dönüp dolaşmadan önce, daha ben yokken, yokluktan bir kapı açıldı bana.</p>

  <p class="normal">Ne ay vardı, ne yıl… Can, yıllarca zevâlsiz canın çevresinde döndü dolaştı; bir tertemiz yürüyenin, bir Kalender’in çevresinde yıllarca kanat çırptı.</p>

  <p class="normal">Mekânsızlık aşkının ateşi, bedeni de tertemiz yaktı, bitirdi, canı da… Yalnız o ateşin ortasında yokluk gevheri kaldı; tıpkı bir semender gibi hani.</p>

  <p class="normal">Kendinden çıkan, varlığından geçen, kendini yer de geliştikçe gelişir… Kan kesilen gümüş bedenli güzel, kendi kucağından kendi meyvesini yer.</p>

  <p class="normal">O kâfirlik, dindarlık yanından geç de gel, gir gönül fırınına; seyret de gör; âşıkların canları altın kesilmiş; aşk da kuyumcu dükkânı.</p>

  <p class="normal">Her şey feda olsun yoksulluğa; yoksulluk abadan, hırkadan münezzehtir… Arş’tan yere dek ne varsa hepsi de yoksulluk yüzünden nura dönmüştür, nur olmuştur.</p>

  <p class="normal">Elest meyhanesine bak, Şemseddin’in kadehiyle sarhoş olmuş; yüzlerce Tebriz’i su derdinden de kurtarmış, ateş derdinden de.</p>

  <h3 class="h2baslik" id="calibre_toc_2729">CII</h3>

  <p class="normal">Sâkı-i can-fezâ-yı men behr-i Hodâ zi Kevserî</p>

  <p class="normal">Der ser-i mest-i men foken câm-ı şerâb-ı ehmerî</p>

  <p class="normal">Cana canlar katan sâkîm, Allah için olsun, bir Kevser sun; şu sarhoş başıma kızıl şarap kadehini dök gitsin.</p>

  <p class="normal">Lûtuf denizi sensin, elinle gıdalandır beni… a ay yüzlüm, İrem bağı sensin, kucağıma bir meyve düşür.</p>

  <p class="normal">* A göklerden yeryüzüne inmiş melek; a “İçin” sözüyle özümüze haberci olan güzel.</p>

  <p class="normal">Şarap, şu başımda yelip yortmaya başladı mı, attığım demir sökülür gider; altın gibi sararmış yüzüm, bir ateş parçası gibi kıpkızıl olur.</p>

  <p class="normal">Bir puthane kesilmiş gönlümde, her solukta bir put vardır ama senin yüzüne benzer güzel resim yoktur da.</p>

  <p class="normal">Meclise gir, şarap sun, ilkbaharın töresini kur, a yüzü gül bahçesine benzeyen, a boyu fıstık ağacını, selviyi andıran dilber.</p>

  <p class="normal">Bir yudumcuk içerlerse kerem denizinden ne eksilir ki? Bir kâfire de birazcık nasip olsa Tanrı’nın lûtfundan ne azalır ki?</p>

  <p class="normal">Şu kararsız gönlüme bir kadehle karar ver; şu varlık sedefine bir inci temizliği bağışla.</p>

  <p class="normal">Ya düşünceden kurtar beni, ya yaratılışıma ulaştır beni… yahut da bir merdiven yap, kur; gökyüzünden bir kapı aç bana.</p>

  <h3 class="h2baslik" id="calibre_toc_2730">CIII</h3>

  <p class="normal">Yâver-i men tuyî bekun behr-i Hodâ tu yâriyî</p>

  <p class="normal">Nîst turâ zeîfter ez dil-i men şîkâriyî</p>

  <p class="normal">Yaverim, yârim sensin, Allah için bir yardım et bana; benim gönlümden daha arık bir av yoktur sana.</p>

  <p class="normal">Ney gece gündüz benim için feryat eder; çeng dertlere düşerek, yanarak benim için ağlar, inler.</p>

  <p class="normal">Bana lûtfedip de bağrına bassaydın, sıksaydın beni, hiç gamın, elemin eli beni sıkabilir miydi?</p>

  <p class="normal">Merhamet bulutundan başıma yağmur yağdırsaydın, bulut kesilmiş gözlerim akıp duran gözyaşlarını yağdırmazdı elbet.</p>

  <p class="normal">Saçlarının ucunu ellerime verseydin elimi uzatırdım da feleğin kulağını tutardım.</p>

  <p class="normal">Bir gece lûtfeder de bir hoşça başımı kaşırsan Ay’ın başındaki külâhı kapar giderim.</p>

  <p class="normal">Geçmişteki haklara, âşıkının yalvarışlarına, ilkbahar kesilip de yeşerttiğin, oturduğun can ekinlerime, çayırıma, çimenime and olsun.</p>

  <p class="normal">Senin yanından esip gelen yelin kokusuna, bana gün kesilen yüzünün ışıklarına and olsun.</p>

  <p class="normal">Lûtuf güllerini başıma saçtığın andan beri çalışıp çabalama ayaklarıma hiçbir diken dikenlik edip de batmadı.</p>

  <p class="normal">Parça buçuk da senin yüzünden kutludur, neşelidir; gül fidanı da senin yüzünden utanır, kendinden geçer.</p>

  <p class="normal">A dudağım, sus… aslına kulak ver de o kendi sözleriyle görülmemiş bir gam arkadaşı olsun sana.</p>

  <h3 class="h2baslik" id="calibre_toc_2731">CIV</h3>

  <p class="normal">Cem’mekun tu berfrâ ber hod tâ ki nefserî</p>

  <p class="normal">Berf-tu bufserânedet ger tu tenûr-ı azerî</p>

  <p class="normal">Yanına, çevrene kar yığma da üşüyüp donmayasın… ateş gibi kızgın olsan bile, kar gene de üşütür, dondurur seni.</p>

  <p class="normal">Kendiliğinden coşup kaynamayan, senin coşkunluğunu da yok eder gider. Ateş kesilmemiş kişiden kardeşlik umma.</p>

  <p class="normal">İriliği bir deredir, akar gider; kılına kılçığına aldanma onun. Başına, bıyığına bakma; canı arıktır onun.</p>

  <p class="normal">Bu ses hoştur ama sen sıçra, ateş gibi gel tapıya. Başını şöyle böyle sallama, sölpük, başıboş şeyleri dinleme.</p>

  <h3 class="h2baslik" id="calibre_toc_2732">CV</h3>

  <p class="normal">Bâz çi şod turâ dilâ bâz çi mekr enderî</p>

  <p class="normal">Yek nefesî çü bâzi-vo yek nefesî kebûterî</p>

  <p class="normal">A gönül, gene ne oldu sana, gene ne düzenler kuruyorsun? Bir solukta doğan kesiliyorsun, bir soluktaysa güvercinleşiyorsun.</p>

  <p class="normal">Dün âşıkların duaları gibi yücelere ağıyordun; derken gene yıldızların nurları gibi aşağılara iniyorsun.</p>

  <p class="normal">Hilen, düzenin, canına and olsun ki öldürdü beni; selin beni almış götürmede, nereye dek sürüp götüreceksin beni?</p>

  <p class="normal">Sevgi, acıyış sözünü duymayasın, dosttan yana bakmayasın diye merhamet ilinden göçmüş, heybet, korku diyarına gitmişsin.</p>

  <p class="normal">Hafiflik etmeye kalkışırsa gönlüm, güler de haydi dersin, uç bakalım… kendime dalarsam kınar da demir atmış, kalakalmışsın dersin.</p>

  <p class="normal">Gülersem pişmiş kelle gibi sırıt dersin… ağlarsam testi gibi ağla, su sızdır dersin.</p>

  <p class="normal">Türk’sün sen. Hintlilerde Türk yüzünü pek arama… çünkü Tanrı, Hintli’ye Türk yüzü vermemiştir.<sup class="calibre2"><a href="../Text/divanson_split_271.html#footnote-800-56" id="footnote-800-56-backlink">[56]</a></sup></p>

  <p class="normal">Gülüş Ay’a nasip olmuş, ağlayış buluta verilmiş… baht da toprağa Ca’ferî altın parıltısını vermiş.</p>

  <p class="normal">Güzelliği dilberlerde ara, derdi âşıklardan iste… yüzün kıpkızıl bile olsa sapsarı yüzü bende ara sen.</p>

  <p class="normal">Ben aşağılık bir kulum; toprak olayım, sitemler çekeyim… sense bir padişahsın, baş çekmek de yaraşır sana, cevretmek de yaraşır.</p>

  <p class="normal">Sarhoş et, hoş bir hale getir beni de sonra oynamamı, hoş bir hale gelmemi iste, mademki ekşi yemiyorsun, ağzıma şeker ver.</p>

  <p class="normal">Senin tencerenim, güzel bir yemek pişirirsen benimle, güzel bir aş veririm sana; fakat ekşi bir aş pişirirsen de ekşi aş veririm sana.</p>

  <p class="normal">Şeytana bile bir hoşça baksan şeytan melek kesilir; a güzelim, bir perisin sen ki peri bile yüzünden bir koku alamaz senin.</p>

  <p class="normal">Büyü neden haram oldu? Çünkü senin güzelliğinin devrinde her çerçöpün, her aşağılık kişinin büyüden lâf açması yazıktır, boştur da ondan.</p>

  <p class="normal">* A gönül, azarlayışı, sarılışı, seni gamlara boğuşu, sevgisine işarettir; azarı bıraktı mı bil ki senden uzaklaştı o.</p>

  <p class="normal">A Şemseddin’in Tebriz’i, padişahlar padişahı güneş, doğundur senin; o başın nurunun ışığısın sen, bu yandaysa iğretisin.</p>

  <h3 class="h2baslik" id="calibre_toc_2733">CVI</h3>

  <p class="normal">Âh hoceste sâatî ki senemâ be men resî</p>

  <p class="normal">Pâk-o lâtîf hemçü can sobh-demî beten resî</p>

  <p class="normal">Ah, ne mutlu andır o an ki a güzel, sen bana gelip yetişesin; can gibi tertemiz, lâtif bir halde, bir seher çağı bana ulaşasın.</p>

  <p class="normal">O baş çeken saçların bana, gecen hoş olsun demiş… şu ateş gibi yolculuktan ne vakit döneceksin, ne vakit bu yurda geleceksin sen?</p>

  <p class="normal">* Güneş’in ne vakit Koç burcuna benzeyen gönüle gelecek de sen abıhayat gibi güllere, yaseminlere ulaşacak, onlara ölümsüzlük vereceksin?</p>

  <p class="normal">* Hasan gibi gamın elinden yudum yudum zehir içmedeyim; ey Ahmedî tiryak, Hasan’ın babasına ne vakit erişeceksin?<sup class="calibre2"><a href="../Text/divanson_split_272.html#footnote-800-57" id="footnote-800-57-backlink">[57]</a></sup></p>

  <p class="normal">Gamın kanıma pek çevik, pek tez kastediyor ama can umuyor ki gönül kıran gama da gelip çatarsın elbet.</p>

  <p class="normal">O zaman her şey, her yan sen olursun; gönül kalkar gider ortadan; sen bu bedene eriştin mi, beden de can gibi tertemiz olur.</p>

  <p class="normal">Gökyüzünü birbirine kat, darmadağın et; gökyüzüne bağlılık ayıbını çekme artık; umarım, saçlarının kokusuyla o ipin ucuna yapışırsın.</p>

  <p class="normal">Sen zevâlsiz güzellikle kadının, erkeğin başına çıkageldin mi, kadın kadınlıktan çıkar, erkek kanlar içinde kalır gider.</p>

  <p class="normal">Güzelliğin ayak bastı mı, Mısır Yusuf’u secdeye kapanır… kefenin başucuna geldin mi ölü dirilir, mezardan kalkar.</p>

  <p class="normal">Şemseddin’in güzelim hayali, Tebriz’de pusudadır; bakalım, ne düzenle, ne hünerle gelip çatacaksın diye din gibi sen de cana istekli bir hale gelirsin.</p>

  <h3 class="h2baslik" id="calibre_toc_2734">CVII</h3>

  <p class="normal">Can be fedâ-yı âşıkan hoş hevesîst âşıkıy</p>

  <p class="normal">Işk perest ey poser bâd-ı hevâst mâ bakıy</p>

  <p class="normal">Âşıklara canlar feda olsun; hoş bir hevestir aşk… Oğul, aşka tap; geri kalanı havadır, yeldir.</p>

  <p class="normal">Aşk şarabıyla sarhoşum; bulunduğum yerin döşemesi aşk ateşidir; bas ayağını ateşime; niceye bir ikiyüzlülük?</p>

  <p class="normal">Gökyüzünden ta yere dek ateşten bir zincirdir sarkıtılmış… yolunda gerçeksen sarıl o zincire.</p>

  <p class="normal">Aşk nasıl şeydir, sor bana… aşk, bir çeşit deliliktir; insanı zincire vurdurur; fakat ahmaklık yoluyla değil ha.</p>

  <p class="normal">Aşka tap ey oğul; aşk hoştur ey oğul; yürü, âşıkların canlarına and olsun ki aparısın, güpgüzelsin, gerçeksin sen.</p>

  <p class="normal">Yolun yokluk olduktan sonra sana nerde, kim düşman olacak ki? Senin gücün kuvvetin kimde olabilir ki? Yakıp kavuran salt ateşsin sen.</p>

  <p class="normal">Canımı kul köle et, zevkimi, neşemi dirilt… Yok et beni, sonra yarat da bir kere daha yaratıcılığını göster.</p>

  <p class="normal">Bir soluk sus, susarken coş, köpür… Seher çağında susarsın sen, susarken söylersin sen.</p>

  <p class="normal">Gönülsüz, cansız söz söylemek Sâmirî’nin öküzünün töresidir; ey oğul, doğru olmaz bu; sen doğru yürümeye bak, doğrulukta behren var senin.</p>

  <h3 class="h2baslik" id="calibre_toc_2735">CVIII</h3>

  <p class="normal">Her beşerî ki sâf şod der du cihan verâ dilî</p>

  <p class="normal">Dîd garez ki fakr bod bang-i Elestrâ belî</p>

  <p class="normal">İki dünyada da gönlünü arıtan her insan, Elest sesine karşı “belâ-evet” demenin yokluk olduğunu görmüş, anlamıştır.</p>

  <p class="normal">Topraktan yaratılmış âlem bir tepeciktir sanki; yokluk, onun altında gömülü define… Tepenin üstünde oynayıp eğlenmek çocukların zevki, neşesidir ancak.</p>

  <p class="normal">Kimin gözü bağlanırsa hırs parıltısı yatışır onun… defineden haberi olmayan, ona aldırış etmeyense ağırcanlı olur, tembelleşir gider.</p>

  <p class="normal">Ay gibi bir güzellik definesi… Can onu gördü de aman, ne de güzel, nazar değmesin dedi. Binlerce padişah, yoluna düşmüş… ah, ne de büyük, ne de elde edilmesi gereken yüce bir şey.</p>

  <p class="normal">Överdim dudağını, açar saçardım can yüzünü, giderdim anlatma yoluna; fakat nerde anlayacak, nerde ona ulaşacak kişi?</p>

  <p class="normal">İki köyde de ona lâyık kimsecik yok ama varsın olmasın… sen canını da at yoluna, kendin de atıl; baş çekme, koy başcağızını yere.</p>

  <p class="normal">A tanınmış Tebriz, Şemseddin’in kapısında kemer kuşan… çünkü başın bir olgun kişinin ayağına kapanması kutlu bir şeydir.</p>

  <h3 class="h2baslik" id="calibre_toc_2736">CIX</h3>

  <p class="normal">Bâ hemezan fozolekî çu ki bemâ meloleki</p>

  <p class="normal">Rov ki be dîn-i âşıkıy seht azîm goleki</p>

  <p class="normal">Herkesle gevezelik eder durursun; bizeyse surat asarsın, usanmış görünürsün… yürü be, âşıklık dininde pek büyük bir ahmacıksın sen.</p>

  <p class="normal">A havasına uymuş herzevekil, a Tanrı’dan usanmış kişi, sen kaanın adamı değilsin, bir Moğolcağızsın sen.</p>

  <p class="normal">Kendi şarabınla kendin bir sarhoşcağız olmuşsun; gâh ekşiceğizsin, gâh tatlıcağız… Hünerceğizinde pek derinceğizlere dalmışsın diye nazcağızlar etmedesin, ululanmacıklara kendini vermişsin.</p>

  <p class="normal">Bir kütüphane bile olsan can bahçesini istemiyorsun, aramıyorsun… Hocam, soycağızın sopcağızın var ama temelceğizlerin yok.</p>

  <p class="normal">Yürü, bakıra benzeyen varlığını can kimyasına harca da altın gibi onun yüzünden yarım pulcağızın gamma düşme.</p>

  <p class="normal">Gönlümden dedim ki: Niceye bir beden ehlinin hayaline dalacağım? Seninle oldum mu, her donmuş, buz kesmişten gönlüme bir elçiceğiz geliyor.</p>

  <p class="normal">Sen bir gulyabaniceğiz bile olsan tek Tanrı’nın eşsiz ışığı, Tebriz’deki Şemseddin, gönül yolcularının yolunu emin etmiştir.</p>

  <h3 class="h2baslik" id="calibre_toc_2737">CX</h3>

  <p class="normal">Rû benemûdemî be tu ger hemegî ne cânemî</p>

  <p class="normal">Dîde şodî nişân-ı men ger ne ki bî nişânemî</p>

  <p class="normal">Tamamıyla can olmasaydım yüzümü gösterirdim sana… Bir belirtim olsaydı belirtimi, izimin tozunu görürdün.</p>

  <p class="normal">Gümüş bedenli bir altınım; lâ’l dudaklı bir inciyim… Madenin içinde olmasaydım altın cevherini gösterirdim sana,</p>

  <p class="normal">Lûtfum bırakmıyor seni; yoksa senin hevesine düşerdim de a şekerim benim, bütün zamanları sinek gibi kışalar giderdim ben.</p>

  <p class="normal">Can gül fidanı, aşkınla dedi ki: Korkmasam süsen gibi baştan başa dil kesilirdim.</p>

  <p class="normal">Halk, akıllısın sen diyor, bir soluk kendine gel… Onlara dedim ki: Evet, böyleysem, bir soluk da öyleyim işte.</p>

  <p class="normal">Ay’ın gümüş kaftanı, civarına lâyık olsaydı kemerinden tutar da sana çekerdim onu.</p>

  <p class="normal">Aşkının havasının dalgası, bir soluk bıraksaydı beni, ateşler haline gelirdim de âşıklara çare kesilirdim.</p>

  <p class="normal">Kıskançlık okuyla zamanenin gözünü yumdurmasaydı apaçık görürdü ki onun elinde bir yayım ben.</p>

  <p class="normal">Bu söz, Tebrizli Şemseddin’e bir işarettir ancak… Ah n’olurdu onun kapısında bir terceman olaydım.</p>

  <h3 class="h2baslik" id="calibre_toc_2738">CXI</h3>

  <p class="normal">Sûht yekî cihan begam âteş-i gam bedîd nî</p>

  <p class="normal">Sûret-i in tılısmrâ hîç kesî bedîd nî</p>

  <p class="normal">Bütün bir cihan gamlara yandı da gam ateşi görünmüyor… bu tılsımın şeklini hiç kimse gördü mü ki? Hayır, görmedi.</p>

  <p class="normal">Onun kehribarındaki güç, beni her yana çekiyor. Acaba beni çekeni gören var mı? Hayır, yok.</p>

  <p class="normal">Semâ’ var da çeng yok… Şarap var da renk yok… Kadeh kadeh üstüne yüzlerce kadeh sunulmada? Kadehi tadan nerde? Meydanda değil.</p>

  <p class="normal">Aşk kırbayla oynuyor; bense onun elinde bir şişeye benziyorum; şişeyi ayaklar altına attı, kırdı; kimsenin ayağı yaralandı mı? Hayır.</p>

  <p class="normal">Yol alanlarca şeyhin de sayısına son yok, müridin de… Fakat birlik soluğuna gelince, ne şeyh var, ne mürit.</p>

  <p class="normal">İnsanların arasında tanınan, sözü yayılan, Bâyezîd’in gölgesidir; Bâyezîd’in özüyse ortada yok.</p>

  <p class="normal">Muştuluk verin âşıklara, buluşma, kavuşma bayramı geliyor… Öylesine bir bayram ki ramazan da değil bu, bayram da değil.</p>

  <h3 class="h2baslik" id="calibre_toc_2739">CXII</h3>

  <p class="normal">Âmedeî ki râz-ı men ber heme kes beyan kunî</p>

  <p class="normal">V’on şeh-i bî nîşânerâ cilve dehî nişan kunî</p>

  <p class="normal">Gizlediklerimi herkese söylemeye; o izinin tozu belirmeyen padişahı göstermeye, izini belirtmeye gelmişsin.</p>

  <p class="normal">Dün akşam sarhoş hayalin, elinde bir kadeh, çıkageldi… şarap içmem dedim, etme dedi; ziyan edersin.</p>

  <p class="normal">Dedim ki: Korkarım, içersem utanmam uçar gider başımdan da o kıvırcık saçlarına el atarım; tutar, çekersin benden.</p>

  <p class="normal">Gördü ki nazlanıyorum, gel dedi, ne şaşılacak kişisin sen? Can sana yüz tutuyor da sen ondan yüz çeviriyorsun.</p>

  <p class="normal">Herkese düzen kurmada, kötülük etmedesin ya; benim gibisine de düzenler kuruyorsun; halbuki gizli hasbek benim; iş böyleyken benden sır gizlemedesin.<sup class="calibre2"><a href="../Text/divanson_split_273.html#footnote-800-58" id="footnote-800-58-backlink">[58]</a></sup></p>

  <p class="normal">Yeryüzünün gönlündeki define benim, ne diye yere baş koyuyorsun? Gökyüzünün kıblesi benim, ne diye göğe yüz tutuyorsun?</p>

  <p class="normal">Bir padişaha bak ki bakış, görüş ışığını o verir sana… inada düşer de baş çekersen ecel günü öylece kalakalırsın.</p>

  <p class="normal">Betine benzine renk geldi ya; onun için sararıp sol… bir atlının ardından ne diye safran gibi sararıyorsun?</p>

  <p class="normal">Horoz gibi erkek ol; vakti tanı; öne geç, yürü. Horozken tavuk gibi dişileşmen yazıktır.</p>

  <p class="normal">* Eğri otur, doğru söyle… Doğru olur bu iş, lâyık olan da budur… Senin canın da benim, rûhun da; sense onları bir başka yana yollayıp duruyorsun.</p>

  <p class="normal">* “Borç verin” buyruğuna uyar da bir kesinti verirsen, bil ki kalp bir kesintiyi bile define edersin, hazne yaparsın, maden haline getirirsin.</p>

  <p class="normal">“Sakının” buyruğuna uyar da iki üç gün gözünü yumarsan, duygu gözünün kaynağını apaçık incilerle dolu bir deniz yapar gidersin.</p>

  <p class="normal">Amacımıza bir soluk, ok gibi doğru gidersen, gökyüzündeki Utarid yıldızının boyunu kendi kirişine yay edersin.</p>

  <p class="normal">Bundan daha iyi kerem de şudur ki suçunu, günâhını bağışlar… bunu bir anlatayım da bak; bana karşı nasıl, ne çeşit feryat edersin.</p>

  <p class="normal">Yeter, bu söz anlatmaya sığmaz; ağza gelmez… hattâ bütün zerreleri açsan, her birini bir ağız haline getirsen gene anlatılamaz.</p>

  <h3 class="h2baslik" id="calibre_toc_2740">CXIII</h3>

  <p class="normal">On ki behord dem be dem seng-i cefâ-yı sed menî</p>

  <p class="normal">Gam nehored ezon ki tu rûy berû turuş kunî</p>

  <p class="normal">Seni seven, soluktan soluğa, yüz batmanlık cefa taşı yese bile, sen ona yüzünü ekşitmedikçe gam yemez.</p>

  <p class="normal">Şarap, ona edeceğini etti mi oyuna dalar, bağırır, çağırır, neşesini bildirir… Çünkü o, madenin has akıykını koltuğuna almıştır.</p>

  <p class="normal">Kumar oynanan yerin eriyim, uçsuz bucaksız bir âlemim ben… gözünü aç, yüzüme bak, aydınlığa karşı seyre dal gitsin.</p>

  <p class="normal">Senin rengine bakmaz, savaşından gam yemez o… Hoca, yoksa eminlik yurdunu hiç görmedin mi sen?</p>

  <p class="normal">Sirke ekşi olursa olsun; o ekşimiş diye bal da ekşi olur mu hiç? Suyun yüzünden yağ yağlığından vazgeçer mi ki?</p>

  <p class="normal">O seyre dalmışım ya; sarhoşum, semâ’a düşmüşüm… Fakat herkesin semâ’ı varlıktan, benlikten temiz olamaz.</p>

  <p class="normal">Bizim semâ’mız bakıştır, görüştür; onun semâ’ıysa boşuna… Fakat oğul, Türk Ermeni’nin dilini bilmez ki.</p>

  <p class="normal">İnananlar mezarlarının içinde oynarlar, el çırparlar… inanç şarabını içmişlerdir, mekânsızlık meclisinde sarhoş olmuş gitmişlerdir.</p>

  <p class="normal">O senin yanındadır, önündedir şu an; fakat sen sevgiliden bir koku alamıyorsun da göz ucuyla her yana bakınıp duruyorsun.</p>

  <h3 class="h2baslik" id="calibre_toc_2741">CXIV</h3>

  <p class="normal">Çeşm-i tu hâb mîreved yâ ki tu nâz mîkunî</p>

  <p class="normal">Nî be Hodâ ki ez degel çeşm ferâz mîkunî</p>

  <p class="normal">Uykuya mı dalıyor gözlerin, yoksa naz mı ediyorsun? Hayır… and olsun Tanrı’ya, düzeninden yumuyorsun gözünü.</p>

  <p class="normal">İş eri uyusun diye gözünü yumuyorsun; uyudu mu da altınına el uzatıyorsun.</p>

  <p class="normal">Bir zincirdir uzatmışsın; sonu gelmez bir tuzaktır kurmuşsun… Kimin bağını pekiştirmedesin, kimin bağını çözmedesin?</p>

  <p class="normal">Suçsuz âşıkını sevaba girmek için öldürüyorsun da sonra şehitlerin mezarları başında ezan okuyor, namaz kılıyorsun.</p>

  <p class="normal">Kimi sâkîler gibi baştan aklı alıp gidiyorsun sen; kimi de çalgıcılar gibi nağmelere dalıyorsun sen.</p>

  <p class="normal">Ayrılık neyini üflüyorsun; Irak neyini çalıyorsun; Bûselik perdesini Hicaz’a eş ediyorsun.</p>

  <p class="normal">Yoksulun canını, gönlünü, tutsağın yaralı gönlünü güzelliğinin sadakalarıyla niyaz haznesi haline getiriyorsun.</p>

  <p class="normal">Feleğin perdesini yırtıyorsun, padişahlık cilveleriyle cilveleniyorsun… Eyaz’ın saltanatını sürüyorsun da padişahların taçlarını kapıyorsun.</p>

  <p class="normal">Benim âşkımsın sen, aşkın hiç şekli mi olur? Şu şekle bürünmüşsün ya; mahsustan yapıyorsun bunu.</p>

  <p class="normal">Sonsuz bir haznesin sen; hazneye padişahın tuğrası nerden vurulacak? Bir yanına vursan bile orasını kesmek için vurursun.</p>

  <p class="normal">Zenginliğe dal da sus, utan artık… niceye bir onun zenginliğinin yanı başında tamahlara, ümitlere sarılıp feryat edeceksin?</p>

  <h3 class="h2baslik" id="calibre_toc_2742">CXV</h3>

  <p class="normal">Ey ki leb-i tu çün şeker han ki karâb neşkenî</p>

  <p class="normal">Vey ki dil-i tu çün hecer han ki karâb neşkenî</p>

  <p class="normal">A şeker dudaklı, sakın testiyi kırmayasın… a taş yürekli, sakın testiyi kırmayasın.</p>

  <p class="normal">Onun sarhoşu oldun mu, elinden şarap içersin… fakat tehlikeli bir soluktur o; sakın testiyi kırmayasın.</p>

  <p class="normal">Aşk yüreğime girdi, yerleşti; gönül tümden sırça kesildi… a oğul, yavaş gir; sakın testiyi kırmayasın.</p>

  <p class="normal">O lûtuf sahibi güzel, eşin dostun oldu ama saçına el atma; sakın testiyi kırmayasın.</p>

  <p class="normal">Onu tanımadıkça gönlünden kıyaslamaya kalkışma… O başkadır, sense büsbütün başkasın, sakın testiyi kırmayasın.</p>

  <p class="normal">Gönüllerdedir, sırça gönüllerdedir o… aman, yavaş geç; sakın testiyi kırmayasın.</p>

  <p class="normal">Tanrı insanda göründü; hayır-şer bir araya toplandı; şaşırma bu kazaya, bu kadere… sakın testiyi kırmayasın.</p>

  <p class="normal">Tebrizli Şemseddin’le beraber oturup kalkıyorsun ama hünerden lâf etme; sakın testiyi kırmayasın.</p>

  <h3 class="h2baslik" id="calibre_toc_2743">CXVI</h3>

  <p class="normal">Zerger-i âftâbrâ beste-i kâz mîkunî</p>

  <p class="normal">Kurte-i şâmrâ zi meh nakş-o terâz mîkunî</p>

  <p class="normal">Güneş kuyumcusunu altın, gümüş kesen makasa bağlamadasın; akşam gömleğine Ay’dan süsler, bezentiler işlemedesin.</p>

  <p class="normal">Geceyle gündüzü, bu Habeş’le Rum’un enini boyunu, onların törelerine uyar da gâh kısaltırsın, gâh uzatırsın.</p>

  <p class="normal">Kimi olur, kulun geçici işini doğrultursun, gerçek edersin… kimi de olur, gerçeği tutar, alay haline kor, geçici bir şey yapıverirsin.</p>

  <p class="normal">Bu ne keramettir ki kapılar kapalıdır… gene de tutar, onun yüzünün hayalini bu kapalı kapılardan geçirir gidersin.</p>

  <p class="normal">Yel gibi uçup giden düşünceye bir inattır verirsin, kaskatı kalakalır… Yalvarma nedir bilmeyen gönüle de tutar, yalvarıştan bir kanattır verirsin.</p>

  <p class="normal">Gam bulutlarıyla kaplı gecede meşaleler getirirsin; ıztırablarla dopdolu, daralmış gönülden bir penceredir açarsın.</p>

  <p class="normal">* Biz aşkının Damışk’ında, senin için yerleştik, senin için orasını yurt edindik… sense cilvelerinle, yüceliğinle nazlanıyorsun; tutuyor Azâz’a gidiyorsun.</p>

  <p class="normal">Kimi olur, birazcık suç yüzünden bütün suçluları vuruyor, kırıyorsun; kimi oluyor, ulu ulu günahlara göz yumuyorsun.</p>

  <p class="normal">Kimi oluyor, padişahın yoksuluna padişah himmeti bağışlıyorsun; kimi oluyor, Kubad’ı da tamahlara kul ediyorsun, padişahı da.</p>

  <p class="normal">Nağmeler çıkaran neyi, ayaklarının altında kırıp döküyorsun; derken kırık dökük çengi meclise lâyık görüyorsun, ona nağmeler veriyorsun.</p>

  <p class="normal">Zevk lavtamızı kimi üç telli yapıyorsun; kimi de Bûselik perdesini Hicaz’a çeviriyorsun.</p>

  <p class="normal">Can, senin cömertliğinle can oldu, öz kesildi, güzelleşti… derken onu tutuyor, soğan gibi kabuğunu sıyırıp soyuyorsun.</p>

  <p class="normal">A benim dayancım, bir bakışın akıl fikir verir, karar bağışlar bana… A benim padişahım, lûtfun dayancımdır, eminlik yurdudur bana.</p>

  <p class="normal">Sensin yapımın temeli; sensin dileğimin özü… Sensin varımın yoğumun olgunluğu; sensin mahzenimin artan geliri.</p>

  <p class="normal">Her bakan gözün gözbebeğisin; her alıcının maksadı sensin… Her dağınık kişinin gücü sensin, her beli bükülenin kudreti sen.</p>

  <p class="normal">Bana nimet verenimsin sen; yapayalnız gecede eşim dostumsun sen… Pek kerem sahibisin, her derip devşiren, senin lûtfunu derer, devşirir.</p>

  <p class="normal">Her mal mülk ıssının ulusu sensin; her helâke gidenin kurtarıcısı sensin; her yolcuya kılavuzluk eden sensin; her sır yayanı dağıtan da sensin.<sup class="calibre2"><a href="../Text/divanson_split_274.html#footnote-800-59" id="footnote-800-59-backlink">[59]</a></sup></p>

  <p class="normal">Ne kadar susayım, susmaya yöneleyim diyorum da gene benim inadıma, aklımı fikrimi tamahlara düşürüyor, söze çekiyor, söyletiyorsun beni.</p>

  <h3 class="h2baslik" id="calibre_toc_2744">CXVII</h3>

  <p class="normal">Âb tu deh gosesterâ der du cihan sekâ tuyî</p>

  <p class="normal">Bâr tu deh şekesterâ bâr-geh-i vefâ tuyî</p>

  <p class="normal">Yorulmuş, bitmişe sen su ver, iki dünyada da saka sensin… kırılıp dökülmüşe sen yardım et; vefa konağı sensin ancak.</p>

  <p class="normal">Sevinç burcunda yarıklar açıldı; gönül ordusu silahsız, pusatsız kaldı… sağ kola külâh sensin, sol kola giyim, silah gene sensin.</p>

  <p class="normal">Şarapla yıkılmış gitmişiz; kış dövmüş, ezmiş bizi… gözümüzü sana dikmişiz, tutya sensin çünkü.</p>

  <p class="normal">Vefadan yüz çevirme, arı duru suya toprak serpip bulandırma; abıhayat da sensin, utanç da sen… gönüle arka da sensin, ebedî dayanç da sen.</p>

  <p class="normal">Gök seni çağırmada; senin için can vermede… senin yüzünden ne ziyana uğrarsa hepsine devâ gene sensin.</p>

  <p class="normal">Canının zekâtı olsun, kalk, şarap getir; her yayanın bineğini sun… canımıza sâkî sensin ancak.</p>

  <p class="normal">Şu savaş haberi, gönül birliğinin izi, eseri değil; vur boynunu şu haberin; ululuk şahnesi sensin.</p>

  <p class="normal">Kavganın boynunu vur; vesveseyi kökünden sök, at… özel şarabı sun, Tanrı’nın hasbekisin sen.<sup class="calibre2"><a href="../Text/divanson_split_275.html#footnote-800-60" id="footnote-800-60-backlink">[60]</a></sup></p>

  <p class="normal">Kadınlar bile Yusufları görünce ellerini doğradılar; kadınlardan da aşağı değiliz ya biz, yüzü güzel Yusuf’sun sen.</p>

  <p class="normal">Dostun yüzünden haberdar olmak, fakat elinden, ayağından haberi bile olmamak… işte değerli haber bu; çünkü ustasın sen.</p>

  <p class="normal">O gizli şarapla doldur kadehi de ağızsız içelim; içelim de şu dünya, gene senin kimya olduğunu bilsin, anlasın.</p>

  <p class="normal">Tanrı’nın o yıllanmış şarabını, o Elest gününe kılavuz olan o peygamberlere sunulan şarabı sun… peygamberlerin mirasçısısın sen.</p>

  <h3 class="h2baslik" id="calibre_toc_2745">CXVIII</h3>

  <p class="normal">Rîk zi âb sîr şod men neşodem zehî zehî</p>

  <p class="normal">Lâyık-ı herkemân-ı men nîst derin cihan zehî</p>

  <p class="normal">Kum bile suya kandı da hey gidi hey… ben kanmadım gitti; ağır, yüce yayıma değer bir kiriş yok şu dünyada vesselâm.</p>

  <p class="normal">Deniz en değersiz şerbetim; dağ en önemsiz lokmam… Ey Tanrım, bana bir yol aç, bir bildir bana; ne biçim timsahım ben?</p>

  <p class="normal">Ecelden de daha susuzum; acaba bir iri lokma bulabilir miyim diye cehennem gibi fırlanıp durmadayım.</p>

  <p class="normal">Aşkın mizacına, bulaşmadan, kavuşmadan başka bir ilaç yok… aşkın ağzına senin avcundan başka bir avuç ot veremez.</p>

  <p class="normal">Pek ulu bir başbuğdur; pek çeviktir ama akıl gene de senin tuzağına tutuldu mu, başını da kaybeder, sakalını da.</p>

  <p class="normal">* Tanrı’yı bir bilen herkesin gönlüne gerçeklik veren sensin… Tanrı’yı insana benzeten herkesin gönlüne bir şekil sokan gene sensin.</p>

  <p class="normal">Nuh, senin dalgalarının yücelerinde bir tahta parçasına eş dost oldu… rûh, civarının kokusuyla sarhoş olup yerlere serildi, bir şaşkına döndü.</p>

  <p class="normal">Sus da gene susanların köşküne doğru git… a bir köye düşmüş, orda yıkılmış kalmış adam, gene şehrine git, şehrine.</p>

  <h3 class="h2baslik" id="calibre_toc_2746">CXIX</h3>

  <p class="normal">Telh kunî dehân-ı men kend be dîgeran dehî</p>

  <p class="normal">Nem nedehî be keşt-i men âb be in-o an dehî</p>

  <p class="normal">Benim ağzımı acıtmadasın, başkalarınaysa şeker veriyorsun… benim tarlama bir ıslaklık bile vermezsin de şunu bunu suya kandırırsın.</p>

  <p class="normal">Canımsın benim, dostumsun benim, yıkılmaz devletimsin benim… bağıma bahçeme güz çağını yollarsın.</p>

  <p class="normal">Tam şükürlerle dolup taşacağım çağda, ya benim inadıma, yahut da benden kaçma kuruntusuyla vaadlerde bulunmaya koyulursun, sınar durursun beni.</p>

  <p class="normal">Ödağacı cömertliğe başladı mı, senin için tüter… sen köpeğe kemik attın mı, arslan kapında secdeye kapanır.</p>

  <p class="normal">Mahallemden geçer, yanıma uğrarsan dokuz göğü de aşarım; başıma bir aman verirsen göklere ayak basarım.</p>

  <p class="normal">Akıl da yoksulundur, fikir de… onlar senin sütünle beslenmişlerdir, senin sütünle gelişmişlerdir… kendisine yay verdiğin kişi nasıl olur da okunu atmaz senin?</p>

  <p class="normal">Senin baktığın kişi, iki dünyaya da bakmaz artık… bir dilenciye ekmek versen, padişahlar padişahı kesilir o.</p>

  <p class="normal">Kime şeker verirsen bütün bedeni şeker kesilir; kime ağız verirsen sen, iki dünyayı da bir lokma yapar da yutuverir.</p>

  <p class="normal">Bütün şehirleri gezdim, dolandım; senden başkasında şeker yok… artık şekeri pahalı verirsen seni kime şikâyet edebilirim, nasıl yapabilirim ki bu işi?</p>

  <p class="normal">Kimi tutar, çekersin, pahalı verirsin; kimi yayar, dökersin, herkese ucuz verirsin. Bir soluk böyle verirsin sen, bir soluk öyle.</p>

  <p class="normal">Güneş’in de, Müşteri yıldızının da övündüğü Şemseddin, Tebriz’de… Onunla Ay, lûtfunla kıran ederse Ay’ın da gönlü dirilir gider.</p>

  <h3 class="h2baslik" id="calibre_toc_2747">CXX</h3>

  <p class="normal">Hâce turuş merâ begû sirke be çend mîdehî</p>

  <p class="normal">Hest şeker-lebî eger sirke be gend mîdehî</p>

  <p class="normal">A yüzünü ekşiten dost, sirkeyi kaça veriyorsun? Bir şeker dudaklı varsa sirkeyi şekere satarsın, şeker alırsın da sirke verirsin sen.</p>

  <p class="normal">Sen almazsan alma; ben hevesliyim, alırım; âşıkım, kendimde değilim; a boşboğaz, ne diye öğüt verirsin bana?</p>

  <p class="normal">Daha yakın gel ey peri, ekşilik hiç yok sende… taç verirsin, kemer bağışlarsın, yüce bahtlar verirsin, devlete erdirirsin adamı.</p>

  <p class="normal">Can binlerce gürültüyle senin için gebe kaldı gitti; çünkü kendi aşk ateşine kendin çöreotu atıp duruyorsun.</p>

  <p class="normal">* Canımı Ferhad gibi dağ delmeye çekiyorsun… böyle değilse ne diye canımın eline külüng veriyorsun sen?</p>

  <p class="normal">Ne verirsen ver… verdiğin şeyi zarar olsun diye veriyorsun sanan kişinin hiçbir şeyden haberi yoktur.</p>

  <p class="normal">Bir gül yaprağı alırsın, bir bağ ihsan edersin sen… bir eşek leşi alırsın, yirmi tane yürük at bağışlarsın sen.</p>

  <p class="normal">Tapı kılana şükredersin ama kimi olur, aldırmazlıktan gelir, beğenmez görünür, suçsuz döversin insanı.</p>

  <p class="normal">Zeyd’in başı yarılırsa Amr’a bir çare bulursun… Şam ülkesinde kıtlık olursa Cend’e yağmur yağdırırsın.</p>

  <p class="normal">Kaç kere söyleme dedim; fakat senin ne suçun var ki? Sen değirmen gibisin, sana ne konuyorsa onu öğütüyor, onu veriyorsun sen.</p>

  <h3 class="h2baslik" id="calibre_toc_2748">CXXI</h3>

  <p class="normal">Ey ki be lûtf-o dilberî ez du cihan ziyâdeî</p>

  <p class="normal">Ey ki çü âftâb-o meh dest-i kerem goşâdeî</p>

  <p class="normal">A lûtfetmede, a gönüller almada iki dünyadan da üstün güzel… a Güneş gibi, Ay gibi bağışlayış elini açmış dilber.</p>

  <p class="normal">Seher çağının güneşi, yeryüzünden baş çıkarmadan dünyayı gösteren kadehi eline almışsın.</p>

  <p class="normal">* Mehdi de sensin, doğru yolu bulmuş da sen; Tanrı’nın rahmeti de sen… yeryüzünü kaplamışsın, zamana lûtuflar etmişsin, ihsanlarda bulunmuşsun.</p>

  <p class="normal">Yüzlerce kınanmaya temelsin, özsün; yüzlerce kıyametin coşkunluğusun… misk kaynağını görmüşsün; şarap küpünün kaynayıp köpürüşü olmuşsun.</p>

  <p class="normal">Senin havandan baş çeken başını alıp bir yere varamaz… çünkü her boyna bir gerdanlıktır takmış, bağlamışsın sen.</p>

  <p class="normal">Kalk ey gönül, halkı sabah şarabı içmeye çağır… dün geceden kalmasın; kendinde değilsin, başsız-ayaksız düşekalmışsın ama gene de çağır gitsin.</p>

  <p class="normal">Her seher hayalin sâkîlik etmek ister… aklın, hünerin düşmanısın, sâf kişinin fitnesisin sen.</p>

  <p class="normal">Bahar gibi bir sâkîsin; cennet gibi ebedîsin; kebap gibi güçsün kuvvetsin; şarap gibi neşelisin, coşkunsun.</p>

  <p class="normal">Kalk ey gönül, çeke çekile belirtisi bile görünmeyen şarap meclisine yönel; yayasın böylece ama aşk bir ata bindirir seni.</p>

  <p class="normal">Dünya zerre zerre hep sana bakmada, seni seyretmede… Suyun da özüsün, temelisin, ateşin de… Erkeğin de eşi dostusun, dişinin de.</p>

  <p class="normal">Fakat hırkaya benzeyen şu bedeni bağından sıyırıp çıkarmadıkça, şu beden hırkasında bulundukça hırkaya, abaya bağlısın, seccadeye oturmuş bir kişisin ancak.</p>

  <p class="normal">Ya susanlara lâyık şarabı iç de dedikodudan kurtul, yahut da söyleyen, tümden sözden doğmuş bir hayvan ol, kalakal.</p>

  <p class="normal">A sâkî, lûtfet de sarhoşun elinden tut; kendi meclisine doğru çek, götür onu… anacaddenin padişahısın sen.</p>

  <h3 class="h2baslik" id="calibre_toc_2749">CXXII</h3>

  <p class="normal">Ey zede mutrıb-ı gamet der dil-i mâ terâneî</p>

  <p class="normal">Der ser-o der dımâg-ı can ceste zi tu fesâneî</p>

  <p class="normal">A güzelim, gam çalgıcın gönlümüzde bir nağmedir tutturmuş… canın başında, beyninde senden bir masaldır yayılmış gitmiş.</p>

  <p class="normal">Soluğu güzel mi güzel hayalin, gayb âleminden soluk aldı da bir göründü mü, aşk ateşinden bir yalımdır çıkar da ta göğe dayanır gider.</p>

  <p class="normal">Aşk Zühre’si pençesini suya, toprağa atınca boyumuz çenge dönmüş, göğsümüz kanun kesilmiş.</p>

  <p class="normal">Topal bir ceylan, saldırgan arslanın pençesinden nasıl kaçabilir? Bıldırcına benzeyen beden, can doğanından nasıl kurtulur?</p>

  <p class="normal">A gül, a can baharı… a şarap, a can mahmurluğu, padişah da odur, tek er de o; odur senin birliğini yiyen, varlığını sömüren.</p>

  <p class="normal">* Senin lûtfundan, senin ihsanından yoksulun yoksulluğu bir övünç oldu da ölümün yoksullara karşı söyleyeceği bir söz kalmadı gitti.</p>

  <p class="normal">Buluşman, gene bir bahane icat etmezse lûtfun, ihsanın, rahmetin, buluşma davulunu dövüp duruyor.</p>

  <p class="normal">Senin Mesîhlik sofrandaki yemekler; benim Meryem orucuma iftarlık yemekler… bu gece kuru ekmeğimi senin Fırat suyunla ıslatacak, yumuşatacağım.</p>

  <p class="normal">Ölümsüzlük yayı, oklarımıza başbuğ olmuş… Ahmed’in oku Kinâneoğullarının övüncü kesilmiş.</p>

  <p class="normal">O yayın bir ayak önce çekilmesi için herkes bir kiriş yapmada… okuna hoş geldin demek için her gönül bir amaç kesilmede.</p>

  <p class="normal">Tanrı çekişi senin, benim ahımdan bir ip ördü de can Yusuf’u beden kuyusundan çıktı, bir yuvaya sahip oldu.</p>

  <p class="normal">Sus, başın söz söyleme kaşıntısına uğradıysa, o güzelim kıvırcık siyah saçlara sabır pek seçilmiş bir taraktır.</p>

  <h3 class="h2baslik" id="calibre_toc_2750">CXXIII</h3>

  <p class="normal">Bâz turuş şodî meger yâr-ı deger gozîdeî</p>

  <p class="normal">Dest-i cefâ goşâdeî pây-ı vefâ keşîdeî</p>

  <p class="normal">Gene yüzünü ekşittin; yoksa başka bir dost mu seçtin? Gene cefa elini açmışsın, gene vefadan elini, ayağını çekmişsin sen.</p>

  <p class="normal">A ay yüzlüm, dün gece gönül derdiyle sabaha dek uyumadım; çünkü sen düşmanlara kanmışsın, benim hakkımda onların söylediklerini dinlemişsin.</p>

  <p class="normal">A benim ateşli soluğum, kalk… sensin gönlümün tanığı. A benim dün gecem, gel, ne gördüysen doğru söyle.</p>

  <p class="normal">Bir ayna almışsın, yüzüne bakıp duruyorsun… perdenin ardına girmişsin; fakat benim perdemi de yırtmış gitmişsin.</p>

  <p class="normal">Akıl nerde ki durayım da şimdicek çaremi göreyim… sen bana ulaşalı akıl yitti gitti.</p>

  <p class="normal">Bir oyuncaktan ibaret olan şeklimi büyücülükle işlemişsin; gönlüme ne şaşılacak iğneler batırmışsın, ne şaşılacak iğneler.</p>

  <p class="normal">Gönlün kapısına, damına bak; hep senin ayak izlerin var… iş böyleyken dün gece ne diye halkın kapısından, damından koşup kaçmışsın?</p>

  <p class="normal">İzini bulan kişiye hırsız derim de bunu nerde buldun, şunu nerden aldın diye soruya çekerim onu.</p>

  <h3 class="h2baslik" id="calibre_toc_2751">CXXIV</h3>

  <p class="normal">Sobh çû âftâb zed râyet-i rûşenâyiî</p>

  <p class="normal">Lâ’l-o akıyk mîkuned der dil-i kân gedâyiî</p>

  <p class="normal">Seher çağı güneş aydınlık bayrağını çekti mi, lâ’l, akıyk, madenin gönlünde dilenciliğe koyulur.</p>

  <p class="normal">İsterse gökyüzünden gizli olsun, isterse madenin karanlıklarında bulunsun; mücevher olan taş gökyüzüyle bildiktir.</p>

  <p class="normal">Işık doğudan vurdu mu, dağı yarar da taşın gönlüne bir bağış parıltısıdır verir.</p>

  <p class="normal">Kesin olarak her aydının ardında bir aydınlatan vardır… yeryüzünde bulunan her şeyin üstünde göğe mensup bir gözetici bulunur.</p>

  <p class="normal">Bir Âzer’in gönlüyle eli olmadıkça put düzülmez; peki, put yapan Âzer’in nasıl olur da bir Tanrısı olmaz?</p>

  <p class="normal">Gerçek Peygamber, insanoğlu altın madenidir demiştir; madenle madenin arasındaki farkı da altın gösterir.</p>
</body>
</html>
