<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>divan1</title>
  <link href="../Styles/stylesheet.css" rel="stylesheet" type="text/css"/>
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h2 class="h2baslik1" id="calibre_toc_66">BAHR-İ HEZEC<br class="chapter"/>
  –MEKFÛF–</h2>

  <p class="ortayazi">mef’ûlü mefâîlû mefâîlü feûlün</p>

  <h3 class="h2baslik" id="calibre_toc_2541">— A —<br class="chapter"/>
  I</h3>

  <p class="normal">Lebrâ tu be her bûse-vo her lût meyâlâ</p>

  <p class="normal">Tâ ez leb-i dildâr şeved mest-o şeker-hâ</p>

  <p class="normal">Sevgilinin dudağıyla sarhoş olmayı, şekerler çiğner bir hale gelmeyi istiyorsan, dudağını her öpüşe verme, her yemekle bulaştırma da,</p>

  <p class="normal">Dudağından başkasının kokusu gelmesin; yalnız ve yalnız aşk kesilsin, tertemiz, eşsiz bir hale gelsin o dudaklar.</p>

  <p class="normal">Eşeğin ardını öpüp duran dudağı, Mesîh şeker gibi bir öpüşle öper mi hiç?</p>

  <p class="normal">Şunu bil ki evveline evvel olmayan Tanrı ışığından başka ne varsa hepsi de pislikle dolu bir yerde pislikten ibarettir, bir bak da seyret hele.</p>

  <p class="normal">Fakat gübre olup bostanın gönlüne giren pislik, yok olur gider de pislikten kurtulur, kavunun, karpuzun lezzetini arttırır o.</p>

  <p class="normal">Sen, pislik oldukça kutlanmanın tadını ne bilirsin? Yürü, pislikten geç de kutluluk, yücelik tarafına git.</p>

  <p class="normal">Mesîh’in eliyle, bütün dünyayı iyileştirecek, diriltecek ilaç geldi; fakat nerde her yemek çanağından korunacak el?</p>

  <p class="normal">Mûsa, Firavun’un nimetinden elini, dudağını yudu, arıttı da yed-i beyzâ, kerem denizini bağışladı ona.</p>

  <p class="normal">Ham kişilerin midelerinden, dudaklarından kaçıp kurtulmak istiyorsan deniz gibi incilerle dol, gene de yüzünü buruştur.</p>

  <p class="normal">Kendine gel, gözünü yum ki o göz pek kıskançtır; aklını başına al, mideni boş tut ki hazırlanmış yemek var.</p>

  <p class="normal">Köpek toktur da onun için av tutmaz; saldırıp bağırmak, isteyip çırpınmak, hep açlık ateşinden meydana gelir.</p>

  <p class="normal">* Nerde tertemiz elle dudak ki kadehi alsın, içsin. Nerde çevik sûfî ki helvanın bulunduğu yere gelsin.</p>

  <p class="normal">A bize kahve dağıtan, fincanı sunan;<sup class="calibre2"><a href="../Text/divanson_split_216.html#footnote-800-1" id="footnote-800-1-backlink">[1]</a></sup> bu sözlerden gerçek şekilleri göster bize.</p>

  <h3 class="h2baslik" id="calibre_toc_2542">II</h3>

  <p class="normal">Afdâ kamaran lâha alaynâ ve taâlâ</p>

  <p class="normal">Mâ ahsanahu Rabbu tabârak ve taâlâ</p>

  <p class="normal">Bir ay parçası güzel, bize göründü; parıl parıl parlamaktaydı; kutlu, yüce Tanrı, ne de güzel yaratmış onu.</p>

  <p class="normal">Canımla birleştin a güzelim de yaşayışımı arttırdın; bugün benden üstünlükler, ululuklar doğmada artık.</p>

  <p class="normal">Sevgi beni eritse, hayale döndürse gene de gizlice onu çağırırım; apaçık ona hitap ederim ben.</p>

  <p class="normal">Örtüler yırtılsın, buluşma suyu, susuzluğu gidersin diye boyuna ona yalvarırım; zaman beni dilim dilim kesse bundan ayrılmam.</p>

  <p class="normal">Yüzyıllar geçse aşktan bıkmam; ben aşktan usanayım ha; hâşâ, hâşâ; böyle bir şeye imkân yok.</p>

  <p class="normal">Âşık balıktır, aşksa denizdir sanki… Balık denizde oldukça usanır mı, bıkar mı denizden?<sup class="calibre2"><a href="../Text/divanson_split_217.html#footnote-800-2" id="footnote-800-2-backlink">[2]</a></sup></p>

  <h3 class="h2baslik" id="calibre_toc_2543">III</h3>

  <p class="normal">Reftem be suy-i Mısr harîdem şekerîrâ</p>

  <p class="normal">Hod fâş begû Yusuf-i zerrin-kemerîrâ</p>

  <p class="normal">* Mısır’a gittim; bir şeker satın aldım. Hadi, apaçık söyle; de ki: Altın kemerli Yusuf’u satın aldım ben.</p>

  <p class="normal">* Şehirde böylesine güzeli kim görmüştür? Böylesine Süheyl’i, böylesine Ay’ı kim bağrına basmıştır?</p>

  <p class="normal">Padişah, kötü bir kulu işe tâyin etti; keremi, incileri verdi de bir tabiatsızı satın aldı.</p>

  <p class="normal">* Hızırların Hızır’ıdır o; abıhayat kaynağından sunar da bir ciğeri tazelerse hiç de şaşılmaz.</p>

  <p class="normal">Yap-yapma emirleri, kulları üst etmek, devlete ulaştırmak için geldi; altüst olmuşu büsbütün altüst etmek için değil.</p>

  <p class="normal">Geceleyin uyumasak yeri; çünkü gizlice Ay, her gece yıldızları sayana öpücük verir.</p>

  <p class="normal">Eserler, canı, gönlü, eserleri yaratana eriştirir. O padişah, eserleri hammâl eder; canı, gönlü onlara yükler.</p>

  <p class="normal">* Bil ki buraya gelen, Tanrı iksiridir; her solukta bir taşı kızıl altın eder.</p>

  <p class="normal">* Eşek leşi, göğe yol bulamazsa gam değil; İsa’ya dönmüş canlar gökyüzüne ağar ya.</p>

  <p class="normal">Dünyada kuşkulanıp neye baktıysam göremedim, bulamadım; çünkü bu yücelik, bu ululuk, Tanrı görüşüne sahip olanda var ancak.</p>

  <p class="normal">Seher çağı gelinin gözüne sürme çekmesi için güneşin padişahça gönül ateşi gerek.</p>

  <p class="normal">Bizim zerre kadar aklımız yok; yoksa aklı başında olan ceylan, hiç erkek arslanı ister mi?</p>

  <p class="normal">Dostum, akılsızca gölge gibi peşine düşmüşüz; koşup duruyoruz; çünkü o güneşe benzeyen yüzün, başka birinde yok.</p>

  <p class="normal">Güneş, kalkanı olmayanın her yanını yaralamak için her gün o kılıcı sallar durur.</p>

  <p class="normal">Akıl öylesine gönül kıranı bağrına basar; can öylesine yol uğrağından geçeni tutar, eve sokar.</p>

  <p class="normal">Göz öylesine lâ’l dudaklara inciler hediye eder; yüz öylesine gümüş bedenli güzel için sararır solar; altınlar basar.</p>

  <p class="normal">Yürü a hoca, kaş gibi o Ay’ın perdecisi kesil; çünkü o her eğri görüşlünün gözünü, görüşünü doğrultur.</p>

  <p class="normal">A temiz yürekliler, ondan başkasıyla aşk oyununa girişmeyin; her olur olmaza gönül vermek, can feda etmek olamaz.</p>

  <p class="normal">Sus; âşıkını kendisi çeker kendisine; niceye bir her hünersizin eteğine sarılacaksın?</p>

  <h3 class="h2baslik" id="calibre_toc_2544">— T —<br class="chapter"/>
  IV</h3>

  <p class="normal">Ender dil-i her kes ki ezin ışk eser nîst</p>

  <p class="normal">Tu ebr bero keş ki be cuz hasm-ı kamer nîst</p>

  <p class="normal">Kimin gönlünde bu aşktan bir eser yoksa üstüne bir bulut çek onun; çünkü o, Ay’a düşmandır ancak.</p>

  <p class="normal">Ne de kuru ağaçtır bu bahçede yetişmeyen ağaç; ne de hor, hakirdir ağacın gölgesinde bulunmayan aziz.</p>

  <p class="normal">Eşsiz inci bile olsa bu aşktan başkasından kesil gitsin; çünkü bu aşktan başka ne akraba vardır sana, ne baba.</p>

  <p class="normal">Her gün bu dertten daha da beter bir hale gelmeyen, âşıklar mezhebinde ölüm hastalığına tutulmuştur.</p>

  <p class="normal">Kimin yüzünde o renkten bir örnek, bir eser görürsen, gerçek olarak bil ki o, şu bildiğin insanların cinsinden değildir.</p>

  <p class="normal">Hangi kamışın belinde aşk kemerini görürsen sıkı sıkıya bağrına bas onu, çünkü o şekerkamışı dengidir ancak.</p>

  <p class="normal">A Tebrizli Tanrı Şems’i, seni tuzağa çektiler; münkirler var solda sağda, sakınmaya da imkân yok.</p>

  <h3 class="h2baslik" id="calibre_toc_2545">V</h3>

  <p class="normal">Ez evvel-i imrûz herîfân-ı herâbât</p>

  <p class="normal">Mihmân-ı tuend iy şeh-o sultân-ı herâbât</p>

  <p class="normal">Bugün seher çağından beri, meyhane erleri senin konuklarındır a meyhane padişahı, a meyhane sultanı.</p>

  <p class="normal">Bugün ne gündür? Söyle: Kutluluk günü. Şu gönül kıblesi kimdir? Cevap ver: Meyhanenin canı.</p>

  <p class="normal">Âşıkların gönülleri asla bir kimsenin buyruğuna uymaz; çünkü sarhoştur, yıkılmıştır meyhanenin buyruğuyla o gönüller.</p>

  <p class="normal">Yüzlerce Zühre, sırlara mahrem olmuştur da feryada gelmiştir: Çık buluttan a meyhanenin parlak Ay’ı.</p>

  <p class="normal">Biz ecelin dudağından, dişinden hiç mi hiç korkmayız; çünkü meyhanenin o güleç güzeli diriltmiştir bizi.</p>

  <p class="normal">Can, yükünü öküze yükler de aşka sarhoş bir halde gelir; bu yükü der, meyhane kapısına rehin ver gitsin.</p>

  <p class="normal">* Tebrizli Tanrı Şems’ine gönül veren, kendisinin kâfiridir, meyhanenin Müslümanı.</p>

  <h3 class="h2baslik" id="calibre_toc_2546">VI</h3>

  <p class="normal">Bâr-ı diger on dilber-i eyyâr merâ yâft</p>

  <p class="normal">Ser-mest hemîgeşt be bâzâr merâ yâft</p>

  <p class="normal">O yankesici dilber bir kere daha buldu beni; sarhoş bir halde pazarda dolaşıp duruyordu; buluverdi beni.</p>

  <p class="normal">Gizlendim; o mahmur nerkis gözler gördü beni; meyhanecinin yurdundan kaçtım; tuttu, yakaladı beni.</p>

  <p class="normal">Kaçmam da nedir? Kimsecikler can kurtaramamıştır ki ondan; gizlenmem nedendir? Yüzlerce defa bulmuştur beni.</p>

  <p class="normal">Dedim ki: Şehrin kalabalığı arasında kim bulur beni? Sırların çokluğu içinde beni bulan, bulur beni.</p>

  <p class="normal">Ne muştuluk bu ki o gözetleyen bakış aradı beni; ne bahttır, ne devlettir ki o büklüm büklüm saçlar buldu beni.</p>

  <p class="normal">Sarhoşların başlarında sarık, rehine uçar gider; çünkü o, yüzünü sarıkla örten, sarığımın ucunu tuttu benim.</p>

  <p class="normal">Ben tabanımdan diken çıkarmadaydım; o yüzlerce gül bahçesinin selvisi, buldu beni.</p>

  <p class="normal">Kendi gül bahçesinden başına güller serpti sevgili, o bülbül, o eşsiz güzel gene buldu beni.</p>

  <p class="normal">* Ben o Ay’ın harmanında kile gibi kayboldum; bugün o Ay ambarın dibinde buldu beni.</p>

  <p class="normal">Her yola kanımdan katreler damlamıştı, iz olmuştu kandan; peşimdeydi, izimden buldu beni.</p>

  <p class="normal">Ceylan gibi, o arslandan çöllere kaçtım; o av dağının arslanı dağda, ormanda buldu beni.</p>

  <p class="normal">Göğe çıkıp ceylanı yakalayan, sabırla, yavaşlıkla, hem de anacaddede yakaladı beni.</p>

  <p class="normal">Damağıma iğne takılmış, bense denizin dibindeyim; balıkçı, av çeken bir iple, oltayla tuttu beni.</p>

  <p class="normal">O incitmesi az sevgili, beni bulur bulmaz, gönlümden incinmeyi gideren bir kadeh sundu bana.</p>

  <p class="normal">Şu ağırcanlı can çevikleşti de uçtu; çünkü o ağır sağraklı dost tezce buldu beni.</p>

  <p class="normal">Bugün ne akıl var, ne kulak var, ne söz var; çünkü o her düşüncenin temeli, o her sözün aslı buldu beni.</p>

  <h3 class="h2baslik" id="calibre_toc_2547">VII</h3>

  <p class="normal">İn hâne ki peyveste dero bang-i çegannest</p>

  <p class="normal">Ez hâce beporsîd ki in hâne çi hânest</p>

  <p class="normal">Bir ev bu ev ki boyuna çeng çalınıyor, müzik dinleniyor burda. Sahibinden sorun: Nasıl ev bu ev?</p>

  <p class="normal">* Burası Kâbe’yse şu put nedir? Muğların eviyse şu Tanrı ışığı da ne?</p>

  <p class="normal">Bu evde bir define var ki dünyaya da sığmaz, âhirete de; bu ev de bahaneden ibaret, şu ev sahibi de.</p>

  <p class="normal">Zulüm evi diye el uzatma bu eve; ev sahibine de bir şeycikler söyleme; çünkü geceden kalma sarhoş zaten o.</p>

  <p class="normal">Bu evin taşı, toprağı tamamıyla amber, tamamıyla misk; bu evin damı, kapısı baştan başa beyit, baştan başa rubai.</p>

  <p class="normal">Hasılı, bu eve yol bulan, yerin padişahıdır, zamanın Süleyman’ı.</p>

  <p class="normal">A ev sahibi, bir kerecik olsun şu damdan başını eğ; güzelim yüzünde devlet, ikbâl izi var çünkü.</p>

  <p class="normal">Canına and olsun, senin yüzünü görmekten başka, yeryüzünün padişahlığı bile olsa, hepsi de afsun, hepsi de masal ancak.</p>

  <p class="normal">Bahçe, bu ne yaprak, bu nasıl çiçek diye şaşırıp kalmış; kuşlar, bu ne çeşit tuzak, bu ne biçim yem diye şaşkınlığa dalmış.</p>

  <p class="normal">Bu, gökyüzünün zengini, Zühre’ye, Ay’a benziyor; bu ev aşk evi; ne ucu var, ne bucağı.</p>

  <p class="normal">Can ayna gibi şeklini kucaklamıştır; gönül tarak gibi saçlarına baş aşağı dalmıştır.</p>

  <p class="normal">Yusuf’un karşısında kadınlar ellerini doğradılar ya; benim canım, sen bana gel de canımı ortaya koyayım ben.</p>

  <p class="normal">Bütün evdekiler sarhoş; kapıdan filân girmiş, feşman girmiş; kimseciğin haberi bile yok.</p>

  <p class="normal">* Uğursuzdur, eşiğe oturma, tez gir içeriye; yeri eşik olanın gönlü kararır gider.</p>

  <p class="normal">Tanrı sarhoşları, isterse binlerce olsun, hepsi de birdir; fakat hevâ ve hevesle sarhoş olanların hepsi de iki tanedir, üç tane.</p>

  <p class="normal">Arslanların ormanına git, yarayı düşünme; düşünmek, korkmak kadınların işidir.</p>

  <p class="normal">Orada yaralamak yoktur; baştan başa acımak vardır, sevmek vardır orda; fakat senin vehmin, kapı ardındaki mandal gibi kakılakalmış.</p>

  <p class="normal">Ormana ateş verme, sus a gönül; dilini çek; çünkü dilin yalıma benziyor senin.</p>

  <h3 class="h2baslik" id="calibre_toc_2548">VIII</h3>

  <p class="normal">Zon şâh ki ûrâ heves-i tebl-o elem nîst</p>

  <p class="normal">Dîvâne şodem ber ser-i dîvâne kalem nîst</p>

  <p class="normal">* Davula, bayrağa hevesi olmayan o padişahın yüzünden deli oldum; deliye de kalem olmaz, suçu yazılmaz onun.</p>

  <p class="normal">Uzaktan beni yürüyüp giden biri olarak görüyorsun; fakat o gördüğün bir hayal, yokluktan başka bir şey değil o.</p>

  <p class="normal">Beri gel, yok ol; yokluktur can madeni; fakat gamdan, gussadan başka bir şey olmayan şu can gibi can değil.</p>

  <p class="normal">Ben bensiz, sen de sensiz, şu ırmağa bir dalalım gitsin; çünkü bu kurulukta zulümden, sitemden başka bir şey yok.</p>

  <p class="normal">Bu ırmak, adamı batırır ama öldürmez; abıhayattır, lûtuftan, keremden başka bir şey yapmaz.</p>

  <h3 class="h2baslik" id="calibre_toc_2549">— D —<br class="chapter"/>
  IX</h3>

  <p class="normal">Tâ bâd-ı seâdet zi Muhammed haber efkend</p>

  <p class="normal">Zon merdiy-o zon hamle şakavet siper efkend</p>

  <p class="normal">Kutluluk yeli Muhammed’den haber getirir getirmez; o erlik, o hamle yüzünden bütün kötülük, kalkanını yerlere attı gitti.</p>

  <p class="normal">Yoksul alçalırsa şaşılmaz; senin gamın, yoksul şöyle dursun, yüzlerce padişahın başını yerlere düşürdü.</p>

  <p class="normal">* Günün birinde Edhemoğlu, felek gibi boz atını ceylanın peşinden koşturdu.</p>

  <p class="normal">Derken ona öylesine bir şerbet sundun ki tadı, kokusu başını bürüdü; kendinden geçti de attan düştü, yerlere serildi.</p>

  <p class="normal">Herkes şaşkınlık mahallesinin başında, yoksul Edhemoğlu dedi, tacını, kemerini bıraktı gitti.</p>

  <p class="normal">* Süleyman bir kuşla Belkıys’in saltanatını yendi ya; senin adınla yendi ancak.</p>

  <p class="normal">* Muhammed bir işaretle yeryüzüne Ay’ın ikiye bölündüğü haberini yaydı, bir kavgadır kopardı ya, o da senin adınla oldu.</p>

  <h3 class="h2baslik" id="calibre_toc_2550">X</h3>

  <p class="ortayazi">“Tercî-i Bend”</p>

  <p class="normal">Zon bâde-i sûfî buved ez câm mücerred</p>

  <p class="normal">Kez gaayet-i mestî zi kefeş câm beyofted</p>

  <p class="normal">Sûfî’nin o şarabı kadehten münezzehtir; çünkü körkütük sarhoş olmuştur Sûfî, elinden kadehi düşmüş gitmiştir.</p>

  <p class="normal">Sarhoşluk haline gönülle akıl bile sığmaz; iş böyleyken kadehin, sağrağın sığmamasına şaşılmaz artık.</p>

  <p class="normal">* Elif bütün harfleri geçmiştir; elifte bir şey yoktur da o yüzden öne düşmüş, kumandan olmuş, güç kuvvet sahibi kesilmiştir.</p>

  <p class="normal">Ha’nın da elif gibi hiçbir şeyi yok ama cim şekline büründü; halbuki cim bağlarla bağlanmıştır.</p>

  <p class="normal">Mim, yazılışta elifle, ha’dan meydana gelmiştir; birleşmek de ayrı bir varlık sahibi olmaya sebeptir.</p>

  <p class="normal">Peygamberin meclisi sağraksız, kadehsiz kuruldu; maksat da Muhammed’in varlığının başlı başına meydana gelmesiydi.</p>

  <p class="normal">Gökyüzü damının ne direği vardır, ne duvarı; fakat her dam çöker de o durur.</p>

  <p class="normal">Şu köhne gökyüzünden daha yüce bir lûtuf âlemi var; canlar o âlemde sanki yepyeni meydana gelmiştir.</p>

  <p class="normal">Bu ırmağın kıyısında yıkanmak için soyunmuşsun; fakat billur döşemede ırmak gibi görünmedi mi?</p>

  <p class="normal">Şişenin zincirleme akan bir su şeklini göstermesi için, yanıltmak maksadıyla dev yapar, peri halk eder o.</p>

  <p class="normal">Düzenden, hileden kaç, razılık çevresine yürü de sayılı soluklara muhtaç olmadan yaşa.</p>

  <p class="normal">Tercî beytini söyleyeyim hoca; çünkü bu kafiye dar; soluk bile almayayım, çünkü soluğumuz zaten buğuluyor aynayı.</p>

  <p class="ortayazi">*</p>

  <p class="normal">* Ben soluk almıyorum ama “Biziz üfüren” soluğu boyuna üflüyor bana; feryadım ta Ülker burcuna dek gidiyor.</p>

  <p class="normal">O yüce, o üstün Tanrı, yokluk kamışlığından kesti, onardı bu beden kamışımı.</p>

  <p class="normal">Gönül, neyin bir başıydı, ağız öbür başı… o baş, aşk dudağından boyuna ballar yemede, şekerler çiğnemedeydi.</p>

  <p class="normal">Bedenim onun soluğuyla doldu, iki dudağıyla sarhoş oldu da kabına sığmıyor, sarhoşça naralar atıyor.</p>

  <p class="normal">Onun soluğuyla dolup, onun o iki dudağıyla sarhoş olunca daraldı da sarhoşça coşup köpürmeye başladı.</p>

  <p class="normal">* Allah’a and olsun, dağ bile o dudakların şarabını içse tecelli vuruşuyla erir, kum olur gider.</p>

  <p class="normal">Dudağını yummuştu; yoksa bir açsa o dudakları, ne gökyüzü kalır, ne aşağısı kalır, ne yukarısı kalır.</p>

  <p class="normal">* A ney, bir yokluk âleminden seslen de seyret yüzlerce Leylâ’yı, yüzlerce Mecnun’u, yüzlerce Vâmık’ı, yüzlerce Azrâ’yı.</p>

  <p class="normal">Her zerre ağız açar da var ol der; her zerrenin gönlüne hor gelir, değersiz gelir, dar gelir ova.</p>

  <p class="normal">* Tez beden Habeş’inden Rum ülkesine yürü, öylesine var ki kayser seni yüce tahta oturtsun.</p>

  <p class="normal">Hey gidi hey; ne de güzel yer, ne de hoş ırmak, ne de coşkun savaş safı; burada onların bulunmasına imkân yok; öyle bir yer orası.</p>

  <p class="normal">Kendine gel, savaş vakti, erlerin saldırış zamanı şimdi; safran kabarmasın; saldır, safı yar.</p>

  <p class="normal">* Üçüncü tercî geldi; sen de Tanrım; dedin ki: “Kaybettiğine ağlama; karşılıkları var bende.”</p>

  <p class="ortayazi">*</p>

  <p class="normal">O hoş nağmeli, şeker ağızlı çalgıcı geldi; canların hepsi de sarhoş; çünkü o can bana geldi.</p>

  <p class="normal">Çiçekler gülmeye başladı, gül elbisesini yırttı; çünkü yokluk ülkesinden sünbül geldi, yasemin geldi.</p>

  <p class="normal">Gül bahçesinin canları karakışın soluğuyla uçmuştu; ilkbahar mevsimi geldi, her can kendi bedenine girdi.</p>

  <p class="normal">Güzelliğini kırıp geçiren güz mevsimi kör olsun diye, gizlilik puthanesinden güzeller çıkageldiler.</p>

  <p class="normal">Onlar sabrı seçmişlerdi, ardından hemencecik ferahlık geldi; güzel huya sahip olmuşlardı, bir güzel sevgili çıkageldi.</p>

  <p class="normal">Bahar bayramında bulut gülsuları serpti; o gök gürlemesi de havanın yücelerinde davul çaldı.</p>

  <p class="normal">Bir bağ, bir bahçe ki güzellerle dopdolu; fakat ne Türk onlar, ne Rum; gizlilik perdelerinden binlerce Hutenli güzel geldi.</p>

  <p class="normal">Nice canlar, Yusuf gibi helâk olma kuyusuna düşmüştü; kaybolmuş sandılar ama yurda çıkageldi onlar.</p>

  <p class="normal">Hızır’ın abıhayat yolu kapkaranlıktır; fakat sonunda gül, diken yolundan yurda geliverdi.</p>

  <p class="normal">Gazelin çok kısmı kaldı ama gene de sus da padişah söylesin; çünkü şu topluma geldi o.</p>

  <p class="normal">Bütün ağaçlar sabrettiler; o ayrılık kuyuya benziyordu, sabırsa ip oldu o kuyuya.</p>

  <p class="normal">A benim ay yüzlüm, usûl boylum, kalk ki aşkından kıymet koptu.</p>

  <h3 class="h2baslik" id="calibre_toc_2551">XI</h3>

  <p class="normal">Mehtâb berâmed kelek ez gûr berâmed</p>

  <p class="normal">Vez rîk-i siyeh çirde sakanguur berâmed</p>

  <p class="normal">Ay ışığı vurdu da kelek kavun, karpuzlar mezarlarından çıktılar; karalara batmış kumdan timsahlar baş çıkarıp göründüler.</p>

  <p class="normal">Kalemiyle İsa’nın, Mûsa’nın resmini, şeklini meydana getirenin üfürüğünden Sûr’un âvâzı, gürültüsü duyuldu.</p>

  <p class="normal">Yardımı, devlet havanında bir inci dövdü de körün gönlünde yüzlerce gerçeği gören göz peydahlandı.</p>

  <p class="normal">Toprağın gönlü, ilkbaharın ıssısından ne haber aldı ki kara topraktan karınca sürüleri belirdi.</p>

  <p class="normal">Balarısı onun bal denizlerinden nasıl haber aldı ki misk gibi ballarla arı sürüleri meydana geldi.</p>

  <p class="normal">Bir arık ipekböceği onun kerem mahzenine nasıl yol buldu ki birçok ipekler dokudu, ibrişimler ördü.</p>

  <p class="normal">Sedef, gözü, kulağı olmadığı halde nerden rızklandı da inci elde etti, haznedara döndü.</p>

  <p class="normal">Bir sert demir, bir katı taş parçası, ışıklara yumuşak yumuşak ne biçim bir yol buldu da demir, taşa çarpılınca bir ışık bayrağıdır belirdi.</p>

  <p class="normal">Bak da seyret, toprak yurdundan nasıl bir gül bahçesi güldü; zift gibi sürmeden nasıl bir kâfur meydana geldi.</p>

  <p class="normal">Gaz boyaması yokken, gelin bezeyen kadın yokken, gül o rengi nerden buldu da parıl parıl parlayıp ışıl ışıl ortalığı parlatarak gizlilik perdesinden nasıl yüz gösterdi.</p>

  <p class="normal">O işi gücü iyi padişahın devleti, ikbali sayesinde şu bozguna uğramış ordu üst gelmiş gibi çıkageldi.</p>

  <p class="normal">Onun yüzünün, onun güzelliğinin bağında bir elma ağacı gördüm ki her elması yarılınca içinden bir huri belirmedeydi.</p>

  <p class="normal">Elmanın gönlünden huri belirince gülüyordu; onun gülüşünden de hastaların ihtiyacı gideriliyor, hepsi sağlık elde ediyordu.</p>

  <p class="normal">Sarhoşların şu varlığı, şu sarhoşluğu, şu oyunu, sanma ki üzümün özünden meydana gelen şaraptandır.</p>

  <p class="normal">Tebrizli Tanrı Şems’i, bu coşkunluğu meydana getirince can doğusundan doğdu, o tanınmış Ay, candan belirdi.</p>

  <h3 class="h2baslik" id="calibre_toc_2552">XII</h3>

  <p class="normal">On surh-kabâyî ki çu meh pâr berâmed</p>

  <p class="normal">İmsâl derin hırka-i jengâr berâmed</p>

  <p class="normal">Bıldır, Ay gibi doğan o kızıl kaftanlı güzel, bu yıl boz bir hırkaya büründü de çıkageldi.</p>

  <p class="normal">* O yıl yağmada gördüğüm O Türk’tür bu yıl Arap şeklinde gelen.</p>

  <p class="normal">Elbisesini değiştirdi ama sevgili gene o sevgili. O elbiseyi değiştirdi; başka bir elbiseyle tekrar geldi.</p>

  <p class="normal">Şişe değişti ama şarap gene o şarap, bak da seyret, sarhoşun başını ne de hoş döndürmede.</p>

  <p class="normal">Gece geçti; a sabah şarabı içenler, nerdesiniz? O meşale, sırlar penceresinden belirdi çünkü.</p>

  <p class="normal">Habeşlerin devrini gördü de Rum ülkesinin dilberi gizlendi; fakat bugün şu koca orduyla geldi gene.</p>

  <p class="normal">Tebrizli Tanrı Şems’i erişti; temizlik göğünden o nurlar saçan Ay doğdu, belirdi.</p>

  <h3 class="h2baslik" id="calibre_toc_2553">XIII</h3>

  <p class="normal">Ber çerh seher-gâh yekî mâh iyan şod</p>

  <p class="normal">Ez çerh furûd âmed-o der mâ nigeran şod</p>

  <p class="normal">Seher çağı gökyüzünde bir Ay göründü; gökten indi de bize baktı.</p>

  <p class="normal">O Ay, doğan nasıl avını kaparsa o çeşit kaptı beni, göğe doğru uçtu gitti.</p>

  <p class="normal">Kendime baktım da göremedim kendimi, çünkü o Ay lûtfetti de bedenimde can oldu benim.</p>

  <p class="normal">Ezelî tecelli sırrı tamamıyla anlaşılınca can âlemine sefer ettim, o Ay’dan başka bir şey göremedim.</p>

  <p class="normal">Dokuz kat gök de o Ay’a karşı baş eğdi; varlık gemim tamamıyla denizde gark oldu gitti.</p>

  <p class="normal">O deniz bir dalgalandı da aklı gitti; ortalığa, böyleydi, şöyleydi diye bir sestir yayıldı.</p>

  <p class="normal">Köpüklendi o deniz; köpüğün her biri de filânın şekli oldu, feşmanın bedeni.</p>

  <p class="normal">O denizden beliren her beden köpüğü, hemencecik eridi, denize karıştı gitti.</p>

  <p class="normal">Efendiler efendisi Tanrı Şems’inin devleti olmadıkça ne Ay görülebilir, ne deniz kesilebilir insan.</p>

  <h3 class="h2baslik" id="calibre_toc_2554">XIV</h3>

  <p class="normal">Morgan ki kunun ez kafes-i hîş codâyîd</p>

  <p class="normal">Ruh bâz nemâyîd-o begûyîd kocâyîd</p>

  <p class="normal">A şimdicek kafeslerinden kurtulan kuşlar; gene yüzlerinizi gösterin de söyleyin: Nerdesiniz?</p>

  <p class="normal">Geminiz şu suda kırık bir halde kalakaldı; balık gibi bir soluk, görünün şu sudan.</p>

  <p class="normal">Ya kalıbı kırmış da o dosta erişmişsinizdir; yahut da tuzak elinizden çıkmıştır da avdan kalmışsınızdır.</p>

  <p class="normal">Bugün siz ya kendi ateşinize odunsunuz ya da ateş sönmüştür de siz Tanrı nuru olmuşsunuzdur.</p>

  <p class="normal">O yel ya soğuk yel olmuştur da sizi dondurmuştur; yahut da her vardığınız yere esen seher yeli kesilmiştir.</p>

  <p class="normal">Cevap vermek için ağzınızı açmazsınız ama her söze canınızda bir cevap var sizin.</p>

  <p class="normal">Günlerin havanında dövdüğünüz inciler sürmedir gözlere; çekin o sürmeyi, çekin.</p>

  <p class="normal">A doğanlar, ölüm ânına geldiniz mi bilin ki bu ikinci bir doğuştur; doğun, doğun.</p>

  <p class="normal">* Hintli olarak mı doğdunuz, Türk olarak mı; ikinci defa yüzünüzdeki peçeyi açtığınız gün belli olur bu.</p>

  <p class="normal">* Tebrizli Tanrı Şems’ine lâyık olursanız vallahi de siz o lâyık olduğunuz günün hasbekisiniz.<sup class="calibre2"><a href="../Text/divanson_split_218.html#footnote-800-3" id="footnote-800-3-backlink">[3]</a></sup></p>

  <h3 class="h2baslik" id="calibre_toc_2555">XV</h3>

  <p class="normal">Der halka-i uşşaak be nâgeh haber oftâd</p>

  <p class="normal">Kez baht yekî mâh-ruhî hûb der oftâd</p>

  <p class="normal">Bahtımız yaver oldu da ansızın âşıklar halkasına bir ay yüzlü güzel düştü diye bir haberdir ulaştı.</p>

  <p class="normal">Âşıkların gözleri de, gönülleri de o güzellikle öylesine bir doldu ki adları anılan güzellerin hikâyeleri unutuldu gitti.</p>

  <p class="normal">O güzellikten nice abıhayat kaynakları coştu; o eşsiz şaraptan nice gözlere, başlara mahmurluklar çöktü.</p>

  <p class="normal">Ay, kalkanı, kılıcı olduğu halde, onun nice saldırışlarını gördü de kalkanını tezelden kırdı, sipere sığındı.</p>

  <p class="normal">Kuluyuz kölesiyiz o gecenin ki onun avlandığı ordugâhta hepimiz de şeker yağmasına koyulmuştuk.</p>

  <p class="normal">Kanlı ayrılık beyi bozguna uğradı, bayrağını yere attı; gönlümüz ayrılık ordusuna üst oldu.<sup class="calibre2"><a href="../Text/divanson_split_219.html#footnote-800-4" id="footnote-800-4-backlink">[4]</a></sup></p>

  <p class="normal">Dediler ki: Tebrizli Tanrı Şems’inden ne gördünüz? Dedik ki: O ışıktan bir bakıştır düştü bize.</p>

  <h3 class="h2baslik" id="calibre_toc_2556">XVI</h3>

  <p class="normal">Ey kavm-i be hac refte kocâyîd kocâyîd</p>

  <p class="normal">Ma’şuuk derincâst beyâyîd beyâyîd</p>

  <p class="normal">A hacca giden topluluk, nerdesiniz, nerdesiniz? Sevgili buracıkta; geliniz, geliniz.</p>

  <p class="normal">Sevgilin, senin komşun, hem de duvarı duvarına bitişik komşun; hal böyleyken siz başı dönmüş bir halde çölde hangi havaya uymuşsunuz?</p>

  <p class="normal">Sûretsiz sevgilinin yüzünü bir görürseniz ev sahibi de sizsiniz, ev de sizsiniz, Kâbe de siz.</p>

  <p class="normal">On keredir o yoldan o eve gittiniz; bir kere de şu evden şu dama çıkın.</p>

  <p class="normal">O ev güzel; eserlerini, izlerini söylediniz; o ev sahibinin izlerini de gösterin.</p>

  <p class="normal">O bahçeyi gördüyseniz nerde bir demet gül? Tanrı denizindenseniz nerde bir can incisi?</p>

  <p class="normal">Bütün bunlarla beraber o zahmetleriniz define olsun size; fakat yazıklar olsun ki kendi definenize kendiniz perdesiniz.</p>

  <h3 class="h2baslik" id="calibre_toc_2557">XVII</h3>

  <p class="normal">Der kûy-ı herâbât merâ ışk keşan kerd</p>

  <p class="normal">On dilber-i eyyâr merâ dîd nişan kerd</p>

  <p class="normal">Aşk, bir çadır gibi meyhane mahallesine kurdu beni; o düzenbaz güzel, gördü de nişanladı beni, oraya dikekodu.</p>

  <p class="normal">Ben o düzenbaz güzelin ardına düştüm gittim; oysa o anda yüzünü gene gizledi benden.</p>

  <p class="normal">* Ben o eşsiz, o tek kutbun yüzünden şaşkınlığa düştüm, çünkü bir bakışla bütün bedenim baştan başa can kesildi gitti.</p>

  <p class="normal">Ansızın yüzlerce renkte bir ceylan görünüverdi; öylesine bir ceylan ki güzelliğinin yalımından Ay da feryada geldi, güneş de.</p>

  <p class="normal">* O göbeği güzel ceylan Tebriz’e gitti; dünya Bağdat’ını can gözüyle Hemedan ediverdi (bütün dünya görür, bilir oldu gitti).</p>

  <p class="normal">Olgunuz, tekiz diyenlerin başlarını döndürdü, âvâre etti, sevdalara düşürdü, dünyada rezil rüsvây etti.</p>

  <p class="normal">* “Hakkıyla bilemedim seni” diyen padişahtı onun sırlarına mahrem olan; böylece de ezel tecellisinin sırlarını tamamıyla anlattı o.</p>

  <h3 class="h2baslik" id="calibre_toc_2558">XVIII</h3>

  <p class="normal">Her nükte ki ez zehr-i ecel telhter âyed</p>

  <p class="normal">Onrâ çu begûyed leb-i tu çün şeker âyed</p>

  <p class="normal">Ecel zehrinden daha da acı olan sözler, senin dudaklarından çıktı mı şekere döner.</p>

  <p class="normal">Çene topağının kuyusunu yurt edinen kişi, tezcek saçlarının ipiyle gökyüzüne ağar.</p>

  <p class="normal">Bir toplan, toparlan da cana, gitme çağı gelmeden o güzelim kaşından bir azık ver.</p>

  <p class="normal">Senin davetinden, senin güzelim sesinden gönül kokusu geliyor; ben de lebbeyk, geliyorum demedeyim ve soluğumdan ciğer kanının kokusu gelmede.</p>

  <h3 class="h2baslik" id="calibre_toc_2559">XIX</h3>

  <p class="normal">Ez behr-i Hodâ ışk-ı diger yâr medârîd</p>

  <p class="normal">Der meclis-i con fikr-i diger kâr medârîd</p>

  <p class="normal">Allah için olsun, bir başka aşka düşmeyin; can meclisinde başka bir düşünceye dalmayın.</p>

  <p class="normal">Başka bir dost seçmek, başka bir işe girişmek, olmayacak bir küfürdür; din meclisinde kâfirlerin mezhebine girmeyin.</p>

  <p class="normal">Can meclisinde düşünce şuna benzer: Hani söz, mademki gizli kalmıyor, bâri gizlemeye kalkışmayın.</p>

  <p class="normal">Bokböceğinin sesi gelmese bile kokusu gelir; gönlünüzde izi, eseri kötü bakış bulundurmayın.</p>

  <p class="normal">O gönül bekçisi, o cana şerefler veren, pek kıskançtır. Onun kıskançlığına karşılık siz de yabancılara yüz tutmayın.</p>

  <p class="normal">Her vesveseden bahsetmeyin, her vesveseyi konuşmayın; her yitip gitmiş kişiyi kendinize baş etmeyin, kılavuz yapmayın.</p>

  <p class="normal">Kerem yakutu gıdanızı geri almaz, vermezlikte bulunmaz; kendinizi ot otlayan nefse rehin etmeyin,</p>

  <p class="normal">* “Üstünlük Allah’ındır” âyetini duydunuz ya; artık bıyık, sakal; külâh, sarık düşüncesine dalmayın.</p>

  <p class="normal">* Yazının başlangıcı da noktadır, sonu da nokta; artık kendinizi pergel gibi dönüp dolaşmaya vermeyin.</p>

  <p class="normal">O ulu görüş yerinde oturun, fakat aklınızı dönüp duran gök kubbeye kaptırmayın.</p>

  <p class="normal">Tanrı’nın birliği, eşi-ortağı olmayışı söylendi mi, bu söz yalımlandı, parladı mı, inkârı yakar, yandırır; Tanrı güzelliğine, gerçek güzelliğe karşı inkârın kötülüğüne sarılmayın.</p>

  <p class="normal">Dünyanın yarısı akbabadır, yarısı leş; kendinize gelin de akbaba gibi leşe göz dikmeyin.</p>

  <p class="normal">O aldatan nefis, ululuktan, aldanıştan, aldatıştan ibarettir; kendinize gelin de o aldatıcıya gönül vermeyin.</p>

  <p class="normal">Gâh saçlarını döker, gâh göğsünü açar; onun allığını, boyasını diken görün ancak.</p>

  <p class="normal">O dost değildir, vefası yoktur onun, dosttan ayırır insanı; o on gönüllüyü sırlara mahrem sanmayın.</p>

  <p class="normal">O, şarabı döker de yerine sirke satar; o ekşi suratlıyı sâkî sanmayın, meyhaneci sanmayın.</p>

  <p class="normal">Biz kendi sâkîmizin güzelim sarhoşlarının halkasındayız; bizi boşlamayın, üşütmeyin, ayık bırakmayın.</p>

  <p class="normal">* Bokböceğine göbek verirsen miskin değeri batar gider; onun göbeğini Tatar ülkesinde bulunan, göbeğinden misk veren ceylanın göbeğiyle bir tutmayın.</p>

  <p class="normal">Öğüt verme, anlatma minberine can çıkınca artık kendinizi söz perdesi ardında tutmayın.</p>

  <h3 class="h2baslik" id="calibre_toc_2560">XX</h3>

  <p class="normal">Çun ber ruh-i tu aks-i cemâl-i tu berâyed</p>

  <p class="normal">Ber çihre-i mâ hâk çü gul-gûne nemâyed</p>

  <p class="normal">Yüzünün ışığı yüzümüze vurunca, toprak bile gözümüze yüze sürülen allık gibi görünür.</p>

  <p class="normal">* Zünnârdan yüzlerce hırka göstermek isterim ama kâfir çocuğu ört, ört diyor, yakışmaz bu.</p>

  <p class="normal">Âşıkların şu havanına düşen tohum ne yana kaçsa, ne yana sıçrasa çaresiz ezilir durur.</p>

  <p class="normal">Aşk evinden güvercin gibi uçup giden nereye giderse gitsin, işin sonunda kalakalır.</p>

  <p class="normal">Tebrizli Tanrı Şems’inin düzüp koştuğu ayna, nerden paslanır, nasıl cilâya muhtaç olur?</p>

  <h3 class="h2baslik" id="calibre_toc_2561">XXI</h3>

  <p class="normal">On surh-kabaayî ki çü meh pâr berâmed</p>

  <p class="normal">İmsâl derin hırka-i jengâr berâmed</p>

  <p class="normal">Bıldır, Ay gibi doğan o kızıl kaftanlı güzel, bu yıl şu boz hırkaya büründü de çıkageldi.</p>

  <p class="normal">A o meşaleleri söndü sanan topluluk, işte gene o meşale, şu sırlar penceresinden vurdu, ışıttı ortalığı.</p>

  <p class="normal">Bu söz tenasühü bildirmez, birliğin ta kendisidir; hem de o uçsuz bucaksız, o dalga dalga coşup köpüren denizden gelen bir söz.</p>

  <p class="normal">* O denizden bir katrecik ayrıldı; ayrı değil ya; hani insan da pişmiş toprağın ta dibinden doğuverdi.</p>

  <p class="normal">Habeşlerin devrini gördü de Rum ülkesinin dilberi gizlendi; fakat bugün şu koca orduyla geldi gene.</p>

  <p class="normal">Sözü bırak da öz aynasına bak sen; çünkü o işkil, o yadırgama, hep sözden meydana geldi.<sup class="calibre2"><a href="../Text/divanson_split_220.html#footnote-800-5" id="footnote-800-5-backlink">[5]</a></sup></p>

  <h3 class="h2baslik" id="calibre_toc_2562">XXII</h3>

  <p class="normal">Bâr-ı diger on mest be bâzâr derâmed</p>

  <p class="normal">V’on serdeh-i mahmûr be hammâr derâmed</p>

  <p class="normal">Bir kere daha sarhoş bir halde pazara daldı o; bir kere daha o mahmur sarhoş, meyhaneciye geldi çattı.</p>

  <p class="normal">Ağaçların dalları neden meyvelerle doldu? O güzel sesli bülbül, tekrar tekrar çileyip şakımaya koyuldu da ondan.</p>

  <p class="normal">Bir daha sıçrayalım da hepimiz sarhoşça, dostça oynamaya başlayalım; çünkü o dost gene geldi.</p>

  <p class="normal">Bir daha davranalım da hepimiz eteklerimizi açalım; o taç taht sahibi padişah, saçılar saçmaya geldi gene.</p>

  <p class="normal">Bir kere daha kalkalım da şeker yurduna girelim; çünkü böyle bir şeker Mısır’dan yüklerle geldi gene.</p>

  <p class="normal">Bir kere daha sıçrayıp kalkalım da uykunun evini barkını kökünden yıkalım gitsin; böylesine uyanık bir devlet geldi çünkü.</p>

  <p class="normal">Bir kere daha davranalım, şu gece nöbetini tutalım; çünkü o gece hırsızı şuh güzel geldi gene.</p>

  <p class="normal">Davran, sıçra gene; şarap yetiştir; çünkü kavgada sarığı çözülmüş, çıkageldi o güzel.</p>

  <p class="normal">Kimdir şu can besleyen, şu cana canlar katan şerbetin sâkîsi? Hastanın başucuna gelmiş bir Mesîh’in eliyle sunuyor sağrağı.</p>

  <p class="normal">* Şimdicek dünya gamlarının boyunlarını vurur; çünkü senin devletin Hayder-i Kerrâr gibi çıkageldi.</p>

  <p class="normal">Bugün tasa yurdu, ferahlık yurduna döndü; o neşe geldi, o sayısız, sınırsız sarhoşluk geldi çünkü.</p>

  <p class="normal">Şimdi yum dudağını; çünkü dudak, kara yüzlü harf olmaksızın söz söylemeye başladı artık.</p>

  <h3 class="h2baslik" id="calibre_toc_2563">XXIII</h3>

  <p class="normal">Tâ nakş-i tu der sîne-i mâ hâne-nişin şod</p>

  <p class="normal">Her câ ki nişestîm şu ferdovs-i berin şod</p>

  <p class="normal">Şeklin gönlümüzü yer yurt edineli nerde oturursak oturalım, orası güzelim cennete döner.</p>

  <p class="normal">* Yecüc-Mecüc’e benzeyen o hayallerin her biri huriye döndü; bir Çin güzeli kesildi.</p>

  <p class="normal">Elinden herkesin feryat ettiği, o nefis yok mu? Önce ne de kötü bir eş dosttu; fakat şimdi ne de güzel bir eş dost oldu.</p>

  <p class="normal">Yüceler baştan başa bağ bahçe oldu; aşağılar baştan başa define, hazine. Ne biçim bir şeysin sen ki a güzel, âlem senin yüzünden bu hale geldi.</p>

  <p class="normal">Onu gördüğümüz günden beri ömrümüz arttı; onu arayan, dileyen her diken, inanç gül bahçesi kesildi.</p>

  <p class="normal">Her koruk, güneşin tesiriyle üzüm oldu, şekerleşti; o kara taş da onun yüzünden değerli bir lâ’l oldu.</p>

  <p class="normal">Birçok yerler üst oldu, gök kesildi; birçok sollar, devletin eliyle sağ oldu gitti.</p>

  <p class="normal">Gönül karanlığıydı; şimdi gönül penceresi haline geldi; din yolunu vururdu; şimdi din yolunda kendisine uyulur bir er oldu.</p>

  <p class="normal">Yusuf’un hapishanesi olan belâ kuyusuydu; şimdi onu dışarıya çıkarmak için sağlam bir ip kesildi.</p>

  <p class="normal">* Her parça buçuk, Tanrı ordusu gibi Tanrı buyruğuna uymuş; kula eminlik olarak gelmiş, ululuğaysa pusu kurmuş.</p>

  <p class="normal">Sus ki senin sözün Nil gibi; Kıbt topluluğuna kan olmuş; İsrailoğullarına arı duru su.</p>

  <h3 class="h2baslik" id="calibre_toc_2564">XXIV</h3>

  <p class="normal">Bâr-ı diger on âb be dûlâb berâmed</p>

  <p class="normal">V’on çerhe-i gerdende der eştâb berâmed</p>

  <p class="normal">Bir kere daha o su dolaba geldi; o dönüp duran değirmen taşı, hızlı hızlı dönmeye koyuldu.</p>

  <p class="normal">O ateşlerle, sularla dolu olan can, bir kere daha güneş gibi, cıva gibi titremeye başladı.</p>

  <p class="normal">Bir kere daha âlemin o gizli şekli, dün gece can penceresinden ay ışığı gibi vurdu.</p>

  <p class="normal">Yüzünden doğunun da, batının da yırtılıp paralandığı güneş, usturlaba girerse, kendi lûtfundan girer.</p>

  <p class="normal">Yüz yıllık ölü bile uykudan uyansın diye o sabah çağı bir kere daha güldü, ışıdı.</p>

  <p class="normal">Bir kere daha o dilekleri yerine getiren seslendi; kalkın, o kapıları açan geldi dedi.</p>

  <p class="normal">Peygamberlik bir kere daha kıble yönünden aktı da Muhammed mihraba geçince sesi kulağına erişti.</p>

  <p class="normal">* Muhammed, Nâsût Hayber’inin kapısına gidince kapıda bir yardım deliği açıldı, kapıları delen çıkageldi.</p>

  <p class="normal">* Meleğin korkusundan gökler yarıldı; sebepleri yaratanın korkusundan sebepler, çıkageldiler.</p>

  <p class="normal">Evet, kişiler adla sanla belirmeden önce de onun adı sanı dünyanın kutluluk beyiydi.<sup class="calibre2"><a href="../Text/divanson_split_221.html#footnote-800-6" id="footnote-800-6-backlink">[6]</a></sup></p>

  <p class="normal">Muhammed, gayb meyhanesinin kapısını açtı da arı duru şaraba iyiden iyiye kesat düştü.</p>

  <p class="normal">Susuz gönlü suvarmak, böylesine bir kanı yatıştırmak için o unnab gibi lâ’l renkli şarap kadehi geldi.</p>

  <p class="normal">Bugün sus, söz günü değil bugün; zahmet verme; dostların o sâkîsi geldi.</p>

  <h3 class="h2baslik" id="calibre_toc_2565">XXV</h3>

  <p class="normal">Tedbîr kuned bende vu takdîr nedâned</p>

  <p class="normal">Tedbîr be takdîr-i Hodâvend nemâned</p>

  <p class="normal">Kul tedbirde bulunur, takdiri bilemez; Tanrı takdiri de gelince tedbir kalmaz.</p>

  <p class="normal">Kul düşünür; fakat ne görebileceği meydandadır; düzenler düzer, fakat Tanrılık edemez ya.</p>

  <p class="normal">Doğru attıysa öyle iki adımcağız daha atar; fakat o sırada takdir onu nerelere çekiyor, kim bilir?</p>

  <p class="normal">İnat etme; aşk ülkesini, aşk padişahlığını iste; ölüm meleğinden bu padişahlık kurtarır seni.</p>

  <p class="normal">Padişaha av ol, az avlan; çünkü avladığın avı ecel doğanı geri alır.</p>

  <p class="normal">Sus, karar edecek bir yer seç kendine; çünkü neresini seçersen padişah oraya diker seni.</p>

  <h3 class="h2baslik" id="calibre_toc_2566">XXVI</h3>

  <p class="normal">Der hâne neşeste but-i ayyâr ki dâred</p>

  <p class="normal">Me’şûg-ı kamer-rûy-ı şeker-bâr ki dâred</p>

  <p class="normal">Kimin evde oturan düzenbaz bir güzeli var; kimin ay yüzlü, şekerler, ballar yağdıran bir sevgilisi var?</p>

  <p class="normal">Gözü zahmet çekmeden kim görür güneşi? Perdesiz, apaçık kim bakabilir o yüze?</p>

  <p class="normal">Meyhanede artık işim yok dedin; zaten iş senin, senden başka kimin ne işi var?</p>

  <p class="normal">Sabah şarabını içen rintlerin hepsi de mahmur; a Zühre, meyhane kapısının anahtarı kimde?</p>

  <p class="normal">* Biz gayb âleminin şekerler yiyen âşık dudularıyız; o kantar kantar şeker madeni kimde?</p>

  <p class="normal">Sevgilinin bir bakışı, etek dolusu paradan yeğ; sevgilinin yüzü varken para derdini kim çeker?</p>

  <p class="normal">Canlar o arslandan avlanma yolunu gördüler ya; artık köpekler gibi leşe kim meyleder?</p>

  <p class="normal">Apaçık ortadayken ikrardan kim dem vurur? İkrar bile bir işe yaramazken inkârı kim neyler?</p>

  <p class="normal">* A yüzünde kıyamet gününün depremi görünen güzel; senin güzellik cennetinde ateşin derdine kim düşer?</p>

  <p class="normal">O vefalı güzelin kıya kıya bakışı dururken, şu gaddar dünyayı kim düşünür artık?</p>

  <p class="normal">Dedin ki: Aziz dostlardan bir haber ver; senin o güzel habercin varken kimin ne haberi var kimden, kimseden.</p>

  <p class="normal">A bilen, anlayan, tatlı soluklu, güzel sözlü çalgıcı, bir yardım et de söyle: Kimin böyle bir sevgilisi var?</p>

  <p class="normal">Güzellerin pazarı senin yüzünden yıkıldı, kesada düştü; pazar da nedir, kimde pazar düşüncesi var ki?</p>

  <p class="normal">Bugün sevginle kimseciklerde baş kaygısı yok; kimde sarık olabilir, sarığın ucunu kim tutar?</p>

  <p class="normal">Tebrizli Tanrı Şems’i bizimle, apaçık ortada; artık bıldırdan kim söz açar, gelecek yılın gamını kim yer?</p>

  <h3 class="h2baslik" id="calibre_toc_2567">XXVII</h3>

  <p class="normal">Ger yek ser-i mûy ez ruh-ı tu rûy nemâned</p>

  <p class="normal">Ber rûy-i zemin kırka-vo zünnâr nemâned</p>

  <p class="normal">Yüzünün bir kılı yüz gösterse, yeryüzünde ne hırka kalır, ne zünnâr.</p>

  <p class="normal">İki dünyadan kendisine bir soluk yüz gösterdiğin kişi, yanar tutuşur; o bağrı yanıkta senin gamından başka ne iş kalır, ne güç.</p>

  <p class="normal">O güzelim yüzünden perdeyi bir kaldırsan güneşle Ay’ın yüzünden bir iz bile kalmaz.</p>

  <p class="normal">Yanmış yakılmışları, senden başka sırlara mahrem kimsecikler kalmasın diye aşk şarabıyla sızdırır, uyutursun sen.</p>

  <h3 class="h2baslik" id="calibre_toc_2568">XXVIII</h3>

  <p class="normal">Tedbîr kuned bende vu takdîr nedâned</p>

  <p class="normal">Tedbîr be takdîr-i Hodâvend nemâned</p>

  <p class="normal">Kul tedbirde bulunur, takdiri bilemez; Tanrı takdiri de gelince tedbir kalmaz.</p>

  <p class="normal">Bir yol kendi dileğini bırak da aklın dileğine uy; çünkü bu dilek tezce ümitsizliğe ulaştırır seni.</p>

  <p class="normal">Padişaha av ol; başka hiçbir av arama; çünkü avladığın avı ecel doğanı geri alır.</p>

  <p class="normal">Mademki padişahın doğanısın, yürü, onun doğan yuvasına git; o yuva sana şekerler verir, davulla çağırır seni.</p>

  <p class="normal">Bugün padişahtan daha vefalı kimse yok; onun yanına eşek sür; o seni yanından hiç sürmez.</p>

  <p class="normal">Şunu iyice bil ki bütün halk ölüm hapishanesindedir; mahpus olan, seni zindandan kurtaramaz.</p>

  <p class="normal">Biliyor musun, şu razılık köyündeki köpek sesleri nedir? Kim karı huyluysa onu ürkütür o sesler.</p>

  <p class="normal">Hâşâ; bu yolun âşıkı olan atlı erin yüreğini bile oynatmaz köy köpeklerinin havlaması.<sup class="calibre2"><a href="../Text/divanson_split_222.html#footnote-800-7" id="footnote-800-7-backlink">[7]</a></sup></p>

  <h3 class="h2baslik" id="calibre_toc_2569">— R —<br class="chapter"/>
  XXIX</h3>

  <p class="normal">Ey âşık-ı bîçâre şode zâr be zer ber</p>

  <p class="normal">Gûyî nezened merk turâ halka be der ber</p>

  <p class="normal">A altın sevdasına tutulup ağlamaya, inlemeye koyulan, sanki ölüm gelmeyecek de kapının halkasını çalmayacak.</p>

  <p class="normal">Bir düşün o günü ki sen sayılı nefeslerini ala vere bitirmedesin; karınsa bir başka koca düşüncesinde.</p>

  <p class="normal">Ecel oku gelip de siperini delmeden bütün buyruklara amaç ol, teslim et kendini gitsin.</p>

  <p class="normal">Adamlıktan maksat anlayıştır, bakış, görüştür; ey anlayışa, görüşe, bakışa biteviye yağıp duran rahmet.</p>

  <p class="normal">İhsânın şeker madenidir; şu halksa dudu kuşlarına benzer; dudu şekere gönül vermez de neyler?</p>

  <p class="normal">O şekerkamışı, aşkınla yüz yerde kemer kuşandı; kemerin çevresine de senin şükrünü yazdı.</p>

  <p class="normal">A ışığı Güneş’e de, Ay’a da bol bol vuran, Güneş’ten, Ay’dan başka bir ışık ver göze, görüşe.</p>

  <p class="normal">Arif kişinin hatırı, dünya madenine doymuştur da başka bir cünbüşe gönül vermiştir, başka bir işe âşık olmuştur.</p>

  <p class="normal">* Görmüştür, bilmiştir ki dünyanın suyunu içse, sen olmadıktan sonra ciğeri kandırmaz o su.</p>

  <p class="normal">* Tutalım, bütün gece uyanık değilsin, ağlayıp inlemiyorsun; hiç olmazsa a özü doğru kişi, seher çağında uyan da virde koyul.</p>

  <p class="normal">Geceleyin de, seher çağı da dinlenmeyenler, ansızın o defineye, o inciye ulaşmışlardır.</p>

  <p class="normal">Mûsa bütün gece ışık aradı da sonunda ağacın tepesinde görülmemiş bir ışıktır gördü.</p>

  <p class="normal">Yakub canla, gönülle gecenin karanlık saçlarını yurt edindi de sonunda oğlunun yanağını, saçını öptü.</p>

  <p class="normal">Fakat maksat Tanrı’ydı, oğul bahaneydi; hiçbir peygamberin canı bir insana âşık olmaz.</p>

  <p class="normal">O Halil’in soyundandır, bâtıla meyletmez, dolunan, batan şey, onun gözüne diken kesilir.</p>

  <p class="normal">* Halil olan gerçek dosttan başkasını dost tutmaz; yoksa bedenini ateşe atamazdı o.</p>

  <p class="normal">A can putu kesilen, sen bir resimden, bir kerpiçten ibaretsin; inkârın, taşa tapanların yolundan, yordamından başka nedir ki?</p>

  <p class="normal">A güzelim gözü terütaze nerkisi kınayan, bir soluk kulak ver; bir şey söyleyeceğim:</p>

  <p class="normal">Ey gözünü n’olaydı ya, olaydı ya kaygısına tutmuş kişi, a dost, peşin verilene sarıl; senin dostun peşin verilendir ancak.</p>

  <p class="normal">Dudağımı yumdum; göz yoluyla söylüyorum artık: Sarhoşluğu geçip giden şey, başa yüktür, yük.</p>

  <p class="normal">Hayır, hayır, söylemeyeceğim; görüş kuşudur o, acayip bir kuştur; harabelere konup eğlenmez ki.</p>

  <h3 class="h2baslik" id="calibre_toc_2570">XXX</h3>

  <p class="normal">Gîrem ki buved mîr-i turâ zerr be hervâr</p>

  <p class="normal">Ruhsâre-i çün zer zi kocâ yâbed zerdâr</p>

  <p class="normal">Tutayım, beyinde eşek yüküyle altın var; altına dönmüş yüz, altın sahibini nerden bulacak?</p>

  <p class="normal">Gönülden feryat etmeye koyuldun da feryadını duyunca gül de, gül bahçesi de seyretmek için topraktan baş çıkardı.</p>

  <p class="normal">Aklını başına al; elbiseni çıkar da hemencecik dal şu havuza; dal da baş derdinden de kurtul, sarık tasasından da.</p>

  <p class="normal">Biz de şu gürültüyü patırtıyı senin gibi inkâr ederdik; fakat sevgilinin bir bakışıyla şu hale düştük, elden çıktık gitti.</p>

  <p class="normal">Ne vakte dek kıskançlıklar edecek, seni seveni kırıp geçireceksin? Şu hasta gönül, bırak da iki üç feryat etsin.</p>

  <p class="normal">Hayır, hayır, bırakma onu; çünkü feryadından ne yeryüzündeki halk kalır, ne dönüp duran gök.</p>

  <p class="normal">Bugün her şeyi örten Tanrı’nın izniyle o gizli, kapalı âlem meydana çıkar, yayılırsa şaşılmaz.</p>

  <p class="normal">Gene bu deli gönül zincirden boşandı; aşkla gene yakasını yırttı.</p>

  <p class="normal">Sus ki aşk padişahından buyruk öyle; diyor ki: Dayan da gönlün, canın boğazına sarıl, sık.</p>

  <h3 class="h2baslik" id="calibre_toc_2571">XXXI</h3>

  <p class="normal">Ey raht fekende tu ber ümmîd-o hezer ber</p>

  <p class="normal">Âhır nezerî kun be nezer-behş-ı fiker ber</p>

  <p class="normal">A ümitle, korkuyla pılısını pırtısını atmış kişi; sonunda bir kere de bakışı, görüşü bağışlayana bak.</p>

  <p class="normal">A isteyen, a seven, isteği verene bak; eseri yaratanı gör, ne diye esere sarılıp kalmışsın?</p>

  <p class="normal">Odur seni barışa, savaşa çeken, odur kimi dostlarla görüşmeye, kimi de yolculuğun yücelerine süren?</p>

  <p class="normal">O sana bakıp durmada; senin gözünse solda sağda. O sana söz söylemede; sense kulağını masala vermişsin.</p>

  <p class="normal">Bu şişi o saplıyor, o gözün aklıysa hay-hayda; yoldaşı İsa, fakat eşekçinin aklı ancak eşekte.</p>

  <p class="normal">Her öküz, her eşek, sağrısından, sırtından nodullanır; sense nedamet şişini göğsünden, gönlünden yiyorsun.</p>

  <p class="normal">Gönlün o kebap şişini anlamazsa, onun aşçısı cehennemde pişirir seni.</p>

  <p class="normal">Kimi zaman eline çanağı alır, aşure nerde, yiyecek ağız hani diye dolanırsın; kimi vakit de kükrer, köpürür, çetinlikle savaşa kalkışırsın.</p>

  <p class="normal">Ölümün sıkışıyla yüzün sararır, altına döner; altını geri verirsin de taşa baş kor, yatarsın.</p>

  <p class="normal">Yeter, niceye dek körlerin meclisinde işveleneceksin? Yeter, ne zamana kadar sağırın kulağına bağırıp duracaksın?</p>

  <h3 class="h2baslik" id="calibre_toc_2572">— M —<br class="chapter"/>
  XXXII</h3>

  <p class="normal">Ez evvel-i imrûz çu âşofte-vo mestim</p>

  <p class="normal">Âşofte begûyîm ki âşofte şodestîm</p>

  <p class="normal">Bugün seher çağından beri darmadağınız, sarhoşuz; mademki darmadağın olmuşuz, darmadağın sözler söyleyelim.</p>

  <p class="normal">O körkütük sarhoş sâkî bugün girdi içeriye; yüzlerce özür getirdik, fakat o sarhoştan kurtulamadık gitti.</p>

  <p class="normal">O şarabı sen sundun. Şu akıl da bizim aklımız ya hani; eh artık hoşgör kadehi kırarsak.</p>

  <p class="normal">Bugün saçının ucunu sarhoşça bir tuttuk; yüz kere çözdük, açtık, yüz kere ördük durduk.</p>

  <p class="normal">Meyhane rintleri içtiler, sızdılar; biziz ki içtikçe içtik; fakat oturduk kaldık, sızmadık.</p>

  <p class="normal">Perdeden çıktık gitti; güzellerin hepsinin de parmaklarını şıkırdatarak oyuna koyulmalarının tam çağı.</p>

  <p class="normal">* Bir soluk önüne ön olmayan aşkın belâsını içmedeyiz; bir soluk Elest münâcâtına belâ demedeyiz.</p>

  <p class="normal">Yukarısı tamamıyla bağ bahçe olmuş, aşağısı baştan başa define kesilmiş; bizse ne şaşılacak kişileriz ki ne yukardanız, ne aşağıdan.</p>

  <p class="normal">Sus; onun varlığı bir vurdu mu öylesine bir var oluruz ki var mıyız, biz de bilmeyiz.</p>

  <p class="normal">A bilgin hekim, nabzımıza bir el at; elden çıkmışız, hangi elin yüzünden ama, bunu bir gör.</p>

  <p class="normal">Puta tapmak kâfirliğin temelidir ama bu puta tapmazsak aşk kâfiriyiz biz.</p>

  <p class="normal">Tebrizli Tanrı Şems’inden başkasından bahsetmeyin; Ay’dan söz etmeyin bize, Güneş’e tapanlarız biz.</p>

  <h3 class="h2baslik" id="calibre_toc_2573">XXXIII</h3>

  <p class="normal">Çün der adem âyîm-o ser ez yâr berârîm</p>

  <p class="normal">Ez seng-i siyeh na’re-i ıkrâr berârim</p>

  <p class="normal">Yokluktan çıkagelir de sevgiliden bir baş gösterirsek, kara taşın bağrından ikrar narasını coştururuz.</p>

  <p class="normal">Sevgilinin iş yurdunda pergel gibi bir oturduk mu, bütün dünyayı işten güçten alıkoruz.</p>

  <p class="normal">Sevgilinin gül bahçesine benzeyen yüzünü perdesiz gördük mü, aşkla gülden de, gül bahçesinden de yüzlerce yalım alevleriz, yüzlerce alev belirtiriz.</p>

  <h3 class="h2baslik" id="calibre_toc_2574">XXXIV</h3>

  <p class="normal">On hâne ki sed bâr der o mâide hordîm</p>

  <p class="normal">Ber gerd-i hevâlîgeh-i on hâne begerdîm</p>

  <p class="normal">İçinde yüz kere nimet yediğimiz, çevresinde dönüp durduğumuz o ev yok mu?</p>

  <p class="normal">O devlet eviyiz, o devlet evinin çevresiyiz biz; o evin nimetini unutmadık biz.</p>

  <p class="normal">O ev erlik evi, orada arslan yürekliler var; erlik evinden kaçarsak ne biçim er olabiliriz?</p>

  <p class="normal">Orada tamamıyla sarhoşluk var, dışardaysa baş ağrısı, sersemlik. Orada tamamıyla lûtuf kesiliriz, başka yerdeyse baştan başa derdiz biz.</p>

  <p class="normal">Orada lâ’l renkli şaraptan da daha neşeliyiz; fakat burada iki yanağımız da sapsarı; sarı şişeden daha da sarı.</p>

  <p class="normal">Orada hepimiz de hararetle temmuz güneşiyiz; buradaysa soğuklukta karakış gibiyiz.</p>

  <p class="normal">Orada hepimiz de sütle şeker gibi karılmış, birleşmişiz; buradaysa hepimiz kavgayla, savaşla birbirimize düşmüşüz.</p>

  <p class="normal">Orada iki dünya yaygısında satranç oynayan padişahlarız; buradaysa hepimiz tavla zarlarından daha şaşkınız, daha fazla başımız dönmede,</p>

  <p class="normal">Bir gök var ki o gökten bir şimşek çaktı mı gökyüzüne ağarız, orada beliririz, şu yeryüzünü de dürüveririz.</p>

  <h3 class="h2baslik" id="calibre_toc_2575">XXXV</h3>

  <p class="normal">Hîzîd-o mehospîd ki nezdîk resîdîm</p>

  <p class="normal">Avâz-ı heros-o sek-i on kûy şenîdîm</p>

  <p class="normal">Kalkın, uyumayın, yaklaştık; o köyün horozlarının, köpeklerinin seslerini duyuyoruz.</p>

  <p class="normal">Şu yayıldığımız yerdeki nerkisler, ağustos gülleri, karanfiller yok mu? Vallahi sevgilinin köyünün korozunun izleri bunlar.<sup class="calibre2"><a href="../Text/divanson_split_223.html#footnote-800-8" id="footnote-800-8-backlink">[8]</a></sup></p>

  <p class="normal">O yayım yerinin zevkinden, yayımdaki hızdan hırsla dilimizi, dudağımızı ısırdık, ağzımızı yaraladık biz.</p>

  <p class="normal">Buyruklar yolundan yay gibi eğildik ama ok gibi de uçtuk, bir hayli avlar elde ettik.</p>

  <p class="normal">* Sarhoş âşıklarız, yüzlerce kılıç çekilse dönmeyiz biz; arslanlarız, fağfurun yüreğinin kanını içmişiz.</p>

  <p class="normal">Elest sarhoşlarıyız, şaraptan başka bir şey içmeyiz; aş için, tirit için dünya sofrasının çevresinde dönüp dolaşmayız biz.<sup class="calibre2"><a href="../Text/divanson_split_224.html#footnote-800-9" id="footnote-800-9-backlink">[9]</a></sup></p>

  <p class="normal">Çekişme çağında bizden ne çektiler, biz onlardan ne çektik? Tanrı görmüştür.</p>

  <p class="normal">Kalkın, uyumayın, sabah şarabı içilecek çağ; sabah yıldızı doğdu, izini gördük.</p>

  <p class="normal">Geceydi, bütün kervan halkı kervansarayda mahpustu; kalkın artık, o karanlıktan sıyrıldık, o hapisten kurtulduk biz.</p>

  <p class="normal">Güneş, işte doğunun yüzüğü, biz de hazır bir orduyuz diye her yana elçiler gönderdi.<sup class="calibre2"><a href="../Text/divanson_split_225.html#footnote-800-10" id="footnote-800-10-backlink">[10]</a></sup></p>

  <p class="normal">Kendine gel de gündüz kuşuysan yüzünü tanyerine tut; çünkü tanyerinden sabah soluğu gibi belirdik biz.</p>

  <p class="normal">Tanyeri kızıllığının elçiliğini tanıyana ne mutlu; biz de onu meydana çıkarmak için çalışmadayız, apaçık gördük onu da meydana çıktık işte.</p>

  <p class="normal">Fakat dünyadaki panzehiri görüp zehir sanana ne denir? Muştuluk o kişiye ki onu zandan, işkilden satın almışızdır, kurtarmışızdır.</p>

  <p class="normal">Tanyerinin elçiliğini kabul etmeyen kişi, hem bizim mahremimiz değildir, hem de bir perde örmüşüzdür ona biz.</p>

  <p class="normal">Yarasa kabul etmedi, göz yumdu ondan; fakat o gözünü yumanın perdesini yırttık biz.</p>

  <p class="normal">Sus da vaaz eden güneş söze başlasın; çünkü o, minbere çıktı, bizse hepimiz müridiz ona.</p>

  <h3 class="h2baslik" id="calibre_toc_2576">XXXVI</h3>

  <p class="normal">Subhest-o sebûhest berin bâm berâyîm</p>

  <p class="normal">Ez sevr gerîzîm-o be borc-ı kamer âyîm</p>

  <p class="normal">Seher çağı; sabah şarabı hazır… şu dama çıkalım; Öküz burcundan kaçalım da Ay burcuna girelim.</p>

  <p class="normal">Savaş aramayalım, yabancıların sözünü etmeyelim; buluşma çağı, o güzel yüzlünün yanına gidelim.</p>

  <p class="normal">Yüzün gül bahçesi, dudağın şekerkamışlığı… şu ikisinin gölgesinde hepimiz de gülbeşeker haline gelelim.</p>

  <p class="normal">Mademki Güneş’e benzeyen güzelim yüzün kılıç çekti; Ay gibi sana karşı geceleyin bir kalkana sığınsak yeri.</p>

  <p class="normal">* Saçların kadir gecesi, yüzünse tamamıyla nev-rûz; biz de senin gecenle, senin gündüzünle seher çağı gibi belirelim.</p>

  <p class="normal">Bu şekilde göründün ya, bu şekli bilelim; yok, bir başka çeşit görünürsen biz de o şekle bürünelim.</p>

  <p class="normal">Dünyanın güneşisin sen, bizse gizli zerreleriz; senin ışığınla şu pencerede görünelim artık.</p>

  <p class="normal">Güneş bile senin yüzünden şaşırır kalırsa, onun bile başı dönerse bizim gibi zerrelerin şaşkın şaşkın bakışına şaşılmaz elbet.</p>

  <p class="normal">Dedim ki: Gelirseniz yüzlerce kapı açarsınız; dediler ki: Bu olur, olur ama gelirsek olur.</p>

  <p class="normal">Dedim ki: Deniz ırmağa doğru gelmezse biz yola düşer, akarsu gibi onun yanına gideriz.</p>

  <p class="normal">A gayb sözlerini söyleyen, sen söyle de senden haber veren güzelden, senin güzelim haberlerinden güzel bir haber alalım.</p>

  <h3 class="h2baslik" id="calibre_toc_2577">XXXVII</h3>

  <p class="normal">El-minnetu lillah ki zi peygâr rehîdîm</p>

  <p class="normal">Zin vâdi-i ham der ham-ı por hâr rehîdîm</p>

  <p class="normal">Hamd olsun, şükür olsun Tanrı’ya, savaştan kurtulduk; şu yokuşlarla, bellerle dolu vadiden halâs olduk.</p>

  <p class="normal">Şu vehimlerle dopdolu, şu eğri düşünceli candan geçtik; şu düzenlerle dopdolu, şu ciğerler yiyen felekten kurtulduk.</p>

  <p class="normal">Harislerin dükkânları, düzenle herkesin varını yoğunu sildi süpürdü; bizse dükkânımızı yıktık, o işten vazgeçtik gitti.</p>

  <p class="normal">O devlet gül bahçesinin gölgesinde uyuduk; o coşup köpüren uçsuz bucaksız denizde boğulmadan kurtulduk.</p>

  <p class="normal">Atımız yok ama hepimiz de süvariyiz; şarabımız yok, fakat hepimiz sarhoşuz, sağraktan da kurtulmuşuz, meyhaneciye minnet etmekten de.</p>

  <p class="normal">* Tövbeyi bozduk, sonra yüzlerce kere gene tövbe ettik; derken tövbe ayını görünce bir uğurdan kurtulduk gitti.</p>

  <p class="normal">* O âşıklar İsa’sının yüzünden, onun Mesîh’inin afsunundan öylesi bir hale geldik ki illetten de kurtulduk, idrara bakmaktan da, hastadan, hastalıktan da.</p>

  <p class="normal">* Gören ve görünen, dünyayı bezeyince güzelden de vazgeçtik; Bulgar cariyeden de kurtulduk.</p>

  <p class="normal">A yıl, ne yılsın ki güzel talihinin sayesinde bıldır masalından da kurtulduk, daha evvelki yıl hikâyesinden de.</p>

  <p class="normal">Aşkla üç günden de geçtik, kırk günden de; anılan tapıya gelince kurtulduk anıştan.</p>

  <p class="normal">Sus, çünkü bu aşkla, aşkın Tanrı katından verdiği bilgiyle medreseden de kurtulduk, kâğıttan da, dersi tekrarlamadan da.</p>

  <p class="normal">Sus, şu maden, şu ilâhî define yüzünden kazançtan da kurtulduk, keseden de, kârdan da.</p>

  <p class="normal">Aklını başına devşir de şununla bitir sözü: Güneş doğunca bekçiden de kurtulduk, hırsızdan da, karanlık geceden de.</p>

  <h3 class="h2baslik" id="calibre_toc_2578">XXXVIII</h3>

  <p class="normal">Mâ âşık-o ser-geşte vo şeydâ-yı Demışkıym</p>

  <p class="normal">Can dâde vo dil-beste-i sevdâ-yı Demışkıym</p>

  <p class="normal">Biz Şam’ın âşıkıyız, sevdasıyla başımız dönmüş, delisiyiz divanesiyiz. Şam’ın sevdasına can vermişiz, gönül bağlamışız.</p>

  <p class="normal">O yandan doğup parlayan o kutluluk sabahı yok mu? Her akşam, her seher çağı Şam’ın seherlerine sarhoş kesilmişiz.</p>

  <p class="normal">* Sevgiliden ayrıldığımızdan dolayı koşa koşa Bâb’a geldik; o âşıklar camiinden Şam ülkesinin yeşilliklerine daldık.</p>

  <p class="normal">* Osman’ın mushafına el basayım da and içerek söyleyeyim ki o güzelin inci gibi dişleri yüzünden Şam’a lala kesilmişiz biz.</p>

  <p class="normal">* Ferec kapısından da uzaksın, Ferâdîs kapısından da; nereden bileceksin, nasıl anlayacaksın ki biz Şam’da nasıl bir seyirde seyrandayız?</p>

  <p class="normal">* Mademki Mesîh’in beşiğindeyiz, Rebve’ye, o yüksek yere çıkalım, görünelim; sarhoş keşiş gibi Şam’ın kızıl şarabıyla sarhoşuz biz.</p>

  <p class="normal">* Padişahçasına yücelmiş Neyreb’de bir ağaç gördük, onun gölgesinde oturduk, şaşırdık kaldık Şam’a.</p>

  <p class="normal">Şam ovasındayız, meydan yeşermiş; çevgene benzeyen saçlarla top gibi meydanda yuvarlanalım gitsin.</p>

  <p class="normal">* Ne vakte dek tatsız tuzsuz kalacağız; binelim eyere; Şam’ın yüreğindeki kara noktanın doğu kapısıyız biz.</p>

  <p class="normal">* Cebel-i Salih’te duyduk, bir inci madeni varmış; o inci yüzünden Şam denizine gark olup gitmişiz.</p>

  <p class="normal">Şam, buluşma yüzünden dünya cennetiymiş; biz de Şam güzelini görmeyi beklemedeyiz.</p>

  <p class="normal">Şam’ın akşama benzeyen o güzelim siyah saçları yüzünden Rum ülkesinden kalkalım da üçüncü defa Şam’a doğru at sürelim.</p>

  <p class="normal">Tebrizli Şems ordaysa, onu orada bulursak Şam’a kul köle oluruz; ama ne kul, ne köle.</p>

  <h3 class="h2baslik" id="calibre_toc_2579">XXXIX</h3>

  <p class="normal">Bâr-ı diger ez râh suy-ı câh resîdîm</p>

  <p class="normal">Vez gurbet-i ecsâm be Allâh resîdîm</p>

  <p class="normal">Bir kere daha yoldan geldik, mevkie, makama ulaştık; bedenlerin gurbetinden kurtulduk, Allah’a eriştik.</p>

  <p class="normal">O padişaha hiç kimse atla, pusatla erişemedi gitti; biz de atı, pusatı verdik de sonra ulaştık o padişaha.</p>

  <p class="normal">Bulut gibi şu toprağa pek çok gözyaşları döktük; buluttan geçtik de o Ay’a öyle eriştik.</p>

  <p class="normal">A davul dövenler, bizim nöbetimiz geldi çattı; çalın, çalın. Ey Türk, dışarı çık, çadır yerine ulaştık işte.</p>

  <p class="normal">Bir zaman Yusuf gibi kuyunun dibinde oturduk; derken o yandan ip geldi, kuyudan çıktık gittik.</p>

  <p class="normal">Gönül alan, gönlün isteği güzele ulaşıncaya dek Muhammed’in önünde nice putlar kırdık biz.</p>

  <p class="normal">Daha yakın gelin, uzaktan geldik; halimizi, hatırımızı sorun, yoldan geldik biz.</p>

  <h3 class="h2baslik" id="calibre_toc_2580">XL</h3>

  <p class="normal">Mâ âteş-ı ışkıym ki der mûm resîdîm</p>

  <p class="normal">Çün şem’ be pervâne-i mezlûm resîdîm</p>

  <p class="normal">Aşk ateşiyiz biz, muma ulaştık; zulümler çeken pervaneyi yakıp yandırmak için mum gibi çıkageldik.</p>

  <p class="normal">Sarhoşçasına erce bir saldırdık da bilgiyi verdik, bilinene ulaştık.</p>

  <p class="normal">* Daha ilk konakta, acınmış ümmetin kervanıyla iki fersahlık varlık yolunu aştık gitti.</p>

  <p class="normal">Hani ne yukarıda olan, ne aşağıda bulunan bir Ay var ya; ona… Hani bir yer var ya, orada ne övülmüş var, ne kınanmış; oraya ulaştık.</p>

  <p class="normal">Her taş yürekli kutsuzun inadına varlık âlemine sığmayan o lâ’lin ta kapısına vardık.</p>

  <p class="normal">* Kürsî âyetiyle Arş’a doğru uçtuk da daimî diriyi gördük, daima tedbirde, tasarrufta bulunana ulaştık.</p>

  <p class="normal">Bugün o bağdan bahçeden ne dallarımız, ne yapraklarımız, ne çiçeklerimiz, ne meyvelerimiz var; hocam, mahrum olarak geldik sanma; seyret de bak.</p>

  <p class="normal">Doğanlar gibi yıkık yeri baykuşlara bırakalım; baykuş değiliz ya, ne diye bu yıkık ülkeye geldik biz?</p>

  <p class="normal">Rum kayserinin tapısında zünnârımızı çözdük, hikâyeyi Tebriz’e götürün de orada söyleyin; Rum ülkesine ulaştık biz.</p>

  <h3 class="h2baslik" id="calibre_toc_2581">XLI</h3>

  <p class="normal">İmrûz mehâ hîş zi bigâne nedânîm</p>

  <p class="normal">Mestim bedon hed ki reh-i hâne nedânîm</p>

  <p class="normal">A ay yüzlüm, bugün bildikle yabancıyı fark edemiyoruz; öylesine sarhoşuz ki evin yolunu bile bulamıyoruz.</p>

  <p class="normal">Aşkınla akıl bağından kurtulduk; darmadağın olmaktan, deli divane kesilmekten başka hiçbir şey bilmiyoruz.</p>

  <p class="normal">Bahçede sevgilinin yüzünden başka bir şey görmüyoruz; daldan, sarhoş bir halden başka bir şey seyretmiyoruz.</p>

  <p class="normal">Şu tuzakta bir tohum gizli dediler, tuzağa öylesine tutulduk ki taneden haberimiz bile yok.</p>

  <p class="normal">Bugün şu nükteye ait sözlere dalmayın, masal okumayın; gönül afsun kabul etmez, masal nedir, bilmiyoruz biz.</p>

  <p class="normal">Gönlümüz o saçlara tarak gibi öylesine daldı ki saçı taraktan ayırt edemiyoruz artık.</p>

  <p class="normal">Şarap sun, bu kaçıncı kadeh diye az sor; seni hatırlıyoruz da şarapla kadehi birbirinden ayırt edemiyoruz.</p>

  <h3 class="h2baslik" id="calibre_toc_2582">XLII</h3>

  <p class="normal">Halkan heme nîkend coz in ten ki gozîdîm</p>

  <p class="normal">Ki ez sefeheş bes ser-i engoşt gezîdîm</p>

  <p class="normal">Şu seçtiğimiz tenden başka bütün halk iyi; fakat bunun ahmaklığı yüzünden parmağımızı çok dişledik.</p>

  <p class="normal">Bir şeyden kaçacaksan kendi hevesinden kaç; çünkü gördüğümüz bütün eziyetler, çektiğimiz bütün zahmetler, boş, olmayacak hevesten meydana geliyor.</p>

  <p class="normal">Onun yeşilliğine, onun gül bahçesine bakıyorum da görüyorum ki yüzünün nurundan başka kaçılacak, sığınılacak bir yer yok vallahi.</p>

  <p class="normal">Her sabah kalkıp yüzünü bir temiz yıkayınca, gönül dert zamanında koşulan yere koşar gider;</p>

  <p class="normal">Hani halkın gönlü, güç bir hale uğradı mı, Tanrım, hepimiz de sana muhtacız, irâdemizi sana vermişiz diye bir yere yönelir ya, işte oraya varır.</p>

  <p class="normal">Devşirip topladığımız her tohum, her yem, belâ tuzağıymış meğer; kanadı kırık, bedeni yorgun bir halde sana doğru uçuyoruz, sana geliyoruz artık.</p>

  <h3 class="h2baslik" id="calibre_toc_2583">XLIII</h3>

  <p class="normal">İmrûz çunânem ki her ez bâr nedânem</p>

  <p class="normal">İmrûz çunânem ki gol ez hâr nedânem</p>

  <p class="normal">Bugün öyle bir haldeyim ki yükü eşekten ayırt edemiyorum. Bugün öyle bir haldeyim ki gül hangisi, diken hangisi bilemiyorum.</p>

  <p class="normal">Sevgili bugün beni öyle bir hale getirdi ki; bugün sevgiliyle öyle bir haldeyim ki ben kimim, sevgili kim; bunu da bilemiyorum.</p>

  <p class="normal">Sarhoşluk dün beni sevgilinin kapısına götürmüştü; fakat ne çare ki bugün kapıyla evi ayırt edemez olmuşum.</p>

  <p class="normal">Bıldır korkuyla ümitten iki kanadım vardı; bugünse bir hale geldim ki kanat nedir, uçuş ne; bıldır nerde? Farkında bile değilim.</p>

  <p class="normal">Şikâyetim, altına dönmüş yüzümdendi; altınla feryadın farkında değilim de şikâyetten de kurtuldum gitti.</p>

  <p class="normal">Âşık kişi dünya işlerine karşı kör olur; fakat benim gibi değil gene de; çünkü ben ne sağırın, körün farkındayım, ne işin gücün farkında.</p>

  <p class="normal">Diyordu ki: Benim eteği bulaşmış elbisemi tel tel yırtın gitsin; çünkü sarhoşluktan suç nedir, sevap ne; haberim yok.</p>

  <p class="normal">Çenge benziyorum; çıkardığım nağmelerden haberim yok; sırlar söylemedeyim; fakat sırlar da nedir bilmiyorum ki.</p>

  <p class="normal">Tıpkı terazi gibiyim hani; pazarları düzüp koşmadayım; fakat pazar nedir bilmem.</p>

  <p class="normal">Kalem gibi aşkın parmakları arasında kendimden geçmişim, ona uymuşum; tomarlar yazıyorum da tomar nedir bilmiyorum.</p>

  <h3 class="h2baslik" id="calibre_toc_2584">XLIV</h3>

  <p class="normal">Sâkıy zi pey-i ışk revânest revânem</p>

  <p class="normal">Leykin zi melûlî-i tu kundest zebânem</p>

  <p class="normal">Sâkî, canım aşkın peşine düşmüş, gidip duruyor; fakat senin usancından da dilim tutulmuş.</p>

  <p class="normal">İçip neşelenmeye, zevk alıp safâ sürmeye ok gibi uçuyorum; dostum, cefalarla yayımı kırma benim.</p>

  <p class="normal">Kapında çadır gibi bir ayak üstünde durayım; sevgili, çadır kurduğun yere götür, çadır gibi dik beni.</p>

  <p class="normal">Hadi, sağrağın dudağını kupkuru dudaklarıma koy da ondan sonra ağzımdan gerçek büyüler işit.</p>

  <p class="normal">Babil’den haber al, helâk oluş masalını dinle; çünkü düşünce yoluyla dünya seyyahıyım ben.</p>

  <p class="normal">Coşkunluğum haddi aştıysa mazur gör; aşk bir soluk bile aman vermiyor ki bana.</p>

  <p class="normal">Sen usandın da neşesizlendin mi benim de neşem kalmaz, senin neşesizliğinden neşesiz bir hale gelirim; bir zerre benden el yursan parmağımı dişlemeye koyulurum.</p>

  <p class="normal">Ay gibi seher çağına dek bana ışık verdiğin gece, senin Ay’ının peşinde yıldız gibi koşar dururum.</p>

  <p class="normal">Güneş gibi doğudan baş gösterdiğin gün, ben de güneş gibi baştan başa can kesilirim.</p>

  <p class="normal">Can gibi dünyanın gözünden gizlendiğin gün, ben de kuşun yüreciği gibi düşüncelerle çırpınmaya koyulurum.</p>

  <p class="normal">Işığın pencereme vurduğu gün, ev içinde zerre gibi oynamaya başlarım.</p>

  <p class="normal">A söz, sus, düşünce gibi gizli yürü de sebepler düşünen, bahaneler düzen, dönüp geri gelmesin, tekrar çatmasın bana.</p>

  <h3 class="h2baslik" id="calibre_toc_2585">XLV</h3>

  <p class="normal">Bişken kedeh-i bade ki imrûz çonânîm</p>

  <p class="normal">K’ez tovbe şikesten ser-i tovbe şikenânîm</p>

  <p class="normal">Şarap kadehini kır gitsin; bugün öyle bir haldeyiz, öylesine tövbemizi bozmuşuz ki âdeta tövbe bozanların başı olmuşuz.</p>

  <p class="normal">Şarap tükendiyse yokluk şarabı yeter bize; utancımız yok, bu renk nedir, bilmiyoruz biz.</p>

  <p class="normal">Şarapta da ne varsa o yokluk yüzünden olur? Şarap içmekten kalsak bile o şeyden geri kalmayalım.</p>

  <p class="normal">A şey, şeyliğinden geç de hiçbir şey olma; şu bir şey oluş, bir perde değil mi, biz de perde yırtanlar değil miyiz?</p>

  <p class="normal">Senin sarhoş bakışlarınla hem beyiz, hem tutsak; senin bahtı genç aşkınla hem ihtiyarız, hem genç.</p>

  <p class="normal">Dedin ki: Ne diye öğüt verirsin, ne faydası var öğüdün? Resmi yapan, nasıl yapmışsa oyuz biz.</p>

  <p class="normal">Fakat bu benim öğüdüm, ezelî resimden hiç de ayrı değil; bu resmi, o ezelî resimden ayırt edemeyiz.</p>

  <p class="normal">Dedin ki: Sevgilinin kucağından ayrı düşmüşsün; hayır; biz sevgilinin kucağındayız, kederlerden de eminiz.</p>

  <p class="normal">Sevgili, bir ağaçtır ki biz onun meyvesiyiz, ondan bitmişiz; o bizden ayrılsın, imkân yok buna; böyle bir şey olursa biz hiç kalmayız zaten.</p>

  <p class="normal">Hiç kalmadık mı da gamdan hiç kıvranmayız; hem de hiç kalmadık mı hem bu oluruz biz, hem o.</p>

  <p class="normal">Şeker gibi tatlı tatlı yediğimiz gam, neşe kesilir; a gam, bizim kucağımıza gel, gamların iksiriyiz biz.</p>

  <p class="normal">İpekböceği yaprak yerse koza olur; biz de aşk kozasıyız, dünyanın dalı, yaprağı yok bizde.</p>

  <p class="normal">Biz hiç kalmadığımız vakit biziz; ayak yok olunca koşup giden kamış kesiliriz.</p>

  <p class="normal">Ağzımı yumdum; gazelin kalan kısmını ağzımızı kapadığımız zaman söyleyeceğiz.</p>

  <h3 class="h2baslik" id="calibre_toc_2586">XLVI</h3>

  <p class="normal">Çûn âyine-i râz-nemâ bâşed cânem</p>

  <p class="normal">Tânem ki negûyem netuvânem ki nedânem</p>

  <p class="normal">Canım sırlar gösteren ayna kesilince, söylememeye gücüm yeter ama bilmemeye gücüm yetmez ki.</p>

  <p class="normal">Bundan kaçtım, candan çekmiyorum; fakat and olsun ki ne bundanım ben, ne ondan.</p>

  <p class="normal">A benden hir koku almak isteyen, ölmek şart. Diriyken bakma bana; gördüğün gibi değilim ben.</p>

  <p class="normal">Eğriliğime bakma, şu doğru söze bak; ben yay gibiyim ama sözüm oktur.</p>

  <p class="normal">Şu baş, tepemde bir kabak sanki; şu hırka da bedenim… Bu dünya pazarında kime benziyorum ben, kime benziyorum?</p>

  <p class="normal">Bir de başımın üstündeki kabak şarapla dopdolu… Baş aşağı çeviririm onu, fakat damlamam ondan ben.</p>

  <p class="normal">Ondan ben bir damlasam da, Tanrı’nın gücüne kuvvetine bak ki, o katreyle denizden inciler devşiririm ben.</p>

  <p class="normal">İki göz bulutum o denizin incisini aldı mı da yürüyüp giden bulutum vefa göğüne ağar.</p>

  <p class="normal">Fakat dilimden süsenler bitip gelişinceye dek bunları Tebrizli Tanrı Şems’inin kapısına götüremem de götüremem.</p>

  <h3 class="h2baslik" id="calibre_toc_2587">XLVII</h3>

  <p class="normal">Ey hâce befermâ be ki mânem be ki mânem</p>

  <p class="normal">Men merd-i garibem ne ezin şehr-i cihânem</p>

  <p class="normal">Hocam, sen söyle, kime benziyorum, kime benziyorum ben? Garip bir kişiyim ben, şu dünya şehrinden değilim ben.</p>

  <p class="normal">Halk haset etmesin diye soluk almasam, söz söylemesem buna gücüm yeter, yeter ama bilmemeye gücüm yetmez.</p>

  <p class="normal">O kel, bir külâh buldu da kendini gülden gizledi; sonra da ben dünyayı biliyorum diyor, kızgın bana.</p>

  <p class="normal">Barışır, uzlaşırsa ona tam bir ilaç veririm; kel olma ayıbından da kurtarırım onu, gül kaydından da.<sup class="calibre2"><a href="../Text/divanson_split_226.html#footnote-800-11" id="footnote-800-11-backlink">[11]</a></sup></p>

  <h3 class="h2baslik" id="calibre_toc_2588">XLVIII</h3>

  <p class="normal">Ez şehr-i tu reftîm-o turaâ sîr nedîdîm</p>

  <p class="normal">Ez şâh-ı deraht-ı tu çonin hâm fotîdîm</p>

  <p class="normal">Senin şehrinden gittik, fakat seni doyasıya göremedik; ağacının dalından böylece ham düştük gitti.</p>

  <p class="normal">Ay yüzlüm, selvi boyunun gölgesinde doyasıya uyuyamadık; gözcünün korkusundan bağında bahçende doyasıya yayılamadık.</p>

  <p class="normal">Sevgi tavana balık gibi düştük; yandık yakıldık ama pişemedik.</p>

  <p class="normal">Defineye benziyorsun, sevginle yıkık yerlere yöneldik; sonunda yılan gibi toprağın dibinde gizlendik.</p>

  <p class="normal">Gölge gibi her çeşit pisten, temizden arındık; şimdi sende yok olduk biz; ne temiziz artık, ne kirli.</p>

  <p class="normal">Bizi arayacaksanız sevgilinin yanında arayın; bedenimizden yok olduk, sevgilinin kucağından belirdik biz.</p>

  <p class="normal">Tuzuna, ekmeğine el banalı nice ayrılıklarla, nice acılarla parmağımızı dişledik durduk.</p>

  <p class="normal">Göç davulu dövüldü, çan sesleri duyuldu; varımızı yoğumuzu göklere çektik gitti.</p>

  <p class="normal">Bütün halkın tattığı zehri biz de tattık ama şükürler olsun ki panzehirin bizdeydi.</p>

  <p class="normal">Şu dünya deresinden su çekilince susuz kalmış balık gibi toprak üstünde çırpınmaya başladık.</p>

  <p class="normal">Derenin susuzluğu yüzünden gözlerimiz ırmak oldu da sonunda o kaynağa ulaştık gitti.</p>

  <p class="normal">Sabır ferahlıktır, sabır olmayınca da güçlük gelir çatar; sus, feryat etme, sabrı seçtik biz.</p>

  <h3 class="h2baslik" id="calibre_toc_2589">— N —<br class="chapter"/>
  XLIX</h3>

  <p class="normal">Befrîftiyeın dûş-o perendûş be destan</p>

  <p class="normal">Hordem degel-i germ-i tu çün işve-perestan</p>

  <p class="normal">Dün gece de, daha evvelki gece de masallarla aldattın beni; işvelere, cilvelere tapanlar gibi sıcacık düzenini yuttum gitti.</p>

  <p class="normal">Dün, giderim, tekrar gelirim diye ahd etmedin mi; sarhoşların gönüllerini sorar, alırım diye and içmedin mi?</p>

  <p class="normal">Kuşluk çağı dedin, bahçeye bir gelin de bulun beni; seher çağı gittin, bahçe kapısını da kapattın.</p>

  <p class="normal">A işvesi, cilvesi temmuz rüzgârından da sıcak güzel; ey yüzü gül bahçesinin yüzünden de güzel dilber.</p>

  <p class="normal">Bilirsin ki senin gibi sevgilinin düzeni neye benzer? Temmuz ayının içinde kış şimşeği çakar tutalım hani; işte tıpkı bu.</p>

  <p class="normal">Sana da birisi işveleniyor, seni de birisi aldatıyorsa az şikâyet et; yüzlerce oyun oynadın, biri de sana oyun oynasın, n’olur ki.</p>

  <p class="normal">Vaad etti ya, sabret. Çünkü sabır olmasaydı yoktan-yokluktan varlara-varlıklara hiç yardım olmazdı.</p>

  <p class="normal">Sabretmezsen gammazlarım, söylerim, sebebi ne? Hem de öylesine söylerim ki sen de evet, o diye ikrar edersin.</p>

  <h3 class="h2baslik" id="calibre_toc_2590">L</h3>

  <p class="normal">Bâ rûy-ı tu kufrest be ma’nî negerîden</p>

  <p class="normal">Yâ bâg-ı sefârâ be yekî terre herîden</p>

  <p class="normal">Yüzün dururken bir başka yüze bakmak, yahut da temizlik bahçesini bir tereye satmak kâfirliktir.</p>

  <p class="normal">Gönül kuşlarımızın senin verdiğin kanatlarla Firdevs cennetinde uçmaları haramdır.</p>

  <p class="normal">A ay yüzlüm, aşk göğünde parlayan her Ay senin bulutundur; onu yırtmak, paralamak farzdır.</p>

  <p class="normal">Sana av olanların yayıldıkları yaylada arslanlar bile yayılamazlar.</p>

  <p class="normal">Senin güzellik ateşinden başka bir yerden kopup beliren her aşk haram aşktır, insanı donmaya, buz kesmeye çağırıştır.</p>

  <p class="normal">Canım, ta içimden, senden başka ne varsa her şeyden kesildi; hem de bu ayrılışın, bu kesilişin sesini apaçık duydum ben.</p>

  <p class="normal">Şu uyanık devletten gaflet eden uykudadır; ne kadar sıkarsan sık, tatlı bir su nerden çıkacak kuru deriden?</p>

  <p class="normal">* Kötülük hastası, ölüm çağında “Yâ Sîn” okunacak çağa düştü mü lâ havle okumaktan, parmağını dişlemekten başka bir çaresi mi kalır?</p>

  <p class="normal">Tebrizli ulular ulusu Tanrı Şems’inin aşkından başka her aşk gözde bitmiş kıldır, kesilmesi gerek.</p>

  <h3 class="h2baslik" id="calibre_toc_2591">LI</h3>

  <p class="normal">Sed gûş-ı novem bâz şod ez râz şonûden</p>

  <p class="normal">Bî bûd-ı de dehende netuvan zâden-o bûden</p>

  <p class="normal">İşitip duymak için yüz tane yepyeni kulağım açıldı. Veren olmadıkça ne kimse doğabilir, ne kimsenin varlığına imkân vardır.</p>

  <p class="normal">Bir bağ, bir bahçe kesilmişim; seni övmek için bahar yeli esti de bütün cüzlerim bir güzelce gebe kaldı o övüşten.</p>

  <p class="normal">A benim güzelim, yüzünün aşkıyla gönül aynasını hurafelerden, aslı olmayan masallardan silip arıtmak, gerçekten de vaciptir.</p>

  <p class="normal">Sarhoşların birbirlerine düşmeleri, birbirlerinden vefa kadehini kapmaları ne de hoştur, ne de güzel.</p>

  <p class="normal">Islığını duydum; şu can kuşunun ayağındaki bağı çözmek farzdır artık.</p>

  <p class="normal">Şu Ay ne vakte dek bulut altında gizli kalacak? Canlar dudağa geldi; görünme çağıdır şimdi.</p>

  <p class="normal">Ey yüzünün gül bahçesi karakıştan emin olmuş, ey sünbül kaşları biçilmekten aman bulmuş güzel.</p>

  <p class="normal">Sen sâkî olduktan sonra ayık kalmak küfürdür; senin Ay gibi doğduğun gece uyuklamak haramdır.</p>

  <p class="normal">Senin gibi bir Yusuf’un güzel kokulu gömleği ele geçtikten sonra, güzel kokulu şeyleri övüp söylemek pek soğuk bir işe girişmektir.</p>

  <p class="normal">Ayağının altını öpeyim dedim de bana dedi ki: O, ancak gözlere sürülür, çekilir.</p>

  <p class="normal">Yeter, artık sus da padişahımız anlatsın, söyledikçe söylesin; söz onundur zaten.</p>

  <h3 class="h2baslik" id="calibre_toc_2592">LII</h3>

  <p class="normal">Mâ dest-i turâ hâce behâhîm keşîden</p>

  <p class="normal">V’ez nîk-o bedet pâk behâhîm borîden</p>

  <p class="normal">Hoca, elini tutup çekeceğiz senin; iyiden de, kötüden de adamakıllı ayıracağız seni.</p>

  <p class="normal">Gaflet gecesidir, sarhoşluğun da sürdükçe sürdü ama biz sabah gibi her yana doğup, her yanı ışıtacağız.</p>

  <p class="normal">Ne vakte dek âr namus perdesinin ardına kaçacaksın? Perdeleri yırtma zamanın yaklaştı.</p>

  <p class="normal">Dünya bahçesindeki her meyve oldu; a taş kesilmiş koruk, sen bir türlü olmayacak mısın?</p>

  <p class="normal">Şu tuzakta çırpınıp duran şu cana bir acı; yoksa kulağın onun çırpınma sesini duymadı mı?</p>

  <p class="normal">Gönülde bir can gözün var, o göz de ağrılara uğramış; derdin, tasan o gözü yaralamaktan başka nedir ki?</p>

  <p class="normal">O göze iğneler batmaya başladı mı derman aramaya, ilaç aktarmaya koyul, koyul da o ağrıdan, o göz yaşarmasından kurtul.</p>

  <p class="normal">A güzeller Yusuf’u, gönlün de ilacı, dermanı senin yüzünü görmektir ancak, gözün de.</p>

  <p class="normal">Aklını başına al da sus, artık bu gazelin mahlasını sen söyle, tamamını sen buyur; çünkü senin sözünü, buyruğunu duymak, işitmek farzdır, sevaptır.</p>

  <h3 class="h2baslik" id="calibre_toc_2593">LIII</h3>

  <p class="normal">Ger zon ki melûlî zi men ey fitne-i hûran</p>

  <p class="normal">İn silsile bugzâr-o kesîrâ bemeşûran</p>

  <p class="normal">* A hurilere bile fitne kesilen güzel, benden usanmışsan bırak şu zinciri, şakırdatma da kimseyi coşturma.</p>

  <p class="normal">Bir gün körlerin sokağından geçtin de onların gözlerine bile yüzlerce diken battı.</p>

  <p class="normal">Bir gece boyunu bosunu selviye gösterdin; selviler senin yüzünden boy attılar, uzadıkça uzamaya koyuldular.</p>

  <p class="normal">A bu aşkın cünbüşüne, hareketine sahip olmayan, yeni huzura çıkmışlar gibi olduğun yerde şaşkın bir halde kalakalmışsın.</p>

  <p class="normal">Deve, Bedevi’nin nağmesiyle çölleri aşar gider; sense şu nağmeye ne de yabancısın a hayvandan da aşağı adam.</p>

  <p class="normal">* A aşk, sen bir Süleyman’sın ki ordun müziktir, rakstır; karıncalar senin korkundan deliklerine girdiler, yuvalarına sığındılar.</p>

  <p class="normal">Tebrizli Tanrı Şems’i güneş gibi doğdu, zaten çıplakların elbisesi güneştir.</p>

  <h3 class="h2baslik" id="calibre_toc_2594">LIV</h3>

  <p class="normal">Her şeb ki boved kaaide-i sufra nihâden</p>

  <p class="normal">Marâ zi heyâl-i tu boved rûze guşâden</p>

  <p class="normal">Her akşam âdettir, sofrayı yayarlar; bizse orucumuzu senin hayalinle açarız.</p>

  <p class="normal">A lûtfu, ihsanı oruç tutanlara Mesîh gibi gökten sofrayla yemek vermeyi töre haline getiren.</p>

  <p class="normal">Mademki gönül gıdası senin sevgi mutfağından geliyor; oraya varmak, o gıdanın tam üstüne düşmek gerek.</p>

  <p class="normal">Bize abıhayat da o gönül ateşinden coşmada; gönül ateşinde lâden gibi neşeli bir halde yanar dururuz biz.</p>

  <p class="normal">Toprakta çürümek, topraktan doğmak hayvanın işidir; gönlün, canın işi değil.</p>

  <h3 class="h2baslik" id="calibre_toc_2595">— V —<br class="chapter"/>
  LV</h3>

  <p class="normal">On dilber-i ayyâr-ı ciger-hôre-i mâ kû</p>

  <p class="normal">On Hosrov-ı Şîrîn-i şeker-bâre-i mâ kû</p>

  <p class="normal">* O ciğerler yiyen düzenbaz güzelimiz nerde? O şekerler yağdıran tatlı, şirin Husrev’imiz nerde?</p>

  <p class="normal">Onun yüzünü görmezsek meclisimizin tadı tuzu yok; o tatlı tuzlu, o hileci, düzenci dilberimiz nerde?</p>

  <p class="normal">Onun gamından gökyüzündeki Ay bile inceldi gitti. Nerde o hünerli, sanatlı, nerde o gezip duran güzelimiz bizim?</p>

  <p class="normal">* Hârût gibi kanadım bağlı, Mârût gibi susamışım, dudağım kupkuru; nerede o Babil kuyusunun bile haset ettiği güzelimiz.</p>

  <p class="normal">Mûsa gibi şu kayamızdan bir sopa vuruşuyla bu kupkuru çölde yüzlerce kaynak fışkırtan, yüzlerce ırmak akıtanımız nerde?</p>

  <p class="normal">Nerde şu yaban otuna benzeyen bedenimizden beş görünür, bilinir, beş de görünmez duyguyla on kaynak akıtanımız bizim?</p>

  <p class="normal">O dilberin ayrılığıyla gönülde öylesine bir dert var ki; nerde o gönül derdimizin devâsı, nerde o bize çare olan?</p>

  <p class="normal">Sabah ışımasa bile günün yıldızıdır o; kötüyüm dedim mi, nerde yıldızımız der bana.</p>

  <p class="normal">Hızır abıhayat aramak için karanlıklara daldı; bizim o güzel güzel fışkıran abıhayatımız nerde?</p>

  <p class="normal">Can, beden beşiğinde Mesîh’e benziyor; nerde bizi beleyip beşiğe bağlayan Meryem?</p>

  <p class="normal">Nerde o dünyadaki bütün şekillerle şekillenen, fakat her çeşit şekilden de ayrı olan aşk? Nerde o hem kendisinden uzak düştüğümüz, hem de yayımızın kirişinde, parmaklarımızın altında olan sevgi?</p>

  <p class="normal">Her köşede, her bucakta bir gamlara batmış mahmur oturmuş; nerde o deniz gönüllü mahmur sâkîmiz bizim?</p>

  <p class="normal">Nerde şu beden kapısına can veren, şu kalp duvarını dirilten? Nerde o tavanımızı, kapımızı düzüp bezeyenimiz bizim?</p>

  <p class="normal">* Yaptığını kınayan nefisle kötülüğü buyuran nefis, gece gündüz savaşmada; nerde onları savaşa sokanımız bizim?</p>

  <p class="normal">Biz kudret elinde dönüp duran, yoğrulup giden bir avuç balçığız; sonra da gafletimizden tutuyor da balçığımızı yoğuran nerde diyoruz.</p>

  <p class="normal">Tebrizli Tanrı Şems’i nereye gitti, nerdedir? Nerde peşine düşüp giden âvâre gönlümüz?</p>

  <h3 class="h2baslik" id="calibre_toc_2596">LVI</h3>

  <p class="normal">Elyevme mine’l vaslı nesîmun va su’ûdû</p>

  <p class="normal">Elyevme era’l hubbi ala’l-ahdi ku’ûdû</p>

  <p class="normal">Bugün dostla buluştuk, buluşma, kavuşma yelleri esmede, kutluluklar doğmada; bugün görüyorum, sevgi, ahdinde durmuş, vefa göstermiş.</p>

  <p class="normal">Engel gitmiş, sevgilinin yanında yok artık; sevgili, düşmanın zahmetini çekmeksizin âşıkların feryatlarını duymuş.</p>

  <p class="normal">A gönül, müjdeler veriyorum, buluşma müjdesi, arı duru şarap müjdesi; zaman senden neler aldıysa geri verecek.</p>

  <p class="normal">Şükürler olsun, düşman gitti, biz de kadehle hemdemiz; bizim yüzümüz ağarmış, yanaklarımız al al; oysa kör olmuş, yaslara batmış gitmiş.</p>

  <p class="normal">A sevgi, ne mutlu sana, buluşmayla göründün; canına canlar feda olsun; zaten cömertlik canla olur.</p>

  <p class="normal">Bize hasetçilerin gönülleri olsun diye cefa etti ama bugün yalnız kaldık, bizi övmeye başladı o.</p>

  <p class="normal">Bir Ay ki bu, ışığı Güneş’ten de üstün; bugün onu gören, Güneş’i kararmış bulur.</p>

  <p class="normal">Bugün Ay gibi yüzünden perdeyi kaldırdı; ışığıyla Güneş’ten de üstün, Ay’dan da, Zühre’den de.</p>

  <p class="normal">Ayrılıkla ne rahat kalmıştı, ne huzur; bugünse yaşayışımız düzene girdi, kutlandı.</p>

  <p class="normal">Yeniay boyuna Güneş’ten ışık alır; bu Ay’sa Güneş’e ışık veriyor, ne biçim Ay bu.</p>

  <p class="normal">A gönül, faydalan, şükret artık; sevgi seni esirgemeye başladı, Allah’sa seviyor seni.</p>

  <p class="normal">Şu anda aşk ordusu ne de güzel el gösterdi de onun büklümlerle dolu saçlarının bir büklümünü açıverdi.</p>

  <p class="normal">Sevgi bizi suvarmak için meclise çekiyor; kahvenin verdiği sarhoşluksa zaman gibi uzadıkça uzuyor, yeniden yeniye sarhoşluklar doğuruyor.</p>

  <p class="normal">Âşıklara tozup duran o gam şu anda kapı dışında, damdan da aşağı indi artık.</p>

  <p class="normal">* Bugün buluşma ihsan ediyor, şifalar veriyor; bugün sarhoşlukla rükû ediyoruz, secdelere kapanıyoruz.</p>

  <p class="normal">O incelmiş kadehi gönül şifası olarak sun bize; çoktandır onun zevkinden mahrumduk biz.</p>

  <p class="normal">A topluluk, aşka sarılın, onun çağrısına cevap verin, ona gidin; çünkü Allah, aşka ölümsüzlük vermiştir.</p>

  <p class="normal">O uyumayan, uyuklamayan aşk, o gökyüzündeki sevgi, bugün gönülleri uyumuşları çağırıyor.</p>

  <p class="normal">Aşktır varlık âlemindeki yaşayış, duyuş; aşksız yaşayış kabuktur ancak, kabuk.</p>

  <p class="normal">Seni aşktan alıp dünyaya çeken dost, iyice bil ki düşmanındır, sana haset edendir o.</p>

  <p class="normal">Aşkta konuşma yoktur, inleyiş yeter sana; âşıkı kurtaran ancak sabırdır, sabır.</p>

  <p class="normal">Sus, hiç söyleme de gözyaşı söylesin; gönül yanmaya başladı mı, ödağacı gibi koku verir.<sup class="calibre2"><a href="../Text/divanson_split_227.html#footnote-800-12" id="footnote-800-12-backlink">[12]</a></sup></p>

  <h3 class="h2baslik" id="calibre_toc_2597">— H —<br class="chapter"/>
  LVII</h3>

  <p class="normal">Rindan heme cem’end derin deyr-i mugaane</p>

  <p class="normal">Derdih tu yekî rıtl bedon pîr-i yegâne</p>

  <p class="normal">Rindlerin hepsi de şu muğların manastırında toplanmış; o eşsiz, tek ihtiyara koca bir sağrak sun.</p>

  <p class="normal">Kanlar döken aşk beyi kapıyı da tutmuş, damı da; o akılsa evden eve kaçmaya koyulmuş.<sup class="calibre2"><a href="../Text/divanson_split_228.html#footnote-800-13" id="footnote-800-13-backlink">[13]</a></sup></p>

  <p class="normal">O ulu güzel bir perdedir kaldırmış da bütün zamane ehli, perdeden dışarı çıkmış.</p>

  <p class="normal">Âşıklar bu denize öylesine düşmüşler ki ne kurtulmalarına imkân var, ne kurtarmaya fırsat.</p>

  <p class="normal">Aşk ne vakit kaynamasından soğur ki? Arslan, karı feryadından asla ürküp kaçmaz.</p>

  <p class="normal">Sen Tanrı şaraplarından koca bir sağrak doldur da sun; tabiat erlerini araya sokma.</p>

  <p class="normal">Önce o sağrağı sonradan meydana gelen nefse sun da artık masal söylemesin, hikâyeden söz açmasın.</p>

  <p class="normal">Söz bağlandı mı bir sel gelir ki ne varlıktan bir iz görebilirsin artık, ne mekândan.</p>

  <p class="normal">Tebrizli Tanrı Şems’i ne biçim bir ateş yalımlandırdı… aşkolsun, ne de ateş; alkış, ne de yalım.</p>

  <h3 class="h2baslik" id="calibre_toc_2598">LVIII</h3>

  <p class="normal">İn kîst çonin mest zi hammâr resîde</p>

  <p class="normal">Yâ yâr buved yâ ziber-i yâr resîde</p>

  <p class="normal">Kimdir bu o meyhaneciden böyle sarhoş gelen? Ya sevgilidir, ya sevgilinin kucağından gelmiştir.</p>

  <p class="normal">Ya can güzelidir, yüzündeki peçeyi açmış; yahut da Mısır Yusuf’udur, pazardan gelmiş.</p>

  <p class="normal">Ya Zühre’yle Ay’dır, birbirine karılmış, birleşmiş; yahut da yürüyen selvidir, gül bahçesinden gelmiş.</p>

  <p class="normal">Ya Hızır’ın kaynağıdır, bu yana akmış; yahut da bizim hoş Türk’ümüzdür, Bulgar ülkesinden gelmiş.</p>

  <p class="normal">* Ya avlanan hakanın külâhının köşesindeki mücevherdir, parıldamakta; Tatar ülkesi ceylanını istemeye gelmiş.</p>

  <p class="normal">Ya deniz gönüllü sâkîmiz meclis kurmuştur; yahut da kantarlarla mezeler, şekerler gelmiştir.</p>

  <p class="normal">Ya bütün anlara can olan gayb şeklidir; yahut da ışıklar âleminden bir meşale gelmiştir.</p>

  <p class="normal">Periler padişahını seyret, Süleyman Peygamber’den, uçup giden hüthütü istemeye gelmiş.</p>

  <p class="normal">Dünya güzelleri onun ardından yenlerini, yakalarını yırtmışlar; akıl kadısı onun yüzünden gönülsüz, sarıksız kalmış.</p>

  <p class="normal">* O Mirrîh’e benzeyen kanlar dökücü gözlerin heybetinden, Mirrîh bile adalet dilemek için gökten inmiş.</p>

  <p class="normal">Onun öldürdüğü her dirinin kan pahasını vermek, altınlar döküp saçmak için de altın çuvalı getirmiş.</p>

  <p class="normal">Onun ilk kan pahası, elindeki kadehtir; arıdır durudur, çek onu; sırlar âleminden gelmiştir o.</p>

  <p class="normal">“A ziyanlara düşmüş, zarara uğramış insan”, sus; buluşma gül bahçesinden sözler söylemeye başladı o.</p>

  <h3 class="h2baslik" id="calibre_toc_2599">LIX</h3>

  <p class="normal">İn nîm-şeban kîst çu mehtâb resîde</p>

  <p class="normal">Peygamber-ı ışkest zi mihrâb resîde</p>

  <p class="normal">Bu gece yarısı ay ışığı gibi gelip çatan kim; aşk peygamberi mi ki mihraptan çıkagelmiş?</p>

  <p class="normal">Bir meşale getirmiş de uykuyu ateşlere atmış; uyumayan padişahlar padişahından gelmiş o.</p>

  <p class="normal">Kimdir bu ki şehre böyle bir gürültüdür salmış, yoksulun harmanına sel gibi gelip çatmış.</p>

  <p class="normal">Söyleyin, kimdir bu ki varlık âleminde ondan başka kimsecik yok; bir padişah ki kalkmış, kapıcının kapısına gelmiş.</p>

  <p class="normal">Kimdir bu ki böyle bir kerem sofrasını açmış gene; güle oynaya dostları çağırmaya gelmiş.</p>

  <p class="normal">* Elinde yok-yoksul kişinin önünü-sonunu yapıp yıkan alın yazısı bir kadeh var; bir kadeh ki içindeki üzüm suyundan renk gelmiş unnaba bile.</p>

  <p class="normal">Bütün gönüller tir tir titremede, bütün canlar sabırsız; o titreyişin bir zerreceğizi de cıvaya düşmüş.</p>

  <p class="normal">* Kula gösterdiği o yumuşaklık, o lûtuf var ya hani; işte o yumuşaklıktan, o lûtuftan bir parçacığı da sincap postuna nasip olmuş.</p>

  <p class="normal">* Aşkın kuruluğu, yaşlığı olan o feryattan, iniltiden, o gözyaşından bir ıslak nağme de dolaba verilmiş.</p>

  <p class="normal">Aşkın koltuğunda bir deste anahtar var; kapıları açmaya gelmiş.</p>

  <p class="normal">A gönül kuşu, avcı kanadını kırdıysa gam yeme; o tüy, mızrap olmuş; kurtulur artık gönül kuşu tuzaktan.</p>

  <p class="normal">Sus, görünür örnekler göstermek edebe aykırıdır; yoksa edeplere ait bahisler kulağına değmedi mi senin?</p>

  <h3 class="h2baslik" id="calibre_toc_2600">LX</h3>

  <p class="normal">Ey on ki turâ mâ zi heme konv gozîde</p>

  <p class="normal">Bugzâşte mârâ tu vo der hod negerîde</p>

  <p class="normal">Bütün varlık âleminden seçtiğimiz güzel, biz seni seçmişiz, sen de tutmuş, bizi bırakmışsın da kendine dalmışsın, kendine bakmadasın.</p>

  <p class="normal">Senin aynan biziz, böyle olduğu halde adamı eğri büğrü gösteren kötü bir ayna olmaktan utanmaz mısın?</p>

  <p class="normal">A kendinden haberi olmayan, gönlünün aksi canların yanaklarına vurdu da güller açıldı, gül bahçeleri yeşerdi.</p>

  <p class="normal">* Yüzlerce can sana kul köle olmuş; sense bir halayıkcağız gibi her solukta süslenip pazara koşuyorsun.</p>

  <p class="normal">A canı tasalarla yay gibi iki büklüm olmuş kişi, gökyüzünde senin güzelliğinin neşesiyle düğün dernek var.</p>

  <p class="normal">Yüzlerce çeşit nimet harmanı sana armağan çekilmede; sense bir tek tohum için şu tuzağa uçmuşsun.</p>

  <p class="normal">A aşk sözünü duymuş kişi; bir de aşkı gör. İşitmek nerdedir, görmek nerde?</p>

  <p class="normal">Dün gece seni süsleyip bezeyenin aşkıyla kalk, sen de bu gece yalnızca aşkın halvet yurduna gel.</p>

  <p class="normal">Tebrizli Hak Şems’i padişaha nasıl sabredilebilir? Ey ölümsüz abıhayat, ey ölümsüzlüğü tatmış padişah.</p>

  <h3 class="h2baslik" id="calibre_toc_2601">LXI</h3>

  <p class="normal">Ey tabl-ı rehîl ez teref-i çerh şenîde</p>

  <p class="normal">Vey reht ezin cây bedon cây keşide</p>

  <p class="normal">A gökyüzünden göç davulunu duymuş olan, a varını yoğunu burdan oraya çekip götüren.</p>

  <p class="normal">A nerkis gözlü, a yüzü lâleye benzeyen güzel, nerdesin? Bugün o nerkis, o lâle, senin mezarından bitiyor.</p>

  <p class="normal">Kapısız, damsız mezarı yurt edinmişsin, a kapıda, damda yüzlerce nazla salınıp koşan dilber.</p>

  <p class="normal">Nerde kaşlarının cilvesi, nerde gözlerinin süzgün bakışı? A her ikisine de ölümün kötü gözü değen güzel.</p>

  <p class="normal">A eli aziz kişilerin öpüş yeri olan; eli kesilmiş bir halde yokluk elinde kalmışsın.</p>

  <p class="normal">Gönül kuşun gökyüzüne uçmuş, tuzağı yırtıp kurtulmuşsa bunların hepsi de kolay.</p>

  <p class="normal">Can esenliğe kavuşursa şekil eksik olmuş, ne çıkar? Ayak kurtulduktan sonra çizme yırtılmış, ne olur ki?</p>

  <p class="normal">A can lezzetinden haberi olmayan, can şu bedenden kurtulursa yüzlerce şükreder.</p>

  <p class="normal">Nerde çamurlu suyun tadı, nerde abıhayatın tadı. Nerde gök kubbe, nerde kubbe şeklindeki dam?</p>

  <p class="normal">Yarabbi, ne tılsımdır bu ki şu boz bulanık cehennemin dibinde oturuyoruz da o ölümsüzlükten tiksiniyoruz.</p>

  <p class="normal">Gökler haset ediyor, melekler secde ediyor bize; fakat pis himmetimiz yüzünden de şeytan bile kaçıyor bizden.</p>

  <p class="normal">Söze yum ağzını, dudak şarabını iç de mahmur gözler gördükleri şeyleri hikâye etsin.</p>

  <h3 class="h2baslik" id="calibre_toc_2602">LXII</h3>

  <p class="ortayazi">“Tercî-i Bend”</p>

  <p class="normal">Ey cân-ı merâ ez gem-o endîşe herîde</p>

  <p class="normal">Canrâ be siten der gol-o golzâr keşîde</p>

  <p class="normal">A bizim canımızı gamdan, düşünceden satın alan; canımızı sitemler ederek güle, gül bahçesine çeken.</p>

  <p class="normal">Görmüş ki dünya, gözünden uzak düşmüş… göz görsün diye tutmuş, bir kere daha gözlerin görmediği şeyleri belirtmiş.</p>

  <p class="normal">Cana hafiflik, çeviklik vererek işten güçten alıkoyan, böylece de onu yalnız kendisine heveslendiren.</p>

  <p class="normal">Örümcek de kim oluyor ki ona padişahlık veresin? Ayağı kuyuda onun; sevdalar (kara ağlar) örüp durmada.</p>

  <p class="normal">Bahçende yayılan, üzüm sıkan kişi sonunda tatlılaşır, tatlı bir inanca sahip olur a dostum.</p>

  <p class="normal">Güz mevsimlerinde her bağ, her bahçe yandı yakıldı mı, senin ağaçların meyvelerle dolar da yerlere eğilir.</p>

  <p class="normal">* O bahçe, canları “Gelin” diye çağırır; cansa kanlarla dopdolu bedendedir, yaralarla, berelerle doludur.</p>

  <p class="normal">A can, define gibi şu pis yerden çık da dünyaları tut; a bir bucağı seçip sinmiş can, şu öğüdümü kulağına küpe et.</p>

  <p class="normal">Şu geceyle gündüz, alaca bezden yapılan bir iptir; çekin. Yılana ısırılan herkes alaca ipten korkar.</p>

  <p class="normal">Bizim boynumuz da hür kişilerin boyunları gibi ne vakit günlerin alaca ipinden kurtulacak?</p>

  <p class="normal">* Ebû Leheb’den, onunla çift oluştan kurtulduk mu, görürüz ki boynumuz hurma lifinden örülmüş ipten kurtulmuş.</p>

  <p class="normal">Can gül bahçesi güz mevsiminden emin, açılıp saçılmış; her can atı damaksız, ağızsız yayılıp otlamada.</p>

  <p class="normal">At yularını atmış, ovaya gitmiş, yaylayı, koruyu, açılmış çiçekleri görmüş.<sup class="calibre2"><a href="../Text/divanson_split_229.html#footnote-800-14" id="footnote-800-14-backlink">[14]</a></sup></p>

  <p class="normal">Tercî beytini söyleyeyim de duyanlar sözün ucunu bulsunlar; sarhoşların hepsi de böylesine bir define için harap olmuş gitmiş zaten.</p>

  <p class="ortayazi">*</p>

  <p class="normal">Yel esip geldi de söğüte, hey söğüt, hey dedi, şu oynayış, şu darmadağın oluş, şu oyun ne vakte dek sürecek?</p>

  <p class="normal">Söğüt de yele, kendine sor a bizi baştan çıkaran, a bize şarap sunan dedi.</p>

  <p class="normal">Bedenimde ayık bir tek damar bile kalmadı; şarabın damarlarıma, iliklerime işledi.</p>

  <p class="normal">A ayık insanlar, a aklı başında olanlar, hikâyeyi arayın, tarihi aktarın; şu geldi geçtinin başlangıcı ne vakitti, sonu ne zamana dek sürecek?</p>

  <p class="normal">O Türk, bana selâm verir de Key misin der; ben de sus derim, ne Key’i biliyorum ben, ne beyi.<sup class="calibre2"><a href="../Text/divanson_split_230.html#footnote-800-15" id="footnote-800-15-backlink">[15]</a></sup></p>

  <p class="normal">O Mu’tezilî, yok olan şey, bir şey değil midir ki diye sorarsa derim ki kendinden geçince bir şey olur, kendinde olunca hiçbir şey değildir.</p>

  <p class="normal">Dudağını sevgilinin dudağına koymak istiyorsan kendinden boş ol; bunu neyden öğren.</p>

  <p class="normal">Düşünce beni seher çağında öyle bir bahçeye götürdü ki o bahçe ne dünyadan dışarda, ne de dünyada.</p>

  <p class="normal">Sordum, a acayip bahçe dedim, nasıl bahçesin sen? Dedi ki: Ne kasımdan korkarım, ne karakıştan.</p>

  <p class="normal">Ay gibi, güneş gibi hem yakınım sana, hem uzağım; fakat Tanrı yolu aşıldı mı bu uzaklık kalmaz.</p>

  <p class="normal">Tutalım, güneşi gözünle görmüyorsun; ıssılığın güneşten, soğukluğun gölgeden olduğunu da duymuyor musun?</p>

  <p class="normal">Kendine gel de soğuktan uzaklaş, ıssılığı arttır; arttır da karakışın yaz olsun, azgınlık, doğru yolu buluş kesilsin.</p>

  <p class="normal">* Güneş soluksuz, harfsiz haberler verir; sözler söyler; ebced, hevvez, huttî demeyi bırak, yum ağzını.</p>

  <p class="normal">Üçüncü tercîi söylemeye başladık deyince gizli kuşların kanatlarını açtık gitti.</p>

  <p class="ortayazi">*</p>

  <p class="normal">Sıçra, kalk ayağa, bahar elçileri geldi; avcı padişah yeni yeni avlar sürdü ortaya.</p>

  <p class="normal">Yokluk çölünden varlığa dek bir hayli yol var; fakat padişah yokluğa ata binmeyi, atı sürmeyi öğretti.<sup class="calibre2"><a href="../Text/divanson_split_231.html#footnote-800-16" id="footnote-800-16-backlink">[16]</a></sup></p>

  <p class="normal">Bahçede her mezardan yeni bir ölü çıktı, belirdi; yüce kişileri seyret, hepsi de horluktan kurtuldu.</p>

  <p class="normal">Yeryüzü depremlere uğradı da o anda Tanrı yeryüzüne, sende ne kadar ölü varsa dedi, bugün hepsini dirilteceğim.</p>

  <p class="normal">Onun bulutu yağmur yerine can yağdırırken arıklıktan ağlamaya utanmaz mısın sen?</p>

  <h3 class="h2baslik" id="calibre_toc_2603">LXIII</h3>

  <p class="normal">Ey dilber-i bî sûret-i sûret-ger-i sâde</p>

  <p class="normal">Vey sâgar-i por fitne be uşşaak bedâde</p>

  <p class="normal">A şekiller yapan şekilsiz güzel, a âşıklara fitnelerle dolu kadehi sunan sâkî.</p>

  <p class="normal">Sırları söylemeye ağzımı bağladın ama söylemediğim sırlar, gönlümde açtığın kapıdan çıkmada.</p>

  <p class="normal">Güzelliğin gizlice perdeyi atınca gönül sâkîye düştü, baş şarapla bağdaştı.</p>

  <p class="normal">Hayalin bir seher çağı ata binip sürdü mü, toprağın zerreleri kadar kutlu can, yaya olarak ardına düştü.</p>

  <p class="normal">Göklerde Tanrı’yı tespih etme yüzünden ad san sahibi olanlar, tespihlerini koparıp attılar, seccadelerini rehine verdiler.</p>

  <p class="normal">Can, perdesiz olarak yüzünü göremez, o güç yoktur onda; ne söylersem söyleyeyim, güzelliğin ondan da artıktır.</p>

  <p class="normal">Can, ardına düşmüş esrik deveye benziyor; bedenim de bu esrik devenin boynuna bağlanmış bir gerdanlık.</p>

  <p class="normal">A Tebrizli Tanrı Şems’i, gönlüm senden gebe; devletinin sayesinde o çocuğu ne vakit doğmuş göreceğim?</p>

  <h3 class="h2baslik" id="calibre_toc_2604">— Y —<br class="chapter"/>
  LXIV</h3>

  <p class="normal">Ey mûnis-i mâ Hâce Ebû-Bekr-i Rebâbî</p>

  <p class="normal">Ger-dil-şodeî çend pey-i nân-o kebâbî</p>

  <p class="normal">* A bizim eşimiz dostumuz Rebâbî Ebû Bekir, âşıksan ne vakte dek ekmek, kebap peşinde koşacaksın?</p>

  <p class="normal">Devekuşu gibi aşkla ateş ye; ne diye lokma peşinde kuzgunun şakirdisin sen?</p>

  <p class="normal">Şu aldatıcı felek, şu buluttan çakıp sönen şimşek, seni kendisine lokma yapmak için lokma verir sana.</p>

  <p class="normal">Kendine gel de lokma da yeme, onun ateşine de lokma olma; onun lokması olmazsa, gönlünde, canında bir rızıktır bulursun.</p>

  <p class="normal">Hani bedenin göbekten kan emerdi ya; o vakit ne ağzın vardı, ne boğazın, ne de kuru hurma.</p>

  <p class="normal">Balık ne yedi de bize lokma oldu? Gerçekten de deniz yaratıklarının yedikleri göze görünmez.</p>

  <p class="normal">Şu meydanda ki nimeti gizli nimetten elde eder de yer; o yoldan semirir, o yüzden kızarır gider.</p>

  <p class="normal">Dışardaki aşk seni harap eder ama tohum da şu yıkıklık gününde bir başak kesilir.</p>

  <p class="normal">O başak, topraktan baş çıkarır da ölmüştüm der, lûtuflara erdim de dirildim.</p>

  <p class="normal">Bugünkü apaçık kıyameti görmek istersen bahçeye gel de toprak ölülerinin yeşermesini seyret.</p>

  <p class="normal">Diyorlar ki: Çürümüştük, toprak kesilmiştik biz; bugün boy atmışız, yücelmişiz, selviye dönmüşüz.</p>

  <p class="normal">Harfsiz söz söyle de düşman, bu söz insanların sözü, kitaplarda yazılmış söz demesin.</p>

  <h3 class="h2baslik" id="calibre_toc_2605">LXV</h3>

  <p class="normal">Ey mâh eger bâz berin şekl betâbî</p>

  <p class="normal">Mârâ vo cihanrâ tu derin hâne neyâbî</p>

  <p class="normal">A Ay, bir kere daha bu şekilde parlarsan bu evde ne bizi bulabilirsin, ne dünyayı.</p>

  <p class="normal">* Akıykın ne gördü, utandı da Uhud Dağı gibi su kesildi gitti; su yaratığının su kesilmesi, görülmemiş bir şey de değildir hani.</p>

  <p class="normal">İki yüz kanadı olan aklın bile ancak iki üç kanadı kaldı; hattâ o da perde altında ancak.</p>

  <p class="normal">A aşk, iki âlem de senin yüzünden sarhoş oldu, yerlere serildi; bâri sen, kimin yüzünden sarhoşsun, yerlere serilmişsin deme.</p>

  <p class="normal">Şarap önceden o küpte coşup köpürmeseydi, bir yudumuyla herkesi coşturamazdı.</p>

  <p class="normal">Rebâb çalan önce kendisi coşmazsa rebâbıyla herkesi feryada getiremez.</p>

  <p class="normal">A dünyanın çevresini gezip dolaşan, fakat şekilden başka bir şey görmeyen, iyice bil ki uyuyorsun sen, bir avuç su vur yüzüne.</p>

  <p class="normal">Ekin istiyorsan bizim harmanımıza gel; kebap eriysen gönlümüze meylet.</p>

  <p class="normal">Yok, eğer gelmezsen seni çeke sürüye getiririm ben; bizim halkamızdansın; ne garipsin, ne de karga.</p>

  <p class="normal">Çocuk kendiliğinden mektebe gitmez, onu zorla götürürler; a hocam, kendini hesaptan dışarı mı sanmışsın yoksa?</p>

  <p class="normal">İşret kadehini al, bağdan-kayıttan sıçra, kurtul; kendinden haberin oldukça soruya, cevaba bağlı kalırsın.</p>

  <p class="normal">Sonunda, her solukta sarhoşların naralarını işit; a bunamış ahmak, bir bak da gör, ne çeşit bir azap içindesin.</p>

  <p class="normal">İki üç gün elini tutayım da coş, köpür, bir daha da yüzünü devletten, ikbalden çevirme sakın.</p>

  <p class="normal">Sarhoş olduğun yere yıkılıp orda uyuma; sâkî nerdeyse oraya koş.</p>

  <p class="normal">Ne vakte dek ateşe gireceksin a gönül, demir değilsin ya; a ağlayan göz, yeter artık, bulut değilsin sen.</p>

  <p class="normal">A ay yüzlü sâkî, gözlerin ne de sarhoş; parmacıklarını şıkırdat; doğru yoldasın.</p>

  <p class="normal">Ağzını aç da söylemediklerimi sen söyle; gönüller kapısını aç, söz söyleyecek padişahsın sen.</p>

  <h3 class="h2baslik" id="calibre_toc_2606">LXVI</h3>

  <p class="normal">Ger ilm-i herâbât tura hem-nefesestî</p>

  <p class="normal">İn ilm-o hüner pîş-i tu bâd-ı hevesestî</p>

  <p class="normal">Meyhane bilgisi seninle solukdaş olsaydı, şu bilgi, şu hüner, sana bir yelden, bir hevesten ibaret görünürdü.</p>

  <p class="normal">* Gayb kuşu başına gölge salsaydı, dünya Zümrüdüanka’sı gözüne bir sinek görünürdü senin.</p>

  <p class="normal">Gerçek padişahın yıldızı, debdebesi görünseydi, şu padişahların davulları çan sesi gibi gelirdi kulağına.</p>

  <p class="normal">Kutluluk sabahı seni bir ışıtsaydı, eteğin, sakalın bekçinin elinde olur muydu hiç?</p>

  <p class="normal">Önden gidenler sana bir yardım etselerdi, gönlündeki düşünce sana boş görünür giderdi.</p>

  <p class="normal">Can kulağın sağır değilse tersine duy; zaten âşıklar defterinden bir harf bile yeter gider.</p>

  <p class="normal">Hepsi de öldü, bir tanesi bile geri gelmez diyor; o ahmak, adam olsaydı geri geleni görürdü.</p>

  <p class="normal">Can alevin, ölüm kasırgasından tir tir titriyor; ölümsüzlükten bir payı olsaydı titremezdi.</p>

  <p class="normal">Aşağılık tabiatın, aşağılık kişilere yoldaş olmasaydı, şu geçici şerbet, boğazına pek tatsız, pek bayağı gelirdi.</p>

  <p class="normal">* Akıl çocuğun “Tebâreke”ye çıksaydı, neşe mektebinde nerden “Abese”de kalacaktı.</p>

  <p class="normal">Sus, bunların hepsi de vakte muhtaç; vakit olsaydı söz de, feryat da imdada yeterdi.</p>

  <h3 class="h2baslik" id="calibre_toc_2607">LXVII</h3>

  <p class="normal">İmrûz semâ’est-o şerâbest-o surâhî</p>

  <p class="normal">Yek sâki-i bed-mest yekî cem’ mubâhî</p>

  <p class="normal">Bugün semâ’ var, şarap var, sürahi var; körkütük sarhoş bir sâkî, her şeyi mubah sayan bir topluluk.</p>

  <p class="normal">Fakat o çeşit her şeyi mubah sayanlar ki o varlık âleminden onlar; işin alayında olan, afyona, esrara düşkün olup her şeyi mubah sayanlar değil onlar.</p>

  <p class="normal">Her şeyi mubah sayan, o şaraptan tatmış olan candır; nerde evveline evvel olmayan can, nerde yel gibi esip giden can.</p>

  <p class="normal">Böyle bir sınanma karşısında, böylesine bir şarabın elinde doğru düzen Müslüman’ın canı ne olur yarabbi.</p>

  <p class="normal">Bu şaraptan, bu yolda kanlar dökmeyi âdet edinerek ciğerinin kanını döküp giden kişi tadar; onun yanıp kavrulmuş ciğeri tazelenir.</p>

  <p class="normal">Ömür, sabahleyin içilen bu şarapla ölümsüz bir hale gelir; ölümden aman bulur, feryattan, figandan kurtulur.</p>

  <p class="normal">* Bu, gayb güzelidir, benzinin al al oluşu kandan değildir; beyazlığı da Rebah kâfurundan değil.</p>

  <p class="normal">Bir mumdur ki yanmış, parlatmış ortalığı, ışığı Arş’ı da aşmış; pervanesi, kurtulmuş kişilerin göğüsleri, gönülleri.</p>

  <p class="normal">Işığından yedi göğün de perdeleri yanmış; canlar, gönüller her yandan uçmaya koyulmuş.</p>

  <p class="normal">Bu, yıkık meyhanedeki sarhoşların halkasıdır; a bağırıp çağıran hoca, senin dudağından da uzaktır, dişinden de.</p>

  <p class="normal">Alkış; ne de güzel hal ki halden de kurtuldunuz… Alkış, ne de güzel bir sabah işreti, ne de hoş şarap sabahı.</p>

  <p class="normal">Ölüm meleği bile kendi kendine geri dur der; senin silahın hiç mi hiç sığmaz buraya.</p>

  <p class="normal">Bizim hiç haberimiz yok; zaten haber de ne oluyor ki? Yarlıgama dediğin de bu işte, her suçu yok edip giden bağışlama bu.</p>

  <p class="normal">Sarhoşların naralarını gayb âleminden işit; ama öyle bağırıp çağıranların seslerinden arınmış bu naralar; öylesine bir gürültü bu.</p>

  <p class="normal">Yok, duymayacaksan, işitmeyeceksen var git, iki lokma ekmek için aşağılık kişilere kul ol, üç parça ekmek için mızrak yaraları al.</p>

  <p class="normal">Tebrizli Tanrı Şems’i, daima güneşler güneşine biner, at edinir onu, ama öyle güneş gibi geçip gidivermez o.</p>

  <h3 class="h2baslik" id="calibre_toc_2608">LXVIII</h3>

  <p class="normal">Yâ sâkıyu şarrif bi şarâbâtike zendî</p>

  <p class="normal">Fe’rrâhu ma’ar-rûh min, ifdâlike indî</p>

  <p class="normal">A sâkî, şaraplarınla elimi, bileğimi şereflendir; lûtfunla, ihsanınla şarap da yanımda, can da.<sup class="calibre2"><a href="../Text/divanson_split_232.html#footnote-800-17" id="footnote-800-17-backlink">[17]</a></sup></p>

  <h3 class="h2baslik" id="calibre_toc_2609">LXIX</h3>

  <p class="normal">Berhîz ki şûrîd herâbât efendî</p>

  <p class="normal">Mestan-neger-o nokl-o şerâbât efendî</p>

  <p class="normal">Kalk efendi, meyhane coştu, sarhoşlar birbirlerine girdi; sarhoşları seyret de meze getir, şarap sun a efendi.</p>

  <p class="normal">Her sarhoş, sarhoşlukla bir sarhoşa sarılmış; sâkî de yer yer dönüp şarabı sunmada a efendi.</p>

  <p class="normal">Oyundan, hey-heyden, birbirinin hatırını görüp gözetmekten başka bir kıl bile sığmaz sarhoşlar halkasına a efendi.</p>

  <p class="normal">* A bizi nimetlerle besleyen, hadi, bismillah, kalk; kalk da a efendi, buna karşılık can verelim sana.</p>

  <p class="normal">Efendi, senin yüzünü görmekten başka keramet, iki dünyada da yoktur, olmamıştır, olamaz da.</p>

  <p class="normal">Meyhane beyi, şeker dengi gibi geldi de meyhaneye girdi mi, kavuşup buluşmak ne de güzeldir a efendi.</p>

  <p class="normal">Güler, sarhoş bir halde uyumuştum, a efendi, hey-hey seslerini duydum, işittim de geldim der.</p>

  <p class="normal">O gülmeden, o konuşmadan, o tatlı edalardan gözlerin tavanlarına yüzlerce gürültü vurur a efendi.</p>

  <p class="normal">* Güneş bile senin yüzünün yalımını görünce gözünü yumar; sırçadan da artıktır, üstündür a efendi, kandil konan yerden de.</p>

  <p class="normal">Meyhanecinin evinde, meyhanede miracı, tecelliyi, makamları kim görmüştür a efendi?</p>

  <p class="normal">Tanrı meyhanesinin sarhoşuyla kavgaya, onunla itişmeye kalkma da damarlarını bir bir sökmesin senin a efendi.</p>

  <p class="normal">Gönül evinde çeneni, acıklanarak eğme; bugün bütün gizli şeyler apaçık a efendi.</p>

  <p class="normal">Bir gün anlamlar denizine gidersem a efendi, bütün bu sözler hatırına gelir senin.</p>

  <p class="normal">A şeker madeni, hoşlar geldin, safâlar getirdin; kul o ayağını öperse ayıplama a efendi.</p>

  <p class="normal">A efendi, yüzlerce öz doğruluğuyla saçlarının gölgesinde münâcâta dalmak vacip oldu bana.</p>

  <p class="normal">* Yüzünün mushafından Kasas sûresini, görülmemiş âyetleri okuyalım a efendi.</p>

  <p class="normal">Senin kadehinden sarhoşuz a efendi, senin sarhoş nerkislerinden sarhoşuz; senin padişahlığının sayesinde şaha mat olmaktan kurtulduk gitti.</p>

  <p class="normal">Bütün dünya kederlerle, tasalarla dopdolu; o mahmur nerkislerse başlangıçlara da boş vermiş a efendi, sonlara da.</p>

  <p class="normal">Gölge gibi güneşe benzer yüzünde, güzelliğinde yok olmuş gitmişiz; bütün belâlardan, kazalardan emin olmuşuz a efendi.</p>

  <p class="normal">Sarhoşçasına pazara gel de bir bak; bak da bütün önemli işler düzene girsin a efendi.</p>

  <p class="normal">Ecel gününe dek ne şiir söylersek budur ancak, bundan başkası aslı olmayan şeyler a efendi.</p>

  <p class="normal">Bu gazel, gazellerin padişahıdır; öbürleri hep bunun kuludur kölesidir; bu gazelin her beyti, muratların, isteklerin anahtarıdır a efendi.</p>

  <p class="normal">Ben sustum, kalanını sen söyle, söyle ey işaretlerin, sözlerin canı efendi.</p>

  <p class="normal">A Tebrizli Tanrı Şems’i, zamanın Mûsa’sı sensin, gönlümün Tur Dağı’na vade verilen çağda gitmişsin a efendi.</p>

  <h3 class="h2baslik" id="calibre_toc_2610">LXX</h3>

  <p class="normal">Ey dil tu derin gaaret-o târâc çi dîdî</p>

  <p class="normal">Tâ reht goşodiyy-o dükân bâz keşîdî</p>

  <p class="normal">A gönül, şu yağmada, şu talanda ne gördün ki varını yoğunu döktün, dükkânını bırakıp gittin?</p>

  <p class="normal">Hırs örümceği gibi şu yıkık evde, ağzının tükürüğüyle sinekleri avlayan ağlar örmeye giriştin.</p>

  <p class="normal">Şu dünya tohumunun tadı, sarhoşluğu yüzünden, gönlün şu tuzaktan kurtuldum zannına düştü.</p>

  <p class="normal">Sel uğrağında kim balçıktan ev kurar? Tuzakta yem yiyeni hiç duydun mu sen?</p>

  <p class="normal">Çağı gelmişken ey gönül, uç tuzaktan, sıçra, kurtul; canlar bahçesinde uçup gezdiğin yerlere git.</p>

  <p class="normal">A tavus kuşuna benzeyen can, akıl kanadını aç; yoksa Arş’ta uçtuğun aklına gelmiyor mu?</p>

  <p class="normal">Arş’tan uçtun, bir kazadır geldi çattı, yeryüzüne düştün; kanadını verdin de iki üç yem yedin.</p>

  <p class="normal">Kıtlıktan çıkmış gibi şu lokmaya bir düştün ki. Kimi dudağını ısırmadasın, kimi elini yaralamada.</p>

  <p class="normal">Nerde padişahça himmet? O kutluluk sabahının sütünü devlet dadısından emmedin mi sen?</p>

  <p class="normal">O sütle canına katılan padişahça huy, and olsun Allah’a ki kanla, pislikle karışıp birleşmez.</p>

  <p class="normal">* Bizim çamurumuzu eliyle yoğurdu o padişah; o himmeti, o bağışı padişahın elinden tattın sen.</p>

  <p class="normal">Vallahi o Elest sesinin duyulduğu zaviyede, padişah sana şeyhliği de öğretti, müritliği de.</p>

  <p class="normal">Gönülle sevgilinin bir olduğunu öğretti sana; gâh kilit olduğunu, gâh anahtar kesildiğini belletti sana.</p>

  <p class="normal">Kimi öğüttür o, kimi bağ-kayıt; kimi zehirdir, kimi şeker, kimi tazeleşir, boy atar; kimi eskir, kurur kalır.</p>

  <p class="normal">A sel, bu yolda kimi yukardan boşalırsın, kimi aşağıya akar gidersin; fakat denize ulaştın mı, renkten renge girmek kalmaz artık.</p>

  <p class="normal">A toprak, şu biteviye yaralanmadan paramparça olmadın mı? A gök, şu ağır taşın yüküyle belin bükülmedi mi?</p>

  <p class="normal">A gerçekler denizi, yeryüzü senin dalgandır, senin köpüğün; hem gizlisin, hem işte güçte; ne de meydandasın, ne de görünmede.</p>

  <p class="normal">A güneş kaynağı, o denizden coştun da karanlıklar perdesini ışıklarla yırttın gitti.</p>

  <p class="normal">Eline aldığın her toprak altın kesildi; hangi taşı seçtiysen lâ’l oldu, zümrüt oldu.</p>

  <p class="normal">Nice acılar, nice ekşiler, senin yüzünden helva oldu, şekere döndü; seçtiğin meyve olgunlaştı, seçildi.</p>

  <p class="normal">Kimin talebesisin ki dünyaya usta gelmişsin: şu araçsız sanatı kimin elinden gördün, öğrendin?</p>

  <p class="normal">* Cebrâil’in bineğine benziyorsun; nalının ucu hangi toprağa dokunuyorsa yeşeriyor o toprak; sonucu hangi yaylada yayıldın sen?</p>

  <p class="normal">Sus da şu anıştan, şu düşünüşten uçup o kapıya yüzlerce kere gittin hani, onu hatırla artık.</p>

  <h3 class="h2baslik" id="calibre_toc_2611">LXXI</h3>

  <p class="normal">Bagdâd hemonest ki dîdiy-o şenîdî</p>

  <p class="normal">Rov dilber-i nov cûy çi der bend-i kadîdî</p>

  <p class="normal">Bağdat, gene o gördüğün Bağdat; yürü, yeni bir güzel ara, ne diye eskimiş, kadid olmuş kişiye bağlanıp kalırsın.</p>

  <p class="normal">Şu dünya kazanından bir iki kepçe nimet yedin ya; tencerede kalanın da tadı tuzu aynı.</p>

  <p class="normal">Muradım da Allah, mürşidim de Allah; eskimi de Allah’a vermişim, yenimi de.</p>

  <p class="normal">Onun kaza ve kader ayaklarının altına döşenmişim; döşeme kendini temizden, pisten çekemez ki.</p>

  <p class="normal">Ulu Tanrı’dan başka ne hayır var, ne şer; bir soluk bile ondan ayrılmam doğru bir iş değil.</p>

  <p class="normal">Rahatından, derdinden kendimi çekmem, çekinmem; Tanrı buyruğu kimi kilit eder beni, kimi anahtar.</p>

  <p class="normal">Göz yumup açıncaya dek bile gözümü ondan ayırmam; yeni elde ettiğimi de Rabbimden sakınmam, eskiden elde ettiğimi de.</p>

  <p class="normal">Ayna gözdür; canım da gözle güzelleşir, bedenim de; dayancım da onunla bezenir, güvencim de.</p>

  <p class="normal">Var kendini top gibi meydana at; padişah çevgeniyle sana vursa bile aldırma; bayram eğlencesi değil misin sen?</p>

  <p class="normal">Şu halk çevgene benzer; vuransa ancak melektir; uzak olsun, yakın olsun, iyice bil ki her işi yapan odur.</p>

  <p class="normal">Şu nazı bırak, daha da değerlisin bundan; sen Huseyn’in gözünün ışığısın, Yezîd’in değil.</p>

  <p class="normal">Aşkla uzlaştım, onun dileği, zevki bana yardımcı olacak, tanık kesilecek, bu şartla ahitleştim onunla.</p>

  <p class="normal">And olsun vaade, and olsun vaadinde gerçek olana; varım yoğum da aşkla doldu, azım, çoğum da.</p>

  <p class="normal">Nerde bir kurumuş, kadid olmuş varsa şu denize çekin de tazeleşsin, ululuk ıssının denizine dalsın gitsin.</p>

  <p class="normal">Dertlere batmak, kendinde olmak, nekes kişinin cezasıdır; şarap içmek, sarhoş olmak da kutlu kişiye düşer.</p>

  <p class="normal">Yücelik, üstünlük, ulu Tanrı’nındır, gelin, artık; Tanrı’dan gelen ululuk, kullara bir bağıştır, bir saçıdır.</p>

  <p class="normal">A yanmayan, a donup kalan, a sarhoşluğumu inkâr eden; a yalnız şekille duran, a bana haset eden.</p>

  <p class="normal">Canlar şu gül bahçesinde sel gibi yürür giderler; ne diye menekşe gibi gençlikte boynun bükülmüş senin?</p>

  <p class="normal">* Evirip çevirme de her şeye sahip olan Tanrı kuvvetiyledir; güç, kudret de; seni de her şeye sahip eder, her yaratığa ışık kılar.</p>

  <p class="normal">A göbeği güzel ceylan, o göbekte miskler peydahla, amberler doku; çünkü o sevgilinin süsenlerini, sünbüllerini otladın sen.<sup class="calibre2"><a href="../Text/divanson_split_233.html#footnote-800-18" id="footnote-800-18-backlink">[18]</a></sup></p>

  <h3 class="h2baslik" id="calibre_toc_2612">LXXII</h3>

  <p class="normal">Tu dûş rehîdiyy-o şeb-i dûş rehîdî</p>

  <p class="normal">İmrûz mekun hîle ki on vekt ki dîdî</p>

  <p class="normal">Sen dün kurtuldun, dün gece kurtuldun; bugün hile yapma, kimi gördün o vakit?</p>

  <p class="normal">Masallar söyleyerek beni evin kapısına götürdün, kapı önünde dikekoydun, sense dama çıktın.</p>

  <p class="normal">Mazlum komşunun yüzlerce kâsesini kırdın; bu yolda düzenlerle yüzlerce kese yırttın.</p>

  <p class="normal">Düzenlerle uyutmadığın kim? Uyuyanın başının altındansa bir kilim bile çekmedin sen.</p>

  <p class="normal">O âlemden kimse geri gelmez dedin hani; bugün şu hale geldin ya, görürsün sen.</p>

  <p class="normal">Ne biçim kuşsun, ne renktesin; bugün görürsün, çünkü ecelin açtığı yarayla kafes bağını kopardın gitti.</p>

  <p class="normal">Kimleri saldın, kimleri seçtin; bugün görürsün, bugün görürsün sen.</p>

  <p class="normal">Ya kerametler memesinden süt tattın; yahut da kara şeytanın memesinden süt emdin sen.</p>

  <p class="normal">A doğan, başından, yüzünden külâh çıktı; iyice bak, duyduğunu bir güzelce duy.</p>

  <p class="normal">Ayak nereye hevesin varsa oraya götürür seni; göz nereyi gördüyse oraya ulaştırır seni.</p>

  <p class="normal">Gül bahçesine ektiğin gülü gene sen devşirirsin; sevgiliye batırdığın diken, gene seni yaralar.</p>

  <p class="normal">Şu ovada otladığın padişahlık zehri yok mu, bugün senin gönlüne de acılık verir, damağına da.</p>

  <p class="normal">Görürsün, o demirin yumuşadı bugün; çünkü ya kapının kilidisin sen, ya kilidin anahtarı.</p>

  <p class="normal">Şu anda tertemiz bir özsen, meleğin boynuna gerdanlıksın; fakat çirkinsen, pissen göklerden kovulursun.</p>

  <p class="normal">Abıhayatsan da, kara suysan da şu gözünü yumdun mu, hangi kaynaktansan o kaynağa varırsın sen.</p>

  <p class="normal">Nefisten kaçıp kurtulduysan bütün canlarla beraber can kanadıyla uçarsın, lâyığın budur.</p>

  <p class="normal">Rahatı, huzuru yaratanla rahata erer, huzura kavuşursan yabancının kara balçığından kurtuldun gitti.</p>

  <p class="normal">O ışığın yalımı bugün tekrar seni satın alır; çünkü sen de can vermiş, gönül vermiştin de canla, gönülle onu satın almıştın.</p>

  <p class="normal">Saçılmış altın gibi onu şu topraktan dermiş, toplamıştın ya; o gümüş bedenli de senin gümüş kucağına geliverir.</p>

  <p class="normal">A aşk, arıkların hallerine acı, bağışla onları; çünkü ne üfürdüysen topraktan o biter.</p>

  <p class="normal">Sus da gönlündeki sırrı herkese söyleme; çünkü her zerrenin gözünde güneş gibi görünüyorsun sen.</p>

  <p class="normal">Sus da ağza susmakla ilaç ver; çünkü sen kara şeytanın memesinden süt emdin.<sup class="calibre2"><a href="../Text/divanson_split_234.html#footnote-800-19" id="footnote-800-19-backlink">[19]</a></sup></p>

  <h3 class="h2baslik" id="calibre_toc_2613">LXXIII</h3>

  <p class="normal">Ey on ki be dilhâ zi hesed hâr helîdî</p>

  <p class="normal">İnhâ heme kerdiyy-o der on gûr herîdî</p>

  <p class="normal">A hasedinden gönülleri dikenlerle yaralayan, bütün bunları yaptın da sonra da gittin, o mezara sığındın.<sup class="calibre2"><a href="../Text/divanson_split_235.html#footnote-800-20" id="footnote-800-20-backlink">[20]</a></sup></p>

  <h3 class="h2baslik" id="calibre_toc_2614">LXXIV</h3>

  <p class="normal">Âşık şov-o âşık şov begzâz zehıyrî</p>

  <p class="normal">Sultan-beçeî âhir-o tâ çend esîrî</p>

  <p class="normal">Âşık ol, âşık, bırak şu sersemliği; padişah oğlusun sen, ne vakte dek tutsaklık?</p>

  <p class="normal">Padişah oğluna beylik de ayıptır, vezirlik de; sakın aşktan başka bir şeye yapışma.</p>

  <p class="normal">O, ulu bey değildir, ecel beyidir; vezirlik sevdasından, vebalden başka bir şey meydana gelmez.</p>

  <p class="normal">* Hamam resmi değilsen can iste; şekle âşık oldukça nerden can bulacaksın?</p>

  <p class="normal">Toprağa karılma, tertemiz incisin sen; sirkeye karışma, şekersin, sütsün sen.</p>

  <p class="normal">Bu yanda seni halk bilmez; bilmez ama yanı-beli olmayan o yanda ne de eşsiz, örneksizsin sen.</p>

  <p class="normal">Ölümlü dünyadır bu, şu geçici dünyada bey değilsen ne çıkar? Ölmüyorsun, yaşıyorsun ya, yetmez mi bu?</p>

  <p class="normal">* Sen insanoğlu şeklinde Tanrı arslanısın; bu bütün saldırmandan, çalışıp çabalamandan, erliğinden görünmede.<sup class="calibre2"><a href="../Text/divanson_split_236.html#footnote-800-21" id="footnote-800-21-backlink">[21]</a></sup></p>

  <p class="normal">* Senin üstünlüğünü, senin makamlarını, kerametlerini gördüm göreli bu üstünlükten de bezdim, Makamât-ı Harîrî’den de.</p>

  <p class="normal">Ömür geldi geçti; fakat mademki sen varsın; Tanrı ışığındasın, ha er olmuş, ha geç.</p>

  <p class="normal">Sevgilinin kadri, sevenin yüceliğincedir; a çaresiz âşık, bak bakalım, kadrin ne, değerin ne?</p>

  <p class="normal">Pervanenin güzelliği, mumun derecesincedir; sen de şu aydın mumun pervanesi değil misin?</p>

  <p class="normal">A Tebrizli Tanrı Şems’i, ya görüşün bakışın temelisin sen, yahut da görensin bakansın, o yüzden seni görmeye imkân yok.</p>

  <h3 class="h2baslik" id="calibre_toc_2615">LXXV</h3>

  <p class="normal">Berhîz ki subhest-o sebûhest-o sükârî</p>

  <p class="normal">Bugşây kenâr âmed on yâr-ı kenârî</p>

  <p class="normal">Kalk, sabah çağı, sabah şarabı içilecek vakit, tam sarhoşluk demi; kucağını aç, o kucaklanası sevgili geldi.</p>

  <p class="normal">Kalk, gel de ölümsüz ömrün debdebesini gör; sayılı soluktan kurtuldu gitti şu ömür.</p>

  <p class="normal">Hani devlet, başımızı kaşırdı; geçti o çağ; bundan böyle a gönül, sen devletin başını kaşı.</p>

  <p class="normal">Definesin sen, toprak yığınında bulunmana şaşılmaz; Ay’sın sen, tozlarla örtülüp görülmezsen şaşılacak şey değildir bu.</p>

  <p class="normal">Devlet Kâbe’sinin hareminde salınmaya koyuldu; çölden de kurtuldu, kervancının nazını çekmeden de.</p>

  <p class="normal">Yüzlerce Ay’a sahip olan gök, dönmeye başladı; a gökyüzü, bir günlük parlayıştan başka neyin var senin?</p>

  <p class="normal">Ölüm meleğine ecel kesilen o can sağrağı, ne gönlü kabartır, ne baş sersemliği, baş ağrısı verir.</p>

  <p class="normal">Yeter artık, sus; can şu şeklimizi yerse, dudakları bir güzel yanaklıya yüzlerce özür getirir.</p>

  <h3 class="h2baslik" id="calibre_toc_2616">LXXVI</h3>

  <p class="normal">Ey cân-ı gozer-kerde ezin kunbed-i nârî</p>

  <p class="normal">Der seltenet-i fakr-o fenâ kâr tu dârî</p>

  <p class="normal">A şu kapkaranlık küreden geçip kurtulan can, yokluk-yoksulluk saltanatında işin var.</p>

  <p class="normal">A varını yoğunu gizli görüş yurduna çeken, a her şeye varlık kesilen, tutuyor, bir de ağlıyorsun sen.</p>

  <p class="normal">Kutlu sıfatlar elbiselerini giyinmişsin; yüzlerce yamadan dikilen insan hırkasından soyunmuşsun.</p>

  <p class="normal">Gül senden utancından, yapraklarını güzellik ayağına döküp saçmış; senin lûtfunla her diken, dikenlikten geçmiş.</p>

  <p class="normal">Bugün meyhanede sen koruk sıkıyorsun; artık olmayacak yere koruk sıkmanın sırası değil.</p>

  <p class="normal">Devlet, lûtfedersin de başını kaşırsın ümidine düşmüş de ayaklarına kapanmış, tabanlarını yüzüne, gözüne sürmede.</p>

  <p class="normal">Var-yok, her şey senin ışığınla mağaradan çıkıyor da ezel bahçesine geliyor; a sevgili, nasıl sevgilisin sen, a mağara, ne biçim mağarasın sen.</p>

  <p class="normal">Senin elinden bir iş şerbeti içen kişi, kendince işe dalar, fakat âlemde işsiz güçsüz kalır.</p>

  <h3 class="h2baslik" id="calibre_toc_2617">LXXVII</h3>

  <p class="normal">Der bâg-ı sefa zîr-i derahtî be nigârî</p>

  <p class="normal">Oftâd merâ çeşm-o begoftem çi nigârî</p>

  <p class="normal">Safâ bahçesinde, bir ağacın altında bir güzele gözüm düştü; nasıl bir güzelsin sen dedim.</p>

  <p class="normal">Dedim ki: Ağaçlar güzelliğinin tadına daldılar, çiçeklere gebe kaldılar senden, yoksa baharın canı mısın sen?</p>

  <p class="normal">Kendimden geçtim de secdeye kapandım, a sevgili dedim; sonucu söyle, Allah için söyle, nasıl bir sevgilisin sen?</p>

  <p class="normal">Dedi ki: Yüzünün güzellik vasıfları sayıya sığmayan Tebrizli Tanrı Şems’i var ya, onun ışığından bir ışığım ben.<sup class="calibre2"><a href="../Text/divanson_split_237.html#footnote-800-22" id="footnote-800-22-backlink">[22]</a></sup></p>

  <h3 class="h2baslik" id="calibre_toc_2618">LXXVIII</h3>

  <p class="normal">Mâ gûş-ı şumâyîm-o şumâ tenzede tâ key</p>

  <p class="normal">Mâ mest-o herâbâtiy-o bî hod şode tâ key</p>

  <p class="normal">Sizin sözünüze kulak vermedeyiz; ne vakte dek susacaksınız siz? Biz de ne vakte dek sarhoş olacağız, meyhaneye düşeceğiz, kendimizden geçeceğiz.</p>

  <p class="normal">Biz yanmış yakılmış bir halde kalacağız, siz bezmiş, usanmış bir halde kalacaksınız; peki, söylemiyorsunuz da, bu töre ne vakte dek sürecek böyle?</p>

  <p class="normal">Gönül altüst oldu, a Ay, ne zamana dek tas çalacaksın? Meclis birbirine girdi, herkes coştu, köpürdü; a güzel, bu kavga gürültü ne zamana dek gidecek?</p>

  <p class="normal">Dün akıl yerlere düştü de derken eline bir sopa aldı, rintlerin halkasına girdi; fakat bu kötü iş ne vakte dek sürecek?</p>

  <p class="normal">Sâkîmiz ona bir kadeh şarap sununca manastırın kapısını kırdı da şu tapınak ne zamana dek duracak dedi.</p>

  <p class="normal">Şimdi neşe zamanı, boş yere ne vakte dek gam yiyeceğiz dedi de tespihi attı, yobazlıktan, mürâîlikten arındı gitti.</p>

  <p class="normal">Susanlar, sarhoşlukla şaraplar içerler, mezeler yerler; a tatsız tuzsuz sözlere kızışıp girişen, ne vakte dek sürecek bu.</p>

  <h3 class="h2baslik" id="calibre_toc_2619">LXXIX</h3>

  <p class="normal">Megrîz zi âteş ki çonin hâm bemânî</p>

  <p class="normal">Ger bechi ezin helke der on dâm bemânî</p>

  <p class="normal">Ateşten böyle kaçma da ham kalma; bu halkadan sıçrar, kaçarsan o tuzakta kalakalırsın.</p>

  <p class="normal">Dostlardan yağmurdan kaçar gibi kaçma, baş çekme; baş çekersen zamanede başın döner, öylece başı dönmüş bir halde kalırsın.</p>

  <p class="normal">Dosta karşı vefakâr ol, vefa Elest meclisinin borcunu ödemektir; korkarım ölürsün de borçlu gidersin.</p>

  <p class="normal">Seni tasalar kaplamış, halin şu: Acze düşmüşsün, hamam tasıyla kalakalmışsın.</p>

  <p class="normal">Korkuyorsun bu başla, bu huyla hasta bir halde, sersemleşip kalakalmaktan.</p>

  <p class="normal">Vakit geldi çattı, bizimle aynı kafada ol da baştan geçenlerden neşelenmiş başlara dön.</p>

  <p class="normal">Tutayım, o Çin güzelinin oynayışını görmüyorsun, şu perdenin oynayışından onun oynayışını da mı anlamıyorsun?</p>

  <p class="normal">Göklere gizli olan o Ay’ın parlayışından, yeryüzünün her parçasında yüzlerce Ay seyrettin.</p>

  <p class="normal">A aykırı yellerden darmadağın olmuş yaprak, yeli görmüyorsan, şu düştüğün hali de mi görmüyorsun?</p>

  <p class="normal">Yel, düşünceyle oynaşıp esmezse sen de oynamazsın; o yel durdu mu, sen de yerinde kalakalırsın.</p>

  <p class="normal">Arş da, gökyüzü de, can da şu halden hale dönüş âleminde deve katarına benzer; sen de en artta gelmedesin.</p>

  <p class="normal">Şarap yanı başında, o kanı içedur; gökyüzü karnında kan emen bir çocuksun sen.</p>

  <p class="normal">Fakat gönül göğüne ansızın bir dert gelirse gökyüzünden baş çıkarırsın, anlarsın, bilirsin ki böyle değilsin artık.</p>

  <p class="normal">A iki dünyanın da amanına emin olan kişi, dokuzuncu ayda Tebrizli Tanrı Şems’inin yüzü görünür sana.</p>

  <p class="normal">Dokuzuncu aya dek bu kan içinde kal, dayan; o Ay sensin ey padişah, Tanrı ve din Şems’isin sen.</p>

  <h3 class="h2baslik" id="calibre_toc_2620">LXXX</h3>

  <p class="normal">Berhîz ki cânest-o cihânest-o cuvânî</p>

  <p class="normal">Horşîd berâmed beneger nûr-feşânî</p>

  <p class="normal">Kalk, can var, cihan var, gençlik var; bak, güneş doğdu, ışıklar saçıyor.</p>

  <p class="normal">Zelîhâ’nın rüyasında arayıp bulamadığı o güzellik vardı ya, a zamanın Yusuf’u, ondan yüz kat daha da güzelsin sen.</p>

  <p class="normal">Kalk, kıyamet terazisi kuruldu; bir kendini tart bakalım, hafif misin, yoksa ağır mısın?</p>

  <p class="normal">Her yanda yaratıktan yaratana bir iz var; gönülsüz âşık, bir tek izi yeter bulamaz.</p>

  <p class="normal">Gökyüzü kağnısından her solukta, a öküz, sen bilirsin, biz kutluluk yolunu gösterdik diye ses gelmede.</p>

  <p class="normal">Kalk da ölümsüz ömrün debdebesini seyret, seyret de şu geçici dünyadan çabucak geç, kurtul.</p>

  <p class="normal">O aziz ömürdür; çaresiz, geçemezsin ondan. O dünyanın canıdır, sense dünyadaki bir şekilsin ancak.</p>

  <p class="normal">Taştan yonduğu şekle bile bir vursa, taş canlanır; yazıktır bu candan mahrum kalırsan.</p>

  <p class="normal">O akıyk madenidir, madenlerin de sermayesi, akıyk madenine gel, ne diye dükkâna bağlanmışsın?</p>

  <h3 class="h2baslik" id="calibre_toc_2621">LXXXI</h3>

  <p class="normal">Der hâne-i hod yâftem ez şâh nişânî</p>

  <p class="normal">Engoşteri-i lâ’l-o kemer hassa-i kânî</p>

  <p class="normal">Evimde padişahtan iz buldum, eser buldum. Bir lâ’l yüzük, hazine malı bir kemer buldum.</p>

  <p class="normal">Dün gece o gönül huzurum, o can mahremim gelmiş, bense uykuya dalmışım.</p>

  <p class="normal">Padişahım kavgalarla, o sarhoşça işvelerle dün gece yüzlerce kâse kırmış, yüzlerce testi kırmış; o işveyi sen de bilirsin ya hani.</p>

  <p class="normal">Sarhoşlukla sanki yüzümü ısırmış; yüzümde padişahtan hediye bir altın makasının izi var.</p>

  <p class="normal">Bugün şu ev güzelimin kokusuyla dopdolu; bu kokudan da her bucakta bir güzel belirmede.</p>

  <p class="normal">Bu kokuyla bedenimdeki kan salt şarap kesildi; ağzımdan çıkan her koku geceleyin bir sarhoş Hintli’ye dönüyor.</p>

  <p class="normal">Bir kulak ver de çeng gibi bükülmüş boyumdan sarhoşçasına naralar işit.</p>

  <p class="normal">Ateş de önümüzde, şarap da hazır, çadır da kurulu; artık tarikat pîrleri gençliği hoş görürler elbet.</p>

  <p class="normal">Tanrı ve din Şems’inin aynasında Tebriz, hem tamamıyla tüm bir şekil kesilmiş, öyle tanınmış, hem anlamlar denizi olmuş gitmiş.</p>

  <h3 class="h2baslik" id="calibre_toc_2622">LXXXII</h3>

  <p class="normal">İmrûz derin şehr nefîrest-o fegaanî</p>

  <p class="normal">Ez câduyi-i çeşm-i yekî şo’bede-hânî</p>

  <p class="normal">Bugün bu şehirde bir gürültü, bir feryat var; bir oyuncu güzelin gözlerinin büyüsünden bütün bu işler.</p>

  <p class="normal">Böylesine halka kapan, böylesine tatlı dilli olan o güzelin aşkıyla şehrin her bucağında kulağı küpeli bir alay kul köle.</p>

  <p class="normal">Öylesine katı yaylının ok bakışlarından bu şehirde bir tek yaralanmamış gönül bulamazsın sen.</p>

  <p class="normal">A şehir, nasıl bir şehirsin ki her günün bayram senin; a şehir, letafetle mekânın, zaman haline gelmiş.</p>

  <p class="normal">Mekânın da yeri mi, zamanın da sevdasına düşme sırası mı? A güzelim, senin soluğunla görülmemiş bir hale dönmüş her yer.</p>

  <p class="normal">Bir şehir ki Tanrı aşkının taht kurduğu yer; gizli bir Bağdat, gönül de onun yüzünden Hemedanlı olmuş, her şeyi bilir bir hale gelmiş.</p>

  <p class="normal">Bugün bu Mısır’da şu güzellik Yusuf’unun yüzünden buyruksuz, azarsız her kurt çoban kesilmiş.</p>

  <p class="normal">İki yüz yaşına basmış yüzlerce ihtiyar, şu hoş soluklu Yusuf’un yüzünden aşka düşmüş, o aşkla Zelîhâ gibi gençleşmiş.</p>

  <p class="normal">Odur bu şehirde gönüllere, canlara hükmeden; odur Tanrı takdiri gibi buyruk yürüten.</p>

  <p class="normal">Yüzlerce tam inanç nuru, Ay’a benzeyen yüzüne karşı secdeye kapanmış; onun Ay’ına nerden yol bulacak şüphe bulutu?</p>

  <p class="normal">Gece karanlığı nasıl Dünya Ay’ının ışığında yok olur giderse benim, senin gibi yüzlercesi, o benlikten, bizlikten geçmiş güzelin ışığında yok olup gitmiş.</p>

  <p class="normal">Tapısından başka yoka, yoksula değer bir huzur tapısı yok; güneşe benzeyen yüzünün gölgesinden başka bir dilek, istek yok.</p>

  <p class="normal">Onun vasfına ait bir iki söz de dinle; gücüm kuvvetim yok ki filândır o deyivereyim.</p>

  <p class="normal">Fakat adını da söylemesem, vasfını da söylemesem can şişesi şu şarap yüzünden çatlayıp gidecek.</p>

  <p class="normal">Hadi, elin titremesin, çek aşk kadehini; mademki panzehirin var, zehir ziyan vermez.</p>

  <p class="normal">Ne istersen aktardan elde edersin; her şeyi kaplamış, kavramış bir dükkân bu, bu dükkândan başka dükkân yok.</p>

  <p class="normal">Gökyüzündeki güneşe yeni bir devir vermek, onu yeni bir tarzda döndürmek için Tebrizli Tanrı Şems’i, doğudan doğdu işte.<sup class="calibre2"><a href="../Text/divanson_split_238.html#footnote-800-23" id="footnote-800-23-backlink">[23]</a></sup></p>

  <h3 class="h2baslik" id="calibre_toc_2623">LXXXIII</h3>

  <p class="normal">Zon cây beyâ hâce bedincây ne câyî</p>

  <p class="normal">K’in câst turâ hâne kocâyî tu kocâyî</p>

  <p class="normal">Hoca, ordan buraya gel, orası da neresi? Evin burda senin, nerdesin sen, nerdesin?</p>

  <p class="normal">Hiçbir yer olmayan orası, yayıldığın yermiş senin; şu tanınmış yayladan ne diye mahrumsun sen?</p>

  <p class="normal">Yokluk padişahının perdecisi, çavuşu ol da şu yelden başka bir şey olmayan canın soluğundan kurtul gitsin.</p>

  <p class="normal">Kimi ayak, kimi baş olma, kaç bu yandan; sarhoşluğu, yıkıklığı seyret, başsızsın, ayaksızsın sen.</p>

  <p class="normal">A kılavuz, şarapla, konakla sarhoş oldun mu, ne kendine bir yol bulabilirsin, ne kılavuzluk edebilirsin.</p>

  <p class="normal">Ezel sarhoşları yoklukta mahvolup gitmişlerdir; var görünmenin temeli yok oluştadır.</p>

  <p class="normal">* Hıtaylı Türklerle dolu gayb Huten’i gibi canlar da can âleminde sarhoşluktan birbirlerine düşmüşler, altüst olmuşlar.</p>

  <p class="normal">Bu, hey gidi hey, ne de güzellik diye nara atmada; o, ne de cana canlar katmada diye secdeye kapanmada.</p>

  <p class="normal">A efendiler efendisi Tebrizli Tanrı Şems’i, sen hem yeryüzünün ışığısın, hem gökyüzünün güneşi.</p>

  <h3 class="h2baslik" id="calibre_toc_2624">LXXXIV</h3>

  <p class="normal">Ey şâh tu Turkî acemîvâr çerâyî</p>

  <p class="normal">Tu cân-o cihânî tu vo bîmâr çerâyî</p>

  <p class="normal">A padişah, Türk’sün sen, ne diye yabancı gibi duruyorsun? Dünyanın canısın sen, neden hastasın?</p>

  <p class="normal">Gül bahçesi bile senin sadakalarından renk alır; o yüzden gül bahçeleri ver bize, ne diye o dikenlerle dopdolusun?</p>

  <p class="normal">* Ben Hakk’ım sözünü sen söylemedin, onun şarabının esintisi söyledi; a Hoca Mansûr, iş böyleyken neden darağacındasın?</p>

  <p class="normal">Gönülle sevgili, birbirine eş dost olduktan sonra ko, mağarada olayım; fakat sevgili gittikten sonra ne diye mağarada kalırsın a gönül?</p>

  <p class="normal">O padişah gitmedi, gitmedi ama kem göz değmesin diye böyle söyle sen; yoksa o padişah gitseydi nasıl olur da sırlara mahzen kesilirdin?</p>

  <p class="normal">Gönlünün kökü onun abıhayatında değilse, nasıl oluyor da böyle meyvelerle dolusun, terütazesin a bahçe?</p>

  <p class="normal">Gönlün, gül bahçesine yol almamışsa neden böyle güzel kokulusun? Neden şeker gibi gülmedesin, gönüller almadasın?</p>

  <p class="normal">Dev, Süleyman yok diye kınarsa kınasın; a dev, Süleyman yoksa ne diye işe güce koyulmuşsun sen?</p>

  <p class="normal">* Gönül kaynağında güzellik perisinin evi yoksa, a başı dönmüş can, ne diye böyle perilere uğramışsın?</p>

  <p class="normal">A can Meryem’i, İsa’ya gebe değilsin de neden o saça benzeyen saçlara uymuşsun da zünnâr peşine düşmüşün?</p>

  <p class="normal">* Tebriz’li Tanrı Şems’inin şarabıyla sarhoş değilsen ne diye meyhanecinin evinde itikâfa girmişsin?</p>

  <h3 class="h2baslik" id="calibre_toc_2625">LXXXV</h3>

  <p class="normal">İmrûz semâ’est-o mudâmest-o sekaayî</p>

  <p class="normal">Gerdan şode her cem’ kedehhâ-yı etâyî</p>

  <p class="normal">Bugün semâ’ var, şarap var, boyuna sunulmada; ihsan edilen kadehler, topluluğa döndürülüp durmada.</p>

  <p class="normal">* Tanrı suvarsın buyruğu erişti, için. A beden, tamamıyla can kesil, İhvân-ı Safâ’dan değil misin sen?</p>

  <p class="normal">A devir, ne devirsin sen; a gün, ne günsün sen? A devlet gül bahçesi, ne de yapraklandın, ne de bol yemişin var.</p>

  <p class="normal">Şu zamanda yaratıklar yerden bitip çıkmada; yoksa bu Sûr sesi mi, Sûr mu üfürüldü?</p>

  <p class="normal">* Dağdan yüzlerce Salih devesinin sesini duy; toplumdan İsrâfîl’in çağırış sesini işit.</p>

  <p class="normal">Hadi, ıhtır develeri, gözünü bir aç da bak. Razılık çölündesin.</p>

  <p class="normal">A ölü, diril, a ihtiyar, gençleş; a mahşeri inkâr eden, niceye bir yaveler geveleyeceksin?</p>

  <p class="normal">Bir söz söyleyeceğim, ağzımı tutmayın; bugün sırları yaymak helâldir ona.</p>

  <p class="normal">Kıskançlık yüzünden bu sözü söyletmezseniz hayallere dalarım, o yolu açarım da o tarzda söylerim.</p>

  <p class="normal">Biz de hayallerden ibarettik zaten; şu solukla varlığı kabul ettik, Tanrı soluklarıyla var olduk.</p>

  <p class="normal">Bu varlıktan başka yüzlerce varlığa sahip olursun; a hoca, bunu unuttun mu yoksa, nerdesin?</p>

  <h3 class="h2baslik" id="calibre_toc_2626">LXXXVI</h3>

  <p class="normal">Her rûz be geh ey şeh-i dildâr derâyî</p>

  <p class="normal">Canrâ vo cihanrâ şogofâniyy-o fezâyî</p>

  <p class="normal">A sevgili padişahım benim, her gün tam vaktinde gelirsin, canı da açar, saçarsın, cihanı da; cana da canlar katarsın, cihana da.</p>

  <p class="normal">Hani dolunay gibi doğarsın, başköşeye geçer, kurulursun; o anda yüzünü görmek ne de kutludur yarabbi, ne de kutlu.</p>

  <p class="normal">Nerde iki sevgili buluşursa senin yüzündendir bu; buluşmaya da tat tuz, zevk, safâ veren sensin, görüşmeye de.</p>

  <p class="normal">Söze anlam vermezsen, anlama bir zevk katmazsan şu harflerle anlatılan buluşmanın da bir mânası kalmaz.</p>

  <p class="normal">Dişler verdin de şekerler yiyorlar, fakat anlamı yiyip sindirmek, faydayı dişleyip yemek için de başka dişler verdin.</p>

  <p class="normal">Ney sesini işiten, fakat neyinin bilgisini, hünerini anlamayan kulaktan bezmişim ben.</p>

  <p class="normal">Saka, sakalık etmeye girişmedikçe şu kırba nasıl gider de kendi kendine su çeker?</p>

  <p class="normal">Şu gökyüzü de dönüyor ama susuz dönmüyor elbet; baş olmazsa ayak nerden bulacak ayak oluşu?</p>

  <p class="normal">Sevgili nerde diye sorup duran gönül; kendine gel. A arayıp soran gönül, sen nerdesin, sen nerde?</p>

  <p class="normal">Çöl, gül bahçelerini, şakayıkları nerden bulacak? Bir yağ parçası, ışığı, görüşü nerden elde edecek?</p>

  <p class="normal">Geceleri incilerden uzak kalan duygular, bilirler ki bağış denizinde inciler var.</p>

  <p class="normal">O denizde öylesine inciler var ki sedeflere sığmaz. A sedef, ne diye burda kalakalmışsın; o yana git.</p>

  <p class="normal">Sen o derecede değilsin ki a hocam, tutsun da Kâbe sana gelsin; Kâbe, bizim hacımızsan bize gel demekte.</p>

  <p class="normal">Bu Kâbe’nin ne yeri vardır zaten, ne de bir yere sığar; yücelik de sana lâyıktır, güzellik de der durur.</p>

  <p class="normal">Durma, yücelik denizine dal, kendinden geç de yüceliğe lâyık ol; dal o denize de senin yok olduğunu görünce can versin sana.</p>

  <p class="normal">Sus, susma yolundan yokluğa yürü; yok oldun mu, baştan başa övüş kesilirsin.</p>

  <h3 class="h2baslik" id="calibre_toc_2627">LXXXVII</h3>

  <p class="ortayazi">“Tercî-i Bend”</p>

  <p class="normal">Şâhenşeh-i mâyî tu vo beklerbek-i mâyî</p>

  <p class="normal">Her câ ki gerîzî ber-i mâ bâz beyâyî</p>

  <p class="normal">Padişahlar padişahımızsın, beylerbeyimizsin sen bizim; nereye kaçarsan kaç, gene döner, bize gelirsin sen.<sup class="calibre2"><a href="../Text/divanson_split_239.html#footnote-800-24" id="footnote-800-24-backlink">[24]</a></sup></p>

  <p class="normal">Ağacın nerde bittiyse orayı yurt edin; çünkü cana canlar katmak törendir senin.</p>

  <p class="normal">Bedenin burda ama a cilveli güzel, nerdesin sen, gönül yoluyla biliyorum ben.</p>

  <p class="normal">A yoksul, padişahlar padişahının tahtının basamağına secde et de canını yoksulluk ayıbından kurtarsın.</p>

  <p class="normal">Yıkık yeri baykuşlara bırak, yolculuğa düş; tecelli Kafdağı’na gel, devlet kuşusun sen.</p>

  <p class="normal">Bunların hepsi de geçti; gül a güzeller padişahı, yaşayışın direğisin sen, sarayın kandili.</p>

  <p class="normal">Sofrayı kurdular, kapıyı açtılar; çabuk, sarhoşça gir içeriye, ne diye çağrılmayı beklersin?</p>

  <p class="normal">Bütün dünyayı mum, şarap ve içiş tutsa Tanrı mahmurunun başka bir sevdası vardır.</p>

  <p class="normal">Kafesin içinde bol bol yem olsa, su bulunsa ne çıkar? Nerde havalarda uçan kuşun devleti, ikbali?</p>

  <p class="normal">Bu da geçti a geçmesi gitmesi olmayan güzel? Vefa sağrağını al, vefa padişahısın sen.</p>

  <p class="normal">O padişahlara lâyık erlik kadehini döndür de canlar güzelleşsin, canlarıyla oynasınlar, ölümsüzlüğe kavuşsunlar.</p>

  <p class="normal">O şarap, gönül bulandıran, üzümden sıkılıp yapılan şarap değil; Tanrı elinden geldi, bağış küpünden sunuldu.</p>

  <p class="normal">A benim gözüm, iki âlemin de gözü seninle aydın; bana bir sağrak sundun, ölümden kurtardın beni.</p>

  <p class="normal">A sarhoş olup gelen, a zamanın zahidi benim diyen, evet, yüzünün rengi de, güzelim gözlerin de sözüne tanıklık etmede.</p>

  <p class="normal">Sarığını, cübbesini rehine vermiş ama gene de bu aşkta tekim diye neşelenmede can.</p>

  <p class="normal">Dünya onun bakışından, umumî rahmetinden güldü; yeter artık, sus da tercîe geçeyim, tamamını söyleyeyim.</p>

  <p class="ortayazi">*</p>

  <p class="normal">A bakışıyla adı da, adın sahibini de sarhoş eden; a dudakları can dudusuna şekerler yediren.</p>

  <p class="normal">Öküz gelmiş, eşek gitmiş; bu masaldan bize ne? Hadi, dön geri, o kavgayı bırak, gel buraya, ne güzel zaman.</p>

  <p class="normal">A her Vâmık’ın, her Azrâ’nın canı, velinimeti, a padişahım, padişahlık et, meclisi beze.</p>

  <p class="normal">Sen hem canların dadısısın, hem şarap ve süt ırmağı; hem cennetsin, Firdevs’sin, hem de yemyeşil Sidre ağacı.</p>

  <p class="normal">Bundan başka bir şey söylemeyeyim; çünkü söylersem aşağılık kişiler, olmayacak şey, kuru gürültü derler.</p>

  <p class="normal">Söylememi istiyorsan sabah şarabı sun da gökyüzü de oyuna girişsin, yüzlerce parlak Zühre de.</p>

  <p class="normal">Dünya gamıyla her yer ekşi; o yüzden gönlümüz coşup köpürmede, ordan uçup gitmede.</p>

  <p class="normal">Kalk da cömertliğin aksine, ört kapıyı; sen nerdeysen orası gül bahçesi kesilir, ova olur gider zaten.</p>

  <p class="normal">Bu ay da nerden geldi, bu yüz de ne yüz… Tanrı nuru bu; kutlu olsun, ululandıkça ululansın.</p>

  <p class="normal">Hem gücü kuvveti yeter, hem övünür, hem evveldir, hem âhir. Evveli gamdır, sevdadır, sonu yed-i beyzâ.</p>

  <p class="normal">Sana karşı oynamayan gönüle, sana ağlamayan göze şu işareti söyle, bu seyirden haber ver yarabbi.</p>

  <p class="normal">Haber ver de deli divane olsun, dağ başına çıksın, seni istiyorum, seni, diye feryada başlasın.</p>

  <p class="normal">O aşk, başını kaşımaya bile meydan vermez adama; aşkolsun, ne de güzel bir çekiş, bağlayış zinciridir o.</p>

  <p class="normal">Şehirde benim gibi bir aptal göremedi galiba ki boyuna yücelerden beni tutup çekiyor aşk.</p>

  <p class="normal">Doğru da olsa, şaka da olsa yücelerden gelen her tutuş, her çekiş güzeldir.</p>

  <p class="normal">Kapıcının kovuşu, işvesi bahanedir, şakadır; git der ama gerçekten, padişah evde, sakın gitme demektir o söz.</p>

  <p class="ortayazi">*</p>

  <p class="normal">Hiç kimseyi sevgilimizden üstün tutmayın; onun eşi, benzeri yoktur, yaveler gevelemeyin.</p>

  <p class="normal">O, size kötü, ayıplı görünürse kötü olan, ayıplı olan sizsiniz; çünkü o tertemiz bir aynadır.</p>

  <p class="normal">Yoksa şu dünya evinin penceresi kapalı mı? Güneş doğdu, dama çıkın da görün.</p>

  <p class="normal">Pencere açık olmadı mı ev köre benzer; pencereyi açmıyorsanız kazma neye yarar ya?</p>

  <p class="normal">Mademki önden de haberiniz yok, sondan da; top gibi yuvarlanın durun; ne de güzel başsız-ayaksızsınız.</p>

  <p class="normal">İster zevkte, safâda olun, ister belâda… İlâhî çevgenin büklümüne teslim olmuş gitmişsiniz.</p>

  <p class="normal">Şarap gibi dünya küpüne tutulmuşsunuz; iyice coşup köpürdünüz mü küpün ağzına çıkarsınız.</p>

  <p class="normal">Nice dilekleriniz var, bağış istemedesiniz; bir kendinize gelin artık, bağışın ta kendisi sizsiniz.</p>

  <p class="normal">Gece gündüz kavuşup buluşma aşkındasınız; fakat kavuşmanın da ışığı sizsiniz, buluşmanın da; bundan haberiniz yok, bunu anlamıyorsunuz.</p>

  <p class="normal">Şaşılacak bir şey arıyorsunuz; fakat her şeyden fazla şaşılacak şeysiniz; öylesine şaşılacak şeysiniz ki hem padişahsınız siz, hem yoksul.</p>
</body>
</html>
