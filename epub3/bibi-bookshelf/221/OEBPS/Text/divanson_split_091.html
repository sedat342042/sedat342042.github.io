<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>divan1</title>
  <link href="../Styles/stylesheet.css" rel="stylesheet" type="text/css"/>
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h3 class="h2baslik" id="calibre_toc_2952">LXXXIII</h3>

  <p class="normal">Ey hoşâ rûz ki pîş-i çü tu sultan mîrem</p>

  <p class="normal">Pîş-i kân-ı şeker-i tu şeker-efşan mîrem</p>

  <p class="normal">Senin gibi bir padişahın tapısında öleceğim gün, ne mutlu bir gündür… senin şeker madeninin kapısında şekerler saçarak can vereceğim gün, ne kutlu gündür.</p>

  <p class="normal">O gül bahçesinin selvisinin gölgesinde ölürsem toprağımdan yüz binlerce sadberk gülü biter.</p>

  <p class="normal">Senin ayağının ucunda el çırparak ölürsem yaşayışa haris olan nice kişi ellerini ısırır.</p>

  <p class="normal">Kadehime ölüm şerbetini dökersen kadehi öperim de sarhoş bir halde, salına salına ölüme doğru gider, can veririm.</p>

  <p class="normal">Senin bir güzelim elma kokuna can verdi Mûsa; benim de senin cana benzer elmanın yüzünden ölmeme şaşılmaz.</p>

  <p class="normal">Ölüm haberinden güz gibi sararıp solarım ama bahara benzeyen, gülüp duran dudaklarının yüzünden de güle güle can veririm.</p>

  <p class="normal">Kaç kez öldüm, senin soluğunla gene dirildim… senin yüzünden yüz kez ölsem gene o çeşit ölürüm ben.</p>

  <p class="normal">Dağınıktım, topraktım; derlendim, toplandım… senin topluluğuna karşı dağınık ölmem yaraşmaz.</p>

  <p class="normal">Anasının kucağında ölen çocuk gibi ben de Rahman’ın rahmet kucağında, bağışlayış kucağında öleceğim.</p>

  <p class="normal">Bu da ne biçim söz? Âşıka ölüm mü olurmuş? Abıhayatın kaynağında ölmeme imkân mı var?</p>

  <p class="normal">A Tebrizli Şems, seninle diri olmayanlar var ya… İşte onların yanında ölürüm de senin yanında dirilirim ben.</p>

  <h3 class="h2baslik" id="calibre_toc_2953">LXXXIV</h3>

  <p class="normal">Sâkıyâ erbede kerdîm ki der ceng şevîm</p>

  <p class="normal">Mey-i gol-reng bedeh tû heme yek-reng şevîm</p>

  <p class="normal">A sâkî, savaşa girişelim diye kavgaya gürültüye koyulduk. Gül renkli şarabı sun da hepimiz bir renge boyanalım.</p>

  <p class="normal">Allah suvarır sözündeki lûtuf, şekle bürünmüş; sen olmuşsun… İki dünyada da bu böyle. Şarap renkli yüzünü göster de hepimiz şaşırıp kalalım.</p>

  <p class="normal">Şarap huyuyla huylandık mı şarabın değeri kalmaz… hepimiz esrar olduk mu esrara değer bile verilmez.</p>

  <p class="normal">Hadi, hadi, düşünceyle gam, yanı başımızda ev tutmuş; şarap sun da ondan iki fersah uzaklaşalım.</p>

  <p class="normal">Çalgıcı, Allah için olsun, sarhoşça mızrap vur; vur da güzel mızrabının yüzünden çeng gibi biz de düzene girelim.</p>

  <p class="normal">Rum kayserinin meclisi bu… gönlü cilâla da can aynası gibi biz de tozdan, pastan kurtulalım.</p>

  <p class="normal">Bir dünya dolusu gönlü daralmış kişi… bizse sevincin verdiği genişlikle bir solukcağız gönlümüzün daralmasına âşık olmuşuz.</p>

  <p class="normal">Böyle bir akıl düşmanını kim görmüştür ki onunla karılma, ona katılma yüzünden hepimiz de akıl, hepimiz de bilgi, hepimiz de hüner kesilmişiz?</p>

  <p class="normal">Tebrizli Şems, arılık duruluk bağından yüz gösterdi; çabuk, hepimiz de onun aşk boynuna sarılalım, salkıma dönelim.</p>

  <h3 class="h2baslik" id="calibre_toc_2954">LXXXV</h3>

  <p class="x">“Tercî-i Bend”</p>

  <p class="normal">Hele derdeh mey-ı begzîde ki mihmân-ı tuem</p>

  <p class="normal">Zi perîşâni-i zolf-ı tu perîşân-ı tuem</p>

  <p class="normal">Hele o seçilmiş şarabı sun; konuğunum senin… dağınık saçlarının yüzünden darmadağın bir âşıkınım senin.</p>

  <p class="normal">Acı olsun, tatlı olsun, dudağımıza bir şey tattır da haremden çıkar bizi… Bugün ver, bugün, veresiye istemem; senin cüzdanına bir Abbas kesilmişim ben.</p>

  <p class="normal">Şarap iki dünyayı da toz gibi yele verir… o zaman görünür, bilinir ki senin yüzünden sana aydın bir Ay kesilmişim ben.</p>

  <p class="normal">Derken cana benzer kadehi sunar da al der; canına sinsin… canın değilsem bile sevgilinle ilgim yok mu?</p>

  <p class="normal">Kadeh büyük bir doğandır, bineği de eldir… çünkü avcıyım ben; senin kuşlarının tam fitnesiyim.</p>

  <p class="normal">O doğan elden çıkar da beyne doğru uçar; senin sayvanının seçkin bir meşalesiyim, o sayvanın parlaklığı benim der.</p>

  <p class="normal">Ay gibi güzellerin ekmek, su yüzünden yüzlerinin suları döküldü gitti… müjde a sarhoş, senin suyun da benim, ekmeğin de.</p>

  <p class="normal">Denizi kim avcuna almıştır ki? Sen al bir kez bâri de inci gibi dişlerinim senin diye bir güzelce gülüver.</p>

  <p class="normal">Sana önce üç öğüt vereyim; bizim üzerlik tohumumuz ol… Halil’sin, yanımızdasın; ben de senin buhurdanın.</p>

  <p class="normal">* Mahallendeyim, hele aç kapıyı… caize hikâyeleri oku; senin sofranda değil miyim?</p>

  <p class="normal">Hadi, gazelimi tercîe döndür de söyle… deli olmadıysan bile deli hikâyesi anlat.</p>

  <p class="ortayazi">*</p>

  <p class="normal">Ateşe benzer suyundan beynim kaynadı; çabuk ey meşale yüzlü, gümüş bedenli güzel, söyle.<sup class="calibre2"><a href="../Text/divanson_split_308.html#footnote-800-93" id="footnote-800-93-backlink">[93]</a></sup></p>

  <p class="normal">Sabahleyin erkenden denize benzer kadehi elimize aldık; gönül dalgasını söyleyen inciyi sen anlat.</p>

  <p class="normal">Coşup da köpüren deniz o eşsiz, o tek inciye laladır sanki… bir güzel köpür de o güzelim inciyi söyle.</p>

  <p class="normal">Herkesin gönlünde bir başka istek var; sen isteğin doğduğu o kaynağı, o pınar başını anlat.</p>

  <p class="normal">Bütün dağınık istekleri şarapla derle, topla… isteklerden gizli kalan o isteği dile getir.</p>

  <p class="normal">Can doğusunun ardından doğan, ışığıyla ben-biz gölgesi yok olup giden o güneşten bahset.</p>

  <p class="normal">Altı yön de, insanlarla periler de o sırra mahrem değildir… Yersizlik yönüne başını çevirme; o sırrı olduğun yerde söyle.</p>

  <p class="normal">Şu karnın ne vakte dek hamurla dolacak? A hamurcu, bir soluk da arı duru şaraptan söz aç.</p>

  <p class="normal">Ne vakte dek kuzgun gibi her pislikten gıdalanıp duracaksın? Şekerler yiyen duduya benzer candan haber ver.</p>

  <p class="normal">Geç bundan da o rûhanî şarap kadehini sun; o yüce kadehin parıltısını anlat.</p>

  <p class="normal">Yaşlıyı da sarhoş et, genci de; ondan sonra sen sarhoş ol; sarhoş olarak çık dışarıya; sürdüğün zevki, gördüğün âlemi söyle.</p>

  <p class="normal">Hele tercî beytini söyle… Öyle bir haldeyiz ki şarabı kadehten, başımızı ayağımızdan fark edemiyoruz.</p>

  <p class="ortayazi">*</p>

  <p class="normal">Elimizde kadeh, hepimiz de sâkîyi gözlüyoruz; her kâra, her ziyana boş vermişiz.</p>

  <p class="normal">Dün gece akıl, meclisimizden yalınayak kaçtı; zâti aklın, zannın sınırını çoktan aşmışız.</p>

  <p class="normal">Meclisin beyi sensin; bizim hepimiz de senin okuna bağlanmışız; o bakışa bağlıyız; o oka, o yaya bağlanmışız hep.</p>

  <p class="normal">Zühre, Ay meclisinde şarapla bizi işten güçten etti; yoksa Yengeç gibi hepimiz de ne diye eğri büğrü yürüyelim?</p>

  <p class="normal">Bağdat’ın o tek, o görülmemiş güzeli aklımızı kaptı; Hemedan’da olduğumuzu bilmeyelim diye götürdü gitti.</p>

  <p class="normal">Sâkî, varınızı yoğunuzu tümden yağmaya vereceğim dedi; hele a benim canım, öyleyiz işte; dediğini yap gitsin.</p>

  <p class="normal">O adsız sansız inciyi elde etmek için hepimiz de dalgıçlar gibi o adsız sansız denize dalmış gitmişiz.</p>

  <p class="normal">İşret çağında şarap kadehinden de daha neşeliyiz, daha çok neşe veririz… savaş safındaysa hepimiz de sanki kılıcız.</p>

  <p class="normal">Âşıklara göre bağlarla bahçeleriz, yeşilliklerle dolu baharız… her inkârcıya karşı da hepimiz güze benzeriz; donmuş, buz kesmişiz.</p>

  <p class="normal">Tümden dil kesilmişiz gibi bir zanna düşmeyesin diye gönlümün yalımından bir başka yalım çakmada.</p>

  <p class="normal">Sâkî, tedbirlere düşmüşüz; şarap sun bize… çünkü senin aşk şarabından başka hiçbir şeyle kendimizden geçemiyoruz.</p>

  <h3 class="h2baslik" id="calibre_toc_2955">LXXXVI</h3>

  <p class="normal">Sâkıyâ mâ zi Süreyyâ be zemîn oftâdîm</p>

  <p class="normal">Gûş-ı hod ber dem-i şeş-tây-ı tereb benhâdîm</p>

  <p class="normal">Sâkî, biz Ülker burcundan yeryüzüne düştük; kulağımızı altı telli zevk sazının nağmelerine verdik.</p>

  <p class="normal">Hasta gönlün tamburla bir başka nağmesi var; yüz parça olmuş gönlü onun havasına verdik biz.</p>

  <p class="normal">Meyhanedeyiz, bu yüzden sarhoşuz… başka bir mahalle tanımıyoruz; bu mahallede doğduk.</p>

  <p class="normal">Sâkî, bütün bunlardan geç de şarap sun bize; şu tek kişilerin arasındayız; hepimizi de bir kişi haline getir.</p>

  <p class="normal">Herkesi boğ, şu sayılardan kurtar… sayıların tadına düşmüşüz; başka bir tat ver bize.</p>

  <p class="normal">Gönlümüz bu yelden şaşılacak bir koku duydu; sözün kısası, bu yelin soluğuyla pek güzel evrâdımız var.</p>

  <p class="normal">Görünüşte sevgilinin hastasıyız; içyüzdeyse sevgiliden bitmiş, gelişmişiz… hasılı sarhoşuz; çalıp çağırmadayız, neşeliyiz; hem de yapımız sağlam mı sağlam.</p>

  <p class="normal">Hepimiz de sarhoşuz, yokuz, yıkılmışız dostun yoluna… yokluk meyhanesinde varlık düzeni kurmadayız.</p>

  <p class="normal">Hele sus, dinlen… bir gelinimiz var; hepimiz de damadız diye gerdeğe girmeğe hazırlanmış, oturmuşuz.<sup class="calibre2"><a href="../Text/divanson_split_309.html#footnote-800-94" id="footnote-800-94-backlink">[94]</a></sup></p>

  <h3 class="h2baslik" id="calibre_toc_2956">LXXXVII</h3>

  <p class="normal">Dîde ez helk bebestem çü cemâleş dîdem</p>

  <p class="normal">Mest-i behşayiş-i o geştem-o con behşîdem</p>

  <p class="normal">Yüzünü gördüm göreli halktan gözümü yumdum; onun bağışlarıyla sarhoş oldum, can verdim.</p>

  <p class="normal">Süleyman’ın mührü için bütün bedenimi mum ettim; yumuşatmak için de mumumu ellerimle ovdum.</p>

  <p class="normal">Onun tedbirini gördüm, kendi eğri büğrü tedbirimi fırlattım attım; onun neyi oldum, onun dudağında feryada başladım.</p>

  <p class="normal">Elimi o tutmuş, ben körcesine elini aradım… ben elindeyim onun, haberi olmayanlardan sordum onu.</p>

  <p class="normal">Sâftım, gönlümde bir şeycikler yoktu; ya sarhoştum, ya deli… korka korka kendi altınlarımdan kendim çalar dururdum.</p>

  <p class="normal">Duvarın yarığından hırsızlar gibi kendi bağıma girdim; kendi gülbahçemden hırsızlar gibi yaseminler devşirdim.</p>

  <p class="normal">Yeter, sırrımı parmağının ucuyla gösterme… çünkü senin pençende hayli kıvrandım durdum ben.</p>

  <p class="normal">Ay’ın ışığı da Tebrizli Şems’tir, bütün yıldızların ışığı da… onun gamından ağlar inlersem bayram ayına dönerim ben.</p>

  <h3 class="h2baslik" id="calibre_toc_2957">LXXXVIII</h3>

  <p class="normal">Menem on dozd ki şeb bekb zedem bebrîdem</p>

  <p class="normal">Ser-i senduk goşâdem goherî dozdîdem</p>

  <p class="normal">O hırsızım ben ki geceleyin duvarı deldim, içeri girdim; sandığı açtım da bir inci çaldım.</p>

  <p class="normal">Haremdeki Zelihâ’nın gece çarşafını kaptım; fakat Yusuf’un yüzünü de görünce ellerimi doğradım.</p>

  <p class="normal">Birinin sevdası başıma kastetti… o yanda gördüğüm o kişinin elinden hiç baş mı kurtarılır?</p>

  <p class="normal">Başımı götürmeyeyim, vermeyeyim dedim de başım, âmin dedi… gamı beni kökümden söktü, attı da ondan sonra bittim, geliştim.</p>

  <p class="normal">Bu ne Ay’dır ki gönüllerde, canlarda döner dolaşır; ben de onun dönmesi yüzünden gökyüzü gibi çok döndüm.</p>

  <p class="normal">Tertemiz kardeşlerin canıdır o; onu arama yüzünden dünyanın bütün tortusunu tuttum, başına çaldım.</p>

  <p class="normal">Şu dünya kuyusunda bir güzellik Yusuf’u gizli; o yüzden ipe sarılır gibi şu gökyüzüne sarıldım ben.</p>

  <p class="normal">Hele ey aşk, gel; iki dünyada da sevgilimsin benim; bütün halktan kesildim de sana yapıştım.<sup class="calibre2"><a href="../Text/divanson_split_310.html#footnote-800-95" id="footnote-800-95-backlink">[95]</a></sup></p>

  <p class="normal">Kadehinle sarhoşum da o yüzden genişlik içindeyim böyle; seni seçmişim de o yüzden Tanrı seçmiştir beni.</p>

  <p class="normal">Ne de töresi güzel bir bağ ki bütün halktan gizli… yeşilliğinde gül gibi elbisemi yırttım ben.</p>

  <p class="normal">O bağda gönüller kapan öylesine yüce boylu bir ağaç var ki… ağaçtan yaprak dökülür gibi ayaklarına döküldüm saçıldım.</p>

  <p class="normal">Susayım, yeter artık… zâti o kulağıma söyle dedi de söyledim; ört, söyleme deyince de örttüm, söylemiyorum.</p>

  <p class="normal">Her yan, Tebrizli Şems’in yüzünden ışıklarla dolmuş… ben de gölge gibi onun peşine düştüm, her yana dolaşmadayım.</p>

  <h3 class="h2baslik" id="calibre_toc_2958">LXXXIX</h3>

  <p class="normal">Ger merâ hâr zened on gol-i re’nâ bekeşem</p>

  <p class="normal">Ver lebeş cevr koned ez bon-i dendon bekeşem</p>

  <p class="normal">O gülen gül, beni dikenle sançsa dayanırım… dudakları cefa ederse dişlerimi sıkar, sabrederim.</p>

  <p class="normal">Üzerlik gibi yoksul gönlümü ateşlere yaksa ayaklarımı vura vura oynarım, o yanışa dayanırım.</p>

  <p class="normal">Çevgene benzeyen saçları beni uzaklara atsa, böylece secdeler ederek meydana kadar yuvarlanırım.</p>

  <p class="normal">Lâ’l dağda bulunur, inci acı denizde; lâ’li, inciyi elde etmek için onu deler, aşarım, bunuysa içer, sömürürüm.</p>

  <p class="normal">Boş bir ümide kapılayım da yoldan inciyi alayım, Bedahşan lâ’lini bırakayım… bu ne olmuştur, ne de olur.</p>

  <p class="normal">Yüzüm belki yüz kere ciğerimin kanıyla boyanmış atlaslara bürünürdü… yanlışlıkla padişahın elbisesini giysem ne olur ki?</p>

  <p class="normal">O darmadağın saçların gölgesinde derli toplu bir hale geliyorum; artık darmadağınık bir yol tutmak gerekmez bana.</p>

  <p class="normal">Yol arkadaşlarımın hepsi de gönül penceresine gitti… yolumu açın da ben de onlara ulaşayım.</p>

  <p class="normal">Birisi çıkar da Mecnun’un yükünü ben çekerim derse, gönül ben iki katını çekerim diye içimden nara atar.</p>

  <p class="normal">Yusuf’um, beni suçsuz olarak zindana korsa, Yusuf gibi girerim zindana, çekerim yalnızlık kahrını.</p>

  <p class="normal">Gönül, derdinden baş çekerse, can, kahrına doyarsa; can da varsın gitsin, gönül de; gönülsüz, cansız çekerim derdini de, kahrını da.</p>

  <p class="normal">Senin miskler kokan eteğini gizlice tutar, çekersem miskten, amberden iki dünyaya da dertler yağar, belâlar yayılır.</p>

  <h3 class="h2baslik" id="calibre_toc_2959">XC</h3>

  <p class="normal">Ez but-ı bâ heber-i men heberî mîresedem</p>

  <p class="normal">Vez leb-i çün şeker-i o şekerî mîresedem</p>

  <p class="normal">Her şeyden haberi olan güzelimden bir haberdir geliyor bana; şeker gibi dudaklarından bir şekerdir ulaşıyor bana.</p>

  <p class="normal">Her solukta onun gül bahçesinden görülmemiş bir gül koparıyorum; her zaman terütaze bir fidandan terütaze bir gül geliyor bana.</p>

  <p class="normal">Şeker mi şekersin; şeker mi şeker… ağzımda bir şeker var; bir başka şeker geliyor bana.</p>

  <p class="normal">Aşkıyla şaşkınım; ona çektiğim özlem yüzünden her solukta başı dönmüş, şaşkın, yanmış yakılmış bir âşık geliyor bana.</p>

  <p class="normal">Birisi solmuş sararmış; onun ateşini söndüren benim… bir başkası da var ki ondan bir bakışa uğrayıp durmadayım.</p>

  <p class="normal">Başka biri evinin kapısına oturmuş, yüzüme açılmasa da kulağıma kapının açılış sesi gelir ya diyor.</p>

  <p class="normal">Başka biri de başcağızını toprağa koymuş; toprağından bir canlılık huyu kaparım elbet demede.</p>

  <h3 class="h2baslik" id="calibre_toc_2960">XCI</h3>

  <p class="normal">Rûz-ı şâdîst beyâ tâ hemegon yâr şevim</p>

  <p class="normal">Dest bâ hem bedehîm-o ber-i dildâr şevim</p>

  <p class="normal">Sevinç günü; gel de hepimiz dost olalım; el ele verelim, sevgiliye gidelim.</p>

  <p class="normal">Ona dalalım da şaşırıp kalalım; hepimiz bir renge boyanalım; böylece güle oynaya pazara yönelelim.</p>

  <p class="normal">Bugün o gün ki güzeller bağda çadır kurdular; biz de onları seyretmek için gül bahçesine varalım.</p>

  <p class="normal">Bugün o gün ki güzellerin hepsi de oynamaya koyuldu… biz de dükkânları kapayalım; hepimiz de işi gücü bırakalım.</p>

  <p class="normal">Bugün o gün ki canlar yeni elbiseler giyinecek; biz de Tanrı’ya konuk olalım, sırlara erelim.<sup class="calibre2"><a href="../Text/divanson_split_311.html#footnote-800-96" id="footnote-800-96-backlink">[96]</a></sup></p>

  <h3 class="h2baslik" id="calibre_toc_2961">XCII</h3>

  <p class="normal">Hoş benûşem tu eger zehr nehî der câmem</p>

  <p class="normal">Pohte vo hâm-ı turâ ger nepezîrem hâmem</p>

  <p class="normal">Kadehime zehir bile koysan bir güzelce içerim… Senden gelen pişmişi, hamı kabul etmezsem hamım ben.</p>

  <p class="normal">Armağana âşık değilim, o eline âşıkım ben… tohuma aldanan sungur değilim; tuzağın bağının aybeyiyim ben.<sup class="calibre2"><a href="../Text/divanson_split_312.html#footnote-800-97" id="footnote-800-97-backlink">[97]</a></sup></p>

  <p class="normal">Çanağından köpeklere verilir gibi kan verilse bana, onu en güzel bir kadeh bilmezsem aşağılık kişiyim.</p>

  <p class="normal">* Yeryüzü gibi senin goncana da dadılık edeyim, dikenine de… böylece a benim canım, adımı “Duyduk da uyduk” takıver gitsin.</p>

  <p class="normal">Buyruk çekirgelerin tarlamı biçerse, ekinimi senin için elden çıkarmazsam hayvanların otu olayım.<sup class="calibre2"><a href="../Text/divanson_split_313.html#footnote-800-98" id="footnote-800-98-backlink">[98]</a></sup></p>

  <p class="normal">A sabır sâkîsi, gel, koca bir sağrak sun bana; sun da kum gibi onu birden içivereyim.</p>

  <p class="normal">Boyuna kıvranıp duruyorsun, sivrisinek gibi durup dinlenmek yok diyorsun… gönlümün kararı sevgilimi bulmadıkça neyle karar edeyim ben?</p>

  <p class="normal">Hırsızlar gibi bütün gece bekçinin derdinden kıvranıyorum; güneşe tapanlar gibi seher çağları damın başındayım.</p>

  <p class="normal">Senden başkasının sevgisi gönlümde bir sapıklık mührüdür… ağzımda senden başkasının şekeri varsa sersemim.</p>

  <p class="normal">Senin şekerkamışlığını dilimle anmasam da ister istemez onun tadı damağımda.</p>

  <p class="normal">Kıskançlığın, gözyaşları döktürür bana; hem de taklitle değil; çünkü gözden verir o kıskançlık haberini bana.</p>

  <h3 class="h2baslik" id="calibre_toc_2962">XCIII</h3>

  <p class="normal">Mâ ser-o pençe-vo kudret ne ezin con dârîm</p>

  <p class="normal">Mâ ker-o ferr-o seâdet ne zi Keyvon dârîm</p>

  <p class="normal">Başımız, elimiz; gücümüz kuvvetimiz şu candan değil… kutluluk debdebesini Zühal yıldızından elde etmemişiz.</p>

  <p class="normal">Ateşimiz, devletimiz güneşten de değil, esirden de değil… parıl parıl parlayan yüzümüzün ışıltısı, noksan sıfatlardan arı Tanrı’dan.</p>

  <p class="normal">İliğimiz, damarımız yok; o Dicle’de kan gibi coşup köpürüyoruz… elimiz ayağımız yok; o savaşta dönüp duruyoruz.</p>

  <p class="normal">Yedi deniz, bizce bir katrede boğulmuş gitmiş; çünkü elimizde insanlık incisinin parıltısı var.</p>

  <p class="normal">Başımız olmasa ne eksilir ki? Baştan başa canız biz… altınımız yokmuş, ne gam; madenden yardım görmedeyiz.</p>

  <p class="normal">* Ebû Hurayra huyluyuz; alışverişte gönlümüz, ezeldeki dostluğa bağlı; elimizi dağarcığa atarız biz.</p>

  <p class="normal">* Ehrimen de, dev de, peri de hepsi bize âşık; çünkü Tanrı aşkında Süleyman ülkesi elimizde bizim.</p>

  <p class="normal">Dünya kuyusundayız; dünya hapishanesinde; bir kovaya ümit bağlamışız… fakat Zühal yıldızında, yedinci kat gökte nice Yakub gibi âşıklarımız var.</p>

  <p class="normal">Tebrizli Şems, bütün erlerin padişahlar padişahı… O dünya kutbundan delilimiz var, bürhanımız var.</p>

  <h3 class="h2baslik" id="calibre_toc_2963">XCIV</h3>

  <p class="normal">Men çü der gûr-ı deron hofte hemîfersâyem</p>

  <p class="normal">Çün beyayî be ziyâret sere bîron âyem</p>

  <p class="normal">İçimin mezarlığına gömülmüşüm de boyuna çürüyorum sanki… Fakat sen ziyaretime geldin mi, başımı çıkarır, mezardan çıkarım.</p>

  <p class="normal">Sûr’un üfürülmesi de sensin bana, mahşerim de sensin benim… Ne yapayım? İster ölü olayım, ister diri, nerdeysen ordayım ben.</p>

  <p class="normal">Cansız bir kamış gibiyim, dudakların olmadı mı susarım; fakat neyime bir üfürdün mü, o solukta ne sesler çıkarırım, ne nağmeler veririm.</p>

  <p class="normal">Senin yoksul kamışın, şeker gibi dudaklara alışmıştır; bu yoksulu an da seni ölümsüz bir hale getireyim.</p>

  <p class="normal">Ay yüzünü görmedim mi başımı bağlarım… Tatlı dudaklarını bulmadım mı elimi dişlerim.</p>

  <h3 class="h2baslik" id="calibre_toc_2964">XCV</h3>

  <p class="normal">Ey dırîgaaki şeb âmed heme ez hem beberîm</p>

  <p class="normal">Meclis âhır şod-o mâ teşne vo mehmûr-serîm</p>

  <p class="normal">Yazıklar olsun, gece geldi; artık birbirimizden ayrılalım… Meclis bitti, bizse hâlâ susuzuz, başımızda mahmurluk var.</p>

  <p class="normal">Şu uzun gün geçti gitti; duygu kapısı yücelere ağdı… bizse günün başlangıcında bile mahmurduk; gecemizse gündüzümüzden beter.</p>

  <p class="normal">İçimiz gökyüzü gibi sona dek susuz, susuzluk illetine tutulmuş… İki üç günceğiz insan şekline bürünmüşüz ama bu böyle işte.</p>

  <p class="normal">Gönül midesinin yolunu öküz midesi tutmuş… yoksa biz ölümsüzlük yaylasında öküz açlığına mı tutulmuşuz?</p>

  <p class="normal">* A kardeş, Tanrı katında ne sabah var, ne akşam… bir başka şey var ki işte biz o başka şeye uymuşuz.</p>

  <p class="normal">Dünya zindanı güzellerle, resimlerle dopdolu… hepimiz de puta benzer şekillere, resimlere hapsolmuşuz.</p>

  <p class="normal">Sen şekilleri testiler bil, zehir de düşünce şerbeti… testi gibi hepimiz de her solukta hem boşuz, hem dolu.</p>

  <p class="normal">Bir solukta çalgıyla, raksla doluyoruz; bir solukta kavgayla gürültüyle… bir solukta hiçbir şeye aldırış ettiğimiz yok, bir solukta fayda, zarar kaydına düşüyoruz.</p>

  <p class="normal">Şerbet testinin içinde kendi kendine olmaz ya; bir başka yerdendir o… bizim de tıpkı testi gibi şerbetin nerden geldiğinden haberimiz yok.</p>

  <p class="normal">Bakış, bakışı, görüşü vereni bilmez; perde ardındadır… neden mi? Biz bakışı, görüşü verene dalmışızdır da ondan.</p>

  <p class="normal">Bir şeyden aşırı uzak olan, o şeyi göremez… bizse aşırı yakınlık yüzündendir ki göremiyoruz.</p>

  <p class="normal">Kimi oluyor, cansızlara karışıyoruz da buz gibi donup gidiyoruz; kimi de şeker gibi o sütün içinde eriyoruz.</p>

  <p class="normal">Şu buz erimiyorsa güneşten kaçıyor da ondandır… o ay, bize gelmiyorsa eyere bağlanmışız da ondan gelmiyor.<sup class="calibre2"><a href="../Text/divanson_split_314.html#footnote-800-99" id="footnote-800-99-backlink">[99]</a></sup></p>

  <p class="normal">Gönül görünüşte sevgiliyle buluşamamış; bu yüzden de ciğerinde su yok ama dostun keremiyle birleşmişiz, suyla ciğer gibiyiz biz.</p>

  <p class="normal">Mühendis, can için gizli bir ev yaptı; içyüzde mühendisle o evin hesaplarını sayıp duruyoruz.</p>

  <p class="normal">Süleyman gibi bizim başımıza da taç korsa, biz de karınca gibi ona şükretmek için kemer kuşanırız.</p>

  <p class="normal">Güneş bize zekât yolladı; bu yüzden de Ay mıyız Ay, Ay mıyız Ay.</p>

  <p class="normal">O deniz bir buluttur yolladı bize; o yüzden de inci miyiz inci, inci miyiz inci.</p>

  <p class="normal">Ardında güz olmayan ilkbahar yüzünden hepimiz de yeşermişiz, boy atmadayız, büyümedeyiz; tıpkı selvi gibi, ağaçlar gibi hani.</p>

  <p class="normal">Can gündüze benzer, bedenimizse gecedir… biz ikisinin ortasındayız; gündüzle gece yüzünden seher çağına dönmüşüz.</p>

  <p class="normal">Hoca, ben sustum; fakat sakın sarhoş olarak bize bakma; çünkü “iki büyük nesnenin biriyiz” biz.</p>

  <h3 class="h2baslik" id="calibre_toc_2965">XCVI</h3>

  <p class="normal">Mâderem beht bodest-o pederem cûd-o kerem</p>

  <p class="normal">Fereh ibni’l fereh ibni’l fereh ibni’l ferhem</p>

  <p class="normal">Anam baht, babamsa cömertlik, bağış… genişlik oğlu genişliğin oğlu genişliğin oğlu genişliğim ben.</p>

  <p class="normal">Şimdicek neşe beylerbeyi kutlulukla gelir çatar. Bu şehir de, bu ova da orduyla, davulla, bayrakla doldu.<sup class="calibre2"><a href="../Text/divanson_split_315.html#footnote-800-100" id="footnote-800-100-backlink">[100]</a></sup></p>

  <p class="normal">Bir kurda rastlasam ay yüzlü Yusuf olur… bir kuyuya girsem İrem bağı kesilir.</p>

  <p class="normal">Nekeslikten gönlü demire, taşa dönen kişi, benim kapımda cömertlikte, bağışta vaktin Hâtem’i olur.</p>

  <p class="normal">Toprak bile avcumda altın oluyor, ham gümüşe dönüyor… artık altın, gümüş fitnecisi nasıl vurabilir yolumu?</p>

  <p class="normal">Öyle bir güzelim var ki güzel kokusundan duyuluveriyor… zâti put taştan bile olsa, güzelse can kabul eder gider.</p>

  <p class="normal">Başın sağ olsun; onun genişliği yüzünden gam öldü gitti; öyle bir kılıç nasıl olur da gamın boynunu vurmaz?</p>

  <p class="normal">O sitemle dilediğinin gönlünü alır… böylesine zulmün, bu çeşit sitemin kulu kölesi olsun adaletler.</p>

  <p class="normal">O ne bendir ki yüzde bir göründü mü hemencecik dayı amcaya yabancı olur gider.</p>

  <p class="normal">Yeter bulur da susmak istersem tamamını sen söyler, sen anlatır mısın dedim; evet dedi.</p>

  <h3 class="h2baslik" id="calibre_toc_2966">XCVII</h3>

  <p class="ortayazi">“Tercî-i Bend”</p>

  <p class="normal">Hele reftîm-o gerânî zi cemâlet bordîm</p>

  <p class="normal">Rûy ezincâ be cihânî ecebî âverdîm</p>

  <p class="normal">Hele gittik, senin güzelliğinden de değerli bir hâtıra aldık, götürdük. Yüzümüzü burdan bir şaşılacak dünyaya çevirdik.</p>

  <p class="normal">Dost zehirle dolu bir kadeh sundu; zehir, değil mi ki onun elinden geliyor, neşeyle içiverdik.</p>

  <p class="normal">Gönlümü hoş tut dedi; sana bundan başka yüz can bağışlarım; biz boş yere kimi incittik ki?</p>

  <p class="normal">A canım dedim, mademki bedenimizden can isteyen sensin? Onu verirken kıvranırsam adam değilim.</p>

  <p class="normal">Fidanlarız, topraktayız ama büyümedeyiz, boy atmadayız… yüzümüz sarıysa korkacak mıyız? Padişah bizimle.</p>

  <p class="normal">İçyüzde göğün üstündeyiz; beden bakımından yerin altında… görünüşte öldük ama gerçekte dirilmişiz biz.</p>

  <p class="normal">Dünyadaki derman dert arar, hasta arar… bizse dermandan kesilmişiz de dertle dost olmuşuz.</p>

  <p class="normal">Can arı duru bir ayna, beden o aynada bir toz… güzelliğimizi gösteremiyor; çünkü tozun altındayız.</p>

  <p class="normal">İki evdir şu, iki konak; ikisi de onun mülkü… Ona hizmet et, hizmet ettik diye bu hizmetle övün.</p>

  <p class="normal">Yüzün (ruhun) gönül atına bindi mi, şah kesiliriz; kadehin geldi mi, tortuluysak bile sâf bir hale geliriz.</p>

  <p class="normal">Şarap sunan sen olduktan sonra bütün sarhoşlar bizimle övünsün… Besleyen sen olduktan sonra arık olsak bile semiririz.</p>

  <p class="normal">Hadi, tercî beytiyle kuşdili söyle… dille söylemezsen can yolundan anlat.</p>

  <p class="ortayazi">*</p>

  <p class="normal">Dünyaya geldi de iki günceğiz bize yüz gösterdi; bu dünyadan öylesine çabuk gitti ki kimdi, bilemedim ben.</p>

  <p class="normal">Tanrı için a aziz yüce konuk dedim; sana inananları ne de çabuk Tanrı’ya emanet edip gidiyorsun.</p>

  <p class="normal">Şu dünyada dedi, kim bir ak gün görmüştür ki gök kubbeden kara su yağmasın üstüne.</p>

  <p class="normal">Bizi çekmek, bizi yola salmak için o varlığın temelinden çavuş üstüne çavuş gelip durmada.</p>

  <p class="normal">Bedenine, gönlüne gelen her gam, her zahmet vade verilen zamanı hatırlatmak için kulaklarınızı çeker, burar.</p>

  <p class="normal">* Yarı ömrün şikâyetle geçer, yarı ömrün şükürle… övüşü, sövüşü bırak da Makaam-ı Mahmud’a yüz tut.</p>

  <p class="normal">Ne olmayacak şeyle uğraşıp durursun; bu geldi, şu gitti dersin; işe iş katman pişmanlıktan başka bir şeyi arttırmaz.</p>

  <p class="normal">Akıl bahçesine ayak bas da eminlik ara, kurtuluş dile; armut ağaçlarının altına geç, başını koy, ayağını uzat.</p>

  <p class="normal">Sen silkmeden de yel düşürür armutları, kim ağzını açarsa ağzına düşer hem de.</p>

  <p class="normal">Vefalı kerem sahibinin verdiği rızık budur işte; hem de elinden, ağzından kimsecikler alamaz o rızkı.</p>

  <p class="normal">Öldü gitti; ayakta duruşu ne kısa da, secdeye kapanışı ne uzun demesinler diye ayakta durmadayım, ölmemişim.</p>

  <p class="normal">Zulümden de, acıtıştan da arı olan bu rızkı anlamak için kulağını aç da tercî beytini dinle.</p>

  <p class="ortayazi">*</p>

  <p class="normal">Gül gibi gülerek düştük fidandan; can bağışlayan padişaha da canımızı feda ettik.</p>

  <p class="normal">* İnsan, yaratılış rahminden iki kere doğar… biz de dünya anasından doğduk ya; işte bu ikinci doğuşumuz.</p>

  <p class="normal">Sen daha ana rahmindesin; bizi göremezsin… nereye düştüğümüzü gören, anasından doğmuş olandır.</p>

  <p class="normal">Ağlayıp bağırmak, yakınların dertlerine düşmek, hep bu rahmin verdiği zahmetlerdir; bu zahmetlere uğrayan kişi ölmediğimizi, üstelik de yaratılıp doğmakta olduğumuzu ne bilecek?</p>

  <p class="normal">Zindanda olan, dünya nedir, ne bilsin? Hemedan (her şeyi bilen), bu Bağdat’dan olduğumuzu bilir ancak.</p>

  <p class="normal">Bizi ansan da gene bir hayale bakarsın; bir hayal görürsün sen… Bizse ne hayaliz, ne şekliz, ne de anılmaya zebunuz.</p>

  <p class="normal">Fakat bizi ararsan neşeler, sevinçler yanında ara… çünkü biz sevinç dünyasının hoşluk şehrinde yer yurt edinmişiz, konaklamışız.</p>

  <p class="normal">Neşe sanatını Tanrı’dan öğrenmişiz; bu sanata Tanrı düşürmüş bizi… O görülmemiş afsunda da Mesîh gibi ustayız biz.</p>

  <p class="normal">Ölmek de bizim harcımız, dirilmek de… İkisi de güzel bir yurdumuz bizim; acemice korkmayız; hoşuz, râm olmuşuz.</p>

  <p class="normal">* “Aralarında merhametlilerdir” âyeti geldi mi, suya benzeriz, “Küfür ehline karşı da çetindir onlar” dendi mi de demiriz.</p>

  <p class="normal">Birden bine dek; hangi hayali yonarsan yon, sayıya sığar; şunu bil ki biz sayıdan, hesaptan dışarıyız.</p>

  <p class="normal">* Hangi isteğin peşine düşersen padişahtan bir karşılık vardır sana… Aksırık gibi hani; aksırdın mı, ardından Tanrı rahmet etsin sözü gelir.</p>

  <p class="ortayazi">*</p>

  <p class="normal">Sağlık, esenlik arayan akıl, acı şerbeti bile içer… artık tatlı bir ilaç olan şerbete ne dersin?</p>

  <p class="normal">Âşıklar sevgililerinden yüzlerce cefa çekerler… ya sevgili güzel olursa, iyi huylu olursa iş ne hale gelir?</p>

  <p class="normal">Öylesine bir ayrana düştün ki sonu yok… ardına bakma da iki dünyadan da el yu.</p>

  <p class="normal">* Bu kadir gecesi o kadar uzun ki sabahı bir türlü ağarmıyor… Sana verilen beratın adı da “Erler var, gerçeklediler” âyeti.</p>

  <p class="normal">Mademki bu denizden dışarı çıkmana ümit kalmadı; bundan sonra küp, testi aramak ahmaklıktır.</p>

  <p class="normal">Bu baht gökten gelir, topraktan yapılmış dünyadan değil… bu baht işi, yıldız yüceliği; pazı gücüyle olacak iş değil bu.</p>

  <p class="normal">Böyle bir yüzü gördün mü, gözün aydın oldu gitti… gözün yüzünden ardını da görür, tanır.</p>

  <p class="normal">İşin sonunda ödülü alan kişi, önden de coşkundur, sevdalara düşmeyi arar durur.</p>

  <p class="normal">Bir sedef var, inci havasıyla döner durur; fakat göğsü bir yarıldı mı, görür ki inci kendisindeymiş.</p>

  <p class="normal">Kıvırcık saçlarını görünce külâhından vazgeçer güzel… evini bulan, artık nerde, nerde demez.</p>

  <p class="normal">Akılsız bile olsa akıl dertdeş olur ona… cevizler pek güzel; herhalde içleri dolu olmalı.<sup class="calibre2"><a href="../Text/divanson_split_316.html#footnote-800-101" id="footnote-800-101-backlink">[101]</a></sup></p>

  <p class="normal">Kır da içini çıkar, tercî beytini oku… yüzü yoktur ama kale burcundan geçmiş gitmiştir o.</p>

  <h3 class="h2baslik" id="calibre_toc_2967">XCVIII</h3>

  <p class="ortayazi">“Tercî-i Bend”</p>

  <p class="normal">Hele hîzîd ki tâ hîş zi hod dûr konîm</p>

  <p class="normal">Nefesî der nezer-i hoş-nemekon şûr konîm</p>

  <p class="normal">Hele kalkın da kendimizi kendimizden uzaklaştıralım… bir solukcağız tatlı tuzlu, alımlı güzellerin tapısında bulunalım da tatlı tuzlu olalım.</p>

  <p class="normal">Hele kalkın da sarhoş, hoş bir halde el çırpalım; gamı da, gamın hayalini de tümden mezara gömelim.</p>

  <p class="normal">Vehim yol arayanları hasta eder gider; bizse bir kavgaya girişelim, bir gürültü koparalım da vehmi hasta edelim.</p>

  <p class="normal">Koruklar üzüm oldu; şimdi hep üzüm yiyelim… herkesin benzini de, tutalım, üzüm şarabı haline getirelim.</p>

  <p class="normal">* Balarısına gelen vahiy dünyayı tatlılaştırdı; bize Fetih sûresi geldi; düğün edelim.</p>

  <p class="normal">Kılavuzlar düzenle genişliğin yolunu vurmadalar, biz onları tutalım, yollarını vuralım da hepsini çırçıplak soyalım.</p>

  <p class="normal">Kışın kırıp geçirdiği kişilerin canlarına güneş hararetini verelim… İzin alalım da dünyalar bağışlayan padişahın işine gücüne koyulalım.</p>

  <p class="normal">Şu güzel, hileyle, düzenle öldürdü bizi; bundan böyle onun gibi yüzlercesini yaralayalım, eşinden dostundan ayıralım.</p>

  <p class="normal">Şimdiye dek bekçiydi, hırsızlığını gösterelim ona… beydi, onu kul köle edelim, buyruk altına alalım.</p>

  <p class="normal">Herkes onun sitem pençesiyle ağlayıp inledi; onun kemiklerini berbat yapalım, tambur haline sokalım.</p>

  <p class="normal">Kimya geldi, gamların hepsi neşe oldu; biz de bundan böyle gölge gibi o ışığın hizmetinde bulunalım.</p>

  <p class="normal">Ordunun azıksızlarının hepsini de padişah yapalım; bütün kara şeytanları melek haline getirelim, huri şekline sokalım.</p>

  <p class="normal">Her solukta ateşe nur elbisesi bağışlayalım; dağların hepsini de Tur’a döndürelim.</p>

  <p class="normal">Dünya padişahının buyruğu şöyle yazılmış: Bundan böyle her gazele bir tercî sebep olmalı.</p>

  <p class="ortayazi">*</p>

  <p class="normal">Kalk, hepimiz de el çırparak oyuna girelim… erlikle hepimiz de karıların ellerinden kurtulduk.</p>

  <p class="normal">Dünya padişahının bağını bahçesini açtılar; haydin, gelin… her yanda güzellerin cefası, her yan elmalık.</p>

  <p class="normal">Zehrin şeker olduğu yerde şeker ne gerekir? Koyunun çobanlık ettiği yerde çobana ne ihtiyaç var?</p>

  <p class="normal">Herkes semirmede, yetişip gelişmede, büyüyüp boy atmada… çünkü iki yaşını doldurmuş erkek deve yavrusu, o arslanın başına dudaklarını koydu.</p>

  <p class="normal">* Dünya padişahının konuğuna mahsus bu nimet; ye… ne beyin ıktâındandır, ne filânın vergisi.</p>

  <p class="normal">Bir güneştir bu ki her pencereden girdi, her dama vurdu… artık aşağılara inip gizlice suç işlemek gerekmez.</p>

  <p class="normal">Neden korkalım? Güneş değersiz bir askeri onun; kalkanı da ışıktandır, kılıcı da.</p>

  <p class="normal">Bunların hepsi de geçti gitti; yüzünün yalımları var olsun… çünkü senin yüzünü görende baş, can kaydı kalmaz.</p>

  <p class="normal">O ateşten canımda bir alev var ki o alevin kökündendir şu dilim benim.</p>

  <p class="normal">Fakat her ikisi de senin ayrılığınla yanıp kavrulmada, kıvranıp durmada… bana inanmıyorsan gel de aman seslerini kendin duy.</p>

  <p class="normal">Sütü tatmadıysan nasıl gelişip yetişiyor; bir seyret… oku görmediysen yay sesini işit.</p>

  <p class="normal">Göz, bakmakla ona benzer bir şekil göremez… zâti padişahın şeklini, resmini kimsecikler görmemiştir ki.</p>

  <p class="normal">Fakat gene göz dayanamaz, onu görmek ister; gökten balığa dek her yana bakar, her yanda dolaşır durur.</p>

  <p class="normal">Hele; hangi Güneş, hangi Ay var ki senin Güneş’inden, senin ay yüzünden iyi olsun; Güneş de neymiş, Ay da ne? Sen noksan sıfatlardan münezzeh Tanrı kapısından şarap al da halka sun.</p>

  <p class="ortayazi">*</p>

  <p class="normal">Kulluğumu, hizmetimi çabuk unuttun… vefasız değilsin; gitme a yeşilliğin canı.</p>

  <p class="normal">Bir gün olsun, benim bir dostum vardı demedin… dostum, adımı anmadan, benden söz açmadan pek çabuk ağzını yumdun.</p>

  <p class="normal">Sütle şeker gibi sözler söylemiştin; şarapla süt bahane olmuştu; eş dost olmuştuk.</p>

  <p class="normal">Senin yüzünden sarhoş olup da bir kadeh kırdıysam ne çıkar? Keremde, güzel huyda bal denizi değil misin sen?</p>

  <p class="normal">Bir ipe benzeyen saçların şu tuzağa düşmüştür ama o ipi uzatan elin, beş parmağının her büklümüyle yüzlerce canı, yüzlerce gönlü kırar geçirir.</p>

  <p class="normal">Kerem yelin esmedikçe can açamaz… Yakub’un gözü gömleği gözler durur.</p>

  <p class="normal">Yusuf gibi bir kuyuya düşmesem o kuyunun dibine bir ip uzatmaktan âciz değilsin ya.</p>

  <p class="normal">Sen bir güneş değil miydin; bense gündüz yıldızına benzemez miydim? Tıpkı bir mum değil miydin sen; bense âdeta bir leğen değil miydim sana?</p>

  <p class="normal">Ey abıhayat, ey seher yeli, sen olmadıkça gül bahçesinin ağzı güler mi, yaseminin yanağı tazeleşir mi hiç?</p>

  <p class="normal">Tanrı soluklarıyla Rûhullah üfürülmezse Meryem’e benzeyen şekerkamışları gebe kalmaz.</p>

  <p class="normal">Yolun bir mezara uğrarsa, ayağın bir mezara bassa, ölü hemencecik kefenini yırtar da ayağına kapanır; bu değil misin sen?</p>

  <p class="normal">* Altı yüz yıldır canlara sâkîlik etmez misin? Beden zahmeti olmaksızın hep senin çenginin ten-ten nağmeleri gelip durmaz mı?</p>

  <p class="normal">Şiirin özü olan birkaç beyit kaldı; fakat büyüklüğü yüzünden ağza sığmıyor; bu sözleri sen söyle.</p>

  <p class="normal">Hele ben aşk çalgıcısıyım; başkalarıysa altın çalgıcısı; benim tefim aşk defteri; onların tefleriyse ıslak tef.</p>

  <h3 class="h2baslik" id="calibre_toc_2968">XCIX</h3>

  <p class="normal">Rûz-ı onest ki mâ hîş ber on yâr zenîm</p>

  <p class="normal">Nezerî sîr ber on rûy-ı çu gol-nâr zenîm</p>

  <p class="normal">O güzel sevgiliye sarılacağımız gün, tam bugün… O nar çiçeğine benzeyen yüzünü bir doya doya seyredelim.</p>

  <p class="normal">Müşteri gibi, ay yüzlümüzün saçlarını tutalım; bütün çarşıya pazara bir gürültüdür salalım.</p>

  <p class="normal">Seher yeli gibi o gül bahçesine bir düşelim de bütün güllerin yenlerini, yakalarını açalım, yaseminlerin saçlarını okşayalım.</p>

  <p class="normal">Bir soluk, testiyi kıralım; bir soluk, kâseyi başımıza dikelim… testi gibi hepimiz de meyhanecinin küpünün başına konalım.</p>

  <p class="normal">Kadeh sunuluyor diye niceye bir mektup okuyup duracağız? Mektubu sarığımızın arasına sokalım artık.</p>

  <p class="normal">Devlet çengi, yüzünün ışığıyla düzeldi; artık uda bir iki mızrap vurmamız nasip oldu.</p>

  <p class="normal">Köpürüp coşma çağı geldi; durup bekleme, gözetleme zamanı geçti; sarhoşuz biz, ne biliriz ne kadar coştuğumuzu, ne biçim köpürdüğümüzü?</p>

  <p class="normal">Tertemiz kardeşlerin avcunda toprak bile altın oluyor… artık şu gaddar dünyanın gözüne toprak saçalım.</p>

  <p class="normal">İplerle bağlamışlar da sağ yana çekiyorlar bizi… Biz de artık varalım, sırlar ülkesinde zevk çadırını kuralım.</p>

  <p class="normal">Dünya ateş yüzlü birinin yüzünden aydınlandı, hoş bir hale geldi; kalk, artık kazancı da ateşlere verelim, işi gücü de.</p>

  <p class="normal">Gönlümüzden bir şimşek çaktırırsak, dağa, bayıra bir yıldırım düşürürsek dağ da Tur Dağı gibi paramparça olur da dirilir, bayır da.</p>

  <p class="normal">Geri kalanını sen söyle; çünkü senin gibi biri varken söz halkasını vurmamız hem soğuk bir iştir, hem yazık doğrusu.</p>

  <h3 class="h2baslik" id="calibre_toc_2969">C</h3>

  <p class="normal">Çend hosbîm sebûhest selâ berhîzîm</p>

  <p class="normal">Âb-ı rehmet hesetânîm-o ber âteş rizîm</p>

  <p class="normal">Ne vakte dek uyuyacağız? Sabah şarabı içme çağı, haydin, kalkın… Rahmet suyunu alalım da ateşe serpelim.</p>

  <p class="normal">O gökleri dolaşan yelesi, kuyruğu kara, doru Arap atına gem vurmamızın, eyer takmamızın tam çağı; ne diye tutmuyoruz onu.</p>

  <p class="normal">Tutalım da kara arslanların bulunduğu ormana doğru bir hoş sürelim; arslan avcısı kesilelim; korkmayalım kara arslanlardan.</p>

  <p class="normal">Yiğitlik gösterelim de dünya zindanının kapısını koparalım… aşk şahnesi bizimle beraber; kimden çekinecekmişiz?</p>

  <p class="normal">Gam gecesinin Zencilerini darağacına çekelim… savaşa girdik de ayak diredik mi Zenci kimmiş, Rum kim oluyormuş?</p>

  <p class="normal">Kafatasından başka bir şeyi kadeh diye kullanmayalım… her kazanın çevresinde dolaşmayalım; kepçe değiliz ya.</p>

  <p class="normal">Öküz’ü ahırdan çıkaralım, Arslan burcuna doğru sürelim… değil mi ki bu bostandayız; çare yok, eşek kafası da bulunacak.</p>

  <p class="normal">Kafdağı’na vuran şu gerçekler dalgaları bizde coşar, kabarır da ta oraya dek varır; ark biziz çünkü.</p>

  <p class="normal">Yeniay gibi inceciğiz ama dolunay bizim; şu dehlizdeyiz ama başköşe bizim.</p>

  <p class="normal">Biz yüz gösterdik mi, gül yüzlüler de yüz gösterirler… o bahçe de ilkbaharız biz, güz değiliz.</p>

  <p class="normal">Nazlanır da nesiniz siz deriz; her şey secdeye kapanır, hepsi de sana karşı hiçbir şey değiliz der.</p>

  <p class="normal">Gül yüzlüyüz ama sizin güzelim yüzünüze karşı yüzü yunmamış pis, hiçbir şey anlamaz, iyiyi kötüden ayırt etmez biriyiz derler.</p>

  <p class="normal">Tibet ceylanları yayılmak için geldiler; çünkü bugün tümden misk kesilmişiz, amberler damlatmadayız.</p>

  <p class="normal">Arılık kadehini sundu mu, herkese saçalım, dökelim… Belâ mıhını çaktı mı, eşekler gibi ayak diremeyelim, inada kalkışmayalım.</p>

  <p class="normal">Ezel güneşinin ışığı başımızda parlıyor, başımıza kuvvetle vuruyor; o yüzden başımız dik.</p>

  <p class="normal">Talihimizin yıldızı güneş; artık yıldız da kim oluyor? Gece gündüz Tanrı Şems’inin gözü önündeyiz biz.</p>

  <h3 class="h2baslik" id="calibre_toc_2970">CI</h3>

  <p class="normal">Vakt-ı on şod ki be zencîr-i tu dîvâne şevîm</p>

  <p class="normal">Bendrâ berguselîm ez heme bigâne şevîm</p>

  <p class="normal">Zincirinle deli divane olacağımız çağ geldi çattı… bağları koparalım, herkese yabancı olalım.</p>

  <p class="normal">Can bağışlayalım; bundan böyle bu çeşit canın ayıbını yüklenelim… evi yakalım da ateş gibi meyhaneye koşalım.</p>

  <p class="normal">Coşup köpürmedikçe şu dünya küpünden dışarı çıkamayız… artık o sağrağın, o kadehin dudağına nasıl eş dost oluruz biz?</p>

  <p class="normal">Doğru sözü deliden duy: Ölmedikçe er olduğumuzu sanma sakın.</p>

  <p class="normal">Büklüm büklüm kutluluk saçlarında başımızın tarağın başından da daha aşağıda olması gerekir.</p>

  <p class="normal">Şu yokluk yolunda tohum gibi yerlere dökülüp saçılırsak, bağ da bahçede ağaç gibi boy atar, kol kanat açarız.</p>

  <p class="normal">Taşız ama mührünün uğrunda yumuşar, muma döneriz… mumuz ama ışığın için pervane kesiliriz.</p>

  <p class="normal">Şahız ama senin için ruh gibi düz yürürüz de şu satranç tahtasında ferzin gibi akıl fikir ıssı oluruz.</p>

  <p class="normal">Aşk aynasının yüzüne varlık soluğumuzu vermeyelim… değil mi ki yıkık bir yer haline geldik, definene mahrem olalım bâri.</p>

  <p class="normal">Gönül masalı gibi elsiz-ayaksız kalalım da masal gibi âşıkların gönüllerinde yer yurt edinelim, gönüllerde konaklayalım.</p>

  <p class="normal">O mürit olursa biz de muradımıza erişiriz; anahtarımız o olursa baştan başa diş kesiliriz.</p>

  <p class="normal">Mustafâ, gönlümüzü yol etmez, gönlümüzde olmaz, gönlümüze dayanmazsa, feryat etsek de, Hannâne direğine dönsek yeridir.</p>

  <p class="normal">Hayır… Sus; çünkü geceleyin köşke yöneldik mi, bekçiye susarak yol vermemiz gerekir.</p>

  <h3 class="h2baslik" id="calibre_toc_2971">CII</h3>

  <p class="normal">Dem be dem ez reh-i dil peyk-i heyâleş resedem</p>

  <p class="normal">Tâbeşî nov be nov ez hosn-o cemâleş resedem</p>

  <p class="normal">Soluktan soluğa gönül yolundan hayal çavuşun gelip çatıyor bana… yeniden yeniye güzelliğinden bir parıltıdır geliyor bana…</p>

  <p class="normal">Yarabbi, bu zevk, bu neşe kokusu cennetten mi geliyor; yoksa buluşma, kavuşma gününden esip gelen bir yel mi?</p>

  <p class="normal">Neşeden aklımı fikrimi şaşırttı; aşktan mı geliyor bu; yoksa ululuğunun şarabıyla dolu bir kadeh midir bana sunulan?</p>

  <p class="normal">Aşktan uçup gelen bir doğan mı, yoksa onun kanatlarıyla uçup bana ulaşan güvercin yavruları mı?</p>

  <p class="normal">Baş çekenler, gizliliğin alanından geliyorlar bana; bütün bu yardımlar ona bağışladığı halin tadından geliyor bana.</p>

  <h3 class="h2baslik" id="calibre_toc_2972">— N —<br class="chapter"/>
  CIII</h3>

  <p class="normal">Mekon ey dost zi covr in dilem âvâre mekon</p>

  <p class="normal">Cân-o ser kesd-i ser-i in dil-i gem-hâre mekon</p>

  <p class="normal">Etme dostum, cefalar ederek başıboş, yersiz yurtsuz bırakma şu gönlümü… armağan olarak canımı al, ciğerimi paramparça etme benim.</p>

  <p class="normal">Sana gönül vermiş, gamlar yiyen âşık pek çoktur… canın için, başın için, şu gamlar yiyen gönlüme kastetme.</p>

  <p class="normal">Bana, çaresizliğime bir acıyış gözüyle bak… Senden başka çaremi bulan biri varsa bırak beni, çaremi bulmaya uğraşma.</p>

  <p class="normal">Gönül senin ateş tapınağının karşısında bir şişecidir; gönlünü benim sırça bir şişeye dönmüş gönlüme karşı sert bir hale sokma.</p>

  <p class="normal">Her solukta cefacı ayrılığın soluk soluk ayrılıklar üfürüyor bana… korkusuzca üfle ama cefa etme.</p>

  <p class="normal">Boğum boğum bedenim beşiğe benziyor, gönülse tıpkı çocuk… Kucağına al, boyuna beşikte bırakma onu.</p>

  <p class="normal">Canımı güneş yüzünün karşısında zerre gibi oynat; gece gibi canımı her yıldıza bağlama.</p>

  <p class="normal">Gaddar dünyanın hileden, düzenden iki yüz başı var; başımı şu gaddar dünyaya bağlama benim.</p>

  <p class="normal">Hârût, Mârût gibi yüzlercesi, büyüsüyle bağlanmış kalmış… beni şu büyücü cadıya bağlatma.</p>

  <p class="normal">Şu nefsin bir günlük şarabının sonsuz bir mahmurluğu var… kendine gel de beni bu hain meyhanecinin şarabına susatma.</p>

  <p class="normal">İlk oyunda mat ettin beni; çoğaltma oyunu bâri… bir uğurdan mat oldum gitti, on kez mat etmeye kalkışma beni.</p>

  <p class="normal">Nâsût âlemindeki bütün düzenbazlıklar senin Lâhût âleminden… Artık bu düzenbaz kâfire yardım etme.</p>

  <h3 class="h2baslik" id="calibre_toc_2973">CIV</h3>

  <p class="normal">Heme hordend-o behoftend-o tehî geşt veten</p>

  <p class="normal">Vekt-i on şod ki derâyîm herâman be çemen</p>

  <p class="normal">Hepsi de içti, sızıp uyudu; yurt bomboş kaldı… Salına salına çayırlığa çimenliğe dalmanın tam çağı.</p>

  <p class="normal">Herkes içti, gitti; biz sağ olalım… zâti zamanın gönlüyüz, canıyız, zamanın kumandanı.</p>

  <p class="normal">Abıhayat sen olduktan sonra kimdir ölümsüz kalmayan? Güzelim put sen olduktan sonra herkes şaman kesilir.<sup class="calibre2"><a href="../Text/divanson_split_317.html#footnote-800-102" id="footnote-800-102-backlink">[102]</a></sup></p>

  <p class="normal">Aşk alnımıza eziyetler, mihnetler yazdı; sevgi, fitneler üstüne fitneler takdir etti bize.</p>

  <p class="normal">Genişlik geldi de dünya işkillerinden kurtulduk… salt can, artık lûtuflar, ihsanlar gül bahçesine uçar gider.</p>

  <p class="normal">A devem, gel, ıh buraya; güzel bir konak yeri burası… sulak, verimli, bolluk, tam deve yatağı.</p>

  <p class="normal">* “Rızklanırlar, genişlerler,” biz de içelim o şarabı, yiyelim o mezeyi… “Gerçeklik konağı” âşıklara konak oldu, yurt oldu.</p>

  <p class="normal">Elmanın eteğini tutalım da şeftaliye doğru çekelim… gonca gülden birkaç söz duyalım da yasemine götürelim.</p>

  <p class="normal">* Bana şarap sundun mu, edebe uymamı hiç isteme; şeriat bile sarhoşa had vurmaz; sen de vurma bana.</p>

  <p class="normal">Edebe uymak da elimde değil, edepsizlik de; ne yapayım? Sarhoş deveci ipimi tutmuş, deve gibi çekiyor beni.</p>

  <p class="normal">Bülbül aşkla gülden bir öpücük umdu da dedi ki: Şekerkamışını kır da gönlümü kırma benim, ne olur?</p>

  <p class="normal">Gül, benim sırrım çocukların harcı değil dedi; çocuğa “ebced, hevvez, huttî, kelemen” gerek.</p>

  <p class="normal">Bülbül, öpücük vermezsen dedi, bâri aşk şarabını sun… gül, onu da vermeyeceğim dedi, hadi var git, hüzünlere dal.</p>

  <p class="normal">Bülbül, öyleyse dedi, ben de seni tenenen ten-tenenen ten-tenenen ten-tenenen diye tefle, berbatla âleme yayayım da gör.</p>

  <p class="normal">* Gül, geceleyin tas çalma; herkes uyanır… Ay mı tutuldu ki gürültüye patırtıya kalkışıyorsun dedi.</p>

  <p class="normal">Bülbül, tas çalmasam da dedi, fitne dokuz aylık… çaresiz fitneler doğacak, gece gebe.</p>

  <p class="normal">Dal da, yaprak da titriyor, gönlüm de… yaprağın titreyişi yelden; gönlümün titreyişi Huten güzelinin yüzünden.</p>

  <p class="normal">Gülle lâlenin yüzleri haber veriyor bana… şu leğenin altında bir mum gizli.</p>

  <p class="normal">Çalış, çabala da bilgisizlik leğenini gönlünden kaldır; kaldır da can doğusundan aydın gün belirsin, ışısın.</p>

  <p class="normal">A Tebrizli Şems, can doğusundan doğ; çünkü senin güneşin can; bütün dünyaysa beden.<sup class="calibre2"><a href="../Text/divanson_split_318.html#footnote-800-103" id="footnote-800-103-backlink">[103]</a></sup></p>

  <h3 class="h2baslik" id="calibre_toc_2974">CV</h3>

  <p class="normal">Cân-ı heyvan ki nedîdest be coz kâh-o eten</p>

  <p class="normal">Şod zi tebdîl-i Hodâ lâyık-ı golzâr-ı feten</p>

  <p class="normal">Samandan, yayladan başka bir şey görmeyen hayvan canı, Tanrı değiştirmesiyle akıl fikir gül bahçesine lâyık oldu.</p>

  <p class="normal">Tanrı’nın bu bahar mevsiminden başka bir baharı var ki orda ne ölü var, ne puta tapan, ne de put.</p>

  <p class="normal">O baharın yeliyle kuzgun, akdoğana döner; o baharın soluğuyla dişi çaylak arslandan daha iyi, daha yiğit bir hale gelir.</p>

  <p class="normal">Herkes dirildi, şükretmek için ağzını açtı… öpüşler bile ağızlardan gelen zevk, neşe kokusuyla sarhoş oldu gitti.</p>

  <p class="normal">Seher yelinin öyküler, masallar söyleyen eli, güzel kokulu şeylerin bulunduğu kabı çalkadı da çimen çocuklarına güzel huylar öğretti.</p>

  <p class="normal">Sanki yel Cebrâil’dir de ağaçlar Meryem… öylesine bir el oyununa giriştiler ki sanki birisi karı, öbürü koca.</p>

  <p class="normal">Bulut duvak altında güzeller bulunduğunu gördü de Aden incileri, mücevherler saçtı.</p>

  <p class="normal">Kızıl gül neşeden yenini, yakasını yırttı; Yakub’a gömleğin getirilmesi çağı geldi çattı.</p>

  <p class="normal">* Güzelin akıykına benzeyen dudakları güldü, açıldı… Muhammed’e Yemen tarafından Rahman kokusu gelir artık.</p>

  <p class="normal">O Huten güzelinin dağınık saçlarından başka bir şeyle gönül huzur bulmadı; bir hayli dağınık sözler söyledik ama bir karara varmadı.</p>

  <p class="normal">A Tebrizli Şems, doğ, güneş gibi kılıç vur; kalkana benzeyen cana ancak güneşin kılıcı ışık verebilir.</p>

  <h3 class="h2baslik" id="calibre_toc_2975">CVI</h3>

  <p class="normal">Çi şeker dâd eceb Yusuf-ı hobî be lebon</p>

  <p class="normal">Ki şod İdriseş Kaymâz-o Suleymon Balabon</p>

  <p class="normal">* Güzellik Yusuf’u dudaklara ne şeker verdi ki Kaymaz’ı İdris oldu; Balaban’ı da Süleyman kesildi?</p>

  <p class="normal">Şeker dudaklılar onun şekerkamışlığına başlarını ayak yaptılar da gittiler, şaşırıp kalanların hepsi de büsbütün şaşırdı, kalakaldı.</p>

  <p class="normal">Bir kurdun Yusuf’a tamah ettiğini duydular da utançlarından bütün kurtlar çoban kesildi.</p>

  <p class="normal">Gamının derdinde ne hoşluklar, ne tatlar gizli ki derman arayanların hepsi de ilaçtan kaçmaya koyuldu?</p>

  <p class="normal">Her yok olana öz olarak onun varlığı yeter… her edepten çıkana onun sarhoşluğu özür getirir gider.</p>

  <p class="normal">Arifi sebeplere sarılmaktan vazgeçti sanma; sebepsizlere sebep olarak o sebepsizlik yeter zâti.</p>

  <p class="normal">Kalk, bugün neşelilerden, zevklilerden zevk üstüne zevk geldi, neşe üstüne neşe… devlet günü, kutluluk günü bugün.</p>

  <p class="normal">Kızgın gönlümde, kızgın canımda geceleri de, gündüzleri de aşkı övmek, söylemek dileği vardı, bunu kuruyordum.</p>

  <p class="normal">Tebrizli Şems, dün gece sus dedi bana; mademki dudağımıza âşıksın, yum dudağını.</p>

  <h3 class="h2baslik" id="calibre_toc_2976">CVII</h3>

  <p class="normal">Hûy bâ mâ kon-o bâ bîheberon hûy mekon</p>

  <p class="normal">Dom-ı her mâde-herîrâ çü heron bûy mekon</p>

  <p class="normal">Bize alış, hiçbir şeyden haberi olmayanlara değil… eşekler gibi her dişi eşeğin kuyruğunu koklama.</p>

  <p class="normal">Önün de ezelî aşktır, sonun da o olacaktır… artık orospu karılar gibi her gece başka bir kocanın koynuna girme.</p>

  <p class="normal">Öyle bir hevese gönül ver ki gönlünü almayasın ondan… a arslan er, gönlünü her mahalle köpeğine verme.</p>

  <p class="normal">Hani bir yan var, derdi de ordan istersin, devâyı da… gözünü, gönlünü o yana vakfet, her yana bakma, her yana gönül verme.</p>

  <p class="normal">Deve gibi her dikenin dibine koşma… şu bağı bahçeyi, şu baharı, yeşilliği, şu arkı, dereyi bırakma.</p>

  <p class="normal">Kendine gel, hakan padişahlara lâyık bir meclis kurmuş… Tanrı için olsun, şu çöplükte toy verme.<sup class="calibre2"><a href="../Text/divanson_split_319.html#footnote-800-104" id="footnote-800-104-backlink">[104]</a></sup></p>

  <p class="normal">Top-çevgen oyunumuzun beyi meydana geldi; atının peşinde gönlünü de top yap, canını da.</p>

  <p class="normal">Yüzünü iyice yu da aynayı ayıplama… paran geçer akçe olsun da teraziye kusur bulma.</p>

  <p class="normal">Sana dudak verenden başkasına dudak açma… az-çok, sana lûtufta bulunandan başkasına yelip yortma.</p>

  <p class="normal">Güzellerin yüzlerini, kaşlarını, gözlerini yalan bil de ay yüzlü, zıh kaşlı gibi adlar takma.</p>

  <p class="normal">Kerpice verilen yüz de iğretidir, göz de, dudak da… körün karşısında göz kaş cilvelerine kalkışma.</p>

  <p class="normal">Aşkın boyu bosu, ölümsüz çalgı çağanak, ölümsüz semâ’ diye salâ verdi… onun boyunun bosunun önünden başka bir yerde semâ’ etme.</p>

  <p class="normal">Soluk alma, söz söyleme; söylersen bile dudak altından, yavaşça söyle… söz perdedir, hiç olmazsa bir kat olsun perde, yüz kata çıkarma.</p>

  <h3 class="h2baslik" id="calibre_toc_2977">CVIII</h3>

  <p class="normal">Hîç bâşed ki reşed on şeker-o peste be men</p>

  <p class="normal">Nokl sâzed cehet-i in ceger-i heste-i men</p>

  <p class="normal">Acaba o benim şekerim, o benim fıstığım gelecek de bu ciğeri yaralıya meze düzecek mi?</p>

  <p class="normal">A benim yavaşça vurduğum mızrapla damarı, iliği kopan dostum; bütün gücümle nasıl dokunabilirim senin teline diyecek mi acaba?</p>

  <p class="normal">Sağraksız sunduğum şaraptan başı ağırlaşanım; safran gibi sararıp solan lâlem diyecek mi?</p>

  <p class="normal">A benim gönlümü aldırmış, ayağı bağlı garibim, hele nasılsın diye lûtfedip, kerem buyurup eliyle başımı sıvazlayacak mı?</p>

  <p class="normal">O yok olmayan abıhayatla bedenim nasıl cana dönmez; o fışkırıp boy atmış güzelimin yüzünden gönlüm nasıl sıçramaz, yüreğim nasıl çırpınmaz?</p>

  <p class="normal">Ne kadar safları kırdın geçirdin; fakat benim kırık dökük safım gibi bir saf gördün mü hiç?</p>

  <p class="normal">Lâlelik de onun malı mülküdür, çayırlık çimenlik de… fakat benim gül demetime hevesini, özlemini bir bak da gör.</p>

  <p class="normal">Değil mi ki boyuna söylememi istiyor; dudaklarını yum da aşk hikâyelerini kulağına söyle onun.</p>

  <h3 class="h2baslik" id="calibre_toc_2978">CIX</h3>

  <p class="normal">Be Hodâ gol zi tu âmûht şeker hendîhen</p>

  <p class="normal">Be Hodâ kûh zi tu âmûht kemer bendîden</p>

  <p class="normal">And olsun Tanrı’ya, gül, şeker gibi gülmeyi senden öğrendi… and olsun Tanrı’ya, dağ kemer kuşanmayı senden belledi.</p>

  <p class="normal">And olsun Tanrı’ya, benim gördüğümü gökyüzü de görmüştür; görmemişse ne diye başının üstünde dönüp duruyor?</p>

  <p class="normal">A ney dedim, niçin böyle feryat etmedesin? Dedi ki: Soluğunu yedim, feryat etmem şart.</p>

  <p class="normal">A yeniay dedim, böyle eriyip gitmen nedir? Semirmem, serpilmem için ot veriyor bana dedi.</p>

  <p class="normal">Semirmenin faydası arıklaşıp erirken görülür… kazanç için çalışmak, harcamak içindir.</p>

  <p class="normal">Pervanenin kanadı, mumun yalımını bulmaya yarar… onu buldu mu ne kanat ister, ne uçmak.</p>

  <p class="normal">Varlıkların faydaları yoklukta görünür… öyleyse belâdan ağlayıp inlemek gerekmez.</p>

  <p class="normal">Yeter, sus… yaylarından ok yiyedur… çünkü hüner azalmandadır, elbette çoğalırsın da.</p>

  <h3 class="h2baslik" id="calibre_toc_2979">CX</h3>

  <p class="normal">Cennetî kerd cihanrâ zi şeker hendîden</p>

  <p class="normal">On ki âmuht merâ hemçü serer hendîden</p>

  <p class="normal">Bana kıvılcım gibi gülmeyi öğreten, şeker gibi gülüşüyle dünyayı cennete çevirdi.</p>

  <p class="normal">Yokluktan da gönlü hoş bir halde gülerek doğdum ama, aşk bir başka çeşit gülmeyi öğretti bana.</p>

  <p class="normal">Herkese gamsız, mihnetsiz gülüşü göstereyim diye, padişah bana güneş gibi gamsız, pussuz bir gönül verdi.</p>

  <p class="normal">Beni kırsalar bile sedefe benzerim, güler de gülerim… zâti bir genişliğe, bir üstünlüğe ulaşınca gülmek ham kişilerin harcıdır.</p>

  <p class="normal">O her sabahın, her seher çağının canı, bir gece odama geldi de seher gibi gülmeyi öğretti bana.</p>

  <p class="normal">Bulut gibi yüzüm ekşi ama içimden gülüyorum… yağmur yağarken gülmek şimşeğin âdetidir.</p>

  <p class="normal">Potayı ocağa vurdun mu, kızıl altını seyret de ateşte taşın nasıl güldüğünü gör.</p>

  <p class="normal">Altın ateşte güler de sana der ki: Kalp değilsen zarar ettiğin vakit gül.</p>

  <p class="normal">Ecel beyiysen iğreti padişaha, taca, kemere gülüşü var da, ecelden öğren şimdi.</p>

  <p class="normal">İsa huyluysan a hoca, var da şehvet gamına, erkeğe, dişiye gülmeyi ondan öğren.</p>

  <p class="normal">Ümmî Ahmed’in medresesini bir soluk gördüysen yürü, helâldir sana üstünlüğe, hünere gülmek.</p>

  <p class="normal">A yıldız bilgini, Ay’ın bölündüğüne inandıysan kendine de gülmen gerek, Güneş’e, Ay’a da gülmen.</p>

  <p class="normal">Gonca gibi gizli gül; bitkiler çiçek verdiği zaman dalın üstünde gülerler ya, onlar gibi değil.</p>

  <h3 class="h2baslik" id="calibre_toc_2980">CXI</h3>

  <p class="normal">Her kirâ geşt ser ez gaayet-i bergerdîden</p>

  <p class="normal">Sâkinânra heme ser-geşte tevâned dîden</p>

  <p class="normal">Kimin başı döner, baş dönmesi de son kertesini bulursa, oturanların hepsini de dönüyor görür.</p>

  <p class="normal">Kim az görür de yaklaşır, adamların yüzlerine bakarsa, onun şaşı gözlerine gülmek farzdır.</p>

  <p class="normal">Kimin safrası fazlaysa şeker yerken bile ağzı acı duyar.</p>

  <p class="normal">Akıl onun meydanında topal bir eşektir ancak; ama bir olan Tanrı’nın Burâk’ının topalladığını kim görmüştür?</p>

  <p class="normal">A olaylar yüzünden pisliğe düşüp giden, mademki böylesin sen, kıpırdamak lâyık değildir sana.</p>

  <p class="normal">Önce ayağını pislikten çekip çıkarmak, ondan sonra da boyuna göre bir zıbın biçmek gerek.</p>

  <p class="normal">* Delik delmeyi biliyorsan padişahın sarayını del… bir evden bir şey çalacağın vakit de bâri inci çal.</p>

  <p class="normal">İncinin alâmetlerini söyledim ama ne yapayım? Köstebek bakıp seçmeyi bilmiyor ki.</p>

  <h3 class="h2baslik" id="calibre_toc_2981">CXII</h3>

  <p class="normal">Înek on encom-i roşen ki felek çâker-i şon</p>

  <p class="normal">Înek on perdegeyânîki hıred çâder-i şon</p>

  <p class="normal">İşte buracıkta gökyüzünün kendilerine kul köle kesildiği yıldızlar; işte buracıkta aklı çadır edinen perde altına girmiş erler.</p>

  <p class="normal">Düşünce gibi her gönül, konaklarıdır, yurtlarıdır… güneş gibi onların orduları da her eve girer.</p>

  <p class="normal">İlk bakışları dünyayı diriltir; ondan sonraki bakışları zâti hiçbir bakışa sığmaz.</p>

  <p class="normal">Hey gidi hey… nice geceler var ki onların ateşi yüzünden nara atarak, oynaya oynaya üzerlik gibi yanmış yakılmışım, kapılarında sabahı etmişim gitmiş.</p>

  <p class="normal">Onlardan bir koku atamıyorsan benim cüzlerimi kokla… gönlüm de onların amber kokusunu veriyor, canım da.</p>

  <p class="normal">Beynin pek kuru da koku alamıyorsan baş koy yere de onların terütaze düşüncelerini elde et, onların lûtfuna eriş.</p>

  <p class="normal">Zâti canlılarla bitkilerin yaşı, kurusu da nedir ki? Bitkiyi de bırak, hayvanı da; anaları olan yeryüzünü de.</p>

  <p class="normal">Bütün dünya, denizin ancak bir katresine dalmış, boğulup gitmiştir… bir sinek onların şekerkamışlığından ne kadar şeker yiyebilir ki?</p>

  <h3 class="h2baslik" id="calibre_toc_2982">CXIII</h3>

  <p class="normal">Bişnov ez bu’l-heveson kısse-i mîr-i eseson</p>

  <p class="normal">Rindi ez helke-i mâ geşt derin kûy nehon</p>

  <p class="normal">A hevesliler, istekliler, asesbaşının hikâyesini duyun: Bu mahallede halkamızdan bir rint kaçtı, kayboldu gitti.</p>

  <p class="normal">Bir zamandır onu araya araya yandık yakıldık… gece gündüz her yanda yenimizi, yakamızı yırttık.</p>

  <p class="normal">Gene bu mahallede birisi, ansızın izini buldu onun… gelin de görün; bunlar onun kanlara bulanmış elbisesi işte.</p>

  <p class="normal">Zâti âşıkların kanları kurumaz, herdem tazedir… kan da yeni olunca kimin kanıdır, bilirsiniz.</p>

  <p class="normal">Bütün kanlar eskileşir, kararır, kurur… âşıkların kanlarıysa ta sona dek yenidir, gönülden coşar durur.</p>

  <p class="normal">Bu eski bir kan dâvası diye savma başından… âşıkların kanları dünyada ne uyumuştur, ne de uyur.</p>

  <p class="normal">Ancak senin kanlı bakışındır bu bucakta kan döken… nerkis gözlerindir sâkî; koca sağrağı onlardır sunan.</p>

  <p class="normal">Senin bakışındır; sarhoş gelir, gönüller çalar… o katı yürekli, o katı yaylı gelir de canlara kasteder.</p>

  <p class="normal">İhsan buna derler: Ya o kaybolanı tekrar verirsin; yahut da değil mi ki o kayboldu gitti, sen meydana çıkarsın.</p>

  <p class="normal">Şekerler beyinden bir lûtfa erdin mi, şükret a gönül, şeker gibi şekerlerle eri gitsin.</p>

  <p class="normal">Böyle öldürülürsen ölümsüz diri olur gidersin… böylesine öldürülenin canından Tebriz’e selâm götür.</p>

  <h3 class="h2baslik" id="calibre_toc_2983">CXIV</h3>

  <p class="normal">Çün heyâl-i tu derâyed be dilem reks-konon</p>

  <p class="normal">Çi heyâlât-ı deger mest derâyed be meyon</p>

  <p class="normal">Hayalin oynaya güle gönlüme gelince, sarhoş olarak daha ne hayaller ortaya çıkagelir.</p>

  <p class="normal">Hayalin Ay gibi ortada çark urur; öbür hayallerin hepsi de çevre çevre onun etrafında oyuna dalar.</p>

  <p class="normal">O sırada sana çarpan hayal, güneş vurunca parıl parıl parlayan aynaya döner.</p>

  <p class="normal">Sözüm, belki yüz kere gönlümden ağzıma gelen, söyleyemediğim için gene ağzımdan gönlüme giden bir sıfat yüzünden sarhoş olur gider.</p>

  <p class="normal">Sözüm sarhoş, gönlüm sarhoş, hayallerin sarhoş… hepsi de birbirine düşmüş, birbirine bakmada.</p>

  <p class="normal">Nice zamandır hepsi de birbirine ağız sürmede… oysa feryadıyla hayalleri birbirine vurmada, kırıp geçirmede.</p>

  <p class="normal">Hepsi de sanki üzüm tanesi, gönlümse cibre sıkılacak tekneye benzer… hepsi de gülsuyu çıkarılan gül yaprağı; gönlümse dükkân.</p>

  <p class="normal">Gönül ve din salâhından altın alırım, altın döverim… Can gözü açık olanın gözü aydın olsun, gönlü genişlesin derim.</p>

  <h3 class="h2baslik" id="calibre_toc_2984">CXV</h3>

  <p class="normal">Tu sebeb-sâzi-vo dânâyi-i on sultan bin</p>

  <p class="normal">On çi mumkin neboved der kef-i o imkân bin</p>

  <p class="normal">O padişahın sebepler yaradışını seyret, bilginliğini gör… Mümkün olmayan bile onun elinde, onun avcunda nasıl mümkün oluyor; bir bak.</p>

  <p class="normal">Bak da gör; demir onun avcunda mumdan da yumuşak… Bak da seyret, yıldızlar onun yüzünün ışığına karşı gizlenmiş gitmişler.</p>

  <p class="normal">A ıslacık düşünce, gel de düşünce denizine bak… gökyüzünün şeklini gördün; bir de gel, canı seyret.</p>

  <p class="normal">Böyle bir müşteriye can satmadın hâ a eşek? Var da onun gam pazarına git, ot pahasına ucuz ucuz satılan canları gör.</p>

  <p class="normal">Donup buz kesenin oynayışı güçtür; birazcık ısın da kolayca hareket etmeye bak.</p>

  <p class="normal">Bahse giriştin, delil aramaya koyuldun da beynin kurudu, aklın dağıldı… Düşünceyi at hele de kesin delil parıltılarını gör.</p>

  <p class="normal">Sana yardım eden bir terazi var, her şeyi onunla tartmadasın… hele bırak teraziyi de tartıya gelmez, teraziye sığmaz altınları seyret.</p>

  <p class="normal">Bir solukta daracık bir yerdesin; bir solukta geniş bir yerde… Can şarabını iç de ondan sonra her tarafı meydan gör.</p>

  <p class="normal">Şeytan sana büyü yapmış; “Kul eûzü” okuyadur… değil mi ki yeşerdin, tümden gül ol, reyhan kesil.</p>

  <p class="normal">Değil mi ki sen yeşerdin, bütün dünya da yemyeşil olur artık… bedenlerle arazlar arasındaki şaşılacak birleşmeyi seyret hele.</p>

  <p class="normal">Bir soluk çark urursun da başın dönerse gökyüzüne bak da, onu da başın gibi dönüyor gör.</p>

  <p class="normal">* Dünyanın parça buçuğusun, o yüzden de tüme benzersin; sıfatın yenilenince de onu erkândan bil.</p>

  <p class="normal">Erkân elbiseye benzer, yaptıkları şeyse bedendir sanki… niceye bir elbiseye aldanacaksın, insanın bedenini seyret.</p>

  <p class="normal">İnancın yüzünü ibadet aynasında seyret; perdeyi kaldır da imanın parıltısına bak.</p>

  <p class="normal">Âşık olmuşsan güzellik ara, lûtuf, ihsan değil… Yok, zamanın Abbas’ıysan otur da lûtuf bekle, ihsan gözet.</p>

  <p class="normal">Padişahıma yalvardım, bundan böyle o söyleyecek artık… denizi bir coştu, köpürdü mü, sonu gelmez incileri seyret.</p>

  <h3 class="h2baslik" id="calibre_toc_2985">CXVI</h3>

  <p class="normal">Ey zi hicrân-ı tu morden tereb-o râhet-i men</p>

  <p class="normal">Merk ber men şode bî tu mesel-i şehd-o leben</p>

  <p class="normal">A benim güzelim, senin ayrılığınla ölmek zevktir, neşedir bana… Sen olmadıktan sonra ölüm süttür, baldır bence.</p>

  <p class="normal">Susuz kalmış balık, zayıf cancağızı bedeninden ayrılıncaya dek kupkuru kumun üstünde çırpınır durur.</p>

  <p class="normal">Acı su deniz hayvanlarına abıhayattır; kuru şekerse mezardan, kefenden beterdir onlara.</p>

  <p class="normal">Parça buçuğun çekilip tümüne gitmesi oyun değil… nice peygamber yer yurt için ağladı durdu.</p>

  <p class="normal">Yurdunu, doğduğu yeri bilmeyen çocuk dadı ister ancak… ona ha İstanbul<sup class="calibre2"><a href="../Text/divanson_split_320.html#footnote-800-105" id="footnote-800-105-backlink">[105]</a></sup> olmuş, ha Yemen.</p>

  <p class="normal">Yıldızların yayım yeri gökyüzü olmuş… hayvan da selvi gibi, yasemin gibi toprağa tapar.</p>

  <p class="normal">Şu feryattan ağzımı yummadayım ama suyun içinde ağzını kapamak da mümkün değil.</p>

  <p class="normal">Kurbağanın canı sudandır, havadan değil… deniz hayvanlarının hepsinin de işi gücü budur.</p>

  <p class="normal">O ışık denizinde gizlenmiş olan ariflerin solukları da ışıktandır, karanlıkları yok eder gider.</p>

  <p class="normal">Buraya varınca kalem de kırıldı, kâğıt da yırtıldı… Lûtuf sahibi Rabbi anladı mı, dağ bile paramparça olur.</p>

  <h3 class="h2baslik" id="calibre_toc_2986">CXVII</h3>

  <p class="normal">Heme hordend-o behoftend-o tehî geşt veten</p>

  <p class="normal">Vekt-i on şod ki derâyîm herâmon be çemen</p>

  <p class="normal">Hepsi de içti, sızıp uyudu; yurt boş kaldı… Salına salına çayırlığa çimenliğe dalmanın tam çağı.</p>

  <p class="normal">Elmanın eteğini tutalım da şeftaliye doğru çekelim… Terütaze gülden birkaç söz duyalım da yasemine götürelim.</p>

  <p class="normal">Bitki şehitleri dirilip kefenlerinden çıksınlar diye ilkbahar Mesîh gibi afsun okuyor.</p>

  <p class="normal">O güzeller şükretmek için ağızlarını açtılar… Can öylesine sarhoş oldu ki öpmeye bile gücü yok.</p>

  <p class="normal">Gülle lâlenin yüzleri haber veriyor bana; şu leğenin altında bir mum gizli.</p>

  <p class="normal">Dal da, yaprak da titriyor, gönlüm de… yaprağın titreyişi yelden; gönlümün titreyişi Huten güzelinin yüzünden.</p>

  <p class="normal">Seher yelinin hikâyeler, masallar söyleyen eli, güzel kokulu şeylerin bulunduğu kabı çalkadı da çimen çocuklarına güzel huylar öğretti.</p>

  <p class="normal">Yel Rûhü’l-Kudüs oldu, ağaçlarsa Meryem… el oyunlarına bak hele; sanki biri karı, öbürü koca.</p>

  <p class="normal">Bulut duvak altında güzeller bulunduğunu gördü de Aden incileri, mücevherler saçtı.</p>

  <p class="normal">Kızıl gül neşeden yenini, yakasını yırttı; Yakub’a gömleğin getirilmesi çağı geldi çattı.</p>

  <p class="normal">Güzelin Yemen akıykına benzeyen dudakları güldü, açıldı. Muhammed’e Yemen tarafından Rahman kokusu gelir artık.</p>

  <p class="normal">Zamane padişahının dağınık saçlarından başka bir şeyle gönül huzur bulmadı; bir hayli dağınık sözler söyledik ama bir karara varmadı.<sup class="calibre2"><a href="../Text/divanson_split_321.html#footnote-800-106" id="footnote-800-106-backlink">[106]</a></sup></p>

  <h3 class="h2baslik" id="calibre_toc_2987">CXVIII</h3>

  <p class="normal">Dem deh-o işve deh ey bilber-i sîmin-ber-i men</p>

  <p class="normal">Ki demem bî dem-i tu çün ecel âmed ber-i men</p>

  <p class="normal">A benim gümüş bedenlim, gül, cilvelen… senin soluğun olmadıkça soluğum ecel gibi gelir bana.</p>

  <p class="normal">İncin parladı mı gönlüm denize döner… başımı kaşıdın mı da başım göğe erer.</p>

  <p class="normal">Ne mutlu andır o an ki bana lâ’l renkli şarabı sunarsın da altın gibi sararmış yüzüm, kıvılcımlarıyla parıl parıl parlar.</p>

  <p class="normal">Senin meyhanenin vakıflarındanım da o yüzden yıkılıp gitmişim; benim yapılmam zâti yıkılmamdadır.</p>

  <p class="normal">Can güzeli içinden şahâdet getirdi mi, kâfir aklım da hemencecik parmağını kaldırır da şahâdet getirir.</p>

  <p class="normal">A topluluğun sâkîsi, herkese sunmadan o sağrağı bana sun; hepsinden daha susuzum ben.</p>

  <p class="normal">Buyruğuna kulum; hele kalk, gel de penceremden bak diye emredersen büsbütün kulum köleyim buyruğa.</p>

  <p class="normal">Hadi, Mûsa’nın ateşiyle gönlümü parlat da gözüm boyuna parlasın dursun.</p>

  <p class="normal">Sustum, ırmağına attım kendimi; zâti şiirimin parlaklığı da senin ırmağından gelmede.</p>

  <h3 class="h2baslik" id="calibre_toc_2988">— V —<br class="chapter"/>
  CXIX</h3>

  <p class="normal">Ten mezen ey poser-i hoş-dem-o hoş-kâm begû</p>

  <p class="normal">Behr-i ârâm-ı dilem nâm-ı dil-ârâm begû</p>

  <p class="normal">Susma a sözü soluğu, a dili damağı güzel oğul, söyle… gönlümün huzura ermesi için canımın gönlümün huzuru olan güzelimin adını an.</p>

  <p class="normal">Perdemi yırtma, ihsan kapısını aç… gönül sırçasını kırma; o kadehin hikâyesini anlat.</p>

  <p class="normal">Lûtuf kapısını kapadınsa ümit kapısını kapama… damın üstüne çık da damda söyle.</p>

  <p class="normal">Sözünde de coşkunluklar var huyunda da, şu kıvılcımlar içen daralmış gönlümün huyunu anlat.</p>

  <p class="normal">Değil mi ki cennetin Rıdvan’ısın; salâ ver, çağır halkı cennete… değil mi ki aşk peygamberisin; getirdiğin haberi söyle.</p>

  <p class="normal">Şu dama tutulanların, zindana düşenlerin ahlarını çok duyduk… şu tuzaktan kurtulan kuşun halini de bir söyle.</p>

  <p class="normal">Bağdan, ilgiden bahsetme de şekeri söyle… yoldan söz açma da baştan geçeni anlat.</p>

  <p class="normal">Günlerden, yıllardan uzun olan, zamana sığmayan o denizden, bütün canların dönüp ulaşacağı, dökülüp kaynaşacağı denizden söz aç.</p>

  <p class="normal">Tandırın kızdıysa, duan kabul olduysa, sınamalara düşmüş, yanmış yakılmış ham kişilerin gamlarından bahset.</p>

  <p class="normal">* Onun lûtuf kapısından elde ettiğimiz şeylere, fırsat bulursan, Behrâm yıldızının üstüne çık da şükret.</p>

  <p class="normal">Sözü, anlamayan aşağılık kişilerden korkuyor da açık söylemiyorsan, anlayışlı, ileri fikirli kişilere söylenecek sözü aşağılık kişilere söylenen sözler arasına kat da öyle söyle.</p>

  <p class="normal">Bundan da korkuyorsan yeşillikteki kuş gibi soluktan soluğa, elifsiz, lâmsız bir nağme tuttur da öyle söyle.</p>

  <p class="normal">Hani düşünce gibi… bir sen bilirsin, bir de için bilir; onun gibi noktasız, metsiz, idgamsız söz söyle.</p>

  <h3 class="h2baslik" id="calibre_toc_2989">CXX</h3>

  <p class="normal">Hele ey şâh mepîçan ser-o destâr merov</p>

  <p class="normal">Hele ey mâh ki negzet roh-o rohsâr merov</p>

  <p class="normal">Padişahım, başını sallama, sarığını sarma, gitme… hele ey yüzü, gözü güzel Ay; gitme.</p>

  <p class="normal">Bütün yeryüzünde kimin gözü, gönlü açık ki? Etme, incitme; yabancılara gitme.</p>

  <p class="normal">Dosttan ayrılma, sırlar evini yakma… gülü, gül bahçesini bırakıp da her dikene gitme.</p>

  <p class="normal">Dostum, inat etme, düzene kalkma, savaş arama… hani o vakit gitmiştin, bâri bu kez gitme.</p>

  <p class="normal">Senin kulun kölenim, sen yetiştirmiş, değiştirmişsin beni… a çaresiz kalanın gönlü, dini imanı, güzelim yaşayışı; gitme.</p>

  <p class="normal">Senin zurnanım, senin nağmelerinle sarhoşum… neşe çengini kırma, teli koparma, gitme.</p>

  <p class="normal">Mahmursun da ne diye bir başka mahmurun yanına gidersin? Küpün dibine otur, meyhanecinin kucağından kalkıp bir yere gitme.</p>

  <p class="normal">A sadakaları yaşayış olan, a canlar bağışlayan… bundan daha iyi bir hayır olamaz; gidip de bu işten başka bir işe sarılma.</p>

  <p class="normal">Güzellikte, alımda Hâtem’sin a zamanın Yusuf’u; cefacı kardeşlerin yanına gitme.</p>

  <p class="normal">Sevgilinin yüzünü bırakma; düşünceye, hayale dalma… apaçık ortada duranı bırakıp izlerin peşine düşme.</p>

  <p class="normal">A zamanın Mûsa’sı denizden toz kopar; Firavun’un gönlünü arama, inkâra doğru yönelme.</p>

  <p class="normal">A sahip-kıran İsa, a ağır hastaların sağlığı, esenliği; iki üç Hıristiyan’ın hatırı için zünnâr kuşanmaya gitme.</p>

  <p class="normal">A can güzeli, a padişahların canlarının ıssı, cilvelen; dudağını ısır; çeneni sık; fakat gitme.</p>

  <p class="normal">Zamanın Sıddıyk’ısın; elbette vefalı olacaksın… Seçilmiş Ahmed’in yanından başka bir yere gitme.</p>

  <p class="normal">Kerem Cebrâil’isin, Sidre konağındır, yurdundur; yeryüzünün kuşları gibi dağlara, ormanlara gitme.</p>

  <p class="normal">Şunu iyice bil ki can sensiz bir soluk bile dirilmez… ihsan kapısını aç, duvarın ardına gitme.</p>

  <p class="normal">Gazelin geri kalanını padişahlar padişahından ara… tümden kulak kesil, artık söze dalma.</p>

  <h3 class="h2baslik" id="calibre_toc_2990">CXXI</h3>

  <p class="normal">Ser-i Osmân-ı tû mestest ber o rîz kedû</p>

  <p class="normal">Çün Ömer muhtesibî dâd-konî incâ kû</p>

  <p class="normal">Osman’ının başı dönmüş, sarhoş, başında mahmurluk var… kabağı al da dök başına. Fakat Ömer gibi yardım eden, adalet gösteren bir muhtesip nerde burda?</p>

  <p class="normal">Bu ne sözdür ki Ömer’im, Osman’dan da daha sarhoş derler… O baş olanıysa söylemeyeyim, sen söyle.</p>

  <p class="normal">Böylesine sarhoş gördün mü? Açılıp saçılmış; bütün çiçekleri inci, akıyk… nerde o şarap ki Üveys-i Karanî’nin kokusunu versin?</p>

  <p class="normal">Nice incelmiş, kıla dönmüş düşünceler var… fakat sevgilinin saçlarıyla kıl kadar bile ilgisi yok.</p>

  <p class="normal">Düşünce sarhoşu başkadır, şarap sarhoşu başka… bunun bir katresinin yaptığını iki testi şarap yapamaz.</p>

  <p class="normal">Sus artık da, söz defterini şu ırmağa at gitsin… düzen ırmağının kıyısına tahta koyma, orda elbise yıkamaya kalkışma.</p>

  <h3 class="h2baslik" id="calibre_toc_2991">CXXII</h3>

  <p class="normal">Ser-o pâ gom koned on kes ki şeved dil-hoş ezo</p>

  <p class="normal">Dil ki bâşed ki negerded hemegî âteş ezo</p>

  <p class="normal">Onun yüzünden gönlü hoş olan, ona gönül veren kişi, başını da kaybeder, ayağını da… Gönül de kim oluyor ki onun yüzünden tümden ateş kesilmesin?</p>

  <p class="normal">Âşık olmuşsun, o havuzun çevresinde dönüp duruyorsun… şekere daldın mı yürü, bütün bedeninle tat o şekeri.</p>

  <p class="normal">O aşkta, o çekişmede testin kırılırsa çeşmenin lülesine ağzını daya, bir güzelce içmeye bak.</p>

  <p class="normal">Altı yönde de olmayan o küpten öyle bir bal coşar ki altı yön de o bala parmak banar, hepsi de beş parmağını yalar.</p>

  <p class="normal">Nasıl bir sudur ki ateşlerle, yellerle dolu âşık, o suya özlemler çeker de yeryüzü gibi toprak olur, yerlere döşenir.</p>

  <p class="normal">Âşıkın ahı gökyüzü duvağını neden yakar? Çünkü o ateş de ondan yanar, o ah da ondan kopar.</p>

  <p class="normal">Can, Tebrizli Şems’in özlemiyle ağlayıp durur ya… o da onun yüzünden güzelleşmiştir, onun yüzünden bezenmiştir, latîf, güzel bir hale gelmiştir.</p>

  <h3 class="h2baslik" id="calibre_toc_2992">CXXIII</h3>

  <p class="normal">Çehre-i zerd-i merâ bîn-o merâ hîç megû</p>

  <p class="normal">Derd-i bî hed beneger behr-i Hodâ hîç megû</p>

  <p class="normal">Sararmış solmuş yüzümü gör de hiçbir şey söyleme bana… Sayıya, sınıra sığmayan dertleri seyret de Tanrı için olsun, hiçbir şey söyleme.</p>

  <p class="normal">Kanlı gözlerime bak, ırmağa dönmüş gözyaşlarıma bak… ne görürsen geç hepsinden; neymiş, nasılmış deme.</p>

  <p class="normal">Dün hayalin gönül evinin kapısına geldi de kapıyı çaldı, gel dedi, kapıyı aç, hiç tınma.</p>

  <p class="normal">Gamından feryat diye elimi dişledim… elini dişleme, hiçbir şey deme, seninim ben dedi.</p>

  <p class="normal">Dedi ki: Sen zurnamsın benim; dudağım olmadıkça feryat etme… çeng gibi nağmeler vermezsem sana, nağmeden hiç bahsetme.</p>

  <p class="normal">Şu canı niceye bir dünyanın çevresinde döndürüp duracaksın dedim; nereye çekersem dedi, tez gel, hiç ses çıkarma.</p>

  <p class="normal">Dedim ki: Hiçbir şey söylemezsem bunu revâ görürmüsün sen? Bir ateştir yaktın, alevledin de hiçbir söz söyleme, gir içine diyorsun.</p>

  <p class="normal">Gül gibi güldü de gir ateşe dedi, gir de bütün ateşi yasemin, yaprak, çayır çimen gör; hiç söz söyleme.</p>

  <p class="normal">Bütün ateş, söz söyler gül kesildi de bize diyor ki: Sevgilimizin lûtfundan, kereminden başka bir söz söyleme hiç.</p>

  <h3 class="h2baslik" id="calibre_toc_2993">CXXIV</h3>

  <p class="normal">Men golâm-ı kamerem geyr-ı kamer hîç megû</p>

  <p class="normal">Pîş-i men coz suhen-i şem’-o şeker hîç megû</p>

  <p class="normal">Ayın kuluyum aydan başka bir şey söyleme bana… benim yanımda mumdan, şekerden başka bir şeyden söz açma.</p>

  <p class="normal">Zahmet sözünü söyleme, defineden başka bir şeyin sözünü etme… Bundan haberin yoksa zahmet etme bize; başka bir şey söyleme.</p>

  <p class="normal">Dün deli divane oldum da aşk beni gördü, dedi ki: Nara atma, elbiseni yırtma, hiç tınma, geldim ben.</p>

  <p class="normal">A aşk dedim; başka bir şeyden korkuyorum ben… O başka şey yok dedi; hiç söz açma ondan.</p>

  <p class="normal">Kulağına gizli sözler söyleyeceğim; fakat yalnız, peki, evet diye başını salla; başka hiçbir söz söyleme.</p>

  <p class="normal">Gönül yolunda can huylu bir Ay beliriverdi… gönül yolunda sefer ne de güzel; hiç söz etme bundan.</p>

  <p class="normal">A gönül dedim, ne biçim Ay bu? Gönül, bu senin anlayacağın gibi değil, geç bundan, hiç lâf etme diye işaret etti bana.</p>

  <p class="normal">Bu dedim, melek mi, yoksa insan mı acaba? Bu dedi, melekten de başka bir şey, insandan da başka… hiç söz etme.</p>

  <p class="normal">Bu nedir dedim, söyle; kendimden geçtim, altüst oluyorum… altüst oladur, fakat söz açma hiç dedi.</p>

  <p class="normal">A şu şekillerle, hayallerle dopdolu evde oturup kalan, kalk, şu evden çık; pılını pırtını taşı, hiçbir söz söyleme.</p>

  <p class="normal">A gönül dedim, babalık et bana; bu, Tanrı huyu değil mi? Evet dedi, öyle ama a babasının canı, hiçbir söz söyleme sen.</p>

  <h3 class="h2baslik" id="calibre_toc_2994">CXXV</h3>

  <p class="normal">Honok on dem ki neşînîm be eyvan men-o tu</p>

  <p class="normal">Be du nekş-o be du sûret be yekî con men-o tu</p>

  <p class="normal">Ne mutlu zamandır, seninle sayvanda oturduğum zaman… İki beden, iki şekil; fakat seninle canım bir.</p>

  <p class="normal">Seninle bağa bahçeye gittim mi, bağın bahçenin verdiği neşe, kuşların ötüşleri, cana can katar, insana abıhayat sunar.</p>

  <p class="normal">Gökteki yıldızlar bizi seyre gelirler… seninle ben de kendi ay yüzümüzü gösteririz onlara.</p>

  <p class="normal">Gel, o darmadağın hurafelere aldırmayalım da senliksiz-benliksiz, zevkle baş başa verelim, oturalım.</p>

  <p class="normal">Sen, ben oracıkta o çeşit gülmeye koyulduk mu, gökte duduların hepsi de şeker yemeye koyulur.</p>

  <p class="normal">Bu daha da şaşılacak bir şey; senle ben hem burda, bir bucaktayız; hem de şu solukta Irak’tayız, Horasan’dayız.</p>

  <p class="normal">Hem şu şekilde, bu toprağın üstündeyiz; hem de bir başka şekilde seninle ben ölümsüz cennetteyiz, şekerkamışlığındayız.</p>

  <h3 class="h2baslik" id="calibre_toc_2995">CXXVI</h3>

  <p class="normal">Ger reved dîde vo ekl-o hered-o con tu merov</p>

  <p class="normal">Ki merâ dîden-i tu behter ezîşon tu merov</p>

  <p class="normal">Göz de, akıl da, can da giderse gitsin; sen gitme… seni görmek onlara sahip olmaktan da iyidir bence; sen gitme.</p>

  <p class="normal">Güneş de, gök de senin gölgene sığınmıştır… şu gökyüzüyle yıldızlar gitse bile sen gitme.</p>

  <p class="normal">A tortulu sözü, arı duru tabiattan da daha sâf olan, şu sözler bilen, sözler anlayan tabiatın arılığı duruluğu gitse bile sen gitme.</p>

  <p class="normal">İman ehlinin hepsi de son solukta imandan ayrılmadan korkar… a iman padişahı, benim korkumsa senin gitmendendir; sen gitme.</p>

  <p class="normal">Sen gitme, gidersen benim canımı da götür; yok, beni kendinle beraber götürmeyeceksen şu sofradan kalkma, gitme.</p>

  <p class="normal">Seninle oldum mu, bütün dünya bağdır, bahçedir… güz mevsiminde bağın, bahçenin parlaklığı geçse bile sen gitme.</p>

  <p class="normal">Ayrılığını gösterme bana, pek taş yüreklidir ayrılığın… a yüzünden taşın bile Bedahşan lâ’li olduğu güzel, sen gitme.</p>

  <p class="normal">Zerre de kim oluyor ki ey güneş, gitme desin… kul da kim oluyor ki padişahım, gitme demeye gücü yetsin.</p>

  <p class="normal">Fakat sen abıhayatın ta kendisisin, bütün halksa balık… keremin boldur, ihsanına son yoktur; merhamet et, kerem buyur da gitme.</p>

  <p class="normal">Gönül tomarıma baştan ta sona dek, ebed uzunluğunca, gitme-gitme yazısı yazılmıştır.</p>

  <p class="normal">Usanacağından korkmasam yüzden de, binlerce on sekiz binden de güzel, gitme-gitme konusunda yüz beyit daha söylerim.</p>

  <h3 class="h2baslik" id="calibre_toc_2996">CXXVII</h3>

  <p class="normal">Honok on con ki reved mest-o herâmon ber-i û</p>

  <p class="normal">Berehed ez her-i ten der sefer-i mesder-i û</p>

  <p class="normal">Ne mutlu o cana ki sarhoş bir halde sallana sallana ona doğru gider… yolculuğunda da beden eşeğinden kurtulur gider.</p>

  <p class="normal">* İki nalınını da çıkarır; dünyadan da vazgeçer, kendinden de… Mûsa gibi gerçeklik ayağını onun kapısına basar.</p>

  <p class="normal">* Circîs gibi yüz kere onun aşkıyla şehit olur; yahut da İshak gibi onun hançeriyle kesilir gider.</p>

  <p class="normal">Dertlerle, ağrılarla dopdolu olan bu baştan başka, bir başka baş elde eder; yarlıganma, kendi miğferini onun başına kor.</p>

  <p class="normal">* Mîkâil, onun rızık kilesini kırarsa yerine kimi zaman ölümsüzlük cenneti verilir ona, kimi zaman Kevser sunulur.</p>

  <p class="normal">Babası, anası, yakınları, onu toprağa kodular mı, balık kesilir, anası da deniz olur artık, babası da.</p>

  <p class="normal">Aşk bir yaşayış denizidir ki dibi yoktur… ona sunulan en değersiz şey ölümsüz bir yaşayıştır.</p>

  <p class="normal">Güneş’le Ay her gece batış mezarına giderler… incisinin parlaklığı onlara yepyeni bir parlaklık verir.</p>

  <p class="normal">Onun mahşerinden haberi olan, onun mahşerini gören canı, ölüm meleği yüzlerce nazla-niyazla alır.</p>

  <p class="normal">Halkın gözünde bedenimiz, o toprakta uyumuş gitmiştir ama canımız onun yeşilliğinde salına salına yürüyen selvi gibi yürür durur.</p>

  <p class="normal">* Bedenimiz, görünüşte kanla hıltların madeni değil mi? Fakat bu alın yazısından cana bir hastalık gelir mi hiç?</p>

  <p class="normal">Böylesine bir çöplükte cana binlerce bağ bahçe var. Peki, iş böyleyse can ne diye onun mezarından korkar?</p>

  <p class="normal">Arı duru şarap gibi kanı cana gıda edenin ışıklarla dopdolu bedenine, kıpkızıl yüzüne bak hele.</p>

  <p class="normal">A sevgili, bakınma da bunun geri kalanını sen söyle… söyle de mermerinden yüzlerce kaynak fışkırsın, aksın.</p>

  <h3 class="h2baslik" id="calibre_toc_2997">CXXVIII</h3>

  <p class="normal">Heme hordend-o bereftend-o bemandem men-o tû</p>

  <p class="normal">Çü merâ yâfteî sohbet-i her hâm mecû</p>

  <p class="normal">Hepsi de içti, geçti gitti; bir ben kaldım, bir sen… beni buldun ya, artık her ham kişinin sohbetini arayıp durma.</p>

  <p class="normal">Canının bütün yeşilliği, gençliği, gönül devletindendir… hele hele sen de çimen gibi, söğüt gibi şu ırmağın kıyısında kaladur, gitme.</p>

  <p class="normal">Gönül evi güzelim ay yüzlülerle doludur… bir bölüğü Zelîhâ’ya benzer; bir bölüğü Yusuf yüzlüdür.</p>

  <p class="normal">Hepsi de çevresinde halka halka el çırparak oynar… her biri el çırpıp usûl tutarak onun kuluyum ben diye bağırır durur.</p>

  <p class="normal">O padişah kimin gönlüne gelir de şeref verirse o gönlün her yanı bağ bahçe kesilir; her yanında bir meclis kurulur, bir toy düzülür.<sup class="calibre2"><a href="../Text/divanson_split_322.html#footnote-800-107" id="footnote-800-107-backlink">[107]</a></sup></p>

  <p class="normal">Ne diye olmayacak ümitlere düşer de dört bucakta da bir gürültüdür koparırsın… dağılıp gitmişsin, yarım günceğiz olsun toplanmamışsın.</p>

  <p class="normal">Hele ey aşk, ben kulunum kölenim, çırağınım senin… pek güzel, pek iyi huylusun; huyun da güzel, yüzün de.</p>

  <p class="normal">Meclisin sıcaklığısın, herkesin abıhayatısın… herkes gönül kesilmiştir; alt yana da boş vermiş gitmiş, boğaza da.</p>

  <p class="normal">Hele ey gönül, senin gözün benimkinden çok keskin; acaba o sokak başında Güneş’e, Ay’a benzeyen de kim?</p>

  <p class="normal">Ay gibi, gök gibi yüzlercesi, onun yüzünden depremlere uğramış… Yüzlerce zincire benzeyen saç onun zincirine vurulmuş.</p>

  <p class="normal">Yedi denize daha da denizler katsalar da yetmişe ulaşsa o geçmeye kalkıştı mı, ancak dizinin aşağısına çıkar.</p>

  <p class="normal">* Yoksa o aşk mı? İnsana da benzemiyor zâti… padişahlar bile onun kapısına Eyaz olmuş, Kutlu kesilmiş.<sup class="calibre2"><a href="../Text/divanson_split_323.html#footnote-800-108" id="footnote-800-108-backlink">[108]</a></sup></p>

  <p class="normal">Gök de ondan parıltı çalar, güneş de, yıldız da… Yusuf da ondan güzelleşmiş, güzel kokulara bürünmüş, gömleği de.</p>

  <p class="normal">Bütün arslanlar onun saldırışına karşı topal eşeğe dönmüş… bütün Türkler onun güzelliğine karşı Hintli olmuş gitmiş.</p>

  <p class="normal">Dudaklarını yum da lâ’l dudakları pek övme… Onun dudaklarına karşı hepsi de hiçtir, hiç tınma.</p>

  <h3 class="h2baslik" id="calibre_toc_2998">— H —<br class="chapter"/>
  CXXIX</h3>

  <p class="normal">Sed homârest-o tereb der nezer-i on dîde</p>

  <p class="normal">Ki der on rûy nezer kerdeboved dozdîde</p>

  <p class="normal">O gözün bakışında yüzlerce mahmurluk var, yüzlerce fitne var; olsa olsa o yüze hırsızlamaca bir bakmış olacak.</p>

  <p class="normal">O sarhoşluğun başında yüzlerce neşe var, yüzlerce heves… olsa olsa kendi eliyle kendi yüzünü sıvazlamış olacak.</p>

  <p class="normal">Zamanenin ne işvesini görüyor, ne düzenine aldanıyor; çünkü o sevgilinin dudaklarından çıkan selâmı işitmiş.</p>

  <p class="normal">A zamanın iyisine, kötüsüne yapışıp kıvranan kişi, o büklüm büklüm saçları görmedin; yürü var, mazursun sen.</p>

  <p class="normal">Bir ney yapan var ki kamışa bir şekil veriyor; bir soluk olmadan feryat eden bir ney gördün mü sen?</p>

  <p class="normal">Boy atıp büyüyen kamış kimin dudağına eş dost olacak; bunu bir bilseydi kesilmekten korkar mıydı hiç?</p>

  <p class="normal">Seninle yabancının arasında ne fark var diye sorsalar bize, deriz ki bu fark yeter; sen başımızı okşamadasın bizim.</p>

  <p class="normal">* “Ol deyince olur” yudumunu o toprağın üstüne döktü de dünya âşıklarının dudakları o yüzden toprağını yalar durur.</p>

  <h3 class="h2baslik" id="calibre_toc_2999">CXXX</h3>

  <p class="normal">Ey Hodâvend yekî yâr-ı cefâdâreş deh</p>

  <p class="normal">Dilber-i işve-deh-i ser-keş-o hon-hâreş deh</p>

  <p class="normal">Yarabbi, ona cefacı bir sevgili ver; işveli, serkeş, kanlar içen bir güzele düşür onu.</p>

  <p class="normal">Düşür de gecelerimiz nasıl geçiyormuş, bir bilsin; aşk gamı ver, aşk ver ona, hem de çok çok ver.</p>

  <p class="normal">Birkaç günceğiz hasta et onu da hastalık neymiş, denesin… düzenci bir hekime düşür işini.</p>

  <p class="normal">Çöllere sür onu da susat; sonra da taş yürekli bir sâkîyi sataştır ona.</p>

  <p class="normal">Yolunu yitirt, şehirden yana doğru bir yol bulamasın; boşuna yürüyen eğri bir kılavuza rastlat onu.</p>

  <p class="normal">O Ay’ın baş çekmesi yüzünden bütün dünyanın başı dönüyor… bir zamancağız da şu dönüp duran gök kubbenin çevresinde döndür onu.</p>

  <p class="normal">Bıldır bizim gönlümüzü fırıl fırıl döndüren o avcıyı bir taş yürekliye düşür; ona seven, sevgiye doymayan bir gönül ver.</p>

  <p class="normal">Sevgiyi, sevgiliyi inkâr ediyor, bana bir sevgili kalmadı diyor; inkârını gider de bir ikrar soluğu ver ona.</p>

  <p class="normal">Filân gelirse bana haber ver demiştin ya kapıcıya; işte o sözü söylüyorum, o nişanı bildiriyorum sana.</p>

  <p class="normal">Hoca beni yukardan tutmak istiyor dedi; yürü var, kendin gibi bir aptal ara sen.</p>

  <p class="normal">Yeter artık a sâkî, şarap sunduğun kişiyi sarhoş etme; bu kadar sarhoş edeceksen bâri doğru yolu göster ona.</p>

  <h3 class="h2baslik" id="calibre_toc_3000">CXXXI</h3>

  <p class="normal">Bedeh on bâde-i canî ki çonânîm heme</p>

  <p class="normal">Ki mey ez câm-o ser ez pây nedânîm heme</p>

  <p class="normal">Sun o can şarabını; hepimiz de öyleyiz gene… Şarabı kadehten, başımızı ayağımızdan ayırt edemiyoruz.</p>

  <p class="normal">Hepimiz de yeşermişiz; süsenden, gül fidanından daha tazeyiz… Salt can kesilmişiz, hepimiz de parıl parıl can gibi parlamadayız.</p>

  <p class="normal">Herkes isteğe kuldur; istekse bizim kulumuz… Çünkü şu zamandan, şu zamanın dönüşünden çıkmış gitmişiz biz.</p>

  <p class="normal">Sevgilinin dudaklarına şükrediyor, zurna gibi coşup duruyoruz… hepimiz de maden kesilmişiz de dükkânımızı satmışız gitmiş.</p>

  <p class="normal">Doğunun parıltısı gölge gibi yuttu bizi; görünüşteyse oluşa benzemedeyiz; yeriz yurduz sanki.</p>

  <p class="normal">Yeşilliğin, lâleliğin eşi dostuyuz; fakat kötü gözden çekindiğimizden yüzümüz safran gibi sararmış solmuş.</p>

  <p class="normal">Mushaf getirelim de senin elinden, avcundan başka bir elden bir avuçtan şarap içmeyeceğiz diye sâkîye and içelim.</p>

  <p class="normal">Canı olan, can gül bahçesinden koku alır elbet… ona sahip olan da anlar ki tümden o’yuz biz.</p>

  <p class="normal">O koca sağrak yüzünden öylesine tez canlı olmuşuz ki gönlümüz kuş gönlü gibi sanki bedenimizin dışında çırpınmada.</p>

  <p class="normal">Melekler bile yolumuza aşkla altın taçlar verir… çünkü genç bahttan daha da fazla kemerler bağışlarız biz.</p>

  <p class="normal">Canımızı savaşta ilk safta ara; çünkü önde gitmede hepimiz de okuz, kılıcız.</p>

  <p class="normal">İnsan karaltılarının perdesinin ardında oturmayız; seher ışığı gibi perdeleri yırtar gideriz biz.</p>

  <p class="normal">Geceydik, dünya güneşinin ışığıyla sabah kesildik… kurttuk, şimdi tanınmış çobanız.</p>

  <p class="normal">Tebrizli Şems, canı bezeyen yüzünü gösterdi de rûh gibi hepimiz de canla, gönülle ona doğru akıp gidiyoruz.</p>

  <h3 class="h2baslik" id="calibre_toc_3001">— Y —<br class="chapter"/>
  CXXXII</h3>

  <p class="normal">Nîstî âşık ey cân-ı şikem-hâr gedây</p>

  <p class="normal">Der forobend-o hemon gende küsanrâ mîgây</p>

  <p class="normal">A yoksul, a karnına düşkün can, âşık değilsin sen… Kapıyı kapa da o alt yanı kokmuşlarla düş kalk.</p>

  <p class="normal">Marangozluk maymunun harcı değil… asılsız dâvaya kalkışma, saçma söz söyleme; herzeler geveleme.</p>

  <p class="normal">Aşk dâvasına kalkışıyorsun; senin harcın mı aşk? A orospu karılı köpek, Tanrı’dan utan hiç olmazsa.</p>

  <h3 class="h2baslik" id="calibre_toc_3002">CXXXIII</h3>

  <p class="normal">Hest der helke-i mâ helke-robâyî ecebî</p>

  <p class="normal">Kamerî bâ heberî derd devâyî ecebî</p>

  <p class="normal">Halkamızda şaşılacak bir halka çalan var; her şeyden haberi olan bir Ay, şaşılacak bir dert, şaşılacak bir devâ var.</p>

  <p class="normal">Safımızda öylesine bir saf yaran var ki bakışından şaşılacak bir ışık vurmada, gönül penceresinden içeriye girmede.</p>

  <p class="normal">Bu nasıl bir kadeh ki ölümsüzlük kaynağından fışkırıp akıyor; ta canıma dek şaşılacak bir sestir geliyor; var olsun, var olsun.</p>

  <p class="normal">Kimin gönlünde gam karanlığından bir düğüm varsa onun devletiyle şaşılacak bir düğüm çözücü bulur.</p>

  <p class="normal">Bu ne büyüdür ki halk onu görmekten mahrum kalmada… yahut bu ne buluttur ki o şaşılacak ay yüzlünün yüzünü örtmede.</p>

  <p class="normal">Öylesine bir Ay şu kalıbımda nerden doğdu, parladı da gönül yerinden fırladı gitti; hem de şaşılacak bir yere gitti.</p>

  <p class="normal">Gönül olaylardan doğan vehim evinden dışarı çıktı; bir tek inci içinde şaşılacak bir saray gördü.</p>

  <p class="normal">Sarayın kapısında, duvarında parıl parıl ışıklar parlamada; cana canlar katan bir tek güzelden sekiz cennet görünmede.</p>

  <p class="normal">A Tebrizli Şems, bizi şu korkudan, şu ümitten kurtar da yokluktan şaşılacak bir korku, bir ümit belirsin.</p>

  <h3 class="h2baslik" id="calibre_toc_3003">CXXXIV</h3>

  <p class="normal">Hest ender gam-ı tu dil-şode dânişmendî</p>

  <p class="normal">Hemçü nokrest der âteşkede dânişmendî</p>

  <p class="normal">Gamına düşmüş, perperişan olmuş bir bilgin var; potaya konmuş, ateşe vurulmuş bir gümüşe benziyor o bilgin.</p>

  <p class="normal">Senin keremine, merhametine, bağışına ümit bağlamış, uzak bir yoldan gelmiş o bilgin.</p>

  <p class="normal">Aşk yolunda senin hayal leventlerinin yüzünden yaralanmış, darmadağın olmuş… yolu vurulmuş o bilginin.</p>

  <p class="normal">Bir bilgin böylesine bir yemekten rızıklanırsa güzelliğine ne ziyan gelir ki?</p>

  <p class="normal">Böylesine bir çılgınlık kadehini sen döndürüp sundukça nasıl olur da töreye uyar, yol yordam gözetir o bilgin?</p>

  <p class="normal">İnsafın, adamlığın, bir bilginin gamla, boş yere öldürülmesini nasıl revâ görür?</p>

  <p class="normal">Herkese hararet bağışlayan Tanrı güneşi, bir bilginin buzlar içinde donup kalmasını nasıl hoş görür?</p>

  <p class="normal">Lûtfun, dersinden bir fayda görsün diye bir bilgini tutmuştur da aşk medresesine çekmiştir.</p>

  <p class="normal">Unsurların kutsuz terbîi, onu tutmuş, hapsetmiş… acı da bir bilgin şu tuzakta ışıklansın.</p>

  <p class="normal">Daha çok sözü var ama usanırsın diye korkuyor da şu tapınakta bir bilgin dudağını yumuyor.</p>

  <h3 class="h2baslik" id="calibre_toc_3004">CXXXV</h3>

  <p class="normal">Der dilet çîst eceb ki çü şeker mîhendî</p>

  <p class="normal">Dûş şeb bâ ki bodî ki çü şeker mîhendî</p>

  <p class="normal">Gönlünde ne var ki şeker gibi gülüyorsun? Dün gece kiminleydin ki seher çağı gibi gülüyorsun bugün.</p>

  <p class="normal">A bahar, dünya dudaklarının yüzünden gülmede… yaseminlikte açılmışsın, çiçek açmış ağaç gibi gülüyorsun.</p>

  <p class="normal">Yüzünden puta da, puthaneye de bir ateştir vurmuşsun… ateşin içine girmiş, oturmuşsun da altın gibi gülüyorsun.</p>

  <p class="normal">Sarhoş bir halde güle oynaya Tanrı meyhanesinden geliyorsun kıvılcım gibi dünyanın hayrına da gülüyorsun, şerrine de.</p>

  <p class="normal">Tanrı senin de gül gibi göbeğini gülerek kesmiş… fakat a Ay bugün bir başka şekilde gülüyorsun sen.</p>

  <p class="normal">Bağ bahçe bütün ağaçlarıyla güzün kurur gider… sen hangi bağın, hangi bahçenin gülüsün ki gül goncası gibi gülüyorsun?</p>

  <p class="normal">Sen nasıl bir Ay’sın ki düşman sana ok attı mı Ay gibi gökyüzünden o oka da gülüp duruyorsun, o kalkana da.</p>

  <p class="normal">Bir misk kokususun, doru hava atına binmişsin, koşturuyor da koşturuyorsun; bir güneşsin, ay değirmisine gülüyor da gülüyorsun.</p>

  <p class="normal">Sen tam inançsın, tümden apaçık ortadasın, görünmedesin; artık zanna da gül, taklide de; tamamıyla görüşsün sen; rivayete de gülüyorsun, habere de.</p>

  <p class="normal">Ölümsüzlük tapısında gören de sensin, görünen de… yola da gülüyorsun, yolcuya da; göçe de gülüyorsun, sefere de.</p>

  <p class="normal">Yoklukla yok oluş arasından baş çıkarıyorsun da başa da gülüyorsun, taca da, kemere de.</p>

  <p class="normal">Bütün halk aç köpek gibi ağzını açmış… sense o arslansın ki öküz açlığına gülüp durmadasın.</p>

  <p class="normal">Soluğundan ceylanların ciğerlerindeki kan misk kesilmiş… sense o ciğer kanına gülüp duruyorsun; bu da bir merhamet.</p>

  <p class="normal">A tuzağa, a oyuncunun, düzencinin soluğuna, afsununa gülen, avlanırken ceylanları gökte bile tutarsın sen.</p>

  <p class="normal">A altüst olmuş gönüle gülüp duran, iki üç beyit kaldı; onları da sarhoşçasına sen söyle artık.</p>

  <h3 class="h2baslik" id="calibre_toc_3005">CXXXVI</h3>

  <p class="normal">Rov rov ey cân-ı sebuk-hîz garîb-i seferî</p>

  <p class="normal">Su-yı deryâ-yı meânî ki gerânî goherî</p>

  <p class="normal">Git, git a tez can, yolculukta bir garipsin sen. Git, git anlamlar denizine; pek değerli bir incisin sen.</p>

  <p class="normal">Çok konaklar aştın; hatırındaysa inat etme, bu tavladan da geçip gideceksin.</p>

  <p class="normal">Yıka kanatlarını, arın şu balçıktan, tez ol… ne diye uçup giden dostların peşinden uçup gitmiyorsun? Ne yapıyorsun sen?</p>

  <p class="normal">Hadi, testiyi kır, derede ak a abıhayat… her testi kıranın önünde ne vakte dek kâsecilik yapacaksın?</p>

  <p class="normal">Şu mahallenin başından sel gibi ak, denize yürü… bu dağın belinden kimse kemer kuşanamaz.</p>

  <p class="normal">Yeter, ne batarken bahset Şems’ten, ne doğarken… Zâti onun yüzünden kimi yeniay gibisin, kimi dolunay gibi.</p>

  <h3 class="h2baslik" id="calibre_toc_3006">CXXXVII</h3>

  <p class="normal">Ey derîgaa der-i in hâne demî bugşodî</p>

  <p class="normal">Mûnis-i hîş bedîdî dil-i her movcûdî</p>

  <p class="normal">Yazık yazık; bir solukcağız şu evin kapışım açsaydın her varın, her varlığın gönlünü kendine eş dost görürdün.</p>

  <p class="normal">Yakub’un gözü oğlunun yüzüne açılırdı; buluşma sâkîsi tek Tanrı’nın şarabını sunardı o vakit.</p>

  <p class="normal">Seni gören, seni seven benim, korkma; kârı gördün ya, ziyanı hiç düşünme diye o güzel, yüzünü gösterirdi sana.</p>

  <p class="normal">Hiç kimse filân üst oldu diye kıskanmazdı… herkes can çayırlığında muradına erer, esenleşirdi.</p>

  <p class="normal">Gece ordusunun gelip yağmaladığı bir gün bile kalmazdı; ne altın para kalırdı, ne gümüş para, ne de sayma hevesi.</p>

  <p class="normal">Eski neşeyi hatırlaman hiç de gerekmezdi; cennet bahçesinde armut gamı mı çekilir hiç?</p>

  <p class="normal">Gönlümüzde yüzlerce düğüm var… Kereminden bir su nasip olsaydı açılır giderdi.</p>

  <p class="normal">Olmayacak hayaller yolumuzu bağladı; çünkü güneşe benzeyen yüzü bir kalkan altında gizlenmiş.</p>

  <p class="normal">Herkesi isteyen odur, istenen takmış adını… Herkese tapan o, adı tapılan.</p>

  <p class="normal">Şu beden mescidinin kayyumu da canınızdır, müezzini de… secde ediş, secde ediliş sıfatında gizlenmiş.</p>

  <p class="normal">A gönlün de Eyaz’ı Tebrizli Şemseddin, canın da… İki dünyada da senin gibi Mahmud bir padişah yoktur.</p>

  <h3 class="h2baslik" id="calibre_toc_3007">CXXXVIII</h3>

  <p class="normal">Seherî kerd nidâyî eceb on reşk-i perî</p>

  <p class="normal">Ger gerîzîd zi hod der çemen-i bî heberî</p>

  <p class="normal">Seher çağında, o perilerin bile kıskandıkları güzel, şaşılacak bir sesle bağırdı; habersizlik çayırlığında kendinizden kaçıyorsunuz dedi.</p>

  <p class="normal">Yüzümü gönlüme çevirdim de ne de hoş bir müjde dedim; gamlara, düşüncelere dalmış, perperişan olmuş, toprağa bile can veriyor.</p>

  <p class="normal">Bütün kutlu canlar seni beklemede… sen neden can olmuyorsun, sevgiliye uçmuyorsun?</p>

  <p class="normal">Öyle bir padişahın sana baktığı konakta o yana, bu yana bakmak küfürdür.</p>

  <p class="normal">Sivrisinek gibi her yelle dağılır giderken kendini devlet kuşu sayman yakışık almaz.</p>

  <p class="normal">Aşağılık kişilerin korkutmasından gönlün ürkmesin, aşağılık kişilerin tümü bir çöpe bile alınmaya değmez.</p>

  <p class="normal">Gönlüm gamından baş kurtarmak için düzene girişti; a ahmak dedim, başını kurtarsan bile sırrını saklayamazsın ki.</p>

  <p class="normal">A Tebrizli Şems, hayalin benden yana ters baktı; elden çıktım da ne de güzel bakışın var dedim.</p>

  <h3 class="h2baslik" id="calibre_toc_3008">CXXXIX</h3>

  <p class="normal">Şekenî şîşe-i merdom gerov ez men gîrî</p>

  <p class="normal">Heme şeb ehd konî rûz şekesten gîrî</p>

  <p class="normal">Benden rehin alır, halkın şişelerini kırarsın… bütün gece kırmamaya ahdedersin, gündüzün kırmaya başlarsın.</p>

  <p class="normal">Arslansın, arslanları bile yenersin; tavşana kin gütme… arslanı yıkmaya, Tehemten’i tutmaya gücün yeter senin.</p>

  <p class="normal">A Süleyman, dev de buyruğundadır, peri de… ne diye harman başında suçsuz karıncayı tutarsın?</p>

  <p class="normal">Ne bir zengini görürsün, ne bir çıplağı; ne aç dersin, ne açık… Bir hoşça yakasına yapışırsın, eteğinin ucunu çeker durursun.</p>

  <p class="normal">A gönül, sığınılacak eminlik yurdu orası; gönlüne ürküntü verme; aklını başına al; akıllıysan o eminlik yurdunda eğleşirsin.</p>

  <p class="normal">Katreden vazgeçersen denizde balık olursun… habbeyi bırakırsan ülke olur, mahzen kesilirsin.</p>

  <p class="normal">Tümden o olmadıkça yağ gibi suyla beraber bile olsan sudan uzaksın; fakat o oldun mu, artık tutar, yağdan su çıkarırsın.</p>

  <p class="normal">O mızrak çeker de sana saldırırsa, ona doğru gitmez de zırha sığınırsan erlerin ayıbısın, yüz karasısın.</p>

  <h3 class="h2baslik" id="calibre_toc_3009">CXL</h3>

  <p class="normal">Nî tu şekl-i degerî seng nebâsî tu zerî</p>

  <p class="normal">Seng hem bûy bered nîz ki zîbâ hoherî</p>

  <p class="normal">Sen bir başka şekilde, başka kıbâlde değil misin? Taş değilsin, altınsın sen… taş bile bir koku alır senden; çünkü pek güzel bir incisin sen.</p>

  <p class="normal">Gönül verdim şuna, sana bitişik bir ev kurayım diyorum; çünkü pek eşi bulunmaz, yemyeşil, yüce mi yüce bir ağaçsın sen.</p>

  <p class="normal">Yeşilliklerin tümü senin yeşilliğinin sayesinde sana döner… ne söyleyeyim ben? Senin nemin bir başka neme benzemiyor ki.</p>

  <p class="normal">Süt gibi, bal gibi bizimle karışmışsın ama bizimkilerden, bizden olduğunu bir türlü akıl kabul etmiyor.</p>

  <h3 class="h2baslik" id="calibre_toc_3010">CXLI</h3>

  <p class="normal">Morg-ı endîşe ki ender heme dilhâ beperî</p>

  <p class="normal">Be Hodâ k’ez dil-o ez dilber-i mâ nî eserî</p>

  <p class="normal">A bütün gönüllerde uçan düşünce kuşu; and olsun Tanrı’ya ki bizim sevgilimizden haberin bile yok, ondan bir belirti bile elde edememişsin.</p>

  <p class="normal">Her pencereye vuran, her delikten giren bir güneşsin ama o bakışın, o görüşün aslını göremiyorsun.</p>

  <p class="normal">A geceleyin esen yel, haber çavuşu gibi haberler getiriyorsun; fakat neden o haberler denizinden haberin yok?</p>

  <p class="normal">A gözcü, hani sana akıl diyorlar, fikir diyorlar… hani beyin tavanında yurt edinmişsin; bakışa, görüşe bir mum olmuşsun.</p>

  <p class="normal">Dama çıkmışsın da yeniayı aramadasın, gözetmedesin… fakat yeniay nerde a yoksul, sense nereye bakmadasın?</p>

  <p class="normal">A korkak gönül, aşktan kaçıyorsun ama aşkın elinden canını kurtarırsan, canını kurtarmamış olursun.</p>

  <p class="normal">Her adımda işveler satan, cilveler yapan yol kesiciler var; bir işvecilerden işve alırsan, bu cilvelere kapılırsan vah sana, eyvah sana.</p>

  <p class="normal">A Ay, bekçisin ama elbise soyanlardan sakın… gümüş kemerin var ama külâhını kaparlar senin.</p>

  <p class="normal">A Ay, topluluğuna aldanma; şuna dikkat et: Ordun var, topluluğun var ama bütün gece korkundan kaçıp duruyorsun.</p>

  <p class="normal">Kaçıp duruyorsun ama aşkın elinden canını kurtaramıyorsun… bütün bedenin kalkan ama gene de sana bir ok gelip saplanıyor.</p>

  <p class="normal">Bütün bedenin kalkan, gizli bir yoldan gitmedesin… fakat kanadın ister iki olsun, ister üç; gene de o tuzağa tutulmuşsun sen.</p>

  <p class="normal">Gözbebeğisin; gözbebeği, halkı seninle görür; görüş ıssısın ama gönüle baktığın bile yok; görmüyorsun onu.</p>

  <p class="normal">Göz karaltısının karanlıkları içinde abıhayat gibi yurt edinmiş, gizlenmişsin.</p>

  <p class="normal">Göz içine ev kurmuşsun; sana kimsecik dost olmamış… onun kaynağından coşan suya göz dikmişsin.</p>

  <p class="normal">Şekerin, aşkın tadından haberi olsaydı utancından erir, su kesilirdi; şekerlik satmaya kalkışmazdı.</p>

  <p class="normal">Kıskançlık gözü, haset yüzünden şekerin kulağını sağır etti gitti… şekerin kulağını sağır eden gözden kork.</p>

  <p class="normal">Gökyüzünün arslanısın sen; bütün arslan yürekliler yürek pekliğini, safları kırıp geçirmeyi, ayak diremeyi, dayanmayı hep senden beklerler.</p>

  <p class="normal">Yüreklilerin yürekleri üstünlük suyunu senin elinden içerler; fakat gönül ıssı erlerin gönüllerinin pusu yerinde senin de yüreğin yufkadır, senin de gücün yoktur.</p>

  <p class="normal">Arslan, ateşten pek ürker de kaçar mı kaçar… gönül de ateş tapınağıdır; ateşin kıvılcımına, alevine atılmak için pervane gibi can gerek.</p>

  <p class="normal">Pervanenin kanadını gönül pervanesinden başkası yakamaz; ateşin yalımından bir kanadı on kanat kesilir onun.</p>

  <p class="normal">Hilim padişahısın; boşluktan uç, gönül pervanesinin kanadının altına gir de insanlara da, perilere de bilgi bağışlayan Tanrı sana da bilgi bağışlasın.</p>

  <p class="normal">Yürü, Mirrîh’e de ki: Gönlün kavuşmasını seyret de hançerini bırak, artık baş kesmeden vazgeç.</p>

  <p class="normal">Kestiğin başın yerine bir başka baş vermeye gücün varsa baş kesmen değer; çünkü buyruğun yürür, başlar vericisin sen.</p>

  <p class="normal">Baş, başlığı senden buldu; kanat, kanat oluşu senden çaldı; kanat olmayı senden öğrendi; senden altınlar aldı, getirdi.</p>

  <p class="normal">Bir üfürmesiyle yüzlerce kadeh yapan, sağrak düzen şişeci, bir kadeh kırarsa kınanıp işten alınmaz.</p>

  <p class="normal">Müşteriye ben gümüş alacağım, alıp götüreceğim demek düşmez; çünkü gümüş alıp götüren gümüş bedenli ne gelmiştir, ne de gelir.</p>

  <p class="normal">Zelîhâ Ken’an diyarına Ay olana Müşteri olmuştu; Ken’anlı güzel gümüş bedenliydi; onun uğruna gümüşleri saymak da değerli elbet.</p>

  <p class="normal">A mızrap vuran Zühre, artık gönül mızrabını duy; gençliğe aldanma; sonunda gençlik çeng gibi senin de belini büker.</p>

  <p class="normal">Niceye dek gönül çengi, şu çengin, şu tefin, şu neyin yüzünden kırılıp gidecek? Gönül babalık etmezse vay ananın haline.</p>

  <p class="normal">A Utarid, bundan böyle şu kâğıtla, şu kalemle, mürekkeple büyüdün, semirdin; ululuklarla, hünerlerle dopdolusun.</p>

  <p class="normal">Fakat kaplan olsan bir yelle fare kesilirsin; arslan olsan bir saldırışla kediden beter olursun.</p>

  <p class="normal">Kalem gibi başını ayak yap da gönlün izine düş, yürü… çünkü yoklukta, şekilsizlikte izlenecek izler vardır.</p>

  <h3 class="h2baslik" id="calibre_toc_3011">CXLII</h3>

  <p class="normal">Be degel key begozîned dil-i yârem yârî</p>

  <p class="normal">Key ferîbed şeh-i terrâr-ı merâ terrârî</p>

  <p class="normal">Sevgilimin gönlü düzenle bir sevgili mi seçer? Yankesici padişahımı bir yankesici aldatır da kandırabilir mi hiç?</p>

  <p class="normal">Benimle o sevgilimin arasına kıl mı sığar hiç? O gül bağında, o gül bahçesinde yılan mı uyur hiç?</p>

  <p class="normal">* Örümcek bir ağ gerse bile yabancılara perde olur… bense onunla gene de bir mağarada olurum; hani Sıddıyk’la Muhammed gibi.</p>

  <p class="normal">Sadberk gülü, onun yüzünü kıskandı da elbisesini yırttı… gülün hali bu olursa dikenin hali ne olur ki?</p>

  <p class="normal">İki üç beyit daha söyleyeyim; hem de öyle beyitler ki başını da bilmezsin, ayağını da… fakat sen de gönlüm için olsun, n’olur, evet diye sakalını oynatıver.</p>

  <p class="normal">Nice hekim vardır ki delinin aklını başına getirir; bu benim hekimimse iki dünyada da bir tek akıllı komadı gitti.</p>

  <p class="normal">Günyüzünün kılıçlarını her şeye vuralım; ondan başka ne varsa kıralım geçirelim… zâti onun yüzünden başka bir gelir istemiyoruz biz.</p>

  <p class="normal">Mademki güneşe tapıyoruz, dama çıkalım da güneş bir duvarla yüzünü örtmesin bizden.</p>

  <p class="normal">Güneş kimdir? Söyle: Tebrizli Tanrı Şems’i… Öylesine bir güneş ki onu övüş söz sahifelerine sığmaz da sığmaz.</p>

  <h3 class="h2baslik" id="calibre_toc_3012">CXLIII</h3>

  <p class="normal">Hele tâ zen neberî k’ez kef-i men begrîzî</p>

  <p class="normal">Hîle kem kon negozârem ki be fen begrîzî</p>

  <p class="normal">Hele sanma ki benim elimden kaçıp kurtulacaksın… Düzene az başvur; hileyle, düzenle kaçıp kurtulmaya bırakmam seni.</p>

  <p class="normal">Tatlı canın elimdedir; avcumda… istersen bedenden kaç; bedensiz can ne yapabilir ki?</p>

  <p class="normal">Tüm zehir bile olsam alışmalısın bana; leğenden kaçıyorsan pervane değilsin demek.</p>

  <p class="normal">Boğazını sıktım, bağladım; fakat kabak gibi haberin bile yok bundan… bağladım, çekip durmadayım seni, nasıl kaçıp kurtulacaksın?</p>

  <p class="normal">Bülbüller de yeşillikten memnun, kuşlar da; hepsi de hoş… sen tutar da yeşillikten kaçarsan kuzgunsun, baykuşsun, pislik böceğisin.</p>

  <p class="normal">Değil mi ki seni tutmuşum, hile, düzen düşünme… ölmen, güzelim huylara kaçıp kavuşman daha iyi.</p>

  <p class="normal">Saman çöpü gibi yerinden uçup gitsen n’olur ki? Kafdağı değilsin ya… kırılmadan korkup da kaçsan ne çıkar? Altın değilsin ya.</p>

  <p class="normal">Huten güzelinden bir ahlâksız gibi korkar, kaçarsan bütün erlerin canı senden bezer gider.</p>

  <p class="normal">Değil mi ki resimsin, ezel ressamının elinden kurtulamazsın… değil mi ki putsun, seni yapan, yonan kalemden, sana tapan şamandan nasıl kurtulabilirsin?</p>

  <p class="normal">Ben seni Ay saydım ya; Güneş’sin halbuki… bu burçtan, bu bedenden kaçmazsan tutulur kalırsın.</p>

  <p class="normal">Süleyman’dan ürkersen devden kurtulamazsın… vatandan kaçarsan gariplikten kurtulamazsın.</p>

  <p class="normal">Hayır… Sus, çünkü seninle binlerce işim var; zâti de Süheyl, Yemen’den kaçmaya bırakmaz seni.</p>

  <h3 class="h2baslik" id="calibre_toc_3013">CXLIV</h3>

  <p class="normal">Ey ki tu çeşme-i lıeyvân-o behâr-ı çemenî</p>

  <p class="normal">Çü menî tu hod-ı hodrâ ki begûyed çü menî</p>

  <p class="normal">A sevgili, abıhayat kaynağısın, ilkbaharsın, yeşilliksin sen… tıpkı bensin sen; kim kendi kendine tıpkı bensin sen der?</p>

  <p class="normal">Geceyim ben, dolunaysın sen; gecenden kaçma… hattâ Ay da kim oluyor? Yüzlerce topluluğun güneşisin sen.</p>

  <p class="normal">Şu gök damında Ay, kapının bekçisidir; “Gerçeklik makamında oturmuşsun” ama vatanda padişahsın sen.</p>

  <p class="normal">Ay ömrün kadehidir; kimi dopdoludur, kimi yarı dolu… zamanın ömrü değil misin sen? Kadehe sığmazsın.</p>

  <p class="normal">Senin buyruğunun yürüdüğü zamanda birisi tutar da zamanın cefasından şikâyet ederse, cefa papucuyla ağzına vursan yeri var.</p>

  <p class="normal">Çünkü şu zaman tıpkı bedendir; sense onda cansın sanki… değil mi ki senin gibi bir can, bedenin canıdır; beden de artık beden olmaz; can kesilir, can.</p>

  <p class="normal">Melekler, Âdem’in bedenine hemencecik secde ettiler; çünkü o yüce, o kutsal bedende senin can ışığını gördüler.</p>

  <p class="normal">Şeytan, o bedeni balçıktan yapılmış gördü de başını secdeye eğmedi; yürü git, şeytansın sen diye reddediş çomağı kafasına indi gitti.</p>

  <h3 class="h2baslik" id="calibre_toc_3014">CXLV</h3>

  <p class="normal">Her ki ez nîsti âyed be sû-yı o heberî</p>

  <p class="normal">Ender o ez beşeriyyet benemâned eserî</p>

  <p class="normal">Kime yokluk dünyasından bir haber gelirse onda insanlıktan bir iz kalmaz artık.</p>

  <p class="normal">Yücelerden ta aşağılara dek her yanı illet kaplasa onun himmeti illetlere göz ucuyla bile bakmaya tenezzül etmez.</p>

  <p class="normal">Kim darmadağın olur, varlığından, benliğinden çıkar, yok olur giderse, gerçek gözüyle onun bulunduğu yana o bakabilir.</p>

  <p class="normal">Güzelim elbiselere bürünmüş arı duru bir cevher görür; canlı bir bedende oturup durmada.</p>

  <p class="normal">Görünüşteki şekliyle, kılığıyla görüşüp konuşmayı ne diye yeter buluyorsun? Yürü, bir başka hale gir; çünkü o da bir başka hale girmiş.</p>

  <p class="normal">Ona şükretmeyi benden duy, benden işit… canına, başına and olsun ki o tatlılıkta bir şekeri ne tatmışımdır, ne görmüşümdür.</p>

  <h3 class="h2baslik" id="calibre_toc_3015">CXLVI</h3>

  <p class="normal">Hele hüş dâr ki bâ bî heberan nestîzî</p>

  <p class="normal">Pîş-i meston-ı çonon retl-ı geran nestîzî</p>

  <p class="normal">Aklını başına al da hiçbir şeyden haberi olmayanlarla savaşma… Öylesine koca bir sağrakla sarhoş olanlara karşı ayak direme.</p>

  <p class="normal">Yay gibi, ta sona dek eğri kalmayı istemiyorsan, seni kendilerine doğru çektiler mi, inada kalkma, teslim ol onlara.</p>

  <p class="normal">Dileğe uyuş kurduna paralanmak istemiyorsan, çoban seni yanına çağırdı mı, inat etme; git.</p>

  <p class="normal">Bilmez gibi padişahlara, bunlar da kim deme… Sana bir şekil, bir iz gösterdiler mi, inada kalkışma.</p>

  <p class="normal">Canınla gönlünün arasından bir baş çıkardılar mı, inat etme; bu lûtfun şükrü olarak canını ortaya koy.</p>

  <p class="normal">Açıktan açığa “Duyduk da, uyduk da” dedin mi, içinden inat etmezsen bu o vakit açığa çıkar.</p>

  <p class="normal">Gideceğin yerde de zannın, işkilin var, geldiğin yerde de… apaçık görenlerle savaşmazsan bu zan, bu işkil kalkar; gerçek apaçık belirir.</p>

  <p class="normal">Koca dağ gibi ayak diremez de zerreye dönersen iki dünya da zerreler gibi görünür sana.</p>

  <p class="normal">Mekân gibi inat etmez de zaman gibi kendinden geçer gidersen, zamandan da kurtulursun, mekândan da.</p>

  <p class="normal">Dolap gibi akarsuyla savaşmazsan gökyüzü gibi kendiliğinden dönmeye koyulursun, işe girişirsin.</p>

  <p class="normal">Dünya bile padişaha inat edemez; Tanrı için olsun, Tanrı için, sakın padişaha karşı inada kalkışma.</p>

  <p class="normal">* Yola düşer de, Hemedan’da ayak diremezsen (her şeyi bilirim dâvasından vazgeçersen), Bağdat’a ulaşırsın, Halife’nin yüzünü görürsün.</p>

  <p class="normal">Kükremiş arslanla savaşa kalkışmazsan hilen, düzenin de işe yarar, şiven, cilven de rast gelir.</p>

  <p class="normal">Dille söz söylemede inat etmez de tümden gönül olursan, aynaya dönersin de susarak sözler söylersin.</p>

  <h3 class="h2baslik" id="calibre_toc_3016">CXLVII</h3>

  <p class="normal">Ber yekî bûse hekastet ki çonon mîlerzî</p>

  <p class="normal">Z’on ki conest-o pey-i dâden-i con mîlerzi</p>

  <p class="normal">Bir öpücük için böyle titreyişin gerçektir, yerindedir; çünkü candır o öpücük, can vereceğim diye tir tir titriyorsun.</p>

  <p class="normal">Sözden, soluktan bulanır, buğulanır ayna… ayna için, ayna sahibinin üstüne titriyorsun sen.</p>

  <p class="normal">Şu dünya gece gündüz korkuyla, ümitle titreyip duruyor… sen de dünyanın canısın; onun için can gibi titriyorsun.</p>

  <p class="normal">Bütün kumaşların pazarcıda; kâr-ziyan yüzünden tir tir titresen de değer.</p>

  <p class="normal">Avın senin korkundan nasıl titriyor… sen avcısın, yayın, okun var ama o titredikçe sen de titriyorsun işte.</p>

  <p class="normal">Görünüşte Ay’sın ama bir dikkatli bakılsa Mirrîh’sin sen… halkı öldürmeye kastetmişsin; kılıç gibi titriyorsun.</p>

  <p class="normal">Fitneler peşinde şarap küpü gibi coşup köpürüyorsun; öfkelenmiş kişinin âzası gibi kaynamada, titremedesin.</p>

  <p class="normal">Halk yapraklara benziyor, sense yelsin; herkes senin yüzünden titriyor… görünüşte saflar yarmadasın; fakat gizlice titriyorsun.</p>

  <p class="normal">Gönül, güneşe benzeyen yüzünün ardına düşmüş, tıknefes olmuş, tutulup kalmış… fakat sen ne diye hafakanlara tutulmuşsun, ne diye gönül gibi titreyip durmadasın?</p>

  <p class="normal">Lûtufta ilkbaharın da canısın, bağın bahçenin yeşerip gelişmesisin… böyle olduğu halde gene de güz yelinden yaprak gibi titriyorsun.</p>

  <p class="normal">Şükür köşküsün, sana her ulaşan şükreder… sabır tavanısın, ağır yükten titremedesin.</p>

  <p class="normal">Kafdağı gerçekten de oturamaklıdır, hiç titremez… yoksa zanlara mı düşmüşsün ki zan gibi titreyip duruyorsun.</p>

  <p class="normal">A zanlara düşen, onları söyleyen, hele soluğunu kes, sus… karıların fal bakıp üfürmelerinden karılar gibi titriyorsun sen.</p>

  <h3 class="h2baslik" id="calibre_toc_3017">CXLVIII</h3>

  <p class="normal">Çend rûzest ki şetrenc-i eceb mîbâzî</p>

  <p class="normal">Dâne-i bü’l eceb-o dâm-ı eceb mîsâzî</p>

  <p class="normal">Kaç gündür şaşılacak bir satranç oyununa dalmışsın, bir acayip oyun oynamadasın… şaşılacak yemler saçmadasın; şaşılacak tuzaklar kurmadasın.</p>

  <p class="normal">Gönlünü katılaştırdın mı, kim canını kurtarır senden? Bu çeşit işe bir giriştin mi, başını kim kurtarır elinden?</p>

  <p class="normal">Buyruğun şehitlerin kanlarında oynuyor… ölüm bir fare ama kediyle oynuyor sanki.</p>

  <p class="normal">Âşık kötü zanlara düşer; oysaki bunlardan uzaksın sen; tüm lûtufsun, yeni baştan tutar, bir başka lûtfa girişirsin.</p>

  <p class="normal">Neye benziyorum; hem dudağının tadını tatmadayım, hem ağlayıp inlemede… kimsecikler benimle eş olmak ümidine düşmesin diye de soluğumu kesmedeyim.</p>

  <p class="normal">Ney feryat eder ama ondan dudağının kokusu gelir; beyne, akla vurur, gammazlık eder; o feryat, dudağının sırlarını söyler.</p>

  <p class="normal">Düzenbazlık için değilse sen de feryat edip duruyorsun… boş yere mi böyle soluğun güzel, sesin hoş?</p>

  <p class="normal">Her ses tanık olmaz, haber getirmez; bu haberi o sese solukdaş kesilenden duy da anla.</p>

  <p class="normal">A gönül, kendinden de boşal, düşüncelerden de… ney bomboş bir hale geldi de o yüzden onunla solukdaş oldu.</p>

  <h3 class="h2baslik" id="calibre_toc_3018">CXLIX</h3>

  <p class="normal">Vekt-i on şod ki bedo rûh-fezâ âmîzî</p>

  <p class="normal">Morg-ı zeyrek şeviy-o hoş be du pâ âvîzî</p>

  <p class="normal">O cana canlar katan güzele sarılmanın çağı geldi… akıllı, çevik bir kuş olup iki ayağınla o dala yapışmanın tam vakti erişti.</p>

  <p class="normal">Ağaçlar gibi aç bahar yeline göğsünü… çünkü kış yeli; güz yeli zehirdir sana.</p>

  <p class="normal">Anlam âleminin şeker gibi gülüşüyle tüm şeker kesil… a hoca, ne diye ekşi huyluluğa sarılır kalırsın?</p>

  <p class="normal">Sen varlık duvarının altında inci definesisin… sen ortadan kalkarsan define meydana çıkar.</p>

  <p class="normal">O ezelî altın kesintileri beden toprağındadır; bir elersen kesintiler kalburunun dibinde kalır gider.</p>

  <p class="normal">A kardeş, bedeninin kınından can kılıcını sıyır… öylesine keskin bir kılıçtır o ki ay değirmisini bile ikiye böler.</p>

  <p class="normal">* Sonsuzluk meydanında al ele kılıcı, kara donlu bir atsın sen, koş; geceden de dışarıya çık, gündüzden de.</p>

  <p class="normal">Kaynaktan gönlüne çek abıhayatı; çünkü can yaradılışına bakılırsa bir arka benzersin sen.</p>

  <p class="normal">Bunu başaramazsan padişah Şemseddin’in yanına kaç… çünkü o, can bakımından Arş’tandır, beden bakımındansa Tebriz’den.</p>

  <h3 class="h2baslik" id="calibre_toc_3019">CL</h3>

  <p class="normal">Be şeker-hande eger mîbebered con zi kesî</p>

  <p class="normal">Mîdehed cân-ı hoşî por terebî por hevesî</p>

  <p class="normal">Şeker gibi gülüşüyle birisinin canını alırsa, karşılık olarak pek güzel, pek neşeli, pek hevesli bir can verir ona.</p>

  <p class="normal">Seher çağında herkese, her şeye güneş gibi saldırır… gece vakti bekçi gibi herkesin gönlünün, canının çevresinde dolanır durur.</p>

  <p class="normal">Kimi vakit saçı saçmak için tutar, bir yük şekerkamışı getirir… kimi vakit de sinek gibi o kamışları emer, dudu kesilir.</p>

  <p class="normal">* Kimi vakit müderris olur, başköşeye geçer, ders okutur; Sadr-ı Cihan’ın derecesi yok olur gider.</p>

  <p class="normal">Kimi bir solukta Meryem’i gebe eder, İsa’yı yaratır; böylece de İsa, soluğuyla onun soluğuna tanıklık eder.</p>

  <p class="normal">Kimi tutar, bir çöpü göze can sürmesi yapar da çeker… kimi de olur, iki dünyayı da gözüne bir çöp gibi gösterir.</p>

  <p class="normal">Zamanla bağlı bir görüşün var; önüne ne gelirse ona yamanıp kalıyorsun; önüne, ardına baktığın bile yok.</p>

  <p class="normal">Oysaki Salih o, iki dünya da bir deve… bizse çan gibi nara atıp duruyoruz.</p>

  <h3 class="h2baslik" id="calibre_toc_3020">CLI</h3>

  <p class="normal">Be şeker-hande eger mîbebered con zi kesî</p>

  <p class="normal">Mîdehed der evezeş cân-ı hoşî bu’l-hevesî</p>

  <p class="normal">Şeker gibi gülüşüyle birisinin canını alırsa, karşılık olarak pek güzel, pek neşeli bir can verir ona.</p>

  <p class="normal">Seher çağı güneşi herkese, her şeye saldırır; gece vakti bekçi gibi herkesin gönlünün, canının çevresinde dolanır durur.</p>

  <p class="normal">Kimi vakit, sakın der, satranç padişahıyım ben; sen benden bir beydak alırsan ben senden bir at alırım.</p>

  <p class="normal">Öylesine dudular var ki onun şekerine bir eşek sineği yol buldu mu, kıskançlıktan kendilerini öldürürler.</p>

  <p class="normal">Aşağılık biri o şekerden bir parçacık alıp gitse, yoksul dudu, kendini paramparça eder gider.</p>

  <p class="normal">Sevgili, düşmanımın yüzüne baktı, şimşek gibi güldü de, şu gönlüm bulut gibi ağladı da ağladı.</p>

  <p class="normal">Seni anlayanın gönlünde iki dünya da kaybolur gider… fakat seni bir çöp gibi gören gözlere nasıl girebilir ki?</p>

  <p class="normal">Öyle bir kişiyim ki bir solukla İsa soluklu birisini yaratır giderim diye Meryem’in koynuna üfürür de anlam bakımından gebe bırakır onu.</p>

  <p class="normal">Canların toplandığı yer sensin, can sana gelmek ister… çünkü sen denizsin; hepsi de seldir, Fırat’tır, Aras’tır.</p>

  <p class="normal">Sen Salih’sin, şu iki dünya da sanki bir deve… bizse çan gibi nara atıp duruyoruz.</p>

  <p class="normal">Çanın narası devenin oynayışındandır… onu tundan tuna götüren devedir.</p>

  <p class="normal">Yanmayan mumdan ışık isteme… Mûsa’nın ışığını istiyorsan yürü, köz alınacak ateşe git.</p>

  <p class="normal">Yeter, şu söz bir hayaldir, hayale saplanıp kalma… çünkü gerçek âleminde gözün, görüşün de var, elini tutan da var.</p>

  <p class="normal">A Tanrı ışığı, üstünlükler ıssı Husâmeddin, gönül hekimliğini bilirsin ama ne nabız tutarsın sen, ne hekimlik okumuşsundur.<sup class="calibre2"><a href="../Text/divanson_split_324.html#footnote-800-109" id="footnote-800-109-backlink">[109]</a></sup></p>

  <h3 class="h2baslik" id="calibre_toc_3021">CLII</h3>

  <p class="normal">Neng-i her kaafile der şeş-dere-i İblîsî</p>

  <p class="normal">Tu beher niyyet-i hod mesher-i İblîsî</p>

  <p class="normal">* Şeytan’ın altı kapılı tuzağına tutulmuşsun; her kervana ayıp, âr kesilmişsin… neyi kurarsan kur, şeytana maskara olmuş gitmişsin.</p>

  <p class="normal">Şeytana ot vermek için bedenine kurban olmuşsun; ya şeytanın kuzususun sen, yahut da keçisi.</p>

  <p class="normal">A herif, neden pişman olmuşsun; boynunu eğ… şu sille yemede şeytana uymuş gitmişsin zâti.</p>

  <p class="normal">A pişmiş şalgam, o terelikten ümidini kes… çünkü ekmek peşine düşmüşsün, şeytan teresi olmuş gitmişsin sen.</p>

  <p class="normal">Ekmeği görüyor, ahlâksızca üstüne düşüyorsun… devlerin erlik suyuna âşıksın, şeytanın erkeğine gönül vermişsin.</p>

  <p class="normal">Oruç tutmaya niyet ediyorsun da torba, a eşek diyor sana, başını sok torbaya; sen şeytanın torbasısın zâti.</p>

  <p class="normal">Ne olacak, nasıl olacak… gerçekten haberin bile yok. O bilgiyle, o hünerle şeytanın ardısın sen.</p>

  <p class="normal">Etini semirtme kaygısıyla arıklaştın gitti… Şeytanın gırtlağı kesildin, feryat edip duruyorsun.</p>

  <p class="normal">Küfür olsun, iman olsun, yiyedur; sonra da köpekler gibi sus… Çünkü sen şeytana inanmış bir kâfir karı olmuş gitmişsin.</p>

  <p class="normal">Ölüm çağına, hırıltı vaktine dek sirkeye dönmüşsün sen… Şeytanın hırıltısı gibi ekşisin, kokmuşsun.</p>

  <p class="normal">Kıyamete dek sinek gibi o dolayın, o sofranın çevresinde uçadur; şeytanın dolayındansın zâti.</p>

  <h3 class="h2baslik" id="calibre_toc_3022">CLIII</h3>

  <p class="normal">Be şeker-hende botâ nerh-ı şeker mîşekenî</p>

  <p class="normal">Çi zened pîş-i du le’l-i tu akıyk-ı Yemenî</p>

  <p class="normal">A güzel, şeker gibi bir gülüşle şekerin narhını kırıyorsun… senin lâ’le benzer dudaklarına karşı Yemen akıykı ne diyebilir, ne yapabilir ki?</p>

  <p class="normal">A gül yanaklı, iki üç hafta gül bahçesine gitme de yeşillikteki kızıl gül utanıp da dökülmesin.</p>

  <p class="normal">Gül de kim oluyor ki? Başını kaldırsan da bir gökyüzüne baksan gökten Zühre’yi de baş aşağı yere düşürürsün, Ay’ı da.</p>

  <p class="normal">Tanrı seni fitne koparmak, yeryüzünü birbirine katmak için yaratmış… kıyamet fitnelerini koparmaz, Arasât günü gibi âlemi birbirine katmaz da ne yaparsın?</p>

  <p class="normal">Ateş gibi yüzü gönüller yakasın diye verdi sana… kıvrım kıvrım saçları gönüller kırasın diye verdi sana.</p>

  <p class="normal">Gönüllerimiz ateş tapınakları, yüzün oralarda şaman. Her put, her güzel, sen benimsin diye yüzünü şamana tutmuş.<sup class="calibre2"><a href="../Text/divanson_split_325.html#footnote-800-110" id="footnote-800-110-backlink">[110]</a></sup></p>

  <p class="normal">Gönlünü alma benden; çünkü cefaya kalkışırsan, gönül Kafdağı bile olsa onu tutar, kökünden söker, atarsın.</p>

  <p class="normal">Bir kuyuya benzer çene topağında eşi bulunmaz bir su var; hangi kuyuya düşersem düşeyim, bir ip gösteriyor bana.</p>

  <p class="normal">Eşsiz güzeller, gamında yollarını da yitirdiler, dinlerini de… çünkü güzellerin en güzellerinden de güzelsin sen.</p>

  <p class="normal">Keskin fikirlileri, şu mecliste ne düzen kuruyorsun, bilmesinler diye, yüzün boyuna sarhoş eder durur.</p>

  <p class="normal">A gönül, ondan başkasına gönül verirsen kâfirsin… kâfirsin a beden, ondan başkasının aşkına sataşırsan.</p>

  <p class="normal">And olsun Tanrı’ya, onsuz göklere bile çıksan mezardasın… onun elbisesinden başka ne giyersen kefene bürünmüş sayılırsın.</p>

  <p class="normal">A Tebrizli Şems, canda yurt edinmişsin sen… sana vatan canların canıdır; çünkü vatanda cansın sen.</p>

  <h3 class="h2baslik" id="calibre_toc_3023">CLIV</h3>

  <p class="normal">Ger tu mârâ be cefâ-yi senemon tersânî</p>

  <p class="normal">Şikem-i gorsinegonrâ tu be non tersânî</p>

  <p class="normal">Bizi güzellerin cefasıyla korkutuyorsun ama karnı acıkanları da ekmekle korkutuyorsun sanki.</p>

  <p class="normal">Sevgilimin sövüp saymasıyla gelir, beni ürkütürsün ya; ölüleri de dikekor da canla korkutursun.</p>

  <p class="normal">Mecnun’a Leylâ’nın dudaklarından kötü bir söz söylersin ama mahmur gibi onu da koca sağrakla korkutursun.</p>

  <p class="normal">Ateş üstündeki tencere gibi onun ısısıyla dudaklarım kurumuş… fakat o tatlı dille korkuttuğundan daha az korkutursun ümidindeyim; kulağım onda.</p>

  <p class="normal">Ayrılık kurdunu peşime taktı da daralttı beni… fakat çobanla korkutursan ben korkmam, kurt korkar.</p>

  <p class="normal">Onun acılığıyla korkutuyorsan beni şarapsın sen… sinekleri sofrayla, yemekle korkutuyorsan pek sâfsın sen.</p>

  <p class="normal">Burda toplananların hepsi de kumarbazdır, varlarını yoklarını oynarlar, yutulup giderler; onları ziyanla korkutuyorsun ama tacir değil ki onlar.</p>

  <p class="normal">Lâtif hayallere benzerler; onlara ok atasın, yahut yayla korkutasın; mümkünü yok… ne kanları vardır onların, ne etleri.</p>

  <h3 class="h2baslik" id="calibre_toc_3024">CLV</h3>

  <p class="normal">Çi herîsî ki merâ bî hor-o bî hâb konî</p>

  <p class="normal">Derkeşî rûy-o merâ rûy be mihrâb konî</p>

  <p class="normal">Ne de hırsın var; beni yemeksiz, uykusuz bırakırsın; yüzünü benden çevirirsin de yüzümü mihraba yöneltirsin.</p>

  <p class="normal">Suyu ağzımda zehirden de acı bir hale getirirsin… Ödümü koparırsın, ciğerimi derdinle eritir, su edersin.</p>

  <p class="normal">Beni hacca sürersin; çölde keser gidersin de, devemi de, varımı yoğumu da Araplara pay edersin.</p>

  <p class="normal">Kimi kuraklık verir, meyvemi, ekinimi kurutursun; kimi yağmur yağdırır, hepsini de sellere verir, siler süpürürsün.</p>

  <p class="normal">Damından kaçsam okla vurursun beni; dama çıksam elini mızraba atar, nağmelerle indirirsin aşağıya beni.</p>

  <p class="normal">Edepli bir hal takınsam, yürü dersin, sarhoş değilsin sen… Edepsizlik etsem, edebe ait hikâyeler anlatmaya koyulursun.</p>

  <p class="normal">Kerem yağmuru gibi damıma yağsan iki gözümü de gözyaşlarıyla oluğa döndürürsün.</p>

  <p class="normal">Herkesten kesildim, bir bucağa çekildim mi, keşişe döndün dersin… Sohbet etmeye koyundum mu, dostlara düşman edersin beni.</p>

  <p class="normal">* Keten gibi gönlümü derdine sarsam, derdinle bükülüp dokunsam, keten gibi ay ışığıyla eritirsin, kökten yok eder gidersin beni.</p>

  <p class="normal">Sana dayanıp güvensem, sebebe yapışmak yolumuzdur yordamımızdır dersin… sebeplere sarılsam, onları yok etmeye, onlarda iş yok demeye kalkarsın.</p>

  <p class="normal">Can doğanını avlar, tırnaklarını kırarsın… beden talimli köpek olur; onu tutar, güçsüz kuvvetsiz bir hale sokarsın.</p>

  <p class="normal">Yüzümüzün renk kuyumcusu, tutar da bir dükkân açarsa, kuyumcumuza kalp satıyor der, adını kötüye çıkarırsın.</p>

  <p class="normal">Ben kim oluyorum? Senin kapında gerçek sabah bile, olur ya, beni yalancı çıkarır diye tir tir titrer.</p>

  <p class="normal">Her şeyi yok edersin, sonra tutar, yok ettiğinin yüzlerce fazlasını verirsin… kışı yollar, ardından ilkbaharı verir, yeryüzünü yeşertirsin.</p>

  <p class="normal">Güneş kılıcıyla yıldızların boyunlarını kesersin; sonra gene onlara unnab gibi bir yüz verir, bir parıltı bağışlarsın.</p>

  <p class="normal">Adam sustu mu, söyle dersin; söyledi mi, yeter dersin, sus; ne diye böyle bir kapıyı açıyorsun?</p>

  <h3 class="h2baslik" id="calibre_toc_3025">CLVI</h3>

  <p class="normal">Tıygrâ ger tu çü horşîd demî tende zenî</p>

  <p class="normal">Ber ser-o soblet-i in hende-zenon hende zenî</p>

  <p class="normal">Kılıcı, bir soluk, güneş gibi sıyırıp çaldın mı, şu gülenlerin başlarına da gülersin, bıyıklarına da.</p>

  <p class="normal">Padişahlık elbisesinden soyundun da yamalı hırka giydin… o yüzden de gönlümüzü ona benzettin, paramparça ettin.</p>

  <p class="normal">O büklüm büklüm saçlarınla bir kulu bağışladın mı, şu balçığa bağlanmış bile olsa kurtulur gider.</p>

  <p class="normal">O lâ’l renkli şarabı şu utangaç adamlara bir sundun mu, akıl nerde kalır a sâkî, edep, hayâ ne yana gider?</p>

  <p class="normal">Parıl parıl parlayıp her yanı ışıtan Ay’a yüzünden bir yalım vursa, Ay büyür de büyür, gökyüzüne sığmaz olur.</p>

  <p class="normal">Ay, Zühre’ye der ki: Benim sarhoş olduğum şaraptan sen de bir içseydin sarhoş olurdun da darmadağın mızraplar vururdun.</p>

  <p class="normal">Ay’dan balığa dek bütün varlık, can sâkîsinden sarhoş olmuş… peşini al, ne diye gelecekten lâf eder durursun?</p>

  <p class="normal">Kalk, bugün kutlu, mutlu, iyi bir gün… hele bir de gözün o kutlu yüzü görürse…</p>

  <p class="normal">Doğanın başında külâh, ayağında da halka var da bundan dertliyse şu halkaya bir külüng vurdun mu, ayağı kurtulur gider.</p>

  <p class="normal">Hele a doğan, külâhını çıkar, kanadını aç… uçup o sonsuz devlete ulaşmanın çağı geldi; söz söyleme.</p>

  <p class="normal">Şu söz söylemeyi Mansûr gibi darağacına çek… kadınlar gibi niceye dek pamuk yumağıyla oyalanıp duracaksın?</p>

  <h3 class="h2baslik" id="calibre_toc_3026">CLVII</h3>

  <p class="normal">Be hak-o hormet-i on ki hemegonrâ canî</p>

  <p class="normal">Kedehî por kon ez’on ki sıfeteş mîdânî</p>

  <p class="normal">Herkese cansın ya; onun hakkı için, onun yüzü suyu hürmetine huyunu suyunu bildiğin o şaraptan bir kadeh sun.</p>

  <p class="normal">Herkesi, her şeyi altüst et; ne alt bırak, ne üst… böylece de bugün şu meydanda senin bulunduğunu herkes bilsin.</p>

  <p class="normal">Utanıp arlanmanın ta köküne dök o ateş gibi şarabı… zâti sarhoşların gönüllerini, o gizli neşeyle, o gizli çalıp çağırmayla almış gitmişsin.</p>

  <p class="normal">Kaçıp giden gönlü geri getirmenin, akılları güvercin yavruları gibi sürüp uçurmanın çağı geldi çattı.</p>

  <p class="normal">Yıkılıp gitmiş sarhoşların halkasında nükteler söylemedesin… evet, yıkık yerde definenin parlaması hoştur.</p>

  <p class="normal">Coşup köpüren şarabı döndür, sun şu yanıp yakılanlara… o kalyayı, o boraniyi de hamların önüne koy.</p>

  <p class="normal">Dudakların, değil mi ki kolayca söz söylüyor; ne oldum, sen söyle… ne bileyim ne olduğumu, ne hale girdiğimi ben.</p>

  <h3 class="h2baslik" id="calibre_toc_3027">CLVIII</h3>

  <p class="normal">Hele on bih ki horî in mey-o ez dest revî</p>

  <p class="normal">Tâ be her câ ki revî hoş-dil-o sermest revî</p>

  <p class="normal">Şu şarabı içip elden çıkman daha iyi… Nereye gidersen, gönlün hoş, kendin sarhoş gidersin.</p>

  <p class="normal">Dönen gökyüzü, senin yüzünden döner; çünkü onun suyu sensin… Gökyüzünde Ay’sın sen; alçaktan gidersen ne zararı var.</p>

  <p class="normal">Balıksın ama deniz öylesine sarhoş ki oltaya tutulup gitsen o da ardından gider senin.</p>

  <p class="normal">Bütün padişahların sadakaları yoka, yoksula gider… fakat sen vara yüz tuttun mu, onlar da vara yönelirler, vara giderler.</p>

  <p class="normal">Şu iki üç ayağı bağlıya uymuş, ağır aksak gidiyorsun ama şu upuzun yolda tez yürür, gidersin, herkesi geçersin sen.</p>

  <p class="normal">Ölümsüz bir zevk kazanmayı Tebrizli Şems’ten öğren de cennetlerin bulunduğu o zevk, o işret meclisine var git.</p>

  <h3 class="h2baslik" id="calibre_toc_3028">CLIX</h3>

  <p class="normal">Eger imşeb ber-i men bâşiy-o hâne nerevî</p>

  <p class="normal">Yâ Alî şîr-i Hodâ bâşiy-o yâhod Alevî</p>

  <p class="normal">* Bu gece benimle kalır da eve gitmezsen ya Tanrı arslanı Ali olursun, yahut da Alevî kesilirsin.</p>

  <p class="normal">Soluğumla yavaş yavaş, azar azar deliliğe divaneliğe doğru yol alırsın da akıldan kurtulursun; ansızın deli divane olur gidersin.</p>

  <p class="normal">Kocaldın, ihtiyar oldun… kaç şu ihtiyar akıldan da ilkbaharın yepyeni güller versin, gül bahçeleri belirtsin.</p>

  <p class="normal">Bir hayale kapılır da bana gelirsin; bir hayale kapılır da kalkar gidersin… Bu ne rezillik, bu ne ayıp şey, bu ne kuvvetli bağ.</p>

  <p class="normal">Ondan da beteri var: Altına yol verirler, gelir çatar sana; fakat yanlıştır; çünkü bir arpa kadar altına bile değmezsin; gene o arpa tanesisin sen.</p>

  <p class="normal">Çavuş elbette koşar, kır at da onunla koşar… fakat dur bakalım; senin olgunluğun boş yere koşmada değil ki.</p>

  <p class="normal">Bir şey elde etmek için koş da ölüm korkusundan koşma… a benim canım, Kâbe’ye varmak için koş, Bedevi’nin korkusundan koşma.</p>

  <p class="normal">Geceleri seher çağına dek benimle bulun da gecenin birinde Ay doğuversin… doğsun da yoldan da kurtul, kötü yoldaştan da.</p>

  <p class="normal">Uzaktan herkes görür Ay’ın yüzünü; fakat ne mutlu o kişiye ki Ay’ın koltuğundakini rehin alsın.</p>

  <p class="normal">Ay da başlangıçta, burdan çekilip gitmezsen başını keserim diye Güneş gibi boyuna kılıç çeker.</p>

  <p class="normal">Çeker ama başını alıp gitmediğini görünce adama, ermişsin, güzelmişsin, benim harcımmışsın der.</p>

  <p class="normal">Der ki: Ben senim; sen değilsem bile gece gündüz dostunum; düpedüz babanım, ananım, hısmınım senin.</p>

  <p class="normal">Seninle ben sensiz-bensiz bir araya gelsek, tek olsak, bir olsak ne olur? Biz bir olalım da kör olsun biri iki görenin gözü.</p>

  <h3 class="h2baslik" id="calibre_toc_3029">CLX</h3>

  <p class="normal">Der roh-ı ışk neger tâ be sıfat merd şevî</p>

  <p class="normal">Nezd-i serdan meneşin k’ez dem-i son serd şevî</p>

  <p class="normal">Aşkın yüzüne bak da huy bakımından da er ol… soğuk soluklularla düşüp kalkma; buz kesersin, soğuk olursun yoksa.</p>

  <p class="normal">Aşkın yüzünden de bakıştan, görüşten başka bir şey dileme… iş, aşkla dertdeş olmandadır.</p>

  <p class="normal">Kerpiç gibi oldukça havalanamazsın, uçamazsın; fakat kırılır, yuvarlanır, zerre haline gelirsen havalanırsın, uçarsın.</p>

  <p class="normal">Sen kendi kendini kırmazsan seni yoğurup yapan kırar döker… fakat ölüm kırarsa seni, nasıl olur da tek bir inci haline gelirsin?</p>

  <p class="normal">Yaprak sarardı mı, ıslak kök gene yeşertir onu… Aşk yüzünden sararıp solarsan, ne diye yeşermeden ümidin kesiliyor?</p>

  <h3 class="h2baslik" id="calibre_toc_3030">CLXI</h3>

  <p class="normal">Berov ey ışk ki tâ şehne-i hoban şodeî</p>

  <p class="normal">Tovbe vo tovbe-konanrâ heme gerden zedeî</p>

  <p class="normal">Var yürü ey aşk, güzellere şahne oldun olalı tövbenin de boynunu vurmuşsun, tövbe edenlerin de.</p>

  <p class="normal">Böyle bir yıldırımsın, nasıl söz edilebilir sana? Tüm kavgasın, savaşsın; nasıl eş dost olunur seninle?</p>

  <p class="normal">Sana ne yeryüzünün gücü yeter, ne gökyüzünün… Sen şu altı yönden de değilsin; peki, nerden gelmişsin sen?</p>

  <p class="normal">Ne de güzel yüzün var; sekiz cennet de âşık sana… Ne biçim bir ateş tapınağısın, yedi cehennem de senden tir tir titremede.</p>

  <p class="normal">Cehennem sana der ki: Geç git, sana dayanamam ben… Cennetin cennetisin, cehenneme de cehennem kesilmişsin.</p>

  <p class="normal">Âşıkların gözleri senin güzelim gözlerinin yüzünden yaşlı, etekleri ıslak bir halde… erkek olsun, kadın olsun, her zahidin fitnesisin, yol kesicisi.</p>

  <p class="normal">Sensiz ibadet yurduna çekilmek kuru bir sevdadan başka bir şey değil… çünkü ibadet yurdunun da yaşayışı sensin, ibadetin de.</p>

  <p class="normal">A aşk kadısı, yanmış yıkılmış gönlüme insaf et… yıkılmış gönül köyümden haraç almadasın sen.</p>

  <p class="normal">A benim bön gönlüm, kimden insaf istemedesin sen? Buralıysan bilirsin ki aşka kan dökmek mubahtır.</p>

  <p class="normal">Âşıkların kan pahası, zâti can ölçüsünden de dışarıdır; sense olmayacak düşünceye dalmışsın, temelsiz vesveselere düşmüşsün.</p>

  <p class="normal">Gerçekten de meleklerin huyları bile aşka mahrem olamaz; sense eşek şeytanın, eşek cinin huylarına tutulmuş kalmışsın.</p>

  <p class="normal">Yeter, sus; büyü yapmaya kalkışma; önce kendini kurtar… çünkü büyücülüğe, oyun, düzen yapmaya tutsaksın sen.</p>

  <h3 class="h2baslik" id="calibre_toc_3031">CLXII</h3>

  <p class="normal">Bedeli ey keff-ı turâ kaaide lûtf-efzâyî</p>

  <p class="normal">Keff-i deryâ çi koned hâce be coz deryâyî</p>

  <p class="normal">Avcunun yolu yordamı, lûtuf üstüne lûtuflarda bulunmaktır… ver, a hoca, denizin avcu, köpüğü, denizlikten başka ne yapabilir ki?</p>

  <p class="normal">Şeker çiğnemeyi istersen yanlış yol tutarsın… öfkelenir de bileğini dişler, elini geveler durursun.</p>

  <p class="normal">A güzelim, aldatmaca işleri bırak, yarına deme; bayrağın dibi sensin; bugün her şey elinde; pek yüce bir kadehin var.</p>

  <p class="normal">Acı sözler söyledin ama şeker mi şeker bence… senin sonsuz, sayısız şekerine karşı, balla şeker sirkelikten başka ne işe yarar?</p>

  <p class="normal">Yüzüm ekşi ama sirke küpü değilim… her yere giderim ama hercai değilim ben.</p>

  <p class="normal">Güzelsin ama güzelim yüzünün aynası benim… yüzüne karşı tut beni; dünyaları bezemedesin çünkü.</p>

  <p class="normal">Hayır, yanlış söyledim; sarhoştum, büyük bir dâvaya giriştim… oysaki yüzüne karşı aynanın ne değeri olabilir?</p>

  <p class="normal">A gören göz, bilen bakış, yepyeni bir afsunum var, hem pek şaşılacak bir afsun… daha yakın gel de kulağına üfüreyim onu.</p>

  <h3 class="h2baslik" id="calibre_toc_3032">CLXIII</h3>

  <p class="normal">Ger gerîzî be melûlî zi men-i sovdâyî</p>

  <p class="normal">Rû-keşon dest-gezon cânib-i con bâz âyî</p>

  <p class="normal">Usanır da bu sevdalı âşıktan kaçarsan, gene yüzünü çevirir ellerini çırpa çırpa döner, canın bulunduğu yere gelirsin sen.</p>

  <p class="normal">Seni çeken şu hayalden el çek… ondan el çekmezsen pişman olur, ellerini dişler durursun.</p>

  <p class="normal">Ona yüzünü döndür de hoca de, nereye çekiyorsun beni? Gökyüzü bile bu güzellikte bir Ay görmemiştir çünkü.</p>

  <p class="normal">Bedavaca yüzünü gösterdi de yanıldın sen… dayan, onu arayıp istemekte yel yöpür, bütün dünyayı gez, dolaş.</p>

  <p class="normal">Dünya kokmuş bir kocakarıdır, yeni çarşaf giyinmiş… dıştan cilveler, nazlar, edalar gösterir; fakat içi rezil mi rezil.</p>

  <p class="normal">O kocakarıya yüz tuttun mu, genç bahtın sana der ki: Eşek başı, köpeğin midesinin harcı; yürü, ona lâyıksın sen.</p>

  <p class="normal">Ters düşüncelere kapılıp heveslere düşüş, aldatmasın sakın seni… nice köşkler var ki aykırı düşünceler, ters hevesler yüzünden yıkıldı gitti.</p>

  <p class="normal">Sana öğüt vermek isterim ama dilim kilitlendi; artık ben susarak gizlice öğüt veriyorum sana.<sup class="calibre2"><a href="../Text/divanson_split_326.html#footnote-800-111" id="footnote-800-111-backlink">[111]</a></sup></p>

  <p class="normal">Bütün bu korku, bu ikiyüzlülük, bu iki gönüllülük de ne? Şu efendinin gölgesinde değil misin, devletine kul olmadın mı?</p>

  <p class="normal">Bunları korkun gitsin diye yapmada… sevgili, boyuna şekerler çiğneyesin diye seni ısırmada.</p>

  <p class="normal">Tebrizli Şems, öylesine bir güneş değil ki gece olunca yitsin gitsin… Ne diye yarını bekliyorsun?</p>

  <h3 class="h2baslik" id="calibre_toc_3033">CLXIV</h3>

  <p class="normal">Suhen-i telh megû ey leb-i tu helvâyî</p>

  <p class="normal">Ser foro kon be kerem ey ki berin bâlâyî</p>

  <p class="normal">A dudakları helva satan güzel, acı söz söyleme… a bu yüceliğe ulaşmış dilber, kerem et de eğ başını.</p>

  <p class="normal">Acı olsun, tatlı olsun, ne söylersen hoş… gözün de, gönlün de ışığısın, canısın, cana canlar katarsın sen.</p>

  <p class="normal">Ne yücelerdensin, ne aşağılardasın, ne de altı yöne sığar bir cansın… altı yönü de ne edecekmişim? Kanlar sızan gönüldesin sen.</p>

  <p class="normal">Başını eğ… yüzünü gördüğüm günden beri gönül de sarhoş oldu, can da… akıl da sevdalara düştü, çıldırıp gitti, fikir de.</p>

  <p class="normal">Bedene âşık olan, candan mahrumdur… şeker, safra illetine tutulanın ağzına acı gelir.</p>

  <p class="normal">A güzelim, güneş her akşam secde eder sana; n’olur güneşin gönlünden bir dışarı çıksan.</p>

  <p class="normal">Bir güneşsin ki her zerreden doğarsın; zerre haline getirmek için dağları ovar, un ufak edersin.</p>

  <p class="normal">Ne de lâtifsin; fakat ta başlangıçtan beri öylesine zorlusun, öylesine sınıkları onarırsın ki… ne de gizlisin; fakat şaşılacak şey şu ki bu kavgaya da girişmiş gitmişsin.</p>

  <p class="normal">Yanlış söylediysem ters anlama, darmadağın sayma… lûtfeder, elimi tutarsan bana yeni bir baht verirsin, devletime devletler katarsın.</p>

  <p class="normal">Aşkın ta kendisisin sen; bizse gölgeniz senin… bir soluk çirkinleştirirsin beni, bir soluk da bezersin, güzelleştirirsin.</p>

  <p class="normal">Öyle görünüyor, sanırım, dün gece rüyada gördüm seni; bugün dünyalara sığamıyorum çünkü.</p>

  <p class="normal">A kervanbaşı, develeri burda ıhtırıp uyutma; konak değil burası… Yoldaşlar ilerlediler; ne diye eğleşip kalıyorsun?</p>

  <p class="normal">Kendine gel; sus; çünkü solukla gönül ateşi daha da yalımlanır… Şu anda yalım soluk almada, yücelip durmada, sen ne buyuruyorsun ki?</p>

  <h3 class="h2baslik" id="calibre_toc_3034">CLXV</h3>

  <p class="normal">Terkebunne tabakan an tabakın mevlâyî</p>

  <p class="normal">Ente k’er-rûhı va nahnu leke k’el-a’zâî</p>

  <p class="normal">* A efendim, “Birbiri üstüne konmuş tabakalar…” Sanki cansın sen de biz, organlarız sana.</p>

  <p class="normal">Bir gönüle aşk geldi, kondu mu, akıl fikir nasıl kalır ki? Susuzluk illetine tutulan ciğerde su mu bulunur hiç?</p>

  <p class="normal">Ahdimizde durmadık gitti; nice sözler verdik de durmadık sözümüzde… Müflis borcunu vermek için düzene başvurursa da faydasız.</p>

  <p class="normal">Zaman zararlara, kötülüklere düşürdü de, ne güzel terbiye etmeye kalkıştı beni; fakat hiçbir faydası olmadı; tuttuğumdan vazgeçemedim gitti.</p>

  <p class="normal">Seher çağında, yücelikler tan yerinden görünen o Ay’a bedenimin her zerresi vuruldu, âşık oldu.</p>

  <p class="normal">Bizden ayrıldı da gizlendi mi, kınama beni feryat etsem de… a ışıkları yakıp yandıran Ay, gökyüzünde sana benzer bir başka Ay yok.</p>

  <p class="normal">Sabrımın azlığı seni övmeye sürüyor beni; ama biliyorum, suçluyum… Hiçbir şeye benzemeyeni bir şeye benzetmek imkânı var mıdır ki?</p>

  <p class="normal">Hâlis Araplar bile överken dilleri dolaşıyor da, hiç mi hiç Arap olmayan bir âşık, şiirle övmeye kalkışıyor seni.</p>

  <p class="normal">Tek, çifte üst oldu… evet, bir şey şaşının gözüne iki görünür ama doğru gören onu birleştirir, bir görür.<sup class="calibre2"><a href="../Text/divanson_split_327.html#footnote-800-112" id="footnote-800-112-backlink">[112]</a></sup></p>
</body>
</html>
