<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>divan1</title>
  <link href="../Styles/stylesheet.css" rel="stylesheet" type="text/css"/>
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h2 class="h1baslik1" id="calibre_toc_54">BAHR-İ HEZEC<sup class="calibre2"><a href="../Text/divanson_split_445.html#footnote-500-49" id="footnote-500-49-backlink">[49]</a></sup><br class="chapter"/>
  –AHRAB MÜSEDDES–</h2>

  <p class="ortayazi">mef’ûlü mefâilün feûlün</p>

  <h3 class="h2baslik" id="calibre_toc_1811">— A —<br class="chapter"/>
  I</h3>

  <p class="normal">(c. II, s. 1) Sevgili, gönlümüzde sen varsın; senden başkası kerpiçtir, taştır, kayadır.</p>

  <p class="normal">Her âşık bir güzeli seçmiştir; bizse senden başkasını görmemişiz a sevgili.</p>

  <p class="normal">Senden başka bir Ay olsa bile gözümüz görmez; senden başkasını kıskanmayız biz.</p>

  <p class="normal">Ey halk, ondan bahsetmeyin tek de bütün güzeller sizin olsun.</p>

  <p class="normal">Ululuk ıssını gören kişi, geçip gidecek güzelle aşk oyununa girişir mi hiç?</p>

  <p class="normal">Tanrı’nın lûtfunu uman, o lûtuftan başka hiçbir şeye gönül bağlamaz.</p>

  <p class="normal">Kıskanacaksan Tanrı’yı kıskan; bu kıskançlık peygamberlerde de vardır.</p>

  <p class="normal">İsa dördüncü kat göğe ağdıktan sonra kiliseyi ne yapsın?</p>

  <p class="normal">Ebû Bekir’le Ömer, canla başla Osman’ı, Murtazâ Ali’yi seçmiştir.</p>

  <p class="normal">A Tebrizli Şems, ırmağı akıt da döndür değirmen taşını.</p>

  <h3 class="h2baslik" id="calibre_toc_1812">II</h3>

  <p class="normal">A can, a bütün canların can oluşuna, duruşuna sebep olan; a canlara kanat verip uçuran.</p>

  <p class="normal">Seninle olduktan sonra ziyandan ne korkalım, a bütün ziyanları kâra döndüren.</p>

  <p class="normal">Feryat bakış oklarından, feryat yaya benzeyen kaşlardan.</p>

  <p class="normal">Güzellerin lâ’l dudaklarına şekerler verdin de tamahla ağızlar açık kaldı gitti.</p>

  <p class="normal">A elimize anahtar veren; onunla dünya kapılarını açtıran.</p>

  <p class="normal">Bizim aramızda değilsen ne diye şu beller bağlanmış böyle?</p>

  <p class="normal">İzi belirmeyen şarabın yoksa bu izler neyin tanığı?</p>

  <p class="normal">Sen vehmimizden dışarıysan şu vehimler kiminle diri öyleyse?</p>

  <p class="normal">Sen dünyamızdan gizliysen şu gizliler kimin yüzünden ortaya çıkıyor?</p>

  <p class="normal">Bırak dünya masallarını, bıktık, usandık onlardan biz.</p>

  <p class="normal">Şekerler döken güzele düşen can cennetleri ne yapsın, sığar mı oralara hiç?</p>

  <p class="normal">Senin ayağının altına toprak olan, gökleri anar mı artık?</p>

  <p class="normal">Koruyuşunla ağzımı yumdur; bizi şu dillere düşürme.</p>

  <h3 class="h2baslik" id="calibre_toc_1813">III</h3>

  <p class="normal">A büyücülüğe sımsıkı yapışan; ceylanı gözlere arslan gösteren.</p>

  <p class="normal">Büyünden göz şaşı olmuş; gözlere iki görme huyunu vermişsin.</p>

  <p class="normal">Turuncu erik göstermişsin; halbuki turunç erik olur mu hiç?</p>

  <p class="normal">Büyün keçiyi kurt göstermiş, buğdayı arpa.</p>

  <p class="normal">Büyün dürülmüş hayal tomarını, ölümsüzlük fermanı göstermiş.</p>

  <p class="normal">Büyünle bilgisiz sapığın sakalı, doğru yolu buluş yeliyle dolmuş.</p>

  <p class="normal">* Büyün, a Hintli’yi Türk gösteren, bizi sofist etti gitti.</p>

  <p class="normal">Rüstem gibi güçlü kuvvetli filleri, savaş vakti sivrisinek gibi gösterir büyün.</p>

  <p class="normal">Savaşırlar da yerinde takdir edilen buyruk yerini bulur gider.</p>

  <p class="normal">Sofist olma, sus da mânevî dilini aç.</p>

  <h3 class="h2baslik" id="calibre_toc_1814">IV</h3>

  <p class="normal">Şemseddin’i, Tebriz’in övündüğü, Çin’in haset ettiği güzeli uzaktan gördü;</p>

  <p class="normal">Uzaktan gördü o gökyüzünün gözünü, ışığını; o yeryüzünü dirilteni.</p>

  <p class="normal">Onu, öylesini gören can bu hale gelir işte, daha da beter olur hattâ.</p>

  <p class="normal">Bana dedi ki: Seni ağlatarak öldürürsem… Ona dedim ki: Bu aşağılık kulu mu?</p>

  <p class="normal">Bu konuşma sırasındaydı ki ansızın gayb âleminden, pusudan çıktı.</p>

  <p class="normal">Kulunun varlığına ateş saldı, kibri, kini kökünden söktü, attı.</p>

  <p class="normal">Yalnız lâlenin gönlü yanmamış o şaraptan, yasemini de sarhoş etmiş o şarap.</p>

  <p class="normal">Dileğimiz onun eteğinde; bize de yen sallayıp durmada.</p>

  <p class="normal">Bir padişah ki Ay’a yüz gösterdi mi gökyüzü atına eyer vurur gider.</p>

  <p class="normal">* Eğri otur da doğru söyle; o gerçek can padişahına eş yoktur.</p>

  <p class="normal">Vallahi kutlu, emin Cebrâil’in bile ondan haberi yok.</p>

  <p class="normal">Boş yere ne söylenirsin? O, yedinci kat göğü bile dile getirdi.</p>

  <p class="normal">Can gözümüzü açar da onu görürsek yakıyni bile bir arpaya almayız.</p>

  <p class="normal">* Eyvahlar olsun, o buluşma devleti gene kürkünü ters giydi.</p>

  <p class="normal">A benim Şemseddin’imin aşk çalgıcısı, canın için gene şunu söyle:</p>

  <p class="normal">Elini öpme fırsatını bulamazsam alnımı yere kor dururum.</p>

  <h3 class="h2baslik" id="calibre_toc_1815">V</h3>

  <p class="normal">O ay yüzlü burda vefa etti bize, asla bir yere gitmeyelim burdan.</p>

  <p class="normal">Can yaşayışına yardım burda; iki göze zevk burda.</p>

  <p class="normal">Ayağımız burda balçığa saplandı; ayağımızı nasıl kurtarırız burdan?</p>

  <p class="normal">Allah’a and olsun ki gönül verdik buraya, Tanrım, kimseyi sürme burdan.</p>

  <p class="normal">Buraya, ölüme yol yok; burdan ayrılmaktır ölüm.</p>

  <p class="normal">Güneş gibi burdan doğdun; bizi burda aydınlattın sen.</p>

  <p class="normal">Can burda kutlu bir hale gelir; sevinir, tazeleşir; ölümsüzlüğü burda bulur can.</p>

  <p class="normal">Bir kere daha kaldır örtüyü; bir kere daha doğ burdan.</p>

  <p class="normal">Zevâlsiz şarap burda; sâkî, dök o şarabı burda.</p>

  <p class="normal">(c. II, s. 2) Şu, abıhayat kaynağı; saka, tulumunu doldur burdan.</p>

  <p class="normal">Burda kol kanat buldu gönüller; burda havalandı akıl, burda.</p>

  <h3 class="h2baslik" id="calibre_toc_1816">VI</h3>

  <p class="normal">Kalk, sabah şarabını hazırla; kucağımızı misklerle, amberlerle doldur.</p>

  <p class="normal">A güzel yüzlü güzel sâkî, o renkli şarabı getir.</p>

  <p class="normal">Benden, nasıl sâkî o diye sordu; şeker mi şeker, yüzlerce batman gelir helva mı helva.</p>

  <p class="normal">Olmayacak şeylere yelip yortan vesvesenin dök başına o şarap dolu sağrağı.</p>

  <p class="normal">Öylesine şarap ki serçe bile içse Zümrüdüanka’yı avlamaya niyetlenir.</p>

  <p class="normal">Ağırlaşmadan tez sıçra, gel yanımıza.</p>

  <p class="normal">Ay gibi dön dolaş, ışık saç; o kızıl benizliye sun kızıl şarabı.</p>

  <p class="normal">Hepimizi de sarhoş et, ellerimizi çırpmaya koyulalım da o vakit seyret bizi.</p>

  <p class="normal">Seyret artık sarhoşların dönüşünü, cilvesini; işit artık gürültüyü patırtıyı.</p>

  <p class="normal">Bunun boynuna o, a benim padişahım, sevgilim, efendim diye el atmış;</p>

  <p class="normal">O da gül gibi yüzünü yaklaştırmış, sevgilisinin elini ayağını öpüyor.</p>

  <p class="normal">Şu, cömertlikle kesesini açmış, pervasızca dönün diyor.</p>

  <p class="normal">Öbürüyse sarığını, hırkasını atmış, bunları diyor, yarın rehine verin.</p>

  <p class="normal">Orda coşup köpüren sevgi, yüzlerce anada yoktur, yüzlerce babada bulunmaz.</p>

  <p class="normal">Bu, öbürünü akrabası görüyor; sarhoşlukla düşmanlar bile bu hale geliyor işte.</p>

  <p class="normal">O kavga dünya şarabından çıkar, Tanrı meclisinde öyle şeyler olmaz.</p>

  <p class="normal">Ne kızma vardır, ne kayyetme, ne savaş; orda sâkî vardır, meclisi bezeyen şarap vardır ancak.</p>

  <p class="normal">Sus ki kıskançlığından kâfir nefis bile, ondan başka yoktur tapacak diyor.</p>

  <h3 class="h2baslik" id="calibre_toc_1817">VII</h3>

  <p class="normal">Ne vakte dek geri gideceksin? İleriye gel; küfre varma, dine imana gel artık.<sup class="calibre2"><a href="../Text/divanson_split_446.html#footnote-500-50" id="footnote-500-50-backlink">[50]</a></sup></p>

  <p class="normal">Zehri şerbet gör, zehre sarıl; sonucu, aslının da aslına gel sen.</p>

  <p class="ortayazi">*</p>

  <p class="normal">Şekil bakımından yeryüzündesin; fakat yakıyn incilerinin ipliğisin sen.</p>

  <p class="normal">Tanrı ışığı mahzenine emin olmuşsun; sonucu, aslının da aslına gel sen.</p>

  <p class="ortayazi">*</p>

  <p class="normal">Kendini kendinden geçişe verdin mi, bil ki varlığından kurtuldun;</p>

  <p class="normal">Binlerce tuzağın bağlarından sıçradın; sonucu, aslının da aslına gel sen.</p>

  <p class="ortayazi">*</p>

  <p class="normal">Bir halifenin belinden geldin; aşağılık dünyaya göz açtın.</p>

  <p class="normal">Yazıklar olsun; ne kadar da neşelisin sen; sonucu, aslının da aslına gel sen.</p>

  <p class="ortayazi">*</p>

  <p class="normal">Her ne kadar şu dünyanın tılsımısın amma içyüzünde bir madensin sen.</p>

  <p class="normal">O iki gizli gözünü aç; sonucu, aslının da aslına gel sen.</p>

  <p class="ortayazi">*</p>

  <p class="normal">Ululuk ışığının oğlusun; kutlu bir talihin, iyi bir falın var;</p>

  <p class="normal">Her vara yoğa ne diye, ne vakte dek ağlayıp duracaksın? Sonucu, aslının da aslına gel sen.</p>

  <p class="ortayazi">*</p>

  <p class="normal">Sert kayalar arasında bir lâ’lsin; ne vakte dek yanıltacaksın bizi?</p>

  <p class="normal">A dostum, gözüne apaçık da görünmede işte; sonucu, aslının da aslına gel sen.</p>

  <p class="ortayazi">*</p>

  <p class="normal">Serkeş sevgilinin kucağından gelirken sarhoş, lâtif, gönül çekici bir halde;</p>

  <p class="normal">Gözlerin güzel mi güzel, ateşlerle dolu mu dolu; işte böyle gelirsin sen. Sonucu, aslının da aslına gel sen.</p>

  <p class="ortayazi">*</p>

  <p class="normal">Tebrizli Şems, o padişah, o sâkî karşında; ölümsüzlük şarabıyla dolu bir kadeh sunuyor sana;</p>

  <p class="normal">Süphânallah, ne de arı duru; sonucu, aslının da aslına gel sen.</p>

  <h3 class="h2baslik" id="calibre_toc_1818">VIII</h3>

  <p class="normal">Nasıl oluyor da bizim ateşimizle, bizim alevimizle evimizden kalkıyor da evine gidebiliyorsun sen?</p>

  <p class="normal">Atımızı, kamçımızı sakın Rüstem-i Zâl’e bile söyleme.</p>

  <p class="normal">Çünkü hilemizi, düzenimizi gerçeklerden başka kimsecikler bilmez.</p>

  <p class="normal">Hiç kimsenin gönlüne sığmayız; çünkü tarağımız onun başında.</p>

  <p class="normal">Nerde onun okunun tüyünü görürsen, iyiden iyiye bil ki izimiz ordadır bizim.</p>

  <p class="normal">Aşktan bahset, de ki: Aşk bir tuzaktır; fakat sakın yemimizi söyleme.</p>

  <p class="normal">A gönül mahremi, masalımızı hatırına bile getirme sakın.</p>

  <p class="normal">Böylece söylemezsen vallahi alışırsın, söylemez olur gidersin.</p>

  <p class="normal">Tebriz’de, feşmânımızın gönül devleti olan bir filânımız vardı bizim.</p>

  <h3 class="h2baslik" id="calibre_toc_1819">IX</h3>

  <p class="normal">O gül bahçesine benzer güzelim yüzü, o aydınlığın gözünü, ışığını gördüm.</p>

  <p class="normal">Gördüm o can kıblesini, can secdegâhını; o zevki, safâyı, o emniyet yurdunu.</p>

  <p class="normal">Gönül, oraya can vereyim, varlığımı, benliğimi feda edeyim dedi.</p>

  <p class="normal">Can da dönmeye koyuldu, ellerini çırpmaya başladı.</p>

  <p class="normal">Akıl da geldi; bu mutlu bahtı, bu yüce kutluluğu nasıl söyleyeyim, nice öveyim ben dedi.</p>

  <p class="normal">Öylesine bir gül kokusu bu ki ikiye bükülmüş her boyu selviye döndürdü.</p>

  <p class="normal">Aşkla her şey değişir; Ermeni’yi bile Türk yapıverirler.</p>

  <p class="normal">A can, canlar canına ulaştın sen; a beden, eridin gittin, bedenlikten çıktın sen.</p>

  <p class="normal">Yakut, sevgilimizin zekâtı; zenginin parasını yoksul yer.</p>

  <p class="normal">* Taze, yaş hurmayı dertli Meryem bulur.</p>

  <p class="normal">Halka pek o kadar ihsanda bulunma da yabancının gözü kalmasın.</p>

  <p class="normal">İmandan maksat eminlikse eminliği yalnızlıkta ara.</p>

  <p class="normal">Kimin yalnızlık bucağıdır gönül evi? Gönülde oturmayı huy edin.</p>

  <p class="normal">O içimi tatlı ölümsüzlük sağrağını gönül evinde sunar dururlar.</p>

  <p class="normal">Sus, susma hünerini elde et; hünerlerle dolu lâfları bırak.</p>

  <p class="normal">İnancı gönlünde sakla; çünkü inanç yurdudur gönül.</p>

  <h3 class="h2baslik" id="calibre_toc_1820">X</h3>

  <p class="normal">Güzel yüzlü güzel padişahı, o gönüllerin gözünü, ışığını gördüm.</p>

  <p class="normal">O gönül dostunu, o derdimi dert edineni, o canı, o cana canlar katan cihanı gördüm.</p>

  <p class="normal">Gördüm o akla akıl vereni, safâya safâ bağışlayanı.</p>

  <p class="normal">(c. II, s. 3) Gördüm o Ay’ın da secdegâhını, göğün de; gördüm o erenlerin canına kıble kesileni.</p>

  <p class="normal">Her parçam ayrı ayrı, Tanrı’ya hamd olsun, şükürler olsun diyordu.</p>

  <p class="normal">Mûsa ansızın ağaçtan o ışığı görünce,</p>

  <p class="normal">Arayıp taramadan kurtuldum; değil mi ki böyle bir bağışı buldum dedi.</p>

  <p class="normal">Tanrı, a Mûsa dedi, yolculuğu bırak; sopayı at elinden.</p>

  <p class="normal">O anda Mûsa, akrabayı da gönlünden çıkardı attı, konuyu komşuyu da, bildiği, tanıdığı da.</p>

  <p class="normal">* “Ayakkabılarını çıkar” emri buydu, bu; yâni a gönül bezeyen, iki dünyayı da bırak.</p>

  <p class="normal">Gönül evine ondan başkası sığmaz; peygamberlerin kıskançlığını gönül bilir ancak.</p>

  <p class="normal">* Ey Mûsa dedi, elinde ne var? Mûsa, yolculukta işimize yarayan sopa dedi.</p>

  <p class="normal">Sopayı at elinden; at da göğün şaşılacak işini gör dedi.</p>

  <p class="normal">Sopayı attı; sopa bir ejderhâ kesildi. Mûsa, ejderhâyı görünce kaçtı.</p>

  <p class="normal">Tanrı, tut dedi, tut da sana gene sopa yapayım onu.</p>

  <p class="normal">Düşmanından bir yardımcı yapayım; dayandığın şeyi sana düşman haline sokayım da,</p>

  <p class="normal">Vefalı, güzelim dostların benim bağışımdan ibaret olduğunu, başkasından vefa gelmeyeceğini bilesin.</p>

  <p class="normal">Ele ayağa bir dert verdik mi, elin ayağın bile yılana döner.</p>

  <p class="normal">A el, bizden başkasına yapışma; a ayak, en son gidilecek yerden başka yeri isteme.</p>

  <p class="normal">Zahmetimizden kaçma ki her yerde bir zahmet, bir dert vardır; fakat dermana da yoldur o dert.</p>

  <p class="normal">Hiç kimse yoktur ki bir dertten kaçsın da karşılık olarak daha beterine uğramasın.</p>

  <p class="normal">Yemden kaç, korku ordadır; a komşu, korkuyu da akla bırak gitsin.</p>

  <p class="normal">Tebrizli Şems lûtuf buyurdu; fakat gidince lûtufları da aldı, götürdü.</p>

  <h3 class="h2baslik" id="calibre_toc_1821">XI</h3>

  <p class="normal">Sâkî, mekânsızlık şarabını, o izinin tozu belirmeyenin adından sanından bir iz olan şarabı,</p>

  <p class="normal">Sundukça sun; canımıza can katıyorsun sen. Sarhoş et, yürüt gitsin canımızı.</p>

  <p class="normal">Bir kere daha kapıdan gir içeriye de sâkîlere sâkîlik nasıl olurmuş öğret.</p>

  <p class="normal">Taşın gönlünden kaynak gibi coş; beden, can testilerini kır gitsin.</p>

  <p class="normal">Şaraba âşık olanlara zevk ver, neşe ver; ekmek isteyenleri hasrete düşür.</p>

  <p class="normal">Ekmek, beden hapishanesinin mimarıdır; şarapsa can bağına yağan bir yağmur.</p>

  <p class="normal">Yeryüzü sofrasının üstünü örttüm; gök küpünün kapağını aç.</p>

  <p class="normal">Ayıp gören iki gözünü yum da gaybi görüp bilen iki gözünü açıver,</p>

  <p class="normal">Açıver de ne mescit kalsın, ne puthane; bunu da tanımayalım, onu da.</p>

  <p class="normal">Sus, o susma dünyası, şu dünyayı seslerle doldurur gider.</p>

  <h3 class="h2baslik" id="calibre_toc_1822">XII</h3>

  <p class="normal">Üstümüze bir dost seçtin dedin; bu sözü buyurma; asla olmaz bu iş.</p>

  <p class="normal">İhtiyacımızı gör, delil getirmeye kalkışma; peşin ver, yarın deme.</p>

  <p class="normal">A hurma ağacı, beni bırak da gölgende bir güzelce uyuyayım.</p>

  <p class="normal">Ey aşk, helvanın içinde balla şeker nasıl birbiriyle birleşirse sen de gönlümde öyle birleştin gönlümle.</p>

  <p class="normal">Ey şekli gözümün içinde, denizdeki inciye benzeyen.</p>

  <p class="normal">Sende de bizim kafamız var, başını salla, gerçekle bu sözü; sen de, ne de güzel seyir seyran de.</p>

  <p class="normal">Hani dün gece bir vaadde bulunmuştun bana; fakat haddime mi düşmüş istemek, nerde o takat?</p>

  <p class="normal">Elim güneşe erişmese bile benim güneşimsin sen, uzaktan görün bâri.</p>

  <p class="normal">Güneş de, güneş gibi binlercesi de sana hasret, seni istemede.</p>

  <h3 class="h2baslik" id="calibre_toc_1823">XIII</h3>

  <p class="normal">Adam olmayanları küstahlaştırma; şu aşağılık kişileri gözüne alma.</p>

  <p class="normal">Hırsız terzi, fırsat buldu mu boya tam gelen kumaşı kısaltır gider.</p>

  <p class="normal">Onları kapı halkası gibi dışarda bırak; buna da lâyık değildir onlar ya.</p>

  <p class="normal">Onlar alay için, maskaralık için gelirler yanına; bir şey umarak bu apaçık şeyi örtme.</p>

  <p class="normal">Onların kendileri dertle dopdolu; senden gamı, derdi nasıl uzaklaştırabilirler?</p>

  <p class="normal">İnce derde, gama, gussaya aşk yalnızlığı gibi derman yoktur.</p>

  <p class="normal">Ya dostu görmek var, ya havasında yelmek; bundan başka kimin ne işine yarar şu dünya?</p>

  <p class="normal">Dostu görünceye dek can, hayaline dalar da secdeler eder.</p>

  <p class="normal">Şamdan gibi tapısında dura dur; ululara fırsatlar düşer çünkü.</p>

  <p class="normal">Şu zamaneden âciz olmuşsun; zamanın aslını ne vakit göreceksin.</p>

  <p class="normal">Göz mekândan geçti mi o mekânın canını tezce görür gider.</p>

  <p class="normal">Can yemeğe, beden de kazana benzer; kazanı ateşe koy.</p>

  <p class="normal">Koy da içten içe kaynayışı seyret; ondan sonra da masal satın almazsın artık.</p>

  <p class="normal">İçinde bulunduğun zamanı seyre dalarsın; gerçeklerin seyri seyranı iç âlemde olur.</p>

  <p class="normal">Bu hal yolun başlangıcıdır; kaybolanlara iz göstereyim ben.</p>

  <p class="normal">Öyleleri var ki burdan yüzlerce konak ileri gitmişlerdir; bunu onlara nasıl söyleyeyim?</p>

  <p class="normal">Bu sözden maksat, kurtuldun demektir; yâni gökyüzüne ışık olanı buldun;</p>

  <p class="normal">Tapı kıldığım Tanrı ve din Şems’ine ulaştın; çünkü insanların da sığındığı zat odur, cinlerin de.</p>

  <p class="normal">Tebriz, onun yüzünden göğe dönmüştür; dilerim, gönül merdiveni eksik olmasın.</p>

  <h3 class="h2baslik" id="calibre_toc_1824">XIV</h3>

  <p class="normal">Çevik, biligli aşk çalgıcısı nerde ki aşkla vursun mızrabı, şunun bunun isteğiyle değil.</p>

  <p class="normal">Her solukta bu ümide düştüm amma bir türlü görmedim; bu istekle mezara girdim gitti.</p>

  <p class="normal">Aziz dostum, eğer sen gördüysen ne mutlu sana dostum, ne mutlu.<sup class="calibre2"><a href="../Text/divanson_split_447.html#footnote-500-51" id="footnote-500-51-backlink">[51]</a></sup></p>

  <p class="normal">Eğer Hızır gibi gizliyse, yapayalnız deniz kıyılarındaysa,</p>

  <p class="normal">A yel, ona selâmımızı götür de arz et: Gönlümüzden kavga edip duruyoruz onunla.</p>

  <p class="normal">Bilirim, yanan yakılan selâmlar, sevgiliyi âşıklara getirir.</p>

  <p class="normal">Gökyüzünü aşk döndürüyor, suyla dönmüyor; aşkla yürüyoruz biz, ayakla değil.</p>

  <p class="normal">Can çarkları da sevgili anılınca gözyaşlarıyla dönmeye başlar.</p>

  <p class="normal">(c. II, s. 4) Sevgiliye buluşma kemendi onu anıştır; sus sevda gene coştu, kabardı.</p>

  <h3 class="h2baslik" id="calibre_toc_1825">XV</h3>

  <p class="normal">Bize bizsiz bir yolculuk düştü; orda gönlümüze bizsiz bir ferahlıktır geldi.</p>

  <p class="normal">Bizden boyuna gizlenen o Ay, bizsiz bizim yanağımıza yanağını koydu.</p>

  <p class="normal">Gamıyla can verdik de bizi onun gamı doğurdu bizsiz.</p>

  <p class="normal">Biziz boyuna şarapsız sarhoş olanlar; biziz boyuna bizsiz neşelenenler.</p>

  <p class="normal">Bizi asla anmayın; biziz bizsiz yel kesilip gidenler.</p>

  <p class="normal">Bizsiz kalıyoruz da sevinç içinde, boyuna bizsiz olalım diyoruz biz.</p>

  <p class="normal">Kapıların hepsi de yüzümüze kapanmıştı; bize bizsiz yol verince hepsini de açtı.</p>

  <p class="normal">Bize Keykubad’ın gönlü bile kuldur köledir; çünkü Keykubad da bizsiz bir kuldur köledir.</p>

  <p class="normal">Biziz iyiden de kaçan, kötüden de; bizsiz olarak ibadetten de kaçan, bozgunculuktan da.</p>

  <h3 class="h2baslik" id="calibre_toc_1826">XVI</h3>

  <p class="normal">Sana müşteri olanın kırma gönlünü; vazgeç cefa yolundan.</p>

  <p class="normal">Merhamet et a gönül, şeriatta arık hayvanı kurban etmezler.</p>

  <p class="normal">Mahmurunum senin, o mücevher gibi şarabı sun elime.</p>

  <p class="normal">Bir öğüt ver, o mahmur nerkis gözleri barışa getir.</p>

  <p class="normal">Büyücü Hintlilere buyur, büyücülüğü haddinden ileriye götürmesinler.</p>

  <p class="normal">* Âşık altı kapılı bir hapishaneye düştü; kır şu hapishanenin kapısını.</p>

  <p class="normal">Bir soluk ululanarak çık öne, perileri topla bir araya.</p>

  <p class="normal">Yüz yerde, şeker denkleri, kalem gibi bellerini bağlamışlar, ordu kurmuşlar sanki.</p>

  <p class="normal">A aşk, kardeşçesine beri gel; serserice selâmı bırak gitsin.</p>

  <p class="normal">A can sâkîsi, Tanrı kapısında kardeşlik hakkını gör, gözet.</p>

  <p class="normal">A zamanın Nuh’u, şu demir atmış tabiat gemisini yürüt.</p>

  <p class="normal">A Mustafâ’nın nâibi, o koca Kevser sağrağını döndür.</p>

  <p class="normal">A kızıl boyalara boyanmış bayraktar, peygamberlik dudağını aç.</p>

  <p class="normal">Şu safran gibi sararıp solmuş alanı lâlelerle, kızıl güllerle doldur.</p>

  <p class="normal">İnciler saçan o kızıl şarabı artık ağartmayacağım ben.</p>

  <h3 class="h2baslik" id="calibre_toc_1827">— B —<br class="chapter"/>
  XVII</h3>

  <p class="normal">A bütün gece gamıyla yanıp yakıldığım, yarabbi diye ağlayıp inlediğim güzelim benim,</p>

  <p class="normal">Gök ağlasa da, gülse de çoğu defa yerin çekişinden olur bu.</p>

  <p class="normal">Nice zamandır ki gök yeryüzüne ağladı durdu da yer onun gözyaşlarıyla tertemiz, güpgüzel bir hale geldi.</p>

  <p class="normal">Gökyüzünün ağlayışından yüzlerce bağ bahçe bezeniş, süsleniş gülüşlerine koyuldu.</p>

  <p class="normal">Dün gece ben ağlıyordum, gökyüzü ağlıyordu; onunla benim mezhebimiz bir, aynı yola sahibiz, aynı yordama sahip.</p>

  <p class="normal">Göğün ağlayışından ne biter? Güller, terütaze menekşeler.</p>

  <p class="normal">Ya âşıkların ağlayışından ne biter? O şeker dudaklının gönlünde yüzlerce merhamet, yüzlerce sevgi.</p>

  <p class="normal">Sevgili, gamzeleriyle cilvelensin diye, göz yumulur da ağlar mı ağlar.</p>

  <p class="normal">Şu bulutun ağlayışıyla toprağın gülüşü, seninle benim için, birbirine karışır gider.</p>

  <p class="normal">Bizim ağlayışımız da bir sonuca kavuşmak içindir, gülüşümüz de.</p>

  <p class="normal">Dünyayı isterken de sus, bir isteğe kavuşmak isterken de; öylece seyre dal gitsin.</p>

  <h3 class="h2baslik" id="calibre_toc_1828">— T —<br class="chapter"/>
  XVIII</h3>

  <p class="normal">Sevgilinin hayali bizimle oldukça, ömrümüz boyunca seyirdeyiz seyrandayız biz.</p>

  <p class="normal">Dostlarla kavuştuk mu, vallahi, evin sofası ova kesilir bize.</p>

  <p class="normal">Gönlümüzün dileğine erdik mi, diken bile binlerce hurmadan yeğdir.</p>

  <p class="normal">Sevgilinin mahallesi başında yattık mı, yastığımız, yorganımız Ülker yıldızıdır bizim.</p>

  <p class="normal">Sevgilinin saçlarına sarıldık mı, kadir gecesindeyiz; kadir kıymet bizimdir artık.</p>

  <p class="normal">Yüzünün aksi parladı mı, dağlarla ovalar ipek kesilir, atlasa döner.</p>

  <p class="normal">Yelden onun kokusunu sorduk mu, çeng sesleri gelir, zurna sesleri duyulur.</p>

  <p class="normal">Toprağa adını yazsak toprağın her parçası bir huri olur, yeryüzü cennet kesilir.</p>

  <p class="normal">Ateşe, tutar da onun afsununu okursak o yakıcı ateş erir, su kesilir.</p>

  <p class="normal">Ne diye hikâyeyi uzatalım? Yokluğa adını okusak var olur, varlığı artar.</p>

  <p class="normal">İçinde onun aşkına ait gizli bir işaret bulunan söz, binlerce cevizden daha özlüdür.</p>

  <p class="normal">Fakat aşk yüz gösterdi mi, bütün bunlar ortadan kalkar gider.</p>

  <p class="normal">Sus, söz tamamlandı gitti; isteğin tümü ulu Tanrı’dır ancak.</p>

  <h3 class="h2baslik" id="calibre_toc_1829">XIX</h3>

  <p class="normal">Şehrinizde bir güzel var; akıl da onun yüzünden kararsız, gönül de.</p>

  <p class="normal">Herkese bir nasibi var onun; her bahçede bir bahar var ondan.</p>

  <p class="normal">Her yanda bir feryat var onun yüzünden; her yolda bir toz kopmuş ondan.</p>

  <p class="normal">Her kulakta bir müzik var ondan; her gözde bir ibret var ondan.</p>

  <p class="normal">A iş erleri, işe koyulun, işe; burda bir büyük işimiz var bizim.</p>

  <p class="normal">Bir dost gizlice kulağıma söyledi; burda gizlenmiş bir güzel sevgili var.</p>

  <p class="normal">Bu yolda söyleyişinden anlaşılıyor ki zayıf gönüllü bir de âşık var burda.</p>

  <p class="normal">Gönderdiği o, gönderilen de; bu çeşit söyler o padişah; onun âdeti bu.</p>

  <p class="normal">Nuh’tur o, batanlara aman verir; rûhtur o, gizlidir, apaçıktır.</p>

  <p class="normal">Bundan böyle ekşi suratlıların çevresinde dönme; yanı başında şekerler saçan biri var.</p>

  <p class="normal">Şeker yüzlülerin çevresinde de az dön dolaş; çünkü o şehvet de gelip geçici bir şey.</p>

  <p class="normal">Burda bir şeker var ki sonu yok; burda bir vakit var ki hiç geçmez.</p>

  <p class="normal">Sus a gönül; sanma ki ona bir sınır var, bir kıyı var.</p>

  <h3 class="h2baslik" id="calibre_toc_1830">XX</h3>

  <p class="normal">Bugün yeni bir delilik geldi çattı; öylesine ki hem de, binlerce gönlün zincirini sürümede.</p>

  <p class="normal">Bugün şekerkamışı denklerinden çuvallar yırtıldı gitti.</p>

  <p class="normal">Gene o Bedevî, güzellik Yusuf’unu satın aldı, yüreğinin köşesine koydu.</p>

  <p class="normal">(c. II, s. 5) Canlar bütün gece bahtla, devletle, nerkisle yasemin otladı durdu.</p>

  <p class="normal">Sonunda da her can, bahardan çevikleşti, güzel bir sûrette sıçramaya koyuldu.</p>

  <p class="normal">Bugün taştan, kerpiçten menekşeler, lâleler bitti.</p>

  <p class="normal">Kışın çiçek açtı ağaç; karakışta meyveler yetişti.</p>

  <p class="normal">Sanki Tanrı, eski dünyada yepyeni bir dünya yarattı.</p>

  <p class="normal">A âşık arif, şu gazeli oku; hani aşk, âşıklar arasından seni seçti diye başlar;</p>

  <p class="normal">Altın gibi sararmış yüzünde bir iz var; gümüş bedenli sevgilin ısırmış belki diye devam eder.</p>

  <p class="normal">Olur ya, belki gamıyla çırpınan gönlü okşar, yatıştırır.</p>

  <p class="normal">Sus da çayırı çimeni gez, seyre seyrana dal; bugün gözlerin işe yarayacağı gün.</p>

  <h3 class="h2baslik" id="calibre_toc_1831">XXI</h3>

  <p class="normal">Ahırında bir eşeği olanın, gezip dolaşmaya bir kılavuzu var demektir.</p>

  <p class="normal">Dünya pazarı kazançla durmada; bu yüzden herkes bir derde düşmüş.</p>

  <p class="normal">Bu didinme, bu yorulma, dünyadakileri nerde bir acılık, nerde bir şer varsa oraya çeker, götürür.</p>

  <p class="normal">İçinde inci bulunan sedef, denizde karar eder.</p>

  <p class="normal">İçinde inci bulunmayan sedef de inci aramak için bir geçit yolu bulur.</p>

  <p class="normal">Gâh denizde, gâh kıyıya yakın bir yerde, o inciyi arar durur.</p>

  <p class="normal">Sus, huzur, karar arama; bir habercisi olan karar eder, huzura kavuşur ancak.</p>

  <h3 class="h2baslik" id="calibre_toc_1832">XXII</h3>

  <p class="normal">A aşk padişahına karşı mat olup kalan, kızma, karşılık vermeye kalkışma.</p>

  <p class="normal">Yokluk bağına bak da kendi varlık canında seyret cennetleri.</p>

  <p class="normal">Varlığından birazcık ileri gidersen, ardından gökleri görür gidersin.</p>

  <p class="normal">Gerçekler, anlamlar padişahını seyredersin; evveline evvel olmayan ışıktan çadırı vardır, bayrakları vardır onun.</p>

  <p class="normal">Gözüne göründü mü keramet arama artık; kerametler iz bulmaya yarar ancak.</p>

  <p class="normal">Sel, deniz kıyısına kadar gider, fakat denize kavuştu mu sel nerde? Heyhat.</p>

  <p class="normal">A Tebrizli Şems, sana mat olduk biz; bizden yüzlerce hizmet, yüzlerce selâm sana.</p>

  <h3 class="h2baslik" id="calibre_toc_1833">XXIII</h3>

  <p class="normal">Bil ki zaman, sevdanın bir şeklinden ibarettir; bizim şeklimizse zamandan da dışarı.</p>

  <p class="normal">Çünkü şu zaman dediğin şey bir kafestir; Kafdağı’yla Zümrüdüanka’ysa bu kafesten dışardadır.</p>

  <p class="normal">Dünya bir ırmaktır, biz dışardayız bu ırmaktan; ırmağa düşen, gölgemizdir ancak.</p>

  <p class="normal">Burda pek ince, pek zor bir şey ver; burda değil amma gene de burda.</p>

  <p class="normal">A gönül, canın yüzünden başka hiçbir yüze gülme; o olmadıkça bütün gülüşler ağlayıştır zaten.</p>

  <p class="normal">Daralan gönül, gönül değildir; çünkü gönül pek geniştir, ucu bucağı yoktur onun.</p>

  <p class="normal">Gönül gam yemez, gönlün gıdası gam değildir; gönül bir dudu kuşudur; görülmemiş tarzda şekerler yer o.</p>

  <p class="normal">Ağaç gibi başını ayak yap; çünkü yolun inişli, çıkışlıdır senin.</p>

  <p class="normal">Dal köke bakar amma özündeki güç kuvvet ayaktan gelir.</p>

  <h3 class="h2baslik" id="calibre_toc_1834">XXIV</h3>

  <p class="normal">Gönlümüzden tüten duman sevdaya alâmettir; gönülden tüten duman apaçık meydandadır.</p>

  <p class="normal">Gönülden dalga dalga kan kabarıp köpürmede; gönül değil bu, olsa olsa bir deniz.</p>

  <p class="normal">Bildiklerin hepsi yabancı kesildi; gönül bile, nedendir bilmem, düşmanlığa kalkıştı.</p>

  <p class="normal">Aşk nereye yükünü indirdiyse kınamak orda.</p>

  <p class="normal">Fakat biz bu kınanmadan kaçmıyoruz; eskiden beri kınanma evimiz bizim.</p>

  <p class="normal">Aşka padişahlar bile haset eder; çünkü aşk gönüllerin ışığıdır.</p>

  <p class="normal">Ayağını yedinci kat göğün başına bas; çünkü aşk yücelerdedir.</p>

  <p class="normal">Aklın başında olmasın; çünkü aklı başında olan, aşk meclisinde rezildir, rüsvâydır.</p>

  <p class="normal">Beylik isteme; çünkü meclisin beyi gözünü kapasa bile görür.</p>

  <p class="normal">Aşk henüz çadırında; fakat ordusunun kopardığı tozu seyret.</p>

  <p class="normal">Yedi perde ardında amma pek güzel, pek alımlı olduğu meydanda.</p>

  <p class="normal">A erler, geceleyin kalkın; mum var, şarap var, sevgili de yapayalnız.</p>

  <h3 class="h2baslik" id="calibre_toc_1835">XXV</h3>

  <p class="normal">Ramazan geldi, fakat bayram bizimle beraber; kilit geldi, fakat anahtar bizde.</p>

  <p class="normal">Ağzı bağladı, gözü açtı; gözün gördüğü o nur bizimle beraber.</p>

  <p class="normal">Oruçla canı da temizledik, gönlü de; pislik bizimle amma arındı gitti şimdi.</p>

  <p class="normal">Oruçtan zahmet peydahlandı amma görünmeyen gönül definesi bizde.</p>

  <p class="normal">Ramazan gönül tapısına geldi; gönlü yaratan kişi bizimle.</p>

  <p class="normal">Mademki Salâhaddin şu topluluğun içinde; Mansûr da bizimle, Bâyezîd de.<sup class="calibre2"><a href="../Text/divanson_split_448.html#footnote-500-52" id="footnote-500-52-backlink">[52]</a></sup></p>

  <h3 class="h2baslik" id="calibre_toc_1836">XXVI</h3>

  <p class="normal">A gönlümüzü yağmalayan, canım da sana av olmuş, binlerce can da.</p>

  <p class="normal">Âşıkları öldürmekten başka ne işin var; halkı öldürmekten başka ne gücün var senin?</p>

  <p class="normal">Öldüredur; elin var olsun; dünyadakilerin canları sana karşı saçılsın, dökülsün.</p>

  <p class="normal">Mahmur gözlerinin bakışıyla dirilmiş nice şehit gördüm ben.</p>

  <p class="normal">Kararı olmayan aşkının ateşinde nice kararsız bir halde karar edenleri gördüm ben.</p>

  <p class="normal">Bir zahmet eder de ziyaretlerine gidersen, toprak üstünde bir tek ölü bile kalmaz.</p>

  <p class="normal">Kıyısız bucaksız kucağına ulaşma ümidiyle, can her solukta ayağının bastığı toprağı öper durur.</p>

  <h3 class="h2baslik" id="calibre_toc_1837">XXVII</h3>

  <p class="normal">Felek kadehi zehirle dopdolu amma âşıklara helva gibi tatlı geliyor.</p>

  <p class="normal">Şu olay yüzünden yerinden gittiysen ne çıkar; gidiver, zaten yer orası.</p>

  <p class="normal">Aşkın yakışından kaçma; çünkü aşk ateşinden başkası tozdan, dumandan ibaret.</p>

  <p class="normal">Duman pişirmez, karartır seni; seni pişirmede usta olan ateştir ancak.</p>

  <p class="normal">Dumanın çevresinde dönen pervane dumana bulanır, hamdır, rezildir.</p>

  <p class="normal">Önünde böylesine bir yolculuk olan, ne evi hatırına getirir, ne barkı.</p>

  <p class="normal">Şehirden bahsetme; çölde yoldaş olarak Mûsa var, bıldırcın var, kudret helvası var.</p>

  <p class="normal">Sağlığı ne yapacaksın? Hastayken her solukta hekimin Mesîh.</p>

  <p class="normal">Gönül darlığından memnunum; gönlüm ferah oldu mu, her maskara yol bulur, girer, sığar oraya.</p>

  <p class="normal">(c. II, s. 6) Gönül evi nasıl daralabilir ki her gece gönül okşayan sevgili yapayalnız ordadır.</p>

  <p class="normal">Gönlüm daralırsa ondan başkası sığmaz; gönlümün darlığı kavgadan aman bulmaktır bana.</p>

  <p class="normal">Düşmanın dişi ekşiden kamaşır; şu halde ekşi surat kurtuluştur bize.</p>

  <p class="normal">Sus, denizin de yüzü ekşi amma incilerin, mercanların madeni.</p>

  <h3 class="h2baslik" id="calibre_toc_1838">XXVIII</h3>

  <p class="normal">O hocanın kulağı pek keskin; fakat kendisi kavgacı, ağır satıyor kendini.</p>

  <p class="normal">Onun gülüşüne baktım da aldandım; onu susuyor gördüm de emin oldum.</p>

  <p class="normal">Fakat aklını başına al; saman altında su var; saman altında coşup köpüren bir deniz gizli.</p>

  <p class="normal">Nereye varırsan anahtar akıldır; fakat burda ne yapabilirsin ki akıl kilit kesilmiş.</p>

  <p class="normal">Senin yüzüne bakar da güler; bu bir yüz örtüşüdür, aldanma.</p>

  <p class="normal">Onun pençesine düşen, çeng gibi boyuna coşar durur.</p>

  <p class="normal">Bütün bunlarla beraber canlar balarıları gibi çevresinde dönerler; çünkü o bal mıdır bal.</p>

  <p class="normal">Bir arslandır ki gam onun heybetinden kör sıçan gibi mezar kovuğuna gizlenir.</p>

  <p class="normal">Tebrizli Şems, peşin geçer akçeyken âlem bilmem ki neden dünün sözüne dalmıştır?</p>

  <h3 class="h2baslik" id="calibre_toc_1839">XXIX</h3>

  <p class="normal">Burda eğleşmek ham adamın işi; geldiğim yer neresi? Orasının yolunu tutayım da gideyim ben.</p>

  <p class="normal">Sevgiliden bir soluk bile uzak kalmak haramdır âşıklar mezhebinde.</p>

  <p class="normal">* Bütün köyde bir kişi bile olsa, bir işaret yeter ona.</p>

  <p class="normal">Zümrüdüanka’nın bile ayağı şu şaşılacak tuzağa tutulmuşken, serçe nasıl kurtulacak?</p>

  <p class="normal">A başıboş gönül, buraya gelme, orda otur; orası güzel bir konak.</p>

  <p class="normal">O mezeyi seç ki canına can katsın; o şarabı iste ki tam kıvamında olsun.</p>

  <p class="normal">Bundan ötesi hep şekildir, hep renk; bundan başkası hep savaştır, hep ad san kaygısı.</p>

  <p class="normal">Sus da otur aşağı; çünkü sarhoşsun, burası da dam kıyısı.</p>

  <h3 class="h2baslik" id="calibre_toc_1840">XXX</h3>

  <p class="normal">Ben baş yemem; ağırdır baş; paça da yemem, kemikten ibarettir o.</p>

  <p class="normal">Kebap da yemem, ziyan verir; nur yerim ben, can gıdasıdır o.</p>

  <p class="normal">Baş istemem ben, külâh giyer başlar; altın istemem ben, geri isterler çünkü.</p>

  <p class="normal">Eşek de istemem ben; çünkü ota samana bağlıdır eşek; keklik yerim ben; padişahın avıdır keklikler.</p>

  <p class="normal">Yücelerde uçmam, leylek değilim; kimseyi ısırmam, köpek değilim.</p>

  <p class="normal">Topallamam, topal değilim ben; ay parçası bir güzele âşıkım ben.</p>

  <p class="normal">Ekşilik etmem, sirke değilim ben; nemlenmem, pınarbaşı değilim ben.</p>

  <p class="normal">Serkeş olamam, âsî değilim ben; kanaatle yaşarım, Mekke’yim çünkü.</p>

  <p class="normal">Sarığımı rehine verdin de bir testi kaynamış şarap bile vermedin.</p>

  <p class="normal">İnsaf et, haydut yaradılışlısın; bizdense neşe eksik değil.</p>

  <p class="normal">Köy ağasısın, köy beyi; o söylediğin şaraptan ver bana.</p>

  <p class="normal">Vermiyor, beni kovuyorsan sen çık dışarı, karının apışı arasına dön gitsin.<sup class="calibre2"><a href="../Text/divanson_split_449.html#footnote-500-53" id="footnote-500-53-backlink">[53]</a></sup></p>

  <p class="normal">Aşk yerim ben, güzel siner o; ağza zevk verir, can neşesidir o.</p>

  <p class="normal">Birazcık tirit, birazcık paça yedim; fakat paçadan ziyan geldi başıma.</p>

  <p class="normal">Bundan böyle başla, paçayla işimiz yok; yemekle, sofrayla bağdaşan kişiyle de işimiz yok.</p>

  <h3 class="h2baslik" id="calibre_toc_1841">XXXI</h3>

  <p class="normal">A keremiyle işimizi düzelten; nerde neşeli bir yer varsa yerimiz bizim.</p>

  <p class="normal">Şarap kadehi ve sevgiliyle buluşma varken âşıkın gamı mı olur dünyada?</p>

  <p class="normal">Bir nağme tutturan her yel bizim bir işaretimizi bekler.</p>

  <p class="normal">Her su bir perdeci kesilmiştir; perde ardındaysa görülmemiş, eşsiz bir güzel var.</p>

  <p class="normal">Her sarhoş bülbül bir fidan üstünde, şarap gibi cana can katmada.</p>

  <p class="normal">Çok söyleme, yemek vakti şimdi; topluluğun açlığı birken altı kat fazlalaştı.</p>

  <h3 class="h2baslik" id="calibre_toc_1842">XXXII</h3>

  <p class="normal">Ağzım, dudağım eğri büğrü sözler söylemiyor, can kulağına sır söylüyor senin.</p>

  <p class="normal">Dudak, selâmından susmuş amma ağzınla gene de sözü bir onun.</p>

  <p class="normal">Beden senden ayrı; fakat can sımsıkı eteğine yapışmış.</p>

  <p class="normal">Görünüşte seni ok gibi fırlatıp atmış; fakat canı yay gibi kendine çekmiş seni.</p>

  <p class="normal">Senden gizlediğini, sırlar bilen can kulağına söyleyip durmada.</p>

  <p class="normal">Şu anda ortada değilsin amma gönül kemerine yapışır, çeke çeke gene getirir seni.</p>

  <p class="normal">İçyüzden kendisine en yakın biri etmiş seni; görünüşteyse sınayıp duruyor.</p>

  <p class="normal">Sus, sana şu gamı vermiş ya; kendisine çekişine delil olarak yeter bu.</p>

  <h3 class="h2baslik" id="calibre_toc_1843">XXXIII</h3>

  <p class="normal">Birisi yol nicedir diye sordu; dedim ki: Bu yol isteği, dileği bırakma yoludur.</p>

  <p class="normal">A padişaha âşık olan, bil ki yolun o ulu kişinin rızasını aramaktır.</p>

  <p class="normal">Sevgilinin dileğini, isteğini istiyorsan kendi dileğini, kendi isteğini aramak haramdır.</p>

  <p class="normal">* Sevgilinin aşkı can çilesidir; çünkü bu aşk uluların ibadet yurdudur.</p>

  <p class="normal">Aşkı dağ başından da aşağı değil ya; bu dağın başı yeter gider bize.</p>

  <p class="normal">* O dağdaki mağarada bir aşk dostu var ki can onun güzelliğiyle düzene girer.</p>

  <p class="normal">Sana zevk, safâ veren her şey doğrudur; hangisidir diye tâyin etmiyorum hani.</p>

  <p class="normal">Sus da aşk pîrine uy; o iki dünyada da imamdır sana.</p>

  <h3 class="h2baslik" id="calibre_toc_1844">XXXIV</h3>

  <p class="normal">Gönül dün gece geldi de canın kulağına, a adını söylemeyeceğim güzel dedi;</p>

  <p class="normal">A apaçık söyleyeni paralayan; a gizlice söyleyeni yakıp yandıran.</p>

  <p class="normal">O izinin tozu belirmeyenin izini söyleyen, ne özür getirebilir, ne bahane bulabilir a benim canım?</p>

  <p class="normal">Gül bahçesinde geçen gizli şeyi bir gül bilir, bir de çileyen bülbül;</p>

  <p class="normal">Bülbüllerin seslerine dalıp o seslerden söz belleyen kişi bilmez o sırrı.</p>

  <p class="normal">Bakış oklarına, avcılık etmesini o yay gibi kaşlar buyurdu.</p>

  <p class="normal">Gökyüzünün sorusuna cevap vermek için yeryüzü yüz çeşit dile geldi.</p>

  <p class="normal">(c. II, s. 7) A göğe âşık olan, merdivenden bahsedene eş dost ol.</p>

  <p class="normal">Herkes evden bahseder durur amma evdeki dilberin izi nerde?</p>

  <p class="normal">Gölgede oturan herkes gölge salandan bahseder amma güneş değirmisinin parıltıları nerde?</p>

  <p class="normal">Bütün bunlarla beraber dilin söylediği şu birkaç sözle bütün kulaklar da sarhoş oldu gitti, akıllar da.</p>

  <p class="normal">Dil bir iki kesinti buldu da ona daldı; madeni bıraktı gitti.</p>

  <p class="normal">Halbuki âşıkın canı o kesintilerden utandı da pazarı da bıraktı, şu dükkânı da.</p>

  <p class="normal">Aşk, kulağıma, yeter dedi; susayım, çünkü o böyle söyledi.</p>

  <h3 class="h2baslik" id="calibre_toc_1845">XXXV</h3>

  <p class="normal">Canım dostun havasında havalanmada; kâselerin döndüğünü gördükçe uçuyor da uçuyor.</p>

  <p class="normal">Elini şaraba uzatıyor; öylesine şarap ki güneş bile onun ışığıyla ışıklanıyor.</p>

  <p class="normal">Can o şarabı içti mi, hafifliyor, yüceliyor, uçmaya koyuluyor.</p>

  <p class="normal">Ay göründü de can onunla buluştu mu, güneş utancından gizleniyor.</p>

  <p class="normal">Can onunla buluştu da tazeleşti mi, artık ne kimseye bakıyor, ne birisine bir şey danışıyor.<sup class="calibre2"><a href="../Text/divanson_split_450.html#footnote-500-54" id="footnote-500-54-backlink">[54]</a></sup></p>

  <h3 class="h2baslik" id="calibre_toc_1846">XXXVI</h3>

  <p class="normal">Şeker mi şeker sözlerinden bahsedeyim; abıhayat kaynağının hikâyesine dalayım.</p>

  <p class="normal">Yanağını yanağıma koy da padişah neden mat etti seni, söyleyeyim.</p>

  <p class="normal">Harmanını ateşe verdi amma kendi harmanından zekât verir sana.</p>

  <p class="normal">Seni saçma sapan sözlerden alıkoymak için tere tarlanı yemyeşil eder.</p>

  <p class="normal">Halil gibi aşk ateşinde hoş ol ki kurtarsın seni.</p>

  <p class="normal">Aklın yüzlerce kadir gecesi gördü, yüzlerce bayram; beratın aşkla kesildi senin.</p>

  <p class="normal">Lâtif gölgene and olsun; zatına and içmiyorum.</p>

  <p class="normal">Canlar sıfatlarında gark olup gitmişken nerden zatına erişecekler?</p>

  <p class="normal">Seni suçlarından arıtmak için ırmak gibi akıttı, secdelere kapandırdı.</p>

  <p class="normal">Cihetsizlik mekânına çekmek için her yandan bir belâ verdi sana.</p>

  <p class="normal">Susayım dedin de susmadın gitti; şu ayak diremene aşk bile gülüyor.</p>

  <h3 class="h2baslik" id="calibre_toc_1847">XXXVII</h3>

  <p class="normal">Bir âşıkım ben ki yoldan da kalmışım, yolda ne varsa hepsini de boşlamışım; çünkü âşıkın yoldaşı, o evveline evvel olmayan zat.</p>

  <p class="normal">Eşi dostu canın Tanrı’sı olan kişi, canın gitmesinden korkar mı hiç?</p>

  <p class="normal">Yolculuktadır amma gene de Ay gibi ışıklı, güzel yüzünde karar edip durur.</p>

  <p class="normal">Yelden daha da hafif olan ne diye yeli beklesin dursun?</p>

  <p class="normal">Aşkla âşık birdir; sakın iki sanma sen.</p>

  <p class="normal">Aşkla âşık birleşti, düzeldi mi, hem kendisine nimet verendir, hem de verilen nimet.</p>

  <p class="normal">O böyle bir düzeni isterken Süheyl’in önündeki deriye döner âdeta.</p>

  <p class="normal">Böyle bir istekle denize gitse, yetim bile olsa inci kesilir gider.</p>

  <p class="normal">A Tebrizli Şems’in lûtfunu, keremini gören; artık Hâtem’e kerem sahibi deme sen.</p>

  <h3 class="h2baslik" id="calibre_toc_1848">— D —<br class="chapter"/>
  XXXVIII</h3>

  <p class="normal">Bülbüller ötüp çiledikçe öbür kuşlar susarlar, otururlar.</p>

  <p class="normal">Tut ki bir harmanları bile yokmuş; yokluk harmanından yem yemiyorlar mı?</p>

  <p class="normal">O padişahlar yüzük taşıdır amma biz de halkadan dışarda değiliz.</p>

  <p class="normal">Benim gürültümü patırtımı istemiyorlarsa ne diye yaratırlar beni?</p>

  <p class="normal">Tatlıyı da ister o padişah, ekşiyi de; bunun içindir ki ateşe iki tencere koymuşlardır.</p>

  <p class="normal">Ekşi de lâzım mutfakta; çünkü mahmurlar da ona baygındır.</p>

  <p class="normal">Bizim her halimiz bir toplumun gıdasıdır; hattâ bu gıdalarla gayb âlemindekiler bile gelişirler, semirirler.</p>

  <p class="normal">Gönül kuşları göktendir; iki üç günceğiz şu yeryüzünde ayakları bağlıdır onların.</p>

  <p class="normal">Din yıldızlarıdır onlar da onun için göğe bile bağlanmazlar.</p>

  <p class="normal">Tanrı’yla buluşmanın kadrini bilsinler, Tanrı ayrılığı derdini görsünler diyedir onların yeryüzüne gelişleri.</p>

  <p class="normal">Yeryüzüne kesintiler dökseler bile orda bırakmazlar, toplarlar onları.</p>

  <p class="normal">Tebrizli Şems, az söylerdi; padişahların hepsi de sabırlıdır, emindir.</p>

  <h3 class="h2baslik" id="calibre_toc_1849">XXXIX</h3>

  <p class="normal">Sâkî, o satın aldıkları şarabı fazlalaştır; dostcağızlar geldi.</p>

  <p class="normal">Konuk çoğaldı; erenlerin tattıkları küpten fazlalaştır şarabı.</p>

  <p class="normal">* Sun o şarabı ki kokusundan bütün abdal, halk içinde hem görünürler, hem gizlidirler.</p>

  <p class="normal">A güzel sâkî, Tanrı’ya şükürler olsun ki o güzelim yüzünü gördüler senin.</p>

  <p class="normal">A âşıkların varını yoğunu yakan ateş, aşkınla varını yoğunu sana çekti âşıklar.</p>

  <p class="normal">A perdeyi salıp ardına geçen, senin aşkınla perdeler yırttı âşıklar.</p>

  <p class="normal">Ey aşk, herkes senin yüzünden neşeli; senin ışığından doğdu âşıklar.</p>

  <p class="normal">Sen bir padişahsın; bütün âşıklar da senin rengine boyanmıştır, hepsi de padişah soyundandır.</p>

  <p class="normal">Başı, gözü bulunan herkes seni gördü, yere baş kodu.</p>

  <p class="normal">Güneş sensin, zerre de sendendir; o ışığı tekrar o ışığa geri verdiler.</p>

  <p class="normal">Senin yardımın oldu mu Zâllerin hepsi de savaşta Rüstem kesilir.</p>

  <p class="normal">Fakat senden yardım gelmezse Hamza olsa, Rüstem kesilseler, hepsi de yeldir, yel.</p>

  <p class="normal">A gönül, sıçra; ay yüzlüler gayb perdesini açtılar yüzlerini gösterdiler.</p>

  <p class="normal">Hepsi de sarhoş, evin yolunu bilen yok; çünkü düzülüp bozulan şaraptan sarhoş değil onlar.</p>

  <p class="normal">Aşk yaşadıkça onlar da yaşarlar; anış durdukça onlar da anılırlar.</p>

  <h3 class="h2baslik" id="calibre_toc_1850">XL</h3>

  <p class="normal">Sarhoş olduk, gönül ayrıldı, kaçtı bizden; amma nerelere kaçtı, bilmem.</p>

  <p class="normal">Aklın bağını kopardığını görünce, gönlüm hemencecik kaçmaya başladı.</p>

  <p class="normal">Amma başka bir yere gitmemiştir: Herhalde Tanrı halvetine gitmiştir o.</p>

  <p class="normal">Evde arama, havaîdir, hava kuşudur o, havalanmıştır;</p>

  <p class="normal">Padişahın akdoğanıdır o; uçmuştur, padişaha gitmiştir o.</p>

  <h3 class="h2baslik" id="calibre_toc_1851">XLI</h3>

  <p class="normal">Mustafâ’nın nurundan doğan cana adaletten, zulümden bahsetme.</p>

  <p class="normal">Hiç balık, yüzmeyi öğrenmeye kalkışır mı; selvi, hürriyeti aramaya girişir mi?</p>

  <p class="normal">Neşe gül bahçesinde biten dikenin yüzüne, gül bahçesi neşeli görünür elbet.</p>

  <p class="normal">(c. II, s. 8) Neşe sayvanları, sevinç kemerleri ateşten de uzaktır, topraktan da, sudan da, yelden de.</p>

  <p class="normal">Birlik erlerinin gönüllerinden çıksın, haça benzeyen şu dört basit unsur.</p>

  <p class="normal">* O yanda pek aydınlık bir gökyüzü var; o yanda pusu kurmuş bir padişah var.</p>

  <p class="normal">En aşağılık bakışı insana iki göz bağışlar; görüş sahibidir, hikmet ıssıdır, pîrdir, ustadır o.</p>

  <p class="normal">Can gözüyle şu balçık âleme bir döner de bakarsan,</p>

  <p class="normal">Görürsün ki her yan doğum gecesi gibi ışıklar içinde; fakat başkaları göremez bu ışığı.</p>

  <p class="normal">Her bulutta binlerce güneş; her yıkık yer cennete dönmüş.</p>

  <p class="normal">Artık erlerin köşkünde taht kurarsın, direklerin üstüne çadır dikersin.</p>

  <p class="normal">Tebrizli Şems’ten de bir koku alırsın; çünkü melekler bile onun buyruğuna uymuşlardır, ona râm olmuşlardır.</p>

  <h3 class="h2baslik" id="calibre_toc_1852">XLII</h3>

  <p class="normal">Gece geçti gitti; a adamcağızlar, nerdesiniz? Gece geçti mi, gelin siz.</p>

  <p class="normal">Gelin de lâ’l dudaklarından şarap için; gülüşlerinden şekerler yiyin.</p>

  <p class="normal">Gündüz oldu mu da aklı başında olanlara o şaraptan izler gösterin.</p>

  <p class="normal">Mademki koynunuza üflediler; doğuracaksanız İsa’yı doğurun bâri.</p>

  <p class="normal">Sekiz uçmaksız, yedi tamusuz, Ay’ın on dördü gibi doğun.</p>

  <p class="normal">Yediye sekize ait kıl kadar bir düşünceniz kaldıysa bu özel halvete lâyık değilsiniz siz.</p>

  <p class="normal">Gözdeki kıl az bir şey değildir; amanın, sürme çekin.</p>

  <p class="normal">Göz kıldan arındı mı, aşka göz gibi kılavuz kesilirsiniz.</p>

  <p class="normal">İnsaf edin; efendiler efendisi Şemseddin’in aşkıyla öylesine sizlersiniz ki sizlik kalmamıştır sizde.</p>

  <h3 class="h2baslik" id="calibre_toc_1853">XLIII</h3>

  <p class="normal">Senin gibi bir güzelin bulunduğu yerde çekinmeye, korunmaya kalkışmak ayıptır, ârdır.</p>

  <p class="normal">Kıyısı bucağı olmayan rahmet coştu mu, çekinmek de bir bucağa siner, korunmak da.</p>

  <p class="normal">Zorla bir öpücük çaldım senden; dostum, zor üç keredir.</p>

  <p class="normal">Bugün üçüncüye de vefa göster; bir öpücük bin yerine geçecek bugün.</p>

  <p class="normal">Ben dereyim, sense susun; su elbette dere kıyısını öper.</p>

  <p class="normal">Suyun dere kıyısını öpmesinden çiçekler açar, yerler yeşerir.</p>

  <p class="normal">Yeşillik şaşırmış adamın gözüne diken görünürse, yeşillikten ne eksilir ki?</p>

  <p class="normal">Mûsa neden sopadan kaçar? Çünkü sopa Firavun’a karşı yılan olur.</p>

  <p class="normal">* Nil Firavun’a uyanlara kan kesildi; inananaysa tatlı bir su oldu.</p>

  <p class="normal">Ateş Nemrud’u yaksa, yandırsa da Halil ondan kaçmaz asla.</p>

  <p class="normal">Öbür oğullarına ağır gelse bile Yakub, Yusuf’tan nereye kaçar ki?</p>

  <p class="normal">O yel çorak yerden toz koparır amma bağın bahçenin canına bahardır.</p>

  <p class="normal">O yelle ağaç yapraklanır, çiçekler de o yaprakların üstlerine binerler.</p>

  <p class="normal">Ahmed, senin olduktan sonra a aşk, Ebû Cehil’le düşüp kalkman yaraşır mı; ayıp değil mi yâni?</p>

  <p class="normal">Şunu kazandın, al; bununla da mat oldun işte; dünya işi bir kumardır zaten.</p>

  <p class="normal">Kendi bahtından kaçan kişi, kaçar amma sonucu utanca düşer.</p>

  <p class="normal">Kendine gel, tavşan avlamak için tuzak kurma da arslan av olsun sana.</p>

  <p class="normal">A gönül, aşk amberinden az bahset; dost olan zaten kokusunu alır onun.</p>

  <h3 class="h2baslik" id="calibre_toc_1854">XLIV</h3>

  <p class="normal">O güzel yüzlü Yusuf geldi; o zamanın İsa’sı geldi.</p>

  <p class="normal">O yüz binlerce yardım sancağı, bahar alayıyla çıkageldi.</p>

  <p class="normal">A işi gücü ölüyü diriltmekten ibaret olan, kalk, işe koyulma çağı geldi.</p>

  <p class="normal">Avlanınca arslan avlanan arslan, sarhoş bir halde çayırlığa çimenliğe geldi.</p>

  <p class="normal">Dün de geçti gitti, evvelki gün de; peşine bak sen; bugün o güzelim peşin akçe geldi bize.</p>

  <p class="normal">Bugün bu şehir cennete dönmüş; padişah geldi demekte.</p>

  <p class="normal">Davul çal, bayram bugün; neşelen, çal, çağır, sevgili geldi.</p>

  <p class="normal">Gayb âleminden bir aydır baş gösterdi; öylesine bir ay ki şu Ay onun üstüne konacak bir toz ancak.</p>

  <p class="normal">Canlara karar veren o güzelin güzelliği yüzünden bütün dünya kararsız bir hale geldi.</p>

  <p class="normal">Kendinize gelin; aşk eteğini açın; dokuzuncu kat gökten saçı geldi.</p>

  <p class="normal">A kanadı kesilmiş garip kuş, iki kanat yerine dört kanat geldi.</p>

  <p class="normal">A sıkılmış gönül, kendine gel, o kaybolmuş dost kucağa geldi.</p>

  <p class="normal">A ayak, gel, oyuna gir, vur ayağını; o ünlü şarap geldi.</p>

  <p class="normal">İhtiyardan söz açma, tazeleşti gitti o; geçen yıldan bahsetme; geçen yıl, geldi işte.</p>

  <p class="normal">Padişaha ne özür getireyim dedin; padişah özür getirerek geldi zaten.</p>

  <p class="normal">Elinden nasıl kurtulayım, nerelere gideyim dedin; eli boyuna yardım eder durur onun.</p>

  <p class="normal">Ateş gördün, ışık olarak geldi; kan gördün, şarap oldu, geldi.</p>

  <p class="normal">Sus, lûtuflarını sayıp dökme; bir lûtuftur o lûtuf ki sayıya sığmaz.</p>

  <h3 class="h2baslik" id="calibre_toc_1855">XLV</h3>

  <p class="normal">Bağrına bir gümüş bedenliyi basmayan gönül, başsız adama benzer.</p>

  <p class="normal">Aşk tuzağından uzak kalan kişi, sanki kanatsız kuştur.</p>

  <p class="normal">Haber sahiplerinden haberi olmayanın dünyadan ne haberi olacak?</p>

  <p class="normal">Aşktan kalkanı olmayan, elbette bakış okuna av olur gider.</p>

  <p class="normal">Yolda yürekli olmayanın ciğerden haberi mi olur?</p>

  <p class="normal">Yola bir inci düşmüş; fakat yola düşen kişiden başkası faydalanamaz ondan.</p>

  <p class="normal">O incinin çevresinde dönüp dolaşmayanın ne incisi vardır, ne boncuğu, ne de gücü kuvveti.</p>

  <p class="normal">Aklınızı başınıza devşirin de uyuyun, seher çağı geldi; bizim gecemizinse seheri yok.</p>

  <h3 class="h2baslik" id="calibre_toc_1856">XLVI</h3>

  <p class="normal">Zaten geç geldin, tez yola düşme a her dileğin, her kârın temeli, özü.</p>

  <p class="normal">A yolculuğu kurma ateşiyle gönülleri yakan, tüttüren, burunları sızlatan.</p>

  <p class="normal">Her ödağacı ateşte yanar gider; halbuki senin ateşine atılmak ödağacına düğündür, bayramdır.</p>

  <p class="normal">Ümidin her solukta, lûtfumla tez vakitte der, senin elini tutarım ben.</p>

  <p class="normal">Fakat sen, zaten olacak olur, çalışıp çabalamanın faydası yok deme.</p>

  <p class="normal">(c. II, s. 9) Arış gibi argaca bağlı değilim; gücümden kuvvetimden etme beni.</p>

  <p class="normal">Dilersem her solukta eksiltirim seni; dilersem de lûtfumla geliştiririm.</p>

  <p class="normal">Ağzını yum, sözü bırak da secdeye kapan dosta karşı; secde edilen odur ancak.</p>

  <p class="normal">A nimetleri sayısız olan; a yolunda çalışıp çabalama reddedilmeyen.</p>

  <p class="normal">Bize lûtuflarda bulundun, kendine tapmaya çağırdın bizi; ne de güzel mabuttur o.</p>

  <p class="normal">Ulu tapısından gelen, onunla buluşacağımızı müjdeledi bize.</p>

  <p class="normal">Sevgilinin vaadi tatlıdır; kutluya kavuşmak için çalışmak kutlu bir iştir.<sup class="calibre2"><a href="../Text/divanson_split_451.html#footnote-500-55" id="footnote-500-55-backlink">[55]</a></sup></p>

  <p class="normal">Hele o kutlu ki her solukta kutluluğuyla yüzlerce gönül kapar.</p>

  <h3 class="h2baslik" id="calibre_toc_1857">XLVII</h3>

  <p class="normal">Vefa incilerini yağdırın artık; âşıkların başlarını kaşıyın artık.</p>

  <p class="normal">Toprak kesildik size; sitem ve cefa tohumunu ekmeyin bize.</p>

  <p class="normal">Ayrılık yolu mazlumlarına bu zulmü revâ görmeyin artık.</p>

  <p class="normal">A Zühre’ye mensup olanlar, bu kapının damında zîr ve bem perdesinden çalın durun.</p>

  <p class="normal">Çalın durun da siz de ayrılık derdiyle benim gibi yaralanın, gönlünüz yaralı zaten.</p>

  <p class="normal">Bu kapıdan kimsecikler mahrum olmaz; yoksa beni adam yerine saymıyor musunuz?</p>

  <p class="normal">Öylesine dert ki dağ bile o dertle zerreye dönmüş, artık bir zerreciğe ne diyebilirsiniz siz?</p>

  <p class="normal">A arslan avcıları, arslan avlarken şimdi o ceylana av oldunuz siz.</p>

  <p class="normal">O arslanları avlayan sarhoş, nerkis gözler yüzünden, buluşma şarabını içmeden mahmur oldunuz gitti.</p>

  <p class="normal">O gül yanaklı dilberin yüzünden ne de aşka düştünüz, nasıl da betiniz benziniz safrana döndü.</p>

  <p class="normal">Bütün bu defineyle beraber zahmet de yok değil; bu bakımdan ayak direyin de dayanın, vefa gösterin.</p>

  <p class="normal">İş eriyseniz aşk yolunda ercesine yürüyün, erkek olun.</p>

  <p class="normal">Mademki âşıkın yüzlerce canı vardır; ürkmeden, çekinmeden can verin.</p>

  <p class="normal">Can kaybolmaz, korkmayın; o muradına ermiş canın peşindesiniz çünkü.</p>

  <p class="normal">Hile öğreten er aşktır; aşka uyun da hileden, düzenden toz koparın.</p>

  <p class="normal">Aşkta hile helâldir; aşkta yüzlerce kumara rehinsiniz siz.</p>

  <p class="normal">O selvinin aşkıyla bütün gül yüzlülere diken kesilseniz hakkınız var.</p>

  <p class="normal">Hakkınız var Mûsa’nın aşkıyla nefis Firavunlarına yılan görünseniz.</p>

  <p class="normal">Canı onun belâsına karşı bir kalkan yapın; çünkü aşk elinde bir Zül-fekaar’sınız siz.</p>

  <p class="normal">Dayanmada, ayak diremede Kafdağı’sınız; dağ gibi halîmsiniz, oturamaklısınız.</p>

  <p class="normal">O gizli deniz bir görünürse, dalga gibi kararsız bir hale gelirsiniz.</p>

  <p class="normal">İnciler saçma çağında ilkbahar bulutuna benzersiniz siz.</p>

  <p class="normal">Şehit bile olsanız padişahın okuyla şehit olursunuz; toz bile olsanız o Ay’ın önünde tozarsınız.</p>

  <p class="normal">Selvi gibi ayağınızı diremişsiniz, terütazesiniz; yüce dal gibi meyveleriniz var.</p>

  <p class="normal">Onun ağacında elmasınız; elma gibi, ağaç gibi taşlanmadasınız.</p>

  <p class="normal">Taş yürekliler size taş atsa bile özünüzdekiyle mağara dostusunuz siz.</p>

  <p class="normal">Perdeler gibi bir yandasınız amma etek gibi onun peşinden koşuyorsunuz ya.</p>

  <p class="normal">O ay yüzlünüzle yola düşmüşsünüz; boyuna dönüyorsunuz gökyüzü gibi.</p>

  <p class="normal">Hem aşksınız siz, hem sizsiniz aşk; aşk devesiyle yularınız bir.</p>

  <p class="normal">Nefis hırsızsa, duvarı, damı delerse ne çıkar? Bu sağlam kalede değil misiniz siz?</p>

  <p class="normal">Bahtınız varsa, helâl yiyorsanız, şarabı da aşkın elinden için, mezeyi de aşkın elinden yiyin.</p>

  <p class="normal">Görüyorsunuz ki o sizi örüp dokuyor; siz ne hayal dokumadasınız?</p>

  <p class="normal">O, sizi ihtiyâr etmişken ne diye cebir, ihtiyâr peşine düşersiniz?</p>

  <p class="normal">Âşıksanız, ibret gözünüz varsa, bir tek irâdeye uyun, bir tek ihtiyâra mahkûm olun.</p>

  <p class="normal">Sözde de uyuyorsunuz bana, susmada da; fakat susayım artık.</p>

  <h3 class="h2baslik" id="calibre_toc_1858">XLVIII</h3>

  <p class="normal">Lûtfun olmadıkça gönül cansızdır; can sensiz dünyayı istemez.</p>

  <p class="normal">Akıl büyük bir ev bark sahibi; fakat senin sofran olmadıkça ne suyu vardır, ne ekmeği.</p>

  <p class="normal">Güneş mahallenin toprağını gördü ya; artık gökyüzünün sevdasında değil.</p>

  <p class="normal">Nar çiçeği can gül bahçesini gördü ya; bundan böyle başında bağ bahçe sevdası yok artık.</p>

  <p class="normal">Devletinin sayesinde bir yoksul da faydalanırsa, kâr elde ederse ne ziyanı olur ki?</p>

  <p class="normal">Senin ay yüzün olmadıkça gece kara çullu bir yoksuldur; Ay’a, devlete sahip değildir, bir çulu vardır ancak.</p>

  <p class="normal">Binlerce yıldızı vardır amma Ay olmadıkça ışığı da yoktur, ışık koyacak yeri de.</p>

  <p class="normal">Senin sözün olmadıkça canın kulağı yoktur; senin kulağın olmadıkça dili yoktur canın.</p>

  <p class="normal">O garip can yalvarır yakarır, ağlar durur, fakat tercümanı yoktur ki.</p>

  <p class="normal">Fakat sapsarı yüzüyle gözyaşları, gizli bir derdi olduğuna tanıktır.</p>

  <p class="normal">Bu ikisinden sonra üçüncü gammaz da o soğuk soğuk, o içten içe ah edişlerdir; soğuktur bu ah, fakat gözü yoktur bu ahın.</p>

  <p class="normal">Bu soğuk ahın aslı, gönül sevgisidir; o temelin, o özün karakış ayı yoktur.</p>

  <p class="normal">Gönül gibi çevikleştirir onu, tez canlı eder senin baharın; yüzlerce gam dağı olsa ağır gelmez, yüklenir.<sup class="calibre2"><a href="../Text/divanson_split_452.html#footnote-500-56" id="footnote-500-56-backlink">[56]</a></sup></p>

  <p class="normal">Senin baharına benzeyen o genç, o terütaze aşk, ancak kocaları gençleştirir zaten.</p>

  <p class="normal">Niceye dek izlerini, eserlerini söyleyip duracaksın? Sus artık; zaten bütün izlerin, eserlerin aslı olan onun ne izi belirir, ne eseri.</p>

  <p class="normal">Tebrizli Şems gibi, o ucu, sınırı bulunmayan güneş gibi sen de izi, eseri bırak gitsin.</p>

  <h3 class="h2baslik" id="calibre_toc_1859">XLIX</h3>

  <p class="normal">Ağzında senden bir renk olan kişinin rızkı dar olsun; insaf et, doğru mu bu?</p>

  <p class="normal">Seninle savaşa girişen kişi, aziz ömrüyle savaşıyor demektir.</p>

  <p class="normal">Abıhayat bulan balık, ne diye karada eğleşir kalır yâni?</p>

  <p class="normal">Aynaya Rum kayseri vurmuyorsa, bil ki ayna paslıdır da ondan.</p>

  <p class="normal">* Kudüs’e benzeyen gönlünde domuz görürsen, bil ki Kudüs’ünü Frenk ele geçirmiştir.</p>

  <p class="normal">Güzel sözlü sevgili, çeng gibi kucağında tutmadadır bizi.</p>

  <p class="normal">Onun vuruşlarıyla bu çeng pek çok ten-ten etmededir; pek çok nağmeler çıkarmadadır.</p>

  <p class="normal">(c. II, s. 10) Bizimle ayak vurup oynayan her zerre, gökyüzünün doğusuna bakmaya tenezzül bile etmez.</p>

  <p class="normal">Bu yolda topallayan her can, canına and olsun, topallık illetine tutulmuştur.</p>

  <p class="normal">Çünkü pek kerem sahibidir bu deniz; bu denizde timsah olmasına imkân yoktur.</p>

  <p class="normal">Böylesine bir arslana karşı, kaplan gibi serkeşlik eden can, ne de köpek huyludur ya.</p>

  <p class="normal">Böylesine bir lâ’l varken taşa, kerpice düşen can, ne de taş gibi serttir ya.</p>

  <p class="normal">Sus, söz makamını az ara; çünkü bu makam afyon huyludur; adamı uyutur gider.</p>

  <h3 class="h2baslik" id="calibre_toc_1860">L</h3>

  <p class="normal">İlkönceki bakış sersericeydi; fakat gene de güzelliğin sermayesini elde etmeyi, özüne ulaşmayı istiyordu.</p>

  <p class="normal">Aşk bir vebal olsa, kâfirlikten ibaret bulunsa bile sonucu, o perinin yüzünden değil mi ki?</p>

  <p class="ortayazi">*</p>

  <p class="normal">Renginin yüzünden renksiz olmuşuz; o yüzden akıldan binlerce fersah uzak kalmışız.</p>

  <p class="normal">İster Rum bir renk seçsin, ister Zenci; sonucu, ikisi de o periden seçmemiş mi ki?</p>

  <p class="ortayazi">*</p>

  <p class="normal">Padişahın çadırına yüz tutmuş; onun doğularındaki nurlardan da bir ordusu var.</p>

  <p class="normal">Anacaddeyi yitirdiyse bile ne çıkar? Sonucu, o periye doğru gitmiyor mu yolu?</p>

  <p class="ortayazi">*</p>

  <p class="normal">Ay gibi kanatsız uçmak, gölge gibi yüzüstü, başüstü koşmak,</p>

  <p class="normal">Selvi gibi yellerle eğilmek, sonucu o perinin yüzünden değil mi ki?</p>

  <p class="ortayazi">*</p>

  <p class="normal">Müşteri’yi okşayan, onun hatırını hoş eden, Âzer’in putlarına can veren o Ay yüzünden</p>

  <p class="normal">Sâmirî, bir yanlışlığa düştüyse düştü; sonucu, o perinin yüzünden değil mi ki bu?</p>

  <p class="ortayazi">*</p>

  <p class="normal">A canım benim, on sekiz bin âlem dedikodumla dolmuşsa a canım benim;</p>

  <p class="normal">İster olacak şey kesileyim, ister olmayacak şey a canım benim, sonucu, o perinin yüzünden değil mi bunlar?</p>

  <p class="ortayazi">*</p>

  <p class="normal">Ay gibi inceldiysek de neşeliyiz; çünkü o adalet güneşinin ardındayız biz,</p>

  <p class="normal">Ay gibi tutulsak bile sonucu, o perinin yüzünden değil mi ki?</p>

  <p class="ortayazi">*</p>

  <p class="normal">Ârı bıraktık, namus şişesini kırdık, sarhoşuz; yüzlerce tövbeyi bozduk, yüzlerce ahdi boşladık;</p>

  <p class="normal">Turunç yerine ellerimizi doğradık; doğradık amma sonucu, o perinin yüzünden değil mi bu?</p>

  <p class="ortayazi">*</p>

  <p class="normal">O erguvan renkli şarap kadehinden, o ölümsüz yaşayış suyunun kaynağından;</p>

  <p class="normal">Bir boşboğaz, tutmuş da bir iz göstermişse sonucu, o perinin yüzünden göstermiş değil mi?</p>

  <p class="ortayazi">*</p>

  <p class="normal">Şu dört mevsimden ayrı bir mevsimden bahsettiysek, bahar mevsimi gelmeden onun aslının aslından söz açtıysak;</p>

  <p class="normal">Onunla buluşmaya ait lâflara daldıysak sonucu, gene o perinin yüzünden değil mi?</p>

  <p class="ortayazi">*</p>

  <p class="normal">Sus ki söylenecek şeyler, söylenemez zaten; sırrını can yoluyla söylemek gerek.</p>

  <p class="normal">Şu gönül sarhoş olmuş da izini söylemişse sonucu gene de o perinin yüzünden değil mi bu?<sup class="calibre2"><a href="../Text/divanson_split_453.html#footnote-500-57" id="footnote-500-57-backlink">[57]</a></sup></p>

  <h3 class="h2baslik" id="calibre_toc_1861">LI</h3>

  <p class="normal">Canından korkmayan kişi, iyi-kötü kişiyi öldürmekten de korkmaz.</p>

  <p class="normal">Yusuf’un güzelliğini gören, ne hasetçiden korkar, ne hasetten ürker.</p>

  <p class="normal">Padişahın havasına kapılan, sayısız askerden hiç korkmaz.</p>

  <p class="normal">Hayvan bile sohbet zevkiyle çifteden, tekmeden ürkmez.</p>

  <p class="normal">Ezelî kutluluğu gören kişi, ebedî sonuçtan ürkmez bile.</p>

  <p class="normal">Uhud Dağı gibi bir gönül gerek ki o tek Tanrı’dan başka kimseden korkmasın.</p>

  <p class="normal">Nefis tuzağından kaçıp kurtulan kuş, nereye uçarsa uçsun, korkmaz artık.</p>

  <p class="normal">Hangi bucağa varırsa varsın, definededir; tek Tanrı’nın şehidi mezardan korkmaz.</p>

  <p class="normal">Aslı su olan canlı, zorla gark olsa bile korkmaz sudan.</p>

  <p class="normal">Cennet toprağıyla yoğrulan beden, cehennemin üstünde uçar, ürkmez bile.</p>

  <p class="normal">İçinden yardım gören kişi, şu yardımsız âlemden korkmaz ki.</p>

  <p class="normal">Bilgisiz kişinin akıldan korkmaması, yiğitlikten değildir, aptallıktandır.</p>

  <p class="normal">Senden, aşkından, korkmadan ayak çeken aşağılık kişinin başı zaten yoktur.</p>

  <p class="normal">Benim-senin perdemi, korkmadan, ürkmeden yırtan, kendi perdesini yırtıyor demektir.</p>

  <p class="normal">Ahmak, padişahların gönüllerini ürkmeden yaralar, incitir ya, lanetlenmişin biridir o.</p>

  <p class="normal">Zehre karşı direyecek ayağı mademki yoktur, neden ürkmeden dünya zehrini tadar?</p>

  <p class="normal">Öyle bir görüp gözetenin tapısında, nasıl olur da korkmadan güzele bakar?</p>

  <p class="normal">Aman ha, öylesine yolda başını ayak yap da yürü; orda gönlün onun gözetlemesinden korkmaz mı ki?</p>

  <p class="normal">Sarraf pusudadır da hırsız korkmadan, keseden para aşırır.</p>

  <p class="normal">Ordaki kurtların hepsi de çobandır; orda bir tek kişi yüzlerce kişiden bile korkmaz.</p>

  <p class="normal">Orda ben, sen, o yoktur; kendinden borç alır; korkmaz elbette.</p>

  <p class="normal">Gönlün senden asla korkmaz; çenen yüzünden asla ürkmez.</p>

  <p class="normal">Gül bahçesi bahardan, bağdan bahçeden, süsenden, usûl boylu selviden korkmaz.</p>

  <p class="normal">Gönül açıldı, saçıldı da kendi yüzünü gördü; bundan böyle ne kabul edilmekten korkar, ne reddedilmekten ürker.</p>

  <p class="normal">Bu deniz, kıyamete dek korkmadan inci verir durur; fakat gene yeter, sus artık.</p>

  <h3 class="h2baslik" id="calibre_toc_1862">LII</h3>

  <p class="normal">Ne çaresizdir pulu parası olmayan; altın madeninden bir kalkanı bulunmayan.</p>

  <p class="normal">Ne çaresizdir o gönül ki sensizdir; dudu kuşudur amma şekeri yok.</p>

  <p class="normal">Hüneri vardır, binlerce devlete sahiptir; fakat ne yazık ki o başka şey yok mu, ona sahip değildir işte.</p>

  <p class="normal">Kadehler bağışlayan eli, onda yoksa diyor, biz veririz.</p>

  <p class="normal">O ciğerde su yoksa abıhayatlar dökeriz ona.</p>

  <p class="normal">Dalsız, yapraksız kalanlara, yaş dalda olmayan yapraklardan yapraklar veririz biz.</p>

  <p class="normal">Bizden haberi olmayanlara, dua kabul edilmiyor diyenlere,</p>

  <p class="normal">Bize göz dikmeyenlere göz vereceğiz; zamanı da yaklaştı.</p>

  <p class="normal">Sus ki can şekillerini Tanrı elinden başka bir el çözemez.</p>

  <h3 class="h2baslik" id="calibre_toc_1863">LIII</h3>

  <p class="normal">Ne de çaresiz kalmıştır şarabı olmayan; boş yere koruk sıkar durur.</p>

  <p class="normal">Ne de çaresizdir çorak yer; şu kerem, şu lûtuf yağmuru oraya yağmaz.</p>

  <p class="normal">Bu sefer gönlüm sabahtan sarhoş, geceki borcunu ödüyor.</p>

  <p class="normal">Sabah şarabı içilecek çağda uyuyanlara dedim ki: Baş kaldıranın ayak ücreti bana.</p>

  <p class="normal">(c. II, s. 11) Bugün utanç kaçtı gitti benden; o, bu sarhoşun avcuna ne vakit kına yakacak?</p>

  <p class="normal">Bir sâkî var bugün, tutmuş kulağımı benim; bir soluk bile bırakmıyor beni.</p>

  <p class="normal">Sopaya benzer kadehi ejderhâ oldu; akıl Kıbtî’sine saldırıp duruyor.</p>

  <p class="normal">Sus da seyret; sarhoşların küpü de kadri yüce kadeh gibi şarap ısmarlayıp durmada.</p>

  <h3 class="h2baslik" id="calibre_toc_1864">LIV</h3>

  <p class="normal">Can uzun boylu bir yolculuktan geldi; kapının toprağına gene ulaştı.</p>

  <p class="normal">Varlık âleminde altın olan, yokluk hazinesinden çıktı; kesilmek için altın makasına geldi.</p>

  <p class="normal">Senin sevgin olmadıkça gökyüzüne ağana gök kapıları yüce geldi; erişemedi o kişi gök kapılarına.</p>

  <p class="normal">Sana karşı baş kaldırmayanlarsa, kendi derecelerini bildiler, hiçbir değerleri olmadığını gördüler.</p>

  <p class="normal">Can sensiz bir iş becermeye gitti; yandı yakıldı ancak, hiçbir iş beceremedi.</p>

  <p class="normal">Yolculuğunda gerçek olarak anladı ki sensiz her şey gelip geçicidir ancak.</p>

  <p class="normal">Bugün yolların tozlarına bulanmış bir halde geldi; boyuna yalvarıp yakarıyor sana; merhamet et.</p>

  <p class="normal">Başını bir pencereden çıkar da o Taraz güzelinin geldiğini görsün.</p>

  <p class="normal">Çıkar başını da âşıklar, her namazın kıblesi geldi diye naralar atsınlar.</p>

  <p class="normal">Bir doğana benzeyen canım, gene gitti tapından; fakat davulunun sesini duydu, gene geldi tapına.</p>

  <p class="normal">A iplerle bağlanmış kişiler, kurtuldunuz artık; kurtuluşa dair, güzelim yazısıyla buyruk geldi.</p>

  <p class="normal">O neşe çenginde ne bir ses vardı, ne bir nefes; oyuna dalın; şimdicek gene çalınmaya başladı işte.</p>

  <p class="normal">Yalvarış zincirinden kurtuldunuz; çünkü o, binlerce nazı bağlayan geldi çattı şimdi.</p>

  <p class="normal">Beden eşeğini bırakmaya bakın, çünkü o, Burâk’a binip koşturan geldi artık.</p>

  <p class="normal">Tebrizli Tanrı Şems’inin yüzünün ışığı dünyayı kapladı; sırlar geldi, yayıldı bugün.</p>

  <h3 class="h2baslik" id="calibre_toc_1865">LV</h3>

  <p class="normal">İlkönceki bakış sersericeydi; fakat gene de güzelliğin sermayesini elde etmeyi, özüne ulaşmayı istiyordu.</p>

  <p class="normal">Aşk bir vebal olsa, kâfirlikten ibaret bulunsa bile sonucu, o perinin yüzünden değil mi ki?</p>

  <p class="ortayazi">*</p>

  <p class="normal">O erguvan renkli şarap kadehi, o ölümsüzlük yaşayışının suyu,</p>

  <p class="normal">O ebedîlik bahtının gözü; sonucu, o perinin yüzünden değil mi ki?</p>

  <p class="ortayazi">*</p>

  <p class="normal">O ikiye ayrılmış darmadağın saçlar yüzünden sevinçli canların bir araya gelişleri,</p>

  <p class="normal">O ulular ulusu padişahın meclisinde toplanışları, sonucu, o perinin yüzünden değil mi ki?</p>

  <p class="ortayazi">*</p>

  <p class="normal">Renginin yüzünden renksiz bir hale geldik; dünyadan binlerce fersah uzakta kaldık;</p>

  <p class="normal">O anda canımız şaşırdı kaldı; fakat sonucu, o perinin yüzünden değil mi bu?</p>

  <p class="ortayazi">*</p>

  <p class="normal">Padişahın çadırının gölgesinde bir ordudur toplandı;</p>

  <p class="normal">Canım yola düştü gitti; sonucu, o perinin yüzünden değil mi ki bu?</p>

  <p class="ortayazi">*</p>

  <p class="normal">Yeniay gibi gamla bükülmek, gölge gibi yüzüstü, başüstü koşmak,</p>

  <p class="normal">Gönül âleminden ses duymak; sonucu, o perinin yüzünden değil mi ki?</p>

  <p class="ortayazi">*</p>

  <p class="normal">Müşteri’yi yakıp yandıran o Ay, Âzer’in putlarını kıran o güzel</p>

  <p class="normal">Yüzünden gönül kâfirliği seçtiyse ne var? Sonucu, o perinin yüzünden değil mi ki?</p>

  <p class="ortayazi">*</p>

  <p class="normal">A canım benim, on sekiz bin âlem dedikodumla dolmuşsa a canım benim;</p>

  <p class="normal">O âlemi aydınlatan ışık, a canım benim; sonucu, o perinin yüzünden değil mi ki?</p>

  <p class="ortayazi">*</p>

  <p class="normal">Aşk yolunun baçını verdikse; o aydan, o güneşten neşelendikse,</p>

  <p class="normal">Ona yepyeni bir göz açtıksa; sonucu o perinin yüzünden değil mi ki?</p>

  <p class="ortayazi">*</p>

  <p class="normal">Kendi ayıbımızdan kurtulduk, kokusundan gelen şarabı içtik, esridik;</p>

  <p class="normal">Kadehler kırdık, kadehler; sonucu o perinin yüzünden değil mi ki hep?</p>

  <p class="ortayazi">*</p>

  <p class="normal">Ulaşılması yaşayıştan ibaret olan o bahçe, dünyanın baharından da hoş, dört mevsiminden de.</p>

  <p class="normal">O bahçenin aslının aslı Tebrizli Şems; sonucu, hep o perinin yüzünden değil mi ki yâni?<sup class="calibre2"><a href="../Text/divanson_split_454.html#footnote-500-58" id="footnote-500-58-backlink">[58]</a></sup></p>

  <h3 class="h2baslik" id="calibre_toc_1866">LVI</h3>

  <p class="normal">O nur yalımı salına salına yürüyor. O hurilere bile fitne olan güzel salına salına yürüyor.</p>

  <p class="normal">Gece ak-sâdeler giyindi; çünkü o Ay uzaktan, salına salına yürüyor.</p>

  <p class="normal">Geceden kalma sarhoşlara muştuluk; sâkî sahura kalkmış, salına salına yürüyor.</p>

  <p class="normal">Canı ödağacı gibi yakıp yandıralım; çünkü o billur madeni salına salına yürüyor.</p>

  <p class="normal">Şu fitneyi bir seyret hele; yüzlerce coşkunlukla, yüzlerce köpürüşle salına salına yürüyor.</p>

  <p class="normal">Âşıkların sabırlarına düşman olan o güzel, sabırlının kanını dökmüş, dalmış o kanın içine; salına salına yürüyor.</p>

  <p class="normal">Canım feda olsun o Süleyman’a ki karıncaya doğru salına salına yürüyor.</p>

  <p class="normal">Âşıkların yüzlerinden başka hiçbir şeye bakmayın; çünkü o kıskanç padişah salına salına yürüyor.</p>

  <p class="normal">Yürüyor Tebrizli Şems’in bedeninde; Sûr’un üfürülmesi gibi salına salına yürüyor.</p>

  <h3 class="h2baslik" id="calibre_toc_1867">LVII</h3>

  <p class="normal">A sabah şarabı içenler, ne iştesiniz? Gece geçiyor revâ görmeyin bunu.</p>

  <p class="normal">Parıl parıl parlayan güneş gibi, sabah şarabının ta canından baş çıkarın.</p>

  <p class="normal">A geceleri sayanlar, mutlaka saymak gerekse, bâri onun geceye benzer saçlarını sayın.</p>

  <p class="normal">Arslanın pençesine av olmuşsanız elinizdeki yarayı gösterin.</p>

  <p class="normal">A usananlar, bıkanlar, dalın uykuya; şu halveti bırakın bize.</p>

  <p class="normal">Mademki o eşsiz güzeli bekliyorsunuz; geliyor işte o eşsiz güzel bu gece.</p>

  <p class="normal">Sebebi de şu: Tebrizli Şemseddin, biliyor ki bekliyorsunuz onu.</p>

  <h3 class="h2baslik" id="calibre_toc_1868">LVIII</h3>

  <p class="normal">Bugün eşsiz güzelimiz gelmedi; gelmedi o dilberimiz, o sevgilimiz bizim.</p>

  <p class="normal">Can bahçesinin ortasındaki o gül, gelmedi kucağımıza bu gece.</p>

  <p class="normal">Ceylan gibi ovanın yolunu tutalım; çünkü o Tatar ülkemizin miski gelmedi.</p>

  <p class="normal">A çalgıcıların parıltısı, söyle boyuna: işimize parlaklık veren o güzel gelmedi.</p>

  <p class="normal">Neyi, tefi durup dinlendirme; gelmedi huzurumuz, kararımız.</p>

  <p class="normal">O can sâkîsi belirmedi; gelmedi mahmurluğumuzun dermanı.</p>

  <p class="normal">A Tebrizli Şems, sen anlat; nasıl oldu da gelmedi bahar mevsimimiz?</p>

  <h3 class="h2baslik" id="calibre_toc_1869">LIX</h3>

  <p class="normal">Dün gece güzelimin yüzünden dünyaya neler oldu? Ay’ımın yüzünden gök ne hallere girdi?</p>

  <p class="normal">Gönül, yüzüne karşı ne biçim oynuyordu; aşk ateşiyle cana neler olmuştu?</p>

  <p class="normal">(c. II, s. 12) Göz, bakışıyla sarhoş olunca, ağız o şeker mi şeker dudaklardan ne hallere girmişti?</p>

  <p class="normal">Ok gibi kirpiklerle neler avlanıyordu; o yay gibi kaşlar ne yapıyordu?</p>

  <p class="normal">Olsa olsa lâleye renk vermedeydi; yoksa gül bahçesinde ne işi vardı onun?</p>

  <p class="normal">O anda gül neler söylemişti yeşilliğe; nerkis yüzünden ne hallere girmişti erguvan?</p>

  <p class="normal">Gökyüzüne ışıklar bağışlamaktan başka ne maksatla gökte koşa koşa gidiyordu?</p>

  <p class="normal">Sayıya sığmaz, sınıra girmez lûffu olmasaydı ne diye bu arada dururdu o Ay?</p>

  <p class="normal">Mekânsızlık âleminden bir kerecik yüz gösteriverdi; yarabbi mekân âlemi onun yüzünden ne hallere girdi?</p>

  <p class="normal">İzi belirmez, eseri görünmez örtüsünü bir açtı; şu izi beliren, eseri görünen âleme neler oldu?</p>

  <p class="normal">Gece geçti gitti; gecesiz bir gündüz belirdi; şu bekçiye benzeyen akla neler oldu neler.</p>

  <p class="normal">Tebrizli Şems’in gayb gözünden, şu gaybi bilen göz ne hallere girdi?</p>

  <h3 class="h2baslik" id="calibre_toc_1870">LX</h3>

  <p class="normal">O güzel yüzlü tacirin nesi var; pazarımızda pahası ne kadar mallarının?</p>

  <p class="normal">O işveler satar, dinleme sen; malını mülkünü iste; bakalım nesi var?</p>

  <p class="normal">Peşin parasını al, bakalım ne kadardır? Geri kalan parasından hırsıza ne var, ne yok?</p>

  <p class="normal">Temizliğe, hoşluğa dair nesi var; çekmek için elin, terazin yoksa,</p>

  <p class="normal">Onu söze getir de ölümsüzlük şarabına dair nesi var; bir koku al bakalım.</p>

  <p class="normal">Ne mutlu o kişiye ki Tanrı rızasını kazanmaya yarar, nesi var nesi yok diye canını arar, aktarır;</p>

  <p class="normal">Kendisinde erenlerden ne var; peygamberlerin tattıkları lezzetlerden hangilerine sahiptir; bunu araştırır durur.</p>

  <p class="normal">Bir Kalender’e, bir bak bakalım dedim; şu gök kubbe iki büklüm olmuş; nesi var acaba?</p>

  <p class="normal">Dedi ki: O kimin nesidir, yahut nesi vardır, nesi yoktur; bunlara aldırış bile etmeyiz biz.</p>

  <p class="normal">Sarhoşum, hem de körkütük sarhoş; süphânallah; Tanrı’nın nesi var?</p>

  <p class="normal">Tebrizli Şemseddin’in rahmeti yüzünden, her gönülde ayrı ayrı neler vardır neler.</p>

  <h3 class="h2baslik" id="calibre_toc_1871">LXI</h3>

  <p class="normal">Sâkî, kalk, o Ay geldi çünkü. Koş, vakitsiz geldi çünkü.</p>

  <p class="normal">Türk’çesine at sür, vakit dar; durma ki o Hıtay Türkü çadıra girdi.</p>

  <p class="normal">Bu kutluluk vehme bile gelmezdi; şu devlete bak ki ansızın geldi çattı.</p>

  <p class="normal">Şarap kadehi kahkahayla gülmeye başladığı zaman, âşık, kadeh gibi kanlarla dopdoluydu.</p>

  <p class="normal">Kim senin gibi bir Ay’la buluşma fırsatını elde eder de acele etmezse aptaldır o.</p>

  <p class="normal">Aşk harmanından kaçan, bir saman çöpüdür; saman harmanına gelir ancak.</p>

  <p class="normal">Vakit geçti; devlet o kişinindir ki kendisinden kaçar da kapı eşiğine gelir.</p>

  <p class="normal">Tebriz’de, ayrılıktan kurtulup yola girenin, öylesine bir hay-huyu var ki.</p>

  <h3 class="h2baslik" id="calibre_toc_1872">LXII</h3>

  <p class="normal">Kim senin gibi bir sevgiliye sır söyler; yahut hikâyesini yeni baştan anlatmaya kalkar?</p>

  <p class="normal">Aklı olan, sana kısacık sözler söyler; fakat âşık uzun uzadıya anlatır durur.</p>

  <p class="normal">Senin aşkınla secdeye kapanır; senin sevdanı namazda söyler âşık.</p>

  <p class="normal">Şu gönlümün yalvarıp yalvarıp söylediği sözlere, naz ediyor da hepsi yalan diyorsun.</p>

  <p class="normal">Ben Eyaz’a benziyorum, sen de Mahmud’sun sanki; Eyaz’ın söylediği sözü duy.</p>

  <p class="normal">Birisi sana benden bahsetmiş; o, demişsin, hep geçici lâflar eder.</p>

  <p class="normal">Altın gibi sözlerimi duydun da makas yollu söylüyor dedin ha.</p>

  <h3 class="h2baslik" id="calibre_toc_1873">LXIII</h3>

  <p class="normal">Bu kervanda yükümüz yok bizim; bunlarda sevgilimizin ateşi yok.</p>

  <p class="normal">Yemyeşil ağaçlar amma baharımızdan bir koku yok bunlarda.<sup class="calibre2"><a href="../Text/divanson_split_455.html#footnote-500-59" id="footnote-500-59-backlink">[59]</a></sup></p>

  <p class="normal">Canın bir gül bahçesine benziyor; fakat gönlün dikenimizle yaralanmamış.</p>

  <p class="normal">Gönlün gerçekler denizi amma bizim coşuşumuz, bizim kıyıya vuruşumuz yok onda.</p>

  <p class="normal">Dağ da karar etmiş, oturmuş amma vallahi bizim kararımıza sahip değil.</p>

  <p class="normal">Her çeşit sabah şarabıyla sarhoş olan canda bizim mahmurluğumuzdan bir koku bile yok.</p>

  <p class="normal">O gökyüzünün çalgıcısı Zühre’nin bile işimizi başarmaya gücü kuvveti yok.</p>

  <p class="normal">Bizi Tanrı arslanından sor; her arslan bizim çölümüzde yayılamaz.</p>

  <p class="normal">Bizim ayarımızda olmayana Tebrizli Şems’in geçer akçesini gösterme.</p>

  <h3 class="h2baslik" id="calibre_toc_1874">LXIV</h3>

  <p class="normal">Senin kulluğuna gelen kişiye, senin böyle yapman lâyık değil.</p>

  <p class="normal">A yüzü de güzel, huyu da hoş sevgili, felek senin gibi bir inciyi doğuramaz.</p>

  <p class="normal">Yüzün de güzel, huyun da; artık gönlündeki sırrın da güzel olması gerek.</p>

  <p class="normal">Öldü mü artık yarın yoktur adam; iş böyleyken ne diye cefalar eder bugün?</p>

  <p class="normal">Kendisine yapılmasını istemediği şeyi, ne diye bir başkası hakkında sınamaya girişir?</p>

  <p class="normal">Hiç kimseyi öfkeyle çiğneme de Tanrı gazabı da seni çiğnemesin.</p>

  <p class="normal">Halkın kanına girmeye kalkışma da o iş senin başına gelmesin.</p>

  <p class="normal">O vesvese gönlüne gelmeyince, kader de başına gelecek kazayı geri döndürür.</p>

  <p class="normal">A öldüm diyen, bu ne çeşit ölmek ki şeytan seni bu çeşit tasarruf etmede.</p>

  <h3 class="h2baslik" id="calibre_toc_1875">LXV</h3>

  <p class="normal">Ne vakit şu kafes çayırlık çimenlik kesilecek; ne vakit umduğum hale gelecek, ne vakit ağzıma lâyık olacak?</p>

  <p class="normal">Ne vakit şu öldürücü zehir bal kesilecek; şu dalayan diken yasemin olacak?</p>

  <p class="normal">Ne vakit o iki haftalık Ay, kucağıma doğacak; ne vakit hasetçi, dertlerle, gussalarla sınanacak?</p>

  <p class="normal">O Mısır Yusuf’u, hadin, gelin diyecek; Yakub gömleğe kavuşacak?</p>

  <p class="normal">Güneş gölge salacak bize; o mum şu leğeni yurt edinecek?</p>

  <p class="normal">O neşe çengi yepyeni bir düzene girecek; şu kulak ten-tenen seslerine eş dost olacak?</p>

  <p class="normal">Ne vakit ay harmanında başak döveceğiz; Süheyl’in nuru gibi Yemen’de dönüp dolaşacağız?</p>

  <p class="normal">Ne vakit aşk şarabının küpleri coşup köpürecek; kebap yiyeceğimiz zaman rebâb çalınacak?</p>

  <p class="normal">* Heves devlet kuşumuz, Kafdağı’ndan gelecek de Şiblî’nin, Ebû’l Hasan’ın tuzağına av olacak?</p>

  <p class="normal">Her zerre güneşe dönecek; her katre, bağışta Aden kesilecek?</p>

  <p class="normal">Her kuzu arslandan süt emecek; her fil gergedana tutsak olacak?</p>

  <p class="normal">Dilberlerin, ay yüzlülerin çokluğundan, şehrimizin her bucağı bir Huten ülkesi olacak?</p>

  <p class="normal">Başı dönmüş, ümidi kesilmiş âşıkların hepsi de aşk oyununa girişecek, muradına erecek?</p>

  <p class="normal">(c. II, s. 13) Ölmüş beden gibi yeniden can bulacak; gömleğe, kefene boş verecek?</p>

  <p class="normal">Ne vakit o boşboğaz akıl, delirecek de nağmelerle dopdolu kulaktan birazcık akıl rehin alacak?</p>

  <p class="normal">Yüz binlerce deli divanenin canı da, gönlü de sevgiliyi öperek neşelenecek, hepsinin de ağzı, dudağı bal dökecek, şeker saçacak?</p>

  <p class="normal">Ne vakit gelecek o gün ki mahmurların canları binlerce topluluğa sâkîlik edecek?</p>

  <p class="normal">Aşka bıyık altından gülen can, kadınların da, erkeklerin de yanında aşkla ada sana erecek, parmakla gösterilecek?</p>

  <p class="normal">Ayrılık kuyusuna düşen herkes kurtulmaya bir yol bulacak, bir ip elde edecek?</p>

  <p class="normal">Bundan ötesini söyleme; gönlünde tut; sözü o yurtta söylemek daha iyi.</p>

  <h3 class="h2baslik" id="calibre_toc_1876">LXVI</h3>

  <p class="normal">A can çalgıcısı, mademki tef eline düştü; şu perdeden çal: Sevgili, sarhoş bir halde çıkageldi.</p>

  <p class="normal">O güzelim dilber yüzünü gösterdi de Ay bile gökyüzünde puta tapmaya başladı.</p>

  <p class="normal">Dünyadaki zerreler, o güneşin aşkıyla, yokluk yurdundan varlık âlemine oynaya oynaya geldiler.</p>

  <p class="normal">Ne diye gamlanmışsın? Yoksa bir gulyabani seni yoldan alıkodu da seninle düşüp kalkmaya mı başladı?</p>

  <p class="normal">* Gulyabaniyi bırak bir yana; al sağrağı; o sağrak, Elest meclisinden geldi aşk eline.</p>

  <p class="normal">Şu perdeden çal: Müşteri, gönlü kırıkların hatırını almak için gökyüzünden aşağılık âleme geldi.</p>

  <p class="normal">Şu kırık gönüllülerin halkasında dönün dolaşın; çünkü baht da bu kırık gönüllülerin katında, devlet de.</p>

  <p class="normal">Şu geçim, şu işret, namaz gibi; şu tortulu dertse âdeta abdest.</p>

  <p class="normal">Sus da susarak seyre dal; bülbül bile çilemesi yüzünden aşağılık bir hale geldi.</p>

  <h3 class="h2baslik" id="calibre_toc_1877">LXVII</h3>

  <p class="normal">O güzelim yüzlü hocanın nesi var; gönül aynasında arıklıktan yana neler var ki?</p>

  <p class="normal">Kendine gel de çuvalına girme; nesi var, nesi yok; sen onu iste.</p>

  <p class="normal">Onu söze getir de bak bakalım, ölümsüzlük şarabından ne koku var onda; bir koku al ondan.</p>

  <p class="normal">Nerkislerden, lâlelerden nesi var; bir dalıver gül bahçesine onun,</p>

  <p class="normal">Peygamberlerin izlerini, eserlerini söylüyor amma peygamberlerin özünden nesi var, bir ona bak.</p>

  <p class="normal">Salâvat verip duruyor amma Mustafâ’nın temizliğinden ne var onda?</p>

  <p class="normal">Kendisi kimdir, nesi var, nesi yok? Anlamak istersen ayrılma, sığın onun gölgesine.</p>

  <p class="normal">Kendi sâkîne el at; o üç telli sazda neler var; hiç düşünme bunu.</p>

  <p class="normal">Bir uğurdan o temelden ayrılma da ayrı ayrı o temelin neleri var; bir gör.</p>

  <p class="normal">Kehribar’ın önünde neler var; hiç düşünme; yalnız bu söz samanını da savurma, yel biçip rüzgâr alma artık.</p>

  <h3 class="h2baslik" id="calibre_toc_1878">LXVIII</h3>

  <p class="normal">A bütün cefası vefa yerine geçen dost, o ahdin, o vefan n’oldu senin?</p>

  <p class="normal">Senin yüzünü gördükçe bütün yaslar düğün dernek oldu gitti; fakat seni görmedikçe de düğünler, dernekler yas kesildi.</p>

  <p class="normal">Kutlu kademin olmadıkça saray yıkık yere döner; fakat yıkık yerler, sen olunca saray kesilir.</p>

  <p class="normal">Varlık sen çağırınca yok olur gider; ayrılığınla varlar yokluğa döner.</p>

  <p class="normal">A benden, ne diye razı oldu diye beni suçlandıran, bu suç yüzünden beni öldüren dilber.</p>

  <p class="normal">Candaki o tohum senin vergindir; senin sayende eli cömert oldu onun.</p>

  <p class="normal">Senin zenginleştirmen, cana bir heyecandır verir; bu olmazsa can yoksul olur gider.</p>

  <p class="normal">Cömertliğin, vermeye âşık olmasaydı can ne diye âşık olacaktı duaya?</p>

  <p class="normal">Sâkîliğinin ışığı buluta vurdu da bulut o yüzden saka kesildi.</p>

  <p class="normal">* Sabırlılığın dağa vurmuş da dağ yere bir karar vermiş, yere bir dayanç olmuş.</p>

  <p class="normal">Yüceliğin göğe vurmuş da anlamın gök şeklinde görünmüş.</p>

  <p class="normal">Toprak da senin güzelliğinden bir haber almış da güzel, gönüller alır bir Yusuf kesilmiş.</p>

  <p class="normal">Sözden el çek; çünkü sen söz söylemedikçe anlayış düzene girer.</p>

  <h3 class="h2baslik" id="calibre_toc_1879">LXIX</h3>

  <p class="normal">* Zaman hamamı cana can katmada; çünkü orda bizim perimiz var.</p>

  <p class="normal">Periler onu görmüşler de şaşırıp kalmışlar; her bucakta onu söylüyorlar, onun olaylarını anlatıyorlar.</p>

  <p class="normal">Fakat olayları, baştan geçenleri gösteren ışık da akıldır; ordaysa nerde akıl, nerde fikir?</p>

  <p class="normal">Aşk kasırgasına karşı akıl bir sivrisinecik; orda mecal mi var akıllara?</p>

  <p class="normal">* Yolculuk Sidre’nin ötesine aşınca ayağını çekti, Ahmed’den ayrıldı Cebrâil.</p>

  <p class="normal">Orası tümden aşktı, tümden sevgi; bir adım atarsam yanarım dedi.</p>

  <p class="normal">Ululayış, ulaşma, birbirine zıt iki şeydi; ucu bucağı olmayan birlik alanında yok oldu gitti.</p>

  <p class="normal">Ululayan kuldu; o kul da o birlikte yok oluverdi.<sup class="calibre2"><a href="../Text/divanson_split_456.html#footnote-500-60" id="footnote-500-60-backlink">[60]</a></sup></p>

  <p class="normal">Orda Leylâ, Mecnun kesildi; çünkü ordaki delilik binlerce kat fazla.</p>

  <p class="normal">Orda öylesine bir güzellik yüzünü açtı, göründü ki bütün güzellik gömlekleri ona karşı aşağı bir elbise kaldı gitti.</p>

  <p class="normal">* Yusuf, aşk âleminde Züleyhâ oldu; artık haddini aşmanın, el atmanın yeri yok.</p>

  <p class="normal">Sûr’u üfleyen cansız kaldı; orda candan başka her şey yok oldu gitti.</p>

  <p class="normal">Bütün bu sözler denize daldı; çünkü artık yüzme zamanı.</p>

  <h3 class="h2baslik" id="calibre_toc_1880">LXX</h3>

  <p class="normal">Ne diye gamlanıyorsunuz, sıkıntılara dalıyorsunuz? Yolculuk çağı geldi; eşek kiralayın.</p>

  <p class="normal">Kalkın dostlar, yola düşün de can gibi arının.</p>

  <p class="normal">Avın ardından uçun; sonucu, oktan, yaydan da aşağı değilsiniz ya.</p>

  <p class="normal">İster zengin olun, ister yoksul; rızk harekette gizlidir; davranın.</p>

  <p class="normal">Geceleyin gayb âlemine yol alırsınız amma sabah oldu mu, yeniden doğarsınız siz.</p>

  <h3 class="h2baslik" id="calibre_toc_1881">LXXI</h3>

  <p class="normal">Kalk; sâkî içeri girdi; o binlerce dilbere can kesilmiş güzel geldi.</p>

  <p class="normal">Arı duru şarap geldi; ardından da meze olarak badem geldi, bal geldi, şeker geldi.</p>

  <p class="normal">O can geldi, o cihan geldi; ardından da yüzlerce can, yüzlerce cihan, şekillere büründü de geldi.</p>

  <p class="normal">Güzellikte başta gelen o saçlara miskler kulluk etmeye geldi.</p>

  <p class="normal">Misk gibi simsiyah saçlarının halkasını vurdu da kulun amber geldi dedi, amber.</p>

  <p class="normal">Lâ’l dudaklarının parıltısını nasıl söyleyeyim, o dudaklara neler diyeyim? Lâ’lden de üstün, akıyktan da.</p>

  <p class="normal">Yaşayışım o buluta benzer sünbül saçlar sayesinde yapraklandı, güzelleşti, yeşerdi.</p>

  <p class="normal">Ham şarap sun bana; bak da gör, meclise bir başka ham geldi, konuk oldu bize.</p>

  <p class="normal">Getir o ferah ordularını muzaffer eden kırmızı bayrağı.</p>

  <p class="normal">(c. II, s. 14) Her kapanıp bağlanan, her zorlaşıp güçleşen iş onunla kolaylaşır.</p>

  <p class="normal">Şarap sun ki sözün başı elden çıktı; gemi demirine benziyor söz.</p>

  <h3 class="h2baslik" id="calibre_toc_1882">LXXII</h3>

  <p class="normal">Günüm geceme geçmiş olsun demeye geldi; canım dudağımı ziyarete geldi.</p>

  <p class="normal">Gök kubbe, yarabbi, yarabbi dememi o kadar çok işitti ki, sonucu o da yarabbi demeye koyuldu.</p>

  <p class="normal">İçilişi mezhebe aykırı olan şarapla dolu bir kadeh elinde; sevgili çıkageldi.</p>

  <p class="normal">Her defasında bir yudumdan sarhoş oluyordum; bu seferse kadehi dudağına dek dopdolu sundu.</p>

  <p class="normal">Âlem onun mahmurluğuna şaşmış kalmış; halbuki asıl şaşılacak şey şu: O da şaşırmış bir halde geldi.</p>

  <p class="normal">Hangi gökte onun Ay’ı parlarsa Güneş aşağılık bir yıldızdır o gökte.</p>

  <p class="normal">Yeniay sanki onu ata binmiş görmüş de at nalına dönmüş.</p>

  <p class="normal">O, can kesilmiş, dünya da beden; yetmez mi bu şeref dünyaya?</p>

  <p class="normal">Ne mutlu o gönüle; ne neşelidir o gönül ki ona o yakın dost geldi, kondu derler.</p>

  <p class="normal">Tozla toprakla dolu dünya gönül ışığıyla güzelleşmiştir, hoşlaşmıştır, edebe sahip olmuştur.</p>

  <p class="normal">Her meyve zamanı gelince baş gösterir; her iş, bak da gör, nasıl tertiplidir.</p>

  <p class="normal">Yeter, sus. Tüm söyleyenin karşısında susarak söz söyleyen daha da hoştur, daha da iyi.</p>

  <p class="normal">Sus ki can gelini nâmahremle cilveleşmekten azaba uğradı.</p>

  <p class="normal">Fakat ben yeter bulmuyorum bu sözü; çünkü tecrübem var, âşıklara bu gülbeşeker pek hoş geliyor.</p>

  <p class="normal">Din yolunda işkillere düşen kişinin körlüğüne rağmen yeter bulmuyorum sözü.</p>

  <p class="normal">* “Kurtuldun mu yorul” âyeti geldi; çekip duruyor bizi; artık söze ihtiyaç yok, sus.</p>

  <p class="normal">* Amma zaten söylemek de Tanrı çekişinden başka bir şey değil ki; çünkü o, kula kuldan da yakın.</p>

  <h3 class="h2baslik" id="calibre_toc_1883">LXXIII</h3>

  <p class="normal">Senden bir ize sahip olmayan kişinin, güneş bile olsa alımı yoktur.</p>

  <p class="normal">Biz aşkın kapısında, damında, şaşkın bir halde kalakalmışız. Hem de merdiveni olmayan damında.</p>

  <p class="normal">Gönül çenge benziyor, aşk da mızraba; nasıl olur da feryat etmez şu gönül?</p>

  <p class="normal">Âşıkların feryatlarını duyuver bugün; ziyan vermez sana.</p>

  <p class="normal">Her zerre feryatla, inleyişle dopdolu; fakat ne yapsın ki dili yok.</p>

  <p class="normal">Zerrenin dili, oynayışıdır; başka bir anlatışı yoktur zerrenin.</p>

  <p class="normal">Gönüller seni görmek ümidiyle her yana bakıp duruyor; fakat bulunduğun yer vehimlerine bile gelmiyor.</p>

  <p class="normal">Bu âlemin ucu bucağı var; fakat benim aşkımla senin aşkının ne ucu var, ne bucağı.</p>

  <p class="normal">Hayaline benzer hiçbir şey görmedim; öpücükler veriyor, fakat ağzı yok.</p>

  <p class="normal">Bakışına benzeyeni de görmedim; ok atıyor, fakat yayı yok.</p>

  <p class="normal">Beline kuşan diye bir kemer verdin bana; fakat bir çocuğa benzeyen gönlümün beli yok ki.</p>

  <p class="normal">Dedin ki: Yürü, bize ulaş; senin lûtfun olmadıkça canda can yok ki yürüsün, gelsin.</p>

  <h3 class="h2baslik" id="calibre_toc_1884">LXXIV</h3>

  <p class="normal">Dağınıklık ikiyüzlülükten meydana gelir; kulluluksa birlikten doğar.</p>

  <p class="normal">Sen nazlanırsın, sevgilin de nazlanır; naz iki oldu mu ayrılık meydana çıkar.</p>

  <p class="normal">Fakat yalvarır yakarırsan bu yalvarıp yakarmadan yüzlerce buluşmak, yüzlerce koçuşmak belirir.</p>

  <p class="normal">Nazdan, koca bir il dar gelir de gönüle, Irak yolculuğu sevdası düşer.</p>

  <p class="normal">Ululanmanın kanını dökmezsen kan coşar, boğar gider seni.</p>

  <p class="normal">Yürü, nazın bulanıklığını gider; çünkü neşe hep arılıktan, parlaklıktan meydana gelir.</p>

  <p class="normal">Dostlar zevk bulmayı isterler; çünkü istek de zevkten gelir hep.</p>

  <p class="normal">Sevgilidir o, kırma onu; sopa değil o. Kırdın mı çat diye bir sestir çıkar.</p>

  <p class="normal">Sopamızdan gelen bu çat sesi, anlarız ki ayrılıktan geliyor.</p>

  <h3 class="h2baslik" id="calibre_toc_1885">LXXV</h3>

  <p class="normal">Hoş ol; sır bilen kişi bilir ki hoşsun sen, hoşluk içindedir o.</p>

  <p class="normal">Sen şeker gibi tatlı ol, şükürler et; şükreden kişi daima şekerler alır.</p>

  <p class="normal">Şükrün yeni eteği, şükredenlerin başlarına saçmak için şekerlerle doludur.</p>

  <p class="normal">Onun acısını içer de gülersen özünde acılık kalmaz.</p>

  <p class="normal">Nasılım, hoş muyum diyorsun; ekşi suratlısın desem hatırın kalır.</p>

  <p class="normal">Gizleme amma diyorsun, kulağıma söyle de kimsecikler duymasın.</p>

  <p class="normal">Kulağında vefa küpesi yok; kulağından kulaklara yayılır sözüm.</p>

  <h3 class="h2baslik" id="calibre_toc_1886">LXXVI</h3>

  <p class="normal">Gönül sevgilinin gönlüyle beraber feryat eder; susarken söyleyen böyle söyler işte.</p>

  <p class="normal">Bir söz söyleyeyim ki dilim bile oynamasın; çünkü hasetçinin kulağı pusuda.</p>

  <p class="normal">Bilirim ki dil de gammazdır, kulak da; gönüle söyleyeyim ben, gönüldür emin olan.</p>

  <p class="normal">Gönlün söylediği o ateş mi ateş, ince söz yüzünden gözlerimde yüzlerce ateş yalımı var.</p>

  <p class="normal">Şaşılacak şey de şu ki; ateşin ta içinde bunca gül var, bunca selvi, bunca yasemin.</p>

  <p class="normal">Ateşle su, beraber düşüp kalksınlar, beraber oturup gezsinler diye de bağ bahçe, o ateşle daha da yeşermede.</p>

  <p class="normal">A can, öylesine bir çayırlıkta, çimenlikte yurt tutmuşsun ki gönül de orda yemlenmede, akıl da.</p>

  <p class="normal">Küfürle dinin bile sığmadığı yerde nasıl olur da biz olur, ben bulunur, filâneddin sığar oraya?</p>

  <h3 class="h2baslik" id="calibre_toc_1887">LXXVII</h3>

  <p class="normal">Biz gittik, kalanlar sağ olsunlar; doğan, mutlaka ölür.</p>

  <p class="normal">Gök kubbede oturanlar, damdan düşmeyen bir tası görmemişlerdir asla.</p>

  <p class="normal">O kadar koşmayın, o kadar yorulmayın; şu yerin altında çırak ne olmuşsa, usta da o olmuştur.</p>

  <p class="normal">A güzel, nazlanma; bu mezarda nice Şirinler, Ferhad gibi yok olup gitmiştir.</p>

  <p class="normal">Direği yelden olan yapı ne kadar dayanabilir ki?</p>

  <p class="normal">Kötüysek kötülüğümüzle geçtik gittik; iyi idiysek anın bizi hayırla.</p>

  <p class="normal">Zamanının tek eri olsan bile, tek tek gidenler gibi sen de giderdin bugün.</p>

  <p class="normal">Yalnız kalmayı istemiyorsan hayırdan, iyilikten evlâdın olsun.</p>

  <p class="normal">O gizlilik âleminin bükülmüş ipliğidir kalan; dünyaya direk olanların canıdır o.</p>

  <p class="normal">O süzülmüş, seçilmiş aşk cevheri yok mu; ölümsüz olarak kalan odur ancak.</p>

  <p class="normal">Şu akıp giden kum selinin ne durması vardır, ne dinlenmesi; bir şekil bozuldu mu, bir başka şeklin temelini atarlar.</p>

  <p class="normal">(c. II, s. 15) Bu kupkuru yerde Nuh’un gemisine benziyorum ben; tufan da vademin gelip çatması.</p>

  <p class="normal">Nuh’un gemisi de gayb âleminde, pusudaki dalgaları bekliyordu hani.</p>

  <p class="normal">Susanların arasına girdik, yattık, uyuduk; çünkü sesimiz, feryadımız haddi aşmıştı zaten.</p>

  <h3 class="h2baslik" id="calibre_toc_1888">— R —<br class="chapter"/>
  LXXVIII</h3>

  <p class="normal">A yüce sevgili, a her işte eşsiz güzel, düzenbazsın; fakat seni seven de düzenbaz.</p>

  <p class="normal">Kıyamet günüsün sen; şehir, pazar, senin yüzünden altüst olmuş,</p>

  <p class="normal">A sevgili, maşûklar bile aşkından feryat etmede; artık âşıkların feryatlarını ne diye söyleyeyim ben?</p>

  <p class="normal">Ecel günü, ben öldüm mü, mezarda gözleme beni.</p>

  <p class="normal">Dirilmeyi istiyorsan ısmarla vuslat yeline beni.</p>

  <p class="normal">Sensiz, yaşayışın da bir değeri yok, neşenin de; sonucu, sen nerdesin, biz nerdeyiz?</p>

  <p class="normal">Sensiz, bir damarımın bile aklı başındaysa can damarım kopsun gitsin.</p>

  <p class="normal">Yolunda yüzlerce pusu vardı; fakat yol yakın göründü, dümdüz göründü bana.</p>

  <p class="normal">Gül bahçesine benzeyen yüzünden sarhoş oldum; elimi dikenlere attım, ayağımı dikenlere bastım.</p>

  <p class="normal">Kuş gibi yemine koştum; bir de gördüm ki kanatlarım, gagam kanlar içinde.</p>

  <p class="normal">Tuhafı da şu ki: Açtığın yara, ambardaki her yem tanesinden daha hoş, daha tatlı.</p>

  <p class="normal">A güzelim, sensiz yaşayış haram; sensiz baht uyanmaz.</p>

  <p class="normal">Zaten baht da sensin, yaşayış da sen; bundan ötesi kuru addır, lâftan, incinmeden ibarettir.</p>

  <p class="normal">A gönlünden beni çıkaran, a beni unutan; n’olur beni bir hatırlasan, ansan.</p>

  <p class="normal">Deredeki su bir kere akıp gitti mi, felek onu nerden bir daha getirecek?</p>

  <p class="normal">Sus ki o sırlar söyleyen aşk hocası, kavgayı, inadı arttırıp gidiyor.</p>

  <h3 class="h2baslik" id="calibre_toc_1889">LXXIX</h3>

  <p class="normal">Bütün gök bölgelerinde bir yıldız, böylesine bir Ay’ın burcuna nasıl olur da tutulur?</p>

  <p class="normal">Küfre de boş vermiş, imana da; ikrar onca inkâr gibi bir şey.</p>

  <p class="normal">Hiçbir kimse bir gönül görmüş müdür ki gönlü olmasın; yahut da yok olmuş bir canın kılıçla dirildiğini duymuş mudur?</p>

  <p class="normal">Kimse görmediyse ben gördüm; bana yüz gösterdi çünkü.</p>

  <p class="normal">İlmim de onun kabul ettiği ilim ancak, amelim de; bundan başka makbul olan bilgiden de bezmişim, ibadetten de.</p>

  <p class="normal">O Ay, geceleri uykumu çaldı, götürdü amma vuslat bağışladı, uyanık bir baht verdi bana.</p>

  <p class="normal">Bu vuslat binlerce uykudan yeğ; sakın uykuyu anma.</p>

  <p class="normal">Çocuk, ağlayışı gönüllerde ne tesirler yapar; ne bilsin.</p>

  <p class="normal">Habersizce ağlar amma gizlice yüzlerce süt kaynağı coşar ona.</p>

  <p class="normal">Bilmiyorsan bile ağla; çünkü cennet de senin ağlayışından düzülür, nehirler de ağlayışınla coşar.</p>

  <p class="normal">Bu gece padişahlığının şanına bak, şerefini seyret; padişah da köyümüzde bu gece, kumandan da.</p>

  <p class="normal">* O temizlik sabahı, o döne, yürüye saldıran Tanrı arslanı, bu gece ne uyur, ne dinlenir.</p>

  <h3 class="h2baslik" id="calibre_toc_1890">LXXX</h3>

  <p class="normal">Kardeş, incir satana, incir satmaktan daha iyi ne iş olabilir?</p>

  <p class="normal">Sâkî, aşkımızı an; senin sesin olmadıkça zevkin, neşenin hayrı yok.</p>

  <p class="normal">Bizde sanatı, dükkânı düşünecek akıl fikir yok; a; can sâkîsi, sağrak nerde?</p>

  <p class="normal">Sun sağrağı bize, terk etme bizi; hayır tez yapılır, geciktirilmez.</p>

  <p class="normal">A binlerce bunalmışa can veren, vefayı az ara; fakat az da azarla bizi.</p>

  <p class="normal">Buğday, nerde olursa olsun buğdaydır; harman dövme gününde de buğdaydı o sana.</p>

  <p class="normal">Birinin sanatı kuyumculuk oldu mu, hangi şehre gitse kuyumcu kimdir diye sorar.</p>

  <p class="normal">İyi kişilerin, şarapla dopdolu bulutunun altında şarap içerler.</p>

  <p class="normal">Arık, sırtı yaralı bir eşeğe yük yüklemeyi gönlün revâ görür mü?</p>

  <p class="normal">Kadehinde yerin de payı var; yeryüzü bununla yeşerir.</p>

  <p class="normal">Bırak da rahmet bahçende bir arık da yayılsın, otlasın.</p>

  <p class="normal">A sâkî, geciktirme, azaltma; sundukça sun a bizim kısacık ömrümüzü uzatan.</p>

  <p class="normal">Dostun gölgesi altında can ne hale gelir? Kevser ırmağındaki balığa döner.</p>

  <p class="normal">Tertemiz şarap kadehiyle korkularımızı arıt, tertemiz bir hale getir bizi.</p>

  <p class="normal">Bizi sürme, kovma; kovsan, sürsen de güvercin gibi gene tutar, senin katına geliriz biz.</p>

  <p class="normal">* On gecenin tanyerinin ağarışı, coşup köpüren şarabındandır, o şarap ırmağındandır senin.</p>

  <p class="normal">* Kendine gel; Şihâbeddin Osman geldi; gazelimizi tekrar söyle.<sup class="calibre2"><a href="../Text/divanson_split_457.html#footnote-500-61" id="footnote-500-61-backlink">[61]</a></sup></p>

  <h3 class="h2baslik" id="calibre_toc_1891">LXXXI</h3>

  <p class="normal">Sonucu, o yüze kim doyar, sevgilimizden kim usanır?</p>

  <p class="normal">A adaleti gökyüzünü yeşerten; a lûtfu, bağı bahçeyi kandıran dilber.</p>

  <p class="normal">A nazlılar, nazeninler, yüzünüzü gösterin; siz olmadıkça canımıza doymuşuz biz.</p>

  <p class="normal">O, bin batmanlık mezeyi dökün, saçın da nerde bir yoksul varsa doysun.</p>

  <p class="normal">Senin razılık meclisinde öylesine bir meze var ki peygamberlerin gönülleri, gözleri bile onunla doymuş.</p>

  <p class="normal">Balık ne vakit suya doyar? Halk ne vakit Tanrı’ya doyar?</p>

  <p class="normal">Acele etme, gitme; kimyasın sen; gitme de bakır adamakıllı doysun kimyaya.</p>

  <p class="normal">Bu sofradan başka bir sofra var; erenler o sofradan yerler, o nimetle doyarlar.</p>

  <p class="normal">Canım cefasının zevkini bulalı cefasına âşık oldu; doydu, bezdi vefasından.</p>

  <p class="normal">Süleyman saltanata doydu da Eyyub belâya doymadı gitti.</p>

  <p class="normal">Ne düzendir, ne tersine nal? Aç mı azdır, tok mu?</p>

  <p class="normal">Sus; şu düzeni bırak; hâlâ doymadın mı şu düzene?</p>

  <h3 class="h2baslik" id="calibre_toc_1892">LXXXII</h3>

  <p class="normal">Gece oldu, oldu amma yabancılara; sevgilinin yüzüyle gecem gündüz benim.</p>

  <p class="normal">Bütün dünyayı diken kaplasa sevgilinin sayesinde gül bahçesine dalmışız biz.</p>

  <p class="normal">Dünya ister mamûr olsun, ister harap; gönül sarhoş, sevgiliye karşı yerlere yıkılmış gitmiş.</p>

  <p class="normal">Çünkü bir şeyden haberdar olmak, tümden usanmaktır, bezmektir; haberlerin aslı, şu bir şeyden haberdar olmamaktadır.</p>

  <h3 class="h2baslik" id="calibre_toc_1893">LXXXIII</h3>

  <p class="normal">Yüz kere dedim sana, önünü, ardını gör, gözet; öfkeyle, kavgayla ayak direme.</p>

  <p class="normal">Vefa sazına, merhamet çengine mızrap vuracaksan, yoluyla yordamıyla vur.</p>

  <p class="normal">(c. II, s. 16) İyiden iyiye bilirsin; hızlı vuruşla telin kırılacağını bilmez olur musun hiç?</p>

  <p class="normal">Şarap sun, uyuma; biz uykuya dalalım, fitne uyanık kalsın; iyi değil bu.</p>

  <p class="normal">Ben sâf adamım, söyler, öğüt verir dururum; boyuna, birbiri üstüne söylenirim.</p>

  <p class="normal">Sevgilinin mahmur gözleriyse güler öğütlerime;</p>

  <p class="normal">Alay eder gözü benimle; ne güzel söylüyorsun; hadi, bir daha söyle der;</p>

  <p class="normal">Der ki: Öğütlerini örtülü, kapalı içmez, içime sindirmezsem senden beter olayım.</p>

  <p class="normal">İnatçıdır, her şeye boş verir; kanlar içmeye alışmış er işvelere kanar mı hiç?</p>

  <p class="normal">Sus, kıştan korkma; bu yaseminlik Tanrı bağındandır, Tanrı bahçesinden.</p>

  <p class="normal">Sus, bahar olmasa da eylül, mart bıyık buramaz bu yaseminliğe, hep yemyeşildir o.</p>

  <h3 class="h2baslik" id="calibre_toc_1894">LXXXIV</h3>

  <p class="normal">Yakınım sana, uzak görme beni. Benim yancağızımdasın; ayrılma benden.</p>

  <p class="normal">Mimardan uzak düşen kişinin işleri mamûr olur mu hiç?</p>

  <p class="normal">Benim gözümle neşelenen göz aydın olur, gaybi görür, mahmurlaşır.</p>

  <p class="normal">Benim rüzgârımın estiği gönül gül bahçesi kesilir, ışıklarla dolar.</p>

  <p class="normal">Bensiz, bir parmak bal verseler sana, bir parmak baldır o, fakat binlerce arısı var.</p>

  <p class="normal">Bensiz, bir işe âmir tâyin etseler seni, binlerce memurdan da beter bir hale gelirsin.</p>

  <p class="normal">Bensiz, dünyanın şaraplarını içsen gene de özüne bir ıssılık gelmez.</p>

  <p class="normal">Şimşek ışığıyla hangi mektup okunabilir; karıncadan ordu kurulabilir mi hiç?</p>

  <p class="normal">Halk kardır; sevgiliyse güneş; hem de sen söylemesen de görünür; tanınır o.</p>

  <p class="normal">Halk karıncadır; biziz Süleyman; sus, dayan, gizlen.</p>

  <h3 class="h2baslik" id="calibre_toc_1895">LXXXV</h3>

  <p class="normal">A kardeş, incir satana, incir satmaktan daha iyi ne iş olabilir ki?<sup class="calibre2"><a href="../Text/divanson_split_458.html#footnote-500-62" id="footnote-500-62-backlink">[62]</a></sup></p>

  <p class="normal">Sarhoş yaşıyoruz, sarhoş ölürüz; mahşere de sarhoş olarak koşa koşa gideriz.</p>

  <p class="normal">Toprak olsak da kulu köleyi besleyip geliştiren sâkî bizimle, ölsek de.</p>

  <p class="normal">Toprağı güzelleştikçe güzelleşsin; çünkü âşıktır o; toprağı bile can şarabıyla yoğrulmuştur.</p>

  <p class="normal">O toprak çiçekler verir; bu yandan da sarhoşuz biz, o yandan da der.</p>

  <p class="normal">Ulu kişi sarhoş oldu da daha da güzelleşti; fakat toprak ondan beter sarhoş.</p>

  <p class="normal">Sarhoş oldun mu toprak kesildin, yerlere döşendin gitti; kaptanın demir aldı artık.</p>

  <p class="normal">Zaten de demirimiz tümden kopmuş gitmiş; geminin her tahtası öbüründen ayrılmış.</p>

  <p class="normal">Fakat bağdan da kurtuldunuz, batıp boğulmadan da; çünkü her tahta bir başka kılavuz size.</p>

  <p class="normal">Böyle yıkılmak nasıl olur da güzel olmaz; aklının iki gözünü de aç da bir bak hele.</p>

  <h3 class="h2baslik" id="calibre_toc_1896">LXXXVI</h3>

  <p class="normal">A kardeş, incir satana, incir satmaktan daha iyi ne iş olabilir ki?</p>

  <p class="normal">Bahta ermişiz, devlete kavuşmuşuz biz; haydi, sunun bize sağrağı.</p>

  <p class="normal">A güzel yüzlü sâkî, a bütün muradına erişmiş dilber.</p>

  <p class="normal">Güneş bile yüzünden ışıklandı; Ca’fer bile senden kol kanat sahibi oldu.</p>

  <p class="normal">Kışın belâsını tatmışız, bahçe gibi kışın açtığı yarayla solmuş sararmışız.</p>

  <p class="normal">* Senin baharından, “Rableri suvarır onları” âyetini duy da o kızıl şarabı dök sağrağa.</p>

  <p class="normal">A tertemiz padişah, a insanı tertemiz eden sultan, gönül levhasını yıka gamdan.</p>

  <p class="normal">Herkesin velinimetisin amma bize herkesten daha da fazladır nimetlerin.</p>

  <p class="normal">* A Tûbâ ağacı, gölgende iki kattır kutluluk bize.</p>

  <p class="normal">Dostun güzelliğine âşıkız, o aşka vakfedilmişiz; bütün işlerden güçlerden kalmışız biz.</p>

  <p class="normal">Senin hizmetini seçen kişiye padişahlık makamı verilmiştir.</p>

  <p class="normal">Güneşin dilediği kişi nasıl olur da Ay gibi ışıklanmaz?</p>

  <p class="normal">Topluluk mahmurlaştı, susadı; sun şarabı, bırak şu lâfı.</p>

  <p class="normal">Cana kendi oluğundan şarap sun da sağlığı, esenliği bozulmasın, keyfi kaçmasın.</p>

  <p class="normal">Bugün, önce, sonra, bir topluluktur gelip konuk olmada.</p>

  <p class="normal">Gelen her kardeşe öküz kurban edelim, deve kurban edelim.</p>

  <p class="normal">Hangi öküz kurban olmaya değer; muştuculara onu muştula.</p>

  <p class="normal">Sen de deve kinini bırak da deve gibi şeker götür.</p>

  <p class="normal">Şeker dedim hani, kadeh demedim; fakat mezede şarap gizli; meze dendi mi şarap denmiştir.</p>

  <p class="normal">Kadeh sunmazsan sustum gitti; fakat sustum mu da ne yapacağımı bilirsin sen.</p>

  <h3 class="h2baslik" id="calibre_toc_1897">LXXXVII</h3>

  <p class="normal">Dervişin başka bir şerbeti var; başında, gözünde başka bir akıl fikir var dervişin.</p>

  <p class="normal">Semâ’ vaktinde sûfîlere Arş’tan bir başka coşkunluk gelir.</p>

  <p class="normal">Sen bu semâ’ın görünüşünü işit; dervişlerinse bir başka kulakları var.</p>

  <p class="normal">Burda yüzlerce tencere kaynıyor; fakat dervişin kaynayıp coşması büsbütün başka bir şey.</p>

  <p class="normal">Görmediğin birisiyle diz dizesin sen; bir başka şarap satıcıdan sarhoş olmuşsun sen.</p>

  <p class="normal">Derviş dünden kurtulmuştur; geceden, gündüzden başka bir dünü vardır onun.</p>

  <p class="normal">Can gibi susarak konuşuyoruz; bir başka susana hayran olmuş gitmişiz.</p>

  <h3 class="h2baslik" id="calibre_toc_1898">LXXXVIII</h3>

  <p class="normal">Ziyan ediyorsun dedin; tut ki ediyorum, sana ne? Sen mülhitsin dedin, öyle say.</p>

  <p class="normal">Arslan değilsin, tilkisin dedin; tut ki bütün köpeklerin de en aşağısıyız biz.</p>

  <p class="normal">Gönülden haberin yok dedin; a canımın, gönlümün eşi dostu, dil say beni.</p>

  <h3 class="h2baslik" id="calibre_toc_1899">LXXXIX</h3>

  <p class="normal">O kızıl saçlarda öylesine bir nur var ki gözden de üstün, vehimden de, candan da.</p>

  <p class="normal">Kendini kapıya dikmek istiyorsan kalk, nefis perdesini yırt.</p>

  <p class="normal">O latîf can, kaslı, gözlü, esmer benizli bir şekil oldu.</p>

  <p class="normal">Neliksiz-niteliksiz Tanrı, Mustafâ Peygamber’in şeklinde göründü.</p>

  <p class="normal">Onun şekli, şekilsizlik; onun nerkis gözleri, tıpkı Mahşer günü.</p>

  <p class="normal">Halka bir baksan, Hak’tan yüzlerce kapı açılır sana.</p>

  <p class="normal">Mustafâ’nın şekli yok oldu mu, âlemi Allahu Ekber kaplar gider.</p>

  <h3 class="h2baslik" id="calibre_toc_1900">— Z —<br class="chapter"/>
  XC</h3>

  <p class="normal">(c. II, s. 17) A uyuyup kalan; sevgiliyi anarak kalk; o mağara dostu geliyor, davran.</p>

  <p class="normal">Halka aman veren geldi; kalk, kalk da aman dile.</p>

  <p class="normal">Binlerce İsa’ya can veren geldi; kalk a bıldırın ölmüş kişi.</p>

  <p class="normal">A kullarını besleyip yetiştiren sâkî, iki üç mahmurun hatırı için kalk.</p>

  <p class="normal">A yüz binlerce hastaya ilaç olan; işte buracıkta kararsız hasta; kalk.</p>

  <p class="normal">A lûtfu hastanın elinden tutan, kalk, ayağıma diken battı.</p>

  <p class="normal">A güzelliği tertemiz canlara tuzak kesilen; şu avcağız acze düştü, kalk.</p>

  <p class="normal">Gönül kan oldu, kan da coştu, kaynadı; bütün bunları revâ görme; kalk.</p>

  <p class="normal">Zorda kaldım da kalk dediysem sana, özrümü kabul et benim.</p>

  <p class="normal">A sarhoş bir halde yatıp uykuya dalmış nerkis; a yüzü, yanağı hoş dilber, kalk.</p>

  <p class="normal">Bu kulunun da bildiği, senin de bildiğin şarapla doldur kadehi, sun bana; kalk.</p>

  <p class="normal">A dost, kırık dökük bir kalk gönül kırılmadan.</p>

  <h3 class="h2baslik" id="calibre_toc_1901">XCI</h3>

  <p class="normal">Gönlüm sevdaya ait sözlerden usandı; kalk artık uykudan.</p>

  <p class="normal">A yüzü ateşe benzeyen sevgili; bir soluk olsun kaçma ateşimden.</p>

  <p class="normal">Sütüm senin yüzünden coştu, kaynadı, kan oldu gitti; a arslan, gir kanıma, boyan kanıma.</p>

  <p class="normal">Kazama teslim oldum; çünkü sen kaza gibi sertsin, kader gibi tezsin.</p>

  <p class="normal">Bir bak da gör, kaftanımın pervazına nasıl gönül kanım bulanmış;</p>

  <p class="normal">Öfkeyle bakma sakın; aman, o uyuyan fitneyi uyandırma.</p>

  <p class="normal">O mahmurluklarla dolu kan dökücü nerkis gözler, kendisini uyuyor gösterir amma uyumamıştır.</p>

  <h3 class="h2baslik" id="calibre_toc_1902">XCII</h3>

  <p class="normal">Kalk, sabah şarabını sunmaya koyul; inat etme, zamana can bağışla.</p>

  <p class="normal">İş erleriyle birleş, katıl onlara; şaraba su katma.</p>

  <p class="normal">Seni anış şaraptır, bizi anışsa su; eşek başına benzeriz biz, sense tıpkı bağsın, bostansın.</p>

  <p class="normal">A gam, ecelin şu şişede; ölmek istiyorsan kaçma.</p>

  <p class="normal">Nefsin ölümü tecellidendir; bokböceğinin ölümüyse amber kokusundan.</p>

  <p class="normal">Meclisimiz çayırlık çimenlik, gül açmış; a selvi boylu sâkî, sen de kalk.</p>

  <p class="normal">Böyle yalım yalım yanan, parıl parıl parlayan bir kadeh, sonra da utanmak ha… Mademki sâkî sensin, içmemek hata.</p>

  <p class="normal">Bizi güzelim yüzün gibi parlat; gamı düşmanın gibi as gitsin.</p>

  <p class="normal">Gazeli bıraktık, çünkü nöbet senin; ercesine gir ortaya, tez ol, çevik davran.</p>

  <h3 class="h2baslik" id="calibre_toc_1903">XCIII</h3>

  <p class="normal">Biz canıyla oynayan küstah, mert, yiğit fedaileriz.</p>

  <p class="normal">Tertemiz canımıza şu toprak bedenin eş olması yazıktır.</p>

  <p class="normal">Herkes baştan sona gelir; bizse sondan başlangıca gideriz.</p>

  <p class="normal">Padişah gene o koca davulu dövdü; dostlar, bütün doğan kuşları uçtu gitti.</p>

  <p class="normal">Altı yana uçma; o yana uç; mademki gönlüne geldi, erişti o ses, o yana yönel.</p>

  <p class="normal">Hadi a hasta gönül, bağla dengimizi; göç etmemize iki üç günceğiz kaldı.</p>

  <p class="normal">Burda ister hor ol, ister üstün; ölümsüzlük de orda, saltanat da, üstünlük de.</p>

  <p class="normal">Söz kanadını açma; çünkü o yanda uçuş daima kanatsızdır.</p>

  <p class="normal">Söylediğimiz, sözün kabuğu; kabuktan o sırrın özünü, içini kim bulmuştur ki?</p>

  <h3 class="h2baslik" id="calibre_toc_1904">— Ş —<br class="chapter"/>
  XCIV</h3>

  <p class="normal">Gönlün hali pek güzel bugün; çünkü sen dün gönlümün kanını içmişsin; afiyetler olsun.</p>

  <p class="normal">Dün ay yüzünü göstermiştin; bugünse binlerce şekle bürünüyor, binlerce örtülerle örtüyorsun yüzünü.</p>

  <p class="normal">Gönül o gözün önünde secdeler ediyor; can o kulağa bir halka kesilmiş.</p>

  <p class="normal">Her solukta, aklını başına al diye bir buyruk veriyorsun; aklı fikri olmayandan akıl fikir mi istiyorsun?</p>

  <p class="normal">Senin zurnanım, benden söyleyen sensin; senin soluğunu vermedeyim ben; coşmayacaksan sen coşma.</p>

  <p class="normal">Senin korkundan arslan bile kedi kesilmiş; sabır yok mu, sabır, o bile fare gibi toprağa sinmiş, gizlenmiş.</p>

  <p class="normal">Her zerre şevke gelseydi de kucağını açsaydı, güneş sığmazdı kucaklara.</p>

  <p class="normal">A zerre, mademki güneş seni almak istiyor, veresiye akçeyle bile olsa sat gitsin kendini ona.</p>

  <p class="normal">Gazelin artakalanını söyleme; biz söze dalalım, sevgili sussun, yazıktır bu.</p>

  <p class="normal">Fakat ne yapayım ben, ne edeyim? Eski bir töredir bu: Deniz susar, dalgadır coşup köpüren.</p>

  <h3 class="h2baslik" id="calibre_toc_1905">XCV</h3>

  <p class="normal">Dünyada hiçbir şeye aldırış etmeyenin yolu, bayağı bir yol mu göründü? Hey gidi hey; iki dünyada o bayağı yola kul olsun, köle kesilsin.</p>

  <p class="normal">A dünyayı gören, canı görmeyen, dünya dediğin, bir solukcağız bak da gör, candan ibarettir.</p>

  <p class="normal">Dünya dediğin bir tozdur; bu tozun içinde süpürge de gizlenmiştir, süpüren de.</p>

  <p class="normal">Haşhaş gibi kırılıp döküldüğün gün, bu meşale nerdendir, görürsün.</p>

  <p class="normal">Şu hem gizli olan, hem apaçık meydanda bulunan aşk kan dökücüdür, zalimdir, külhanidir.</p>

  <p class="normal">Onun eliyle öldürüldün mü, yaşayışa kavuşursun; aşk yüzünden ölendir yaşayan.<sup class="calibre2"><a href="../Text/divanson_split_459.html#footnote-500-63" id="footnote-500-63-backlink">[63]</a></sup></p>

  <p class="normal">Bir aşktır bu ki gizli kalmasına imkân yok; âşık olanın bütün sırları ortadadır.</p>

  <p class="normal">Aşk yoksa, tat verir bir güzellik de yoktur; ne de güzelliktir bu, alkış bu güzelliğe, alkış.<sup class="calibre2"><a href="../Text/divanson_split_460.html#footnote-500-64" id="footnote-500-64-backlink">[64]</a></sup></p>

  <h3 class="h2baslik" id="calibre_toc_1906">XCVI</h3>

  <p class="normal">Her kulağa gitmesin diye geceleri susarak naralar atıyoruz.</p>

  <p class="normal">Her ham kişinin burnuna gitmesin kokusu diye vefa tenceresinin kapağını örtüyoruz.</p>

  <p class="normal">Nekeslik değil amma şu şöhretli gül suyu da fare yuvasına lâyık değil yâni.</p>

  <p class="normal">Gece oldu; halkın coşuşu dindi; kalk, coşma sırası bizde artık.</p>

  <p class="normal">Bu gece senden değer buldu, üstünlük elde etti de kibrinden düne omuz vurmada.</p>

  <p class="normal">Bir müddet çalgı dinledik; şimdi de kendinden geçen canın çalgısını dinleyelim.</p>

  <p class="normal">A şekerkamışı, ağzın şekerle doldu; daha da şikâyet etme, coşma artık,</p>

  <p class="normal">A tef çemberi, ipini kopardın; gökle, kovayla, kuyuyla az uğraş.</p>

  <p class="normal">Can arslanını avladı da tavşan avından usandı gitti.</p>

  <p class="normal">Tavşan dediğin, cansız bir şekil; hamam da öyle cansız av hayvanlarının resimleriyle dopdolu.</p>

  <p class="normal">Şekle can sözünü az söyle; ölü deveden az süt sağ.</p>

  <p class="normal">(c. II, s. 18) Şerden kaç, geceye dost olmaya bak; çünkü gece örtüsünü gecenin başına örterler.</p>

  <p class="normal">Vuslat sabahına erişinceye dek kara geceyi çek kucağına.</p>

  <p class="normal">O uyku nedir bilmeyen sevgilinin anışıyla uykuyu unuttuk gitti.</p>

  <p class="normal">Geceyi bir kara çadır bil; onunlasın; davul dövülmede; çavuş bağırmada.</p>

  <p class="normal">Bu fitne her solukta artıyor; bu gece aşk dünden de beter.</p>

  <p class="normal">Gece nedir? Maksat yüzünün örtüsü; rahmetler, aferinler o yüze.</p>

  <p class="normal">* Kendine gel de şu gece davulcağızını hemen dövmeye koyul; çünkü Siyavuş atına bindi.</p>

  <h3 class="h2baslik" id="calibre_toc_1907">XCVII</h3>

  <p class="normal">Çalgıcımız da güzel, çengi de güzel; gönül onun âhenginden harap olup gidiyor.</p>

  <p class="normal">Çeng çalmaya koyuldu mu, bir seyret de gör; güzelliğinden ne hal alıyor yüzü, ne renge giriyor beti benzi.</p>

  <p class="normal">Yaşayışa doymuşsan, için daralmışsa kalk, kucakla onu, sar belini.</p>

  <h3 class="h2baslik" id="calibre_toc_1908">XCVIII</h3>

  <p class="normal">A hoca, akıllıca davran; nasıl oluyor da külhaninin şerrini, coşkunluğunu bilmiyorsun sen?</p>

  <p class="normal">* Bir övünç olan yokluğun bile haset ettiği o yüzü çirkin tırnaklarınla tırmalama.</p>

  <p class="normal">O put, o güzel, hayale bile sığmaz; hayal yurdunda putlar yonmaya kalkışma.</p>

  <p class="normal">Bütün putlar da o, puta tapanlar da; artık tümden, her şeyden başka ne var? Yokluk, ondan başka bir şey yok.</p>

  <p class="normal">Ne halk bunu anlar, ne de benim apaçık yaymama izin var.</p>

  <p class="normal">Bu mercimek, şaşıların pirinci; yoksa ortada ne pirinç var, ne mercimek.</p>

  <p class="normal">Yüzlerin haset ettiği o yüz örtülüdür; artık onu nerden tanıyacaklar ki?</p>

  <p class="normal">Bir şey çalacaksan dirilerden çal a geceleri mezar eşen, kefen soyan herif.</p>

  <p class="normal">Fakat ne çare ki ölen, kaza ve kader yüzünden ölmüştür; yaşayan da gene kaza ve kader yüzünden yaşar.</p>

  <p class="normal">Sus, gündüzün afyon yutanın elbette geceden haberi olmaz.</p>

  <h3 class="h2baslik" id="calibre_toc_1909">— K —<br class="chapter"/>
  XCIX</h3>

  <p class="normal">A âşıkın eşi dostu, derdine kalan, gamına dalan dost; a âşıkın gözü, ışığı, sevgilisi.</p>

  <p class="normal">A gelişmenin, sağlığın, esenliğin ilacı; a âşıkın zayıflamış bedenine devâ sevgili.</p>

  <p class="normal">A rahmeti, padişahlığı, âşıkın gönlünü kapan, kararını alan güzel.</p>

  <p class="normal">A hayali, âşıka bir vasıta olarak elçi gibi yollayan, onu âşıka armağan eden dost.</p>

  <p class="normal">Sen her şeyden müstağnisin; nerden âşıkın işine gücüne bakacaksın?</p>

  <p class="normal">Âşıkın o zârı zârı ağlayışı senin çekişindendir, senin alımından.</p>

  <p class="normal">Âşıkın bütün işi gücü senin buyruğunladır, senin dileğinle.</p>

  <p class="normal">Âşıkın o rahvan yürüyüşü senin yol göstermen yüzündendir.</p>

  <p class="normal">A bağı, ipi âşıkın gönlünü açan; a öğüdü âşıkın kulağına küpe kesilen.</p>

  <p class="normal">Nice zamandır âşıkın utangaç gözünde geceleri uyku, karar kalmamıştır.</p>

  <p class="normal">Nice zamandır âşıkın lokmalar yiyen midesinden iştah çekilip gitmiştir.</p>

  <p class="normal">Nice zamandır âşıkın lâleliğe benzeyen yüzünde safranlar bitmiştir.</p>

  <p class="normal">Nice zamandır âşıkın kucağı gözyaşlarından denize dönmüştür.</p>

  <p class="normal">Fakat âşıkın çaresini bulan, gamını yiyen sen olduktan sonra ne ziyanı var bunların?</p>

  <p class="normal">Âşık için bir pula yüzlerce defineler satın alırsın; sonra tutarsın, o pulu da âşıka bağışlarsın.</p>

  <p class="normal">* Ey “Rabbime konuk olurum” sözünü âşıka süs püs eden, övünç olarak veren,</p>

  <p class="normal">“Sen olmasaydın gökleri yaratmazdım.” Dokuz gök de âşıkın irâdesine verilmiş.</p>

  <p class="normal">Sus, âşıkın delilini de onun inayeti takdir eder, söz söylemesini de.</p>

  <h3 class="h2baslik" id="calibre_toc_1910">— K —<br class="chapter"/>
  C</h3>

  <p class="normal">Uykudan kalk, çengi düzene koy, o ay yüzlü, gül renkli fitneyi yürüt.</p>

  <p class="normal">Sabır olmadıkça ne uyku geçer hocam; ne de ad san ayıba bulaşmadan yürür gider.</p>

  <p class="normal">Akıl binlerce hırka yırttı; edep binlerce fersah uzaklara kaçtı.</p>

  <p class="normal">Düşünceyle gönül, öfkeyle beraber; yıldızla ay savaşa tutuşmuş.</p>

  <p class="normal">Yıldız savaşa girmiş; ayrılığı yüzünden şu âlem alanı daralmış mı daralmış.</p>

  <p class="normal">Ay diyor ki: O güneş olmadıktan sonra ne vakte dek gökyüzünde bir salkım gibi duracağım ben?</p>

  <p class="normal">Varlık pazarı, onun akıykı olmadıktan sonra varsın harap olsun; taş üstünde taş kalmasın.</p>

  <p class="normal">A binlerce ada sana sahip, a kadehi güzel aşk; binlerce fikre, hünere fikir bağışlayan, hüner ihsan eden aşk.</p>

  <p class="normal">Binlerce şekle bürünmüş şekilsiz varlık; Türk’e, Rum ülkesi halkına, Zenci’ye şekil veren varlık.</p>

  <p class="normal">Şarabından bir kadeh sun, yahut da bağından bir avuç afyon ver.</p>

  <p class="normal">Küpün kapağını bir kere daha aç da binlerce er yere baş kosun;</p>

  <p class="normal">Gökyüzü çalgıcıları da sarhoşçasına âhenklere dalsınlar;</p>

  <p class="normal">Mahmur, dedikodudan kurtulsun da mahşere dek, mahşerdekiler gibi şaşırsın kalsın.</p>

  <h3 class="h2baslik" id="calibre_toc_1911">— M —<br class="chapter"/>
  CI</h3>

  <p class="normal">Mezarımın yanından geçtiğin gün şu feryadımı, şu coşkunluğumu an.</p>

  <p class="normal">A benim gözüm, a benim ışığım, nurum, mezarımın içini ışıklandır.</p>

  <p class="normal">Işıklandır da şu sabırlı bedenim, mezar içinde şükür secdesine kapansın.</p>

  <p class="normal">A gül harmanı, tez geçme; bir soluk olsun o güzel kokunla bürü beni.</p>

  <p class="normal">Geçip gittiğin vakit de sanma ki senin pencerenden, senin kapından uzağım ben.</p>

  <p class="normal">Mezarımın üstüne konan taş yolumu bağladı amma hayal yolundan gelir dururum; hiçbir füturum yok.</p>

  <p class="normal">Atlastan yüzlerce kefenim olsa, senin şekil elbisene bürünmedikçe çırçıplağım.</p>

  <p class="normal">Delik delmede galiba karıncayım ki sarayının yücelerine ağıyorum.</p>

  <p class="normal">Senin karıncanım, Süleyman’ımsın benim; bir an olsun huzurundan ayırma beni.</p>

  <p class="normal">Sustum; kalanını sen söyle; kendi söyleyip kendi işitmemden bıktım artık.</p>

  <p class="normal">A Tebrizli Şems, çağır beni; senin çağırmandır Sûr’un üflenmesi bana.</p>

  <h3 class="h2baslik" id="calibre_toc_1912">CII</h3>

  <p class="normal">Aşkın beni ödağacı gibi yakıp yandıralı, varlığımdan bir boğum bile kalmadı.</p>

  <p class="normal">Gâh oldu, gök kubbenin kalesini deldim; gâh oldu, güneşin geçer akçesindeki damgayı yaktım, erittim.</p>

  <p class="normal">Gâh da oldu, Ay gibi güneşin ardından gittim; zaman oldu, gedildim, eksildim; zaman oldu, arttım, geliştim; dolunay kesildim.</p>

  <p class="normal">Yüzlerce kere sınadım, denedim; gönlüm doymuyor sana, sabrı yok sana karşı.</p>

  <p class="normal">Ne diye cömertlikte yiğitlik satayım, bağışımla övüneyim? Cömertliğim kıldan kıla senin cömertliğinden ibaret.</p>

  <p class="normal">(c. II, s. 19) Kapının gümüş halkasını kapmışsam, bu benim gücümden kuvvetimden değil, senin bağışın, senin ihsanın.</p>

  <p class="normal">Kuşluk çağına düşmansam yarasayım demektir; Ahmed’i inkâr ediyorsam çıfıtım.</p>

  <p class="normal">Senin anlatışın kulağımı keskinleştirdi; çünkü o yüce sırrı duydum, anladım.</p>

  <p class="normal">Sel geldi, uyuyanları aldı, götürdü; fakat ben susuzdum, uyuklamıyordum bile.</p>

  <p class="normal">Ben üşencimden silip parlatmasam bile gönlümü “Ol” emri siliyor.</p>

  <p class="normal">Lûtuflarınla, keremlerinle, işlediğim her suç sevap kesildi, derecemi arttırdı.</p>

  <p class="normal">İster yücelere ağayım, ister aşağılarda kalayım; senin aşkınla Arş’a yücelmişim ben.</p>

  <p class="normal">Gülüp duruyorsam senin lûtfundur bu; haset ediyorsam senin gayretindendir.</p>

  <p class="normal">A benim arışımın argacımın sırrını bilen, Tebrizli Şems’i anmayı yeter buldum artık.</p>

  <h3 class="h2baslik" id="calibre_toc_1913">CIII</h3>

  <p class="normal">Padişahımın esrik devesiyim ben; boğazımda ne varsa onu geviş getiririm, onu çiğnerim.</p>

  <p class="normal">Gül bahçesine benzeyen yüzüne benzer huyum; saçtığım, kendi çiçeğimdir.</p>

  <p class="normal">Deniz gibi yüzümü buruştururum, ekşi bir suratım vardır amma kucağım incilerle, mercanlarla doludur.</p>

  <p class="normal">Sevgili benimle buluşmayı istemese de ben onunla buluşma aşkında mağara dostuyum ona.</p>

  <p class="normal">Horluk halkın gözünde ayıptır amma o ayıptır övüncüm benim.</p>

  <p class="normal">Söz yelini savur gitsin; söz yelindendir ki böyle toz toprak içindeyim ben.</p>

  <h3 class="h2baslik" id="calibre_toc_1914">CIV</h3>

  <p class="normal">A namazımın vaktini geçiren, hadi, namaz vakti geldi; dinlen biraz.</p>

  <p class="normal">A yüzlerce Kalender’in kanını içen; kan içmek helâl sana; içedur.</p>

  <p class="normal">A ayıbın, ârın, a adın sanın düşmanı; senin aşkın, ondan sonra da esenlik…</p>

  <p class="normal">Senin sarhoşun olmak; sonra da ele ayağa sahip bulunmak… Delilik divanelik; sonra da baştan geçen şeylerin kaydına düşmek…</p>

  <p class="normal">Bir şey soracağım; söyler misin? Hiç böyle gönlü yanmış ham gördün mü sen?</p>

  <p class="normal">Sevgilimin yorulduğu, bezdiği meydanda; ister istemez sustum işte.</p>

  <h3 class="h2baslik" id="calibre_toc_1915">CV</h3>

  <p class="normal">A benim lâtif canım, a benim cihanım; şu ağır uykundan uyandıracağım seni.</p>

  <p class="normal">Utanmadan, sıkılmadan borcumu isteyeceğim bilirsin ki aman bilmez bir alacaklıyım ben.</p>

  <p class="normal">Gönlünde toz toprak görürsem gözyaşlarımla yıkar, arıtırım.</p>

  <p class="normal">A can gül fidanı, meclise serpmek için bağrıma basmışım seni.</p>

  <p class="normal">Bir öpücük ver; bu yolda akıyktan baç alıyorum ben.</p>

  <p class="normal">Nice gecelerdir, bu çölde baçsız yol gözlemedeyim.</p>

  <p class="normal">Mademki kervanlardan baç almak istiyorum; bekçiler gibi geceleri naralar atmalıyım.</p>

  <p class="normal">Feryadımdan evimde oturan kaçtı; figanımdan komşum uzaklaştı benden.</p>

  <h3 class="h2baslik" id="calibre_toc_1916">CVI</h3>

  <p class="normal">Ne altın isteriz, ne gümüş, ne de mal; senin lûtfundan kol kanat istiyoruz biz.</p>

  <p class="normal">Ne hüküm yürütmek isteriz, ne hüküm vermek; senin hükmüne uymayı istiyoruz biz.</p>

  <p class="normal">A aziz ömür, bizim ömrümüz ol; ne hafta istiyoruz, ne ay, ne yıl.</p>

  <p class="normal">Dolunay değiliz ki bir dolunayın peşine düşelim de boyumuz yeniaya dönsün.</p>

  <p class="normal">Senin hayaline dalmak, senin hayalini gözden geçirmek için kendimizi hayalden de daha ince bir hale getirmeyi istemekteyiz.</p>

  <p class="normal">Kova gibi kuyulara yolculuk etmedeyiz; o güzel huylu Yusuf’u istiyoruz biz.</p>

  <p class="normal">Göz gibi, senden başkasına bakarsa canın kulağını burmanı istiyoruz.</p>

  <p class="normal">Sus, niceye bir lâfa dalacaksın? Hal geldikten sonra lâfı ne diye isteyeceğiz?</p>

  <h3 class="h2baslik" id="calibre_toc_1917">CVII</h3>

  <p class="normal">Gül dalıyız biz, ot değil; terütaze bir şive istiyoruz biz.</p>

  <p class="normal">Gökyüzü bahçesinin çiçeğiyiz; Tanrı meclisinin mezesiyiz, şarabıyız biz.</p>

  <p class="normal">Ark değiliz, suyuz biz; bulut değiliz, ayız biz.</p>

  <p class="normal">Levhiz, kalemiz, harfler değiliz; kılıcız, bayrağız, ordu değiliz.</p>

  <p class="normal">Hem oka benzeyen bakışından yaralanmışız; hem siyah saçlarına bağlanmışız.</p>

  <h3 class="h2baslik" id="calibre_toc_1918">CVIII</h3>

  <p class="normal">İlkbahara benzeyen yüzünü gördüm; baktım ki gül bile seni görmüş de utanmış.</p>

  <p class="normal">Gönlümde karar ettin de gönlümü senin yüzünden kararsız bir hale gelmiş gördüm.</p>

  <p class="normal">Baştan başa nerkis gibi göz kesildim o mahmur nerkis gözleri göreli.</p>

  <p class="normal">Aşka gideyim, aşka sığınayım; çünkü aşkı, insanı bütün belâlardan koruyan bir kale gördüm ben.</p>

  <p class="normal">Bütün dünya mülkünden, bütün dünya zevkinden geçtim, yalnız senin aşkını seçtim ben.</p>

  <p class="normal">Zaten mal mülk de sensin, âlemin canı da sen; hepsi birmiş de ben bin görmüşüm.</p>

  <p class="normal">Öldüm, senin yüzünden dirildim de dünyayı ikinci defa gördüm.</p>

  <p class="normal">A çalgıcı, eğer dosta dostsan şu perdeden çal: Sevgiliyi gördüm ben.</p>

  <p class="normal">Şehrinizde ne diye sevgili arayayım? Padişahlar padişahının dostluğuna ulaştım ben.</p>

  <p class="normal">Onu bir hoşça bağrıma bastım, sıktım da şekerkamışını sıkma törenini gördüm.</p>

  <p class="normal">Söze yumdum ağzımı; çünkü sayısız söz söylemeyi gördüm, sınadım.</p>

  <p class="normal">Bu yola basan bir ayak bile kalmadı; bense rahvan gitmeye koyuldum.</p>

  <p class="normal">Zarardan ziyandan başımı esirgemem; başsız, nice külâhlar giymiş başlar gördüm ben.</p>

  <p class="normal">Yeter; usandı, bıktı sevgili; hatırında toz toprak görüyorum.</p>

  <h3 class="h2baslik" id="calibre_toc_1919">CIX</h3>

  <p class="normal">O eşsiz, o tek güzeli gördüm göreli, gönlümü sonsuz gamlara dalmış gördüm.</p>

  <p class="normal">Yarın pazar kurulacak gün dedin; gördüm ki pazar da bir bahane sana.</p>

  <p class="normal">Gönlümü ekşi-tatlı nar gibi kan kesilmiş, tane tane bir hale gelmiş gördüm.</p>

  <p class="normal">Senin balını ortada gördüm de dünyadaki zehirler baştan başa bal kesildi.</p>

  <p class="normal">Canımı senin balın yüzünden arı kovanı gibi göz göz, ev ev olmuş gördüm.</p>

  <p class="normal">Ateşler içindeyim; fakat henüz aşkta o cehennemin bir yalımını gördüm ben.</p>

  <p class="normal">Bir satranç ki yüz bin hanesi var; onlardan ancak ikisini gördüm;</p>

  <p class="normal">Bir ev baştan başa mahmurlukla dopdolu; bir ev de muğların şarabıyla dolmuş.</p>

  <p class="normal">Aşkta böyle bir ikiyüzlülük var da o yüzden zamanın başı dönüp duruyor.</p>

  <p class="normal">(c. II, s. 20) O sırada gördüm ki bu yandan o yana kaçamak bir yol, bir geçit var.</p>

  <p class="normal">O yolu düşünen aklın o ince düşünüşlerinin aptalca düşünüş olduğunu gördüm.</p>

  <p class="normal">Akıl, izi belirmeyen definenin başında, başı dönmüş, iz gördüm deyip durmada.</p>

  <p class="normal">Devlet kuşunun kanadı altında rüyada yuva gördüm diyor.</p>

  <p class="normal">Gamdan, kederden yürüyemez olmuş, kalakalmış canı, gönül âleminde koşup yürüyor gördüm.</p>

  <p class="normal">Bütün bunları masal bilen cana baktım; baştan başa masal olmuş gitmiş.</p>

  <p class="normal">* Gördüm ki berbat gibi, çegane gibi hem feryat ediyor, hem de feryat ettiğinden haberi bile yok.</p>

  <p class="normal">Pek tarama ki, aşkın saçları öyle tarakla taranacak gibi değil.</p>

  <p class="normal">Yüzlerce gece ona teraneler okusan gündüz oldu mu, seni ben görmedim bile der.</p>

  <p class="normal">Gördüm ki devâsı olmayan her dert koşa koşa gönüle geliyor.</p>

  <h3 class="h2baslik" id="calibre_toc_1920">CX</h3>

  <p class="normal">Sakın ihtiyar deme bana; hiç ihtiyarlar mıyım, nerden kocalacağım, nerden yok olacağım ben?</p>

  <p class="normal">Abıhayat kaynağının balığıyım ben; bal, süt denizine gark olmuşum ben.</p>

  <p class="normal">Canın lâ’l dudaklarından başka bir yerden su içmem; onun saçlarından başka bir saça el atmam ben.</p>

  <p class="normal">Yay kaşları beni de yay gibi bükerse ne gam; onun yayında ok gibi dümdüzüm ben.</p>

  <p class="normal">Sen kanat veriyorsun bana, ne diye uçmayayım? Beyim sensin, ne diye öleyim ben?</p>

  <p class="normal">Ok gibi beni kendinden uzaklara attın; fakat tut ki senden ayrı değilim ben; ayrılmama imkân yok senden.</p>

  <h3 class="h2baslik" id="calibre_toc_1921">CXI</h3>

  <p class="normal">Gelmeden sel gibi su kesildik; gitmeden ayağımız tuzağa düştü, bağlandı.</p>

  <p class="normal">Satrancı görmeden mat olduk; bir yudumcağız bile içmedik, sarhoşuz.</p>

  <p class="normal">Güzellerin ortadan ikiye ayrılmış saçları gibi savaş görmeden kırılmışız, dökülmüşüz.</p>

  <p class="normal">Sanki o putun gölgesiyiz; varlığın aslından puta tapıyoruz biz.</p>

  <p class="normal">Gölgesini gösterir, kendisi ortada yok; biz de tıpkı gölge gibiyiz işte; hem yokuz, hem varız.</p>

  <h3 class="h2baslik" id="calibre_toc_1922">CXII</h3>

  <p class="normal">Zerresi gibi oynaya oynaya gelelim; senin güneşine râm olalım.</p>

  <p class="normal">Her seher çağı, aşk doğusundan Güneş gibi doğalım biz.</p>

  <p class="normal">Dünyanın yaşına da vuralım, kurusuna da; fakat biz ne kuru olalım, ne yaş.</p>

  <p class="normal">A nur, doğ, parla da altın haline gelelim diye feryat eden nice sarhoşlar gördük, nice feryatlar duyduk.</p>

  <p class="normal">Onların yalvarışları, onların dertleri yüzünden gökyüzüne çıktık, yıldızlara ulaşıyoruz.</p>

  <p class="normal">O gümüş bedenli güzele gerdanlık olmak için amber haline gelelim.</p>

  <p class="normal">Şu altı peşli hırkaya bürünmek için hırkamızı yırttık, paraladık.</p>

  <p class="normal">Biz yokluk yolunun azığıyla geçinmedeyiz; kızıl şarapla sarhoş olalım gitsin.</p>

  <p class="normal">Bütün dünyanın zehrini verseler, içimizde o zehri şeker haline getiririz biz.</p>

  <p class="normal">Yiğitlerin kaçtıkları gün, biz savaşın ta içinde Sencer gibi savaşır, ayak direriz.</p>

  <p class="normal">Düşmanın kanını şarap gibi içeriz; hançerlere karşı dururuz.</p>

  <p class="normal">Sarhoş âşıkların halkasındayız; halka gibi her gün kapıya gelir, asılırız.</p>

  <p class="normal">Bizim aman fermanımızı o yazdı; nerden ecelden gar-gar edeceğiz ki?</p>

  <p class="normal">Melekût âleminde, mekânsızlık dünyasında gök kubbenin boz atına bineriz biz.</p>

  <p class="normal">Beden âleminden gizlenmişiz; aşk âleminde apaçık görünürüz biz.</p>

  <p class="normal">Tebrizli Şems, canın da canıdır; ebed burcunda onunla doğarız biz.</p>

  <h3 class="h2baslik" id="calibre_toc_1923">CXIII</h3>

  <p class="normal">Âşıkların canlarına âfetiz biz; evde oturup kalan ev sahipleri değiliz biz.</p>

  <p class="normal">Gönlünde bir hayal varsa sanıyor musun ki onu bilmeyiz biz?</p>

  <p class="normal">Hayallerdeki sırlar biz değil miyiz; her sevdayı biz pişirmiyor muyuz?</p>

  <p class="normal">Gönüller güvercinlerimizdir bizim; her solukta bir yana uçururuz onları.</p>

  <p class="normal">Beden cana, bunun bir izini göster dedi; can da biz dedi, baştan başa iziz, eseriz.</p>

  <p class="normal">Şu sözüne bir dikkat et; senin ağzının içindeki iz de biziz, söz de bizden.</p>

  <p class="normal">Her solukta seni koltuğumuza almışız; rahata, eziyete sürüp duruyoruz.</p>

  <p class="normal">Tabiatın ateş, su, yel unsurlarına bağlandıkça topraktan meydana gelen şarabı tattırırız sana;</p>

  <p class="normal">Sonra da ağzını yıkarız; öyle bir yere varırsın ki orda biziz gizli olan.</p>

  <p class="normal">Senin varını yoğunu gizliliğe çektik mi, ne çeşit er olduğumuzu o vakit görürsün.</p>

  <p class="normal">Şeklini yerden dürüp devşirdin mi, zamanın ne şaşılacak eri olduğumuzu anlarsın.</p>

  <p class="normal">Her yana bakınırsın da zamanı göremezsin; mekânsızlık âlemiyiz biz diye çok lâf edersin.</p>

  <p class="normal">Bedenin gönlünün rengine boyanır; her yer biziz, bizden ibaret diye oyuna dalarsın.</p>

  <p class="normal">Dudaksız olarak dudağını dudağımıza korsun; aynı dille konuştuğumuzu ikrar edersin.</p>

  <p class="normal">A Şemseddin, a Tebriz’in padişahı, senin kulluğunla padişahlar padişahıyız biz.</p>

  <h3 class="h2baslik" id="calibre_toc_1924">CXIV</h3>

  <p class="normal">Güzelimizi görmedikçe gönül kanının dibinden başka bir yerde oturmayız.</p>

  <p class="normal">O güzeller güzelinin aşk yolunda kaybolmuş gitmişiz; öğütle iyileşmeyiz biz.</p>

  <p class="normal">Gönlümüzde bir dert yurdu var; böyle olduktan sonra derman ne yapabilir bize?</p>

  <p class="normal">Yüzük kaşındaki mücevher gibi kutsal âşıkların halkasındayız biz.</p>

  <p class="normal">Hâşâ, akıldan, candan lâf etmeyiz; edersek ateşlere yanalım.</p>

  <p class="normal">Canın yolundaki tehlikelerden kurtulduysan gene ercesine yürüme; pusudayız biz.</p>

  <p class="normal">Gökyüzünde bile fitneler koparıyoruz; yeryüzüne nasıl bağlanabiliriz ki?</p>

  <p class="normal">Tertemiz candan bile arınmışız; ne diye Çin güzeli gibi resim halinde görünelim?</p>

  <p class="normal">Binlerce devlet solar gider; bizse yasemin gibi hep terütaze kalırız.</p>

  <p class="normal">Varlığın karşısında töhmet altındayız amma yokluk perdesinin ardında her şeyden eminiz.</p>

  <p class="normal">Şu varlığa arkamızı çevirmişiz; yokluğun karnında bir çocuğuz çünkü.</p>

  <p class="normal">A Tebriz, bir bak da gör, Şemseddin’in kulu kölesi olduğumuzdan dolayı ne taç var başımızda bizim.</p>

  <h3 class="h2baslik" id="calibre_toc_1925">CXV</h3>

  <p class="normal">Yeni baştan işrete giriştik; ayağını dire, yeniden başladık işe.</p>

  <p class="normal">O her şeyden haberi olan güzelim dilberi, sarhoş, hoş, habersiz bir halde yakalayıverdik.</p>

  <p class="normal">(c. II, s. 21) Her solukta, Yusuf’umuzun güzelliği yüzünden, şekerlerle dolu yüzlerce Mısır elde ettik.</p>

  <p class="normal">Güzellik evinde bir ay vardı; oraya vardık; onu tuttuk, kapıyı bacayı kapattık.</p>

  <p class="normal">O ölümsüzlük abıhayatını su gibi ciğerimizde bulduk biz.</p>

  <p class="normal">Tacının ucunu görür görmez, sarhoşçasına kemerine sarıldık.</p>

  <p class="normal">Onsuz olan her şekil ölüdür; canlıyı da senin için elde ettik zaten.</p>

  <p class="normal">Onsuz olan canlıyı da cehennem otu saydık biz.</p>

  <p class="normal">Madenden herkes inciler aldı; bizse bir gümüş bedenliyi aldık madenden.</p>

  <p class="normal">Bir güneşin ışığının parıltısından Ay gibi güzellik elde ettik, alım elde ettik.</p>

  <p class="normal">Tebrizli Şems, yolculuğa düştü; biz de bu yüzden Ay gibi yola düştük.</p>
</body>
</html>
