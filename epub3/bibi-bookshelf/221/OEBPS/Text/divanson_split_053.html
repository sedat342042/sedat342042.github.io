<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>divan1</title>
  <link href="../Styles/stylesheet.css" rel="stylesheet" type="text/css"/>
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h2 class="h2baslik1" id="calibre_toc_44">BAHR-İ REMEL<br class="chapter"/>
  –MÜSEDDES–</h2>

  <p class="ortayazi">fâilâtün fâilâtün fâilât</p>

  <h3 class="h2baslik" id="calibre_toc_1319">— A —<br class="chapter"/>
  I</h3>

  <p class="normal">(s. 221) O gül renkli yüzünü gösterdin mi neşeden taşı toprağı raksa sokarsın.</p>

  <p class="normal">Şaşırıp kalmış âşıkların hatırı için bir kerecik daha örtüden baş çıkar, yüzünü göster;</p>

  <p class="normal">Göster de bilgi, yolunu yitirsin; aklı başında olan hünerini, marifetini kırsın geçirsin;</p>

  <p class="normal">Su, senin aksinle inci kesilsin; ateş, savaşı bıraksın.</p>

  <p class="normal">Senin güzelliğin olduktan sonra Ay varmış, istemem onu; salkım gibi iki üç kandilceğizle ne işim var?</p>

  <p class="normal">Senin yüzün varken kirlerle, paslarla dolu gökyüzüne ayna demem ben.</p>

  <p class="normal">Üfürdün de şu daracık dünyayı başka bir şekilde, yeniden yarattın sen.</p>

  <p class="normal">A Zühre, Mirrîh’e benzeyen Şems’in havasıyla yeniden o çenge bir düzen ver.</p>

  <h3 class="h2baslik" id="calibre_toc_1320">II</h3>

  <p class="normal">Bir sevgilim var ki sevgisi canı ciğeri yakıp kavuruyor; yürüyüp gezmek dilerse gözlerimin üstümde yürüsün, gezsin.</p>

  <p class="normal">Rızkım, gıdam, onun olduğu gündür; günüm de o gündür benim; hey gidi hey, ne de hoştur o günün gıdası, ne de hoş.</p>

  <p class="normal">* Bizi yok edip giderse ne olur yâni? And olsun ki razıyız, Tanrı dilediğini yapar.</p>

  <p class="normal">Dikeni güllere sermayedir, perdeleri açmada lûtuflar, ihsanlar sahibidir o.</p>

  <p class="normal">Ne söylediysen, ne duyduysan hepsi kabuktur, aşkın içi, özü, açılacak bir sır değildir.</p>

  <p class="normal">Tecellilerle yetişen özlü kişi kabuğa, deriye kaani olur mu hiç?</p>

  <p class="normal">Ben sustum, derdini söylemiyorum, fakat şarabı susmuyor; temkinsiz dosttan sen koru bizi.<sup class="calibre2"><a href="../Text/divanson_split_527.html#footnote-400-21" id="footnote-400-21-backlink">[21]</a></sup></p>

  <h3 class="h2baslik" id="calibre_toc_1321">III</h3>

  <p class="normal">Seni şehvet ateşinden çekip getirdim de tekrar o ateşe attım, o ateşin içine yaydım seni.</p>

  <p class="normal">Söz gibi gönlümden doğmuşsun, gene söz gibi yutuverdim seni.</p>

  <p class="normal">Benimlesin de benden haberin yok; gözünü bağladım, büyücülük ettim sana.</p>

  <p class="normal">Her kötü göz seni incitmesin diye incittim seni.</p>

  <p class="normal">Yürü, cömertlikte bulun, rahmetler saç; merhametler etmedeyim, çok cömertim sana.</p>

  <h3 class="h2baslik" id="calibre_toc_1322">IV</h3>

  <p class="normal">A özü sözü güzel anlayışlı er, geceye dek bizimsin bugün, bizimsin, bizim.</p>

  <p class="normal">Geceye dek bugün işretimiz var, neşemiz, zevkimiz var; buyurun a temiz yürekli dostlar, buyurun.</p>

  <p class="normal">A her çalgının, her semâ’ın canına can olan, ay yüzlüsün, ay yüzlüsün, ay yüzlü.</p>

  <p class="normal">Şekerlere güller serp, merhaba ey şeker madeni, merhaba.</p>

  <p class="normal">Ömrün vefası yoktur, ancak sen öyle bir ömürsün ki vefalısın, vefalısın, vefalı.</p>

  <p class="normal">Pek garipsin, pek garipsin, pek garip; nerelisin, nerelisin, nereli?</p>

  <p class="normal">Kiminlesin, sırdaşın kim? Tanrı’ylasın sen, Tanrı’ylasın, Tanrı’yla.</p>

  <p class="normal">A ressamın elinden çıkan seçme resim; nerde ayrılık sana, nerde ayrılık, nerde?</p>

  <p class="normal">Herkese yabancısın da yalnız onun gamıyla bildiksin, onun gamıyla, onun gamıyla.</p>

  <p class="normal">Her bir zerren, her bir parçan, göklere Rabbimiz sesini salmıştır, Rabbimiz, Rabbimiz.</p>

  <p class="normal">Ne diye gönlün kırık? Sen kır geçir gönülleri, sen kır geçir, sen kır geçir.</p>

  <p class="normal">Nihayet ey can, her şeyin önüne sonsun sen, sonsun sen, sonsun.</p>

  <p class="normal">A Yusuf, padişahlık mevkiindesin amma sancağın yok, sancağın yok, sancağın.</p>

  <p class="normal">O mevkii kayserin köşküne çevirdin; kimyasın sen, kimyasın sen, kimyasın.</p>

  <p class="normal">Sana nasıl bir tek eren diyeyim? Yüz binlerce erenlersin sen, yüz binlerce erenler, yüz binlerce.</p>

  <p class="normal">Her Huseyn’in haşredileceği yersin eğer şimdi Kerbelâ isen, Kerbelâ isen, Kerbelâ.</p>

  <p class="normal">A can, güzel bir sakasın, güzel bir saka, güzel bir saka; fakat tulumu kapat.</p>

  <h3 class="h2baslik" id="calibre_toc_1323">V</h3>

  <p class="normal">Gönül buğdaya benziyor, bizse değirmeniz sanki; değirmen nerden bilecek bu dönüş niçin?</p>

  <p class="normal">Beden sanki taş, suyu da düşünceler; taş der ki: Olayı su bilir.</p>

  <p class="normal">Su da, değirmenciye sor der; şu suyu aşağıya akıtan o.</p>

  <p class="normal">Değirmenci der ki: A ekmek yiyen, şu değirmen dönmeseydi kim ekmekçi olurdu?</p>

  <p class="normal">Olay uzar gider, sus; Tanrı’ya sor da o söylesin sana.</p>

  <h3 class="h2baslik" id="calibre_toc_1324">VI</h3>

  <p class="normal">A parlayan, her yanı ışıtan güzel, a ölümsüzlüğün canı; a gökyüzünde, havada Ay’ı koruyan.</p>

  <p class="normal">Sen bütün vasıflarıyla Tanrı rûhusun; perdeleri açansın, lûtuf, ihsan denizisin sen.</p>

  <p class="normal">Âşıklara alabildiğine lûtuflarda bulunur, olabildiğine adalet gösterirsin; sonra da razılık bakışlarıyla diriltirsin onları.</p>

  <p class="normal">Ceylan gözlerle yiğit erleri avlarsın; aşka düşürür, herkesi kul köle edersin.</p>

  <p class="normal">İsa’nın kavmi, ölüyü nasıl dirilttiğini görselerdi İsa budur derler, öbürünü inkâr ederlerdi.</p>

  <p class="normal">Nerde Mûsa? Şimdi olsaydı da onun sözlerini duysaydı, işlerini görseydi Hızır’la buluşmazdı, bir günceğiz bile onunla eş dost olmazdı.</p>

  <p class="normal">Âdem atamız şimdi olsaydı da onu bilseydi, anlasaydı cennetten çıktığına ağlamazdı.</p>

  <p class="normal">Ayrılığı bir ateş, sevgimizse ateşin ta dibi; a şefaatçi, söyle, nerde bir yardımcı bize?</p>

  <p class="normal">Yüzü öylesine bir ateş ki ayrılık ateşimizi söndürüyor; ateşleri söndüren ateşi kim görmüştür?<sup class="calibre2"><a href="../Text/divanson_split_528.html#footnote-400-22" id="footnote-400-22-backlink">[22]</a></sup></p>

  <h3 class="h2baslik" id="calibre_toc_1325">VII</h3>

  <p class="normal">Sen abıhayatsın, suvar, kandır bizi; sen anlamlar denizisin, suvar, kandır bizi.</p>

  <p class="normal">İstek testilerini getirmişiz, gelmişiz sana a ikinci Hızır, suvar, kandır bizi.</p>

  <p class="normal">A can denizi, canlarımız sanki balık, senden yardım diliyor; suvar, kandır bizi.</p>

  <p class="normal">Eksiklik yolundan gelmiş, hiçbir şeye gücü yetmezliğimizi armağan getirmişiz; suvar, kandır bizi.</p>

  <p class="normal">Husrevlerin destanlarını işitmişiz; sense o destanlardan da üstünsün, suvar, kandır bizi.</p>

  <p class="normal">(s. 222) Akıl şüphelere, vesveselere düşmüş, çünkü sen şüphenin de üstündesin, suvar, kandır bizi.</p>

  <p class="normal">Yarı akıllı, aşkınla ne yapabilir? Sen akıllıların deliliğisin; suvar, kandır bizi.</p>

  <p class="normal">* Dünya Kâbe’si, senin yüzünden Tebriz oldu; A Tanrı Şems’i, a Rükn-i Yemânî, suvar, kandır bizi.<sup class="calibre2"><a href="../Text/divanson_split_529.html#footnote-400-23" id="footnote-400-23-backlink">[23]</a></sup></p>

  <h3 class="h2baslik" id="calibre_toc_1326">VIII</h3>

  <p class="normal">Âşıkların arasına akıllı biri gelmesin; hele o kızıl kaftanlının âşıklarına yaklaşmasın bile.</p>

  <p class="normal">Akıllılar uzak olsun âşıklardan; uzak olsun külhan kokusu seher yelinden.</p>

  <p class="normal">Bir akıllı gelirse yol yok ona, bir âşık gelirse yüzlerce merhaba ona.</p>

  <p class="normal">Veriş, bağışlayış meclisidir; pek tutumlu akla uyup aşkta nekesliğe kalkışmak vebale girmektir.</p>

  <p class="normal">Akıl ışığından aşk utanır; gençlikte kocamak kötüdür.</p>

  <p class="normal">A âşık, tezce gel eve; aşksız ömür geçirmek, ömrü heba etmektir.</p>

  <p class="normal">Tebrizli Şems, cana el atmaz bile; yürü a beden, elini gönüle at da çık dışarı.</p>

  <h3 class="h2baslik" id="calibre_toc_1327">IX</h3>

  <p class="normal">Ödağacıysan buhurdana gel, damdan atarlarsa seni kapıdan düş, gir içeriye.</p>

  <p class="normal">Yusuf’sun sen, kuyuya atılmaktan, zindana düşmekten kurtulmana çare yok; kahır zehrini şeker say.</p>

  <p class="normal">Tanrı uludur demen bir töredir, bir âdet; ulunun malıysan ulucasına gel.</p>

  <p class="normal">Köpekler de nasıl içer kızıl şarabı? Arslansan kızıl şarap gibi gel.</p>

  <p class="normal">Ne diye altın arıyorsun? Kendi bakırını altın et; altın olmuyorsa gel o gümüş bedenliye.</p>

  <p class="normal">Zenginlerin gözleri kupkuru, yoksullarınsa nemli; a âşık, sen kupkuru da değil, nemli de değil, o iki şekle de bürünme de öylece gel.</p>

  <p class="normal">* Melek sıfatlarına mahremsen, melek gibi erkeklikten de, dişilikten de münezzeh ol da gel.</p>

  <p class="normal">Yolculukta gönül sıfatını elde ettiysen, gönül gibi ayaksız gel, başsız gel.</p>

  <p class="normal">Lâ’l dudakları buyurun derse, granit değilsen, mermer değilsen gel.</p>

  <p class="normal">Dünya mademki Şemseddin’in yüzünden ışıklarla doldu; a gönül Tebriz’e başını ayak et de gel.</p>

  <h3 class="h2baslik" id="calibre_toc_1328">X</h3>

  <p class="normal">Kazadan, kaderden gafletteydin; fakat kaza, kader silahdarından yaralandın işte.</p>

  <p class="normal">Sonunda ne iş oldu böyle ansızın? Evet, böyledir kazanın, kaderin işi böyle.</p>

  <p class="normal">Hiçbir gül gördün mü ki dünyada hep gülsün, kaza, kader dikeninden ağlamasın?</p>

  <p class="normal">Kazaya, kadere mahpus olmayan, kaza, kader tarafından yaralanmayan, boyuna parlayıp duran hiçbir baht, hiçbir devlet yoktur dünyada.</p>

  <p class="normal">Hiçbir kimse hırsızlamaca bir günlük bir zevke ermemiştir ki sonunda kaza, kader onu salkım gibi asakoymasın.</p>

  <p class="normal">Kazanın, kaderin oyunlarına karşı hiç kimsenin hilesi, düzeni fayda etmez.</p>

  <p class="normal">Dostlar bu kazaya, kadere hizmet ederler; gerçekten de kazaya, kadere canlarını feda ederler.</p>

  <p class="normal">Şekil öldü amma kazanın, kaderin çok çok yardımıyla can kaldı, ölmedi.</p>

  <p class="normal">Ceviz kırıldı, içi olan can, kazanın, kaderin ambarında helvalara doldu.</p>

  <p class="normal">Ateşe giden özsüzdü; içi çürüktü onun, kazayı, kaderi inkâr yüzünden.</p>

  <p class="normal">Sevgiliye gidense kutluydu; can özünü seçmişti, kazanın, kaderin dostu kesilmişti.</p>

  <h3 class="h2baslik" id="calibre_toc_1329">XI</h3>

  <p class="normal">A benim gönlümde sırlar söyleyen, a kul için işler pişirip kotaran.</p>

  <p class="normal">A hayali, gönüllerin dert ortağı; a güzelliği, gül bahçelerinin parlaklığı.</p>

  <p class="normal">A neşeler bağışlayan cömert, vergili eli, defalarca bu yoksulun elinden tutmuş olan.</p>

  <p class="normal">A eli incilerle dolu bir denize benzeyen, lûtfun tabanımdan nice dikenler çıkarmıştır.</p>

  <p class="normal">Senin için sarıklarını verenlere karşılık olarak nice başlar bağışlarsın sen.</p>

  <p class="normal">Zaten iki dünya da sana karşı nedir ki? Ambarlardan düşmüş bir tek buğday.</p>

  <p class="normal">Dünyayı besleyip yetiştiren lûtuf güneşin her zerreye bağışlarda bulunmuştur.</p>

  <p class="normal">Hileler yaparız, düzenlere başvururuz amma çaresizlikten başka bir çare yoktur bize.</p>

  <p class="normal">Tebrizli Şems’in ışıkları parlayınca cehennemden de eminiz, ateşlerden de.</p>

  <h3 class="h2baslik" id="calibre_toc_1330">XII</h3>

  <p class="normal">Rûh zeytinyağıdır, ateşe âşıktır; âşık nasıl sevgiliyi ararsa o da öyle ateşi arar.</p>

  <p class="normal">A ışık azlığından tefesini, tarağını işletmeyen çulha, rûh bir zeytinyağıdır ki kandilin ışığına ışık katar, ışıt kandili can ışığınla.</p>

  <p class="normal">Şehvete müptelâ can, şehvete düştü mü sevgili görmeye gönül vermez ona.</p>

  <p class="normal">Bu bakımdan da dostu bir sebeple, cennete girmek ümidiyle, cehennem korkusuyla sever.</p>

  <p class="normal">Ateşten doğma canı bir kırdın geçirdin mi seyret artık onun ardındaki ışıklarla dolu canı.</p>

  <p class="normal">O hainler haini can, adamakıllı çıfıt olmasaydı iki iyi kişiyi hiç birbirinden ayırır mıydı?</p>

  <p class="normal">Şehvete düşen canı şaşı bir can bil, çünkü o, Mûsa gibi nuru ateş görür.</p>

  <p class="normal">Şehvete düşen can, düşüncesizlikten dudu gibi anlamadan söyler durur.</p>

  <p class="normal">* Hastalanmıştır, yepyeni bir dile sahip olmuştur, hastanın yüzünü kıbleye döndür.</p>

  <p class="normal">Kıble Tebrizli Şemseddin’dir; gözün de ışığıdır o, gönlün de.</p>

  <h3 class="h2baslik" id="calibre_toc_1331">XIII</h3>

  <p class="normal">Gönül sırrının ardında cilveleri gör, işveleri seyret; âşıklar bu cilvelerden, bu işvelerden Mecnun’a dönmüşler, deli divane olmuşlar.</p>

  <p class="normal">Âşıkların başka bir dini, başka bir mezhebi var; bu dinin aslı da, fer’i de, sırrı da cilvelerdir, işvelerdir.</p>

  <p class="normal">Gönül, hâtıranın kaş çatışından, göz atışından sözler derer, devşirir; işveler, şiveler, o işaretlerde vahiy arar dururlar.</p>

  <p class="normal">O peri yüzlü, o yolu yordamı, tarzı, töresi yepyeni şiveleri gördü göreli ne aklı kaldı canın, ne dini.</p>

  <p class="normal">Onun çeşit çeşit, renk renk hilelerinden, düzenlerinden yoksul, cilveleri, işveleri bile kaybetti gitti.</p>

  <p class="normal">Canın perdecisi, o güzelden kibirsiz, kinsiz cilveler anlattı, işveler hikâye etti bize.</p>

  <p class="normal">Cilveler, işveler, ya bedenden olur, ya candan; şaşılacak şey şu ki bu cilveler, bu işveler, ne bundan, ne ondan.</p>

  <p class="normal">Kendini gören adam, kendi cilvesine, kendi işvesine gark olmuş gitmiştir; kendini gören can, o cilveleri, o işveleri göremez.</p>

  <p class="normal">Tebrizli Şems, altmışından sonra cilveler göreyim, işveler seyredeyim diye beni yeniden gençleştirdi.</p>

  <h3 class="h2baslik" id="calibre_toc_1332">XIV</h3>

  <p class="normal">Seni bir ateşten çektim, kurtardım, bir başka ateşe attım.</p>

  <p class="normal">Söz gibi gönlümden doğmuşsun; sonunda söz gibi yutuverdim seni.</p>

  <p class="normal">Benimlesin de benden haberin yok; büyücüyüm ben, büyü yaptım sana.</p>

  <p class="normal">Güzelliğine nazar değmesin diye kulağından tuttum, çektim getirdim seni buraya.</p>

  <p class="normal">Şu cömert elim, sana öyle bağışlarda bulundu ki devletin, ikbalin daima tazedir, gençtir, kocalmaz hiçbir zaman.<sup class="calibre2"><a href="../Text/divanson_split_530.html#footnote-400-24" id="footnote-400-24-backlink">[24]</a></sup></p>

  <h3 class="h2baslik" id="calibre_toc_1333">— B —<br class="chapter"/>
  XV</h3>

  <p class="normal">Havana uymuşum, sevgine düşmüşüm, gece gündüz kararım yok; başım ayaklarında senin, kaldırmam gece gündüz.</p>

  <p class="normal">Geceyi, gündüzü bırakır mıyım kendi başına, geceyi de kendim gibi deli divane edeceğim, gündüzü de.</p>

  <p class="normal">(s. 223) Âşıkların canları da kopup gitti, gönülleri de; gece gündüz canımı da veriyorum, gönlümü de.</p>

  <p class="normal">Gönlümdekini buluncaya dek gece gündüz bir an başımı bile kaşımayacağım.</p>

  <p class="normal">Aşkın çalgıya başlayalı, gece gündüz gâh çeng olmadayım, gâh târ.</p>

  <p class="normal">Mızrabı sen vuruyorsun da feryadım, figanım, gece gündüz göğe ağıp duruyor.</p>

  <p class="normal">* İnsana kırk sabah sâkîlik ettin; o şaraptan gece gündüz mahmurum ben.</p>

  <p class="normal">A âşıklar kervanının yularını çeken, gece gündüz bu katarın içindeyim ben.</p>

  <p class="normal">Sarhoşça, kendimden habersiz yarabbi deyip duruyorum; gece gündüz deve gibi yükün altındayım.</p>

  <p class="normal">Şekerinle sen iftar ettirmedikçe kıyamete dek, gece gündüz oruçluyum.</p>

  <p class="normal">İhsan sofranda orucumu açarsam, zamanım gece gündüz bayram olur gider.</p>

  <p class="normal">Gecenin de canına and olsun, gündüzün de; gece gündüz hep seni bekliyorum, hep seni.</p>

  <p class="normal">Bayram etmek için bir yıl beklemeye hacet yok bana; senin ay yüzünle gecem de bayram, gündüzüm de.</p>

  <p class="normal">Vuslatını vaad ettiğin geceden beri gündüzleri, geceleri sayıp durmadayım.</p>

  <p class="normal">Canımın sevgi tarlası çok susamış; onun için gece gündüz güz bulutunun yağmurunu yağdırıyorum, gece gündüz ağlayıp duruyorum.</p>

  <h3 class="h2baslik" id="calibre_toc_1334">XVI</h3>

  <p class="normal">O iki parça ağaçla meclisi hoş bir hale getir; ödağacını yak, berbatı çal.</p>

  <p class="normal">Damarına dokunmazsan feryat etmez bu; öbürüyse yok oldukça, yandıkça güzelleşir.</p>

  <p class="normal">Düşünceler toz toprağıyla dolu bir meclis; kalk a süpürgeci, can döşemesini süpür.</p>

  <p class="normal">O buhur, yakmazsan koku vermez; o tohumların faydası yok dövmezsen, ezmezsen.</p>

  <p class="normal">Boş şeylere bakmaz, ateştedir evi de o yüzden güneş en büyük yıldız olmuştur.</p>

  <p class="normal">Gezmeden, dolaşmadan yorulmaz da o yüzden Ay çavuş olmuştur, hesapçı olmuştur.</p>

  <p class="normal">Şu peygamberler, halkın gizli şeyleri iyiden iyiye bilenden bir koku alması için halka ödağacı kesilmişlerdir.</p>

  <p class="normal">A ayıplar madeni, bir kokuya kaani değilsen sen de yan da kokulara maden kesil.</p>

  <p class="normal">Yandın mı gökyüzü güzel kokuyla dolar; gönül yandı yakıldı mı kalblere vahiy gelir.</p>

  <p class="normal">Bu sözün sonu yoktur; tohumlar bağın bahçenin canıdır amma kısa kes sözü.</p>

  <p class="normal">İki tahta parçasına sahip olan, bırakma onları; birini yak, öbürünü çal da gamlar, kederler gitsin.</p>

  <p class="normal">Sarhoşların arasına düşen ayık kalamaz; can şarabını içen tövbe edemez.</p>

  <p class="normal">Şarabı ganimet bil, tez ol, içtikçe iç de sonunda körkütük sarhoş ol, yırt yenini, yakanı.</p>

  <p class="normal">Nerde kurtuluş? Sevgi padişahı, âşıkları kendisine çekip duruyor, pek zorlu, pek istekli.<sup class="calibre2"><a href="../Text/divanson_split_531.html#footnote-400-25" id="footnote-400-25-backlink">[25]</a></sup></p>

  <h3 class="h2baslik" id="calibre_toc_1335">XVII</h3>

  <p class="normal">Hiç biliyor musun, rebâb ne diyor; gözyaşlarıyla, yanıp kavrulmuş ciğerlerle neler söylüyor?</p>

  <p class="normal">Diyor ki: Etinden uzak düşmüş bir deriyim ben, nasıl ağlamayayım, nasıl dertlenmeyeyim ayrılıktan?</p>

  <p class="normal">Tahta da diyor ki: Yemyeşil bir daldım ben, balta kesti, bıçkı dildi beni.</p>

  <p class="normal">A padişahlar, ayrılık garipleriyiz biz, sonucu dönülüp tapısına varılacak Tanrı’ya feryat etmedeyiz, duyun feryadımızı.</p>

  <p class="normal">Önce Tanrı’dan ayrıldık da şu dünyaya geldik; fakat halden hale, şekilden şekle döne döne gene ona gidiyoruz biz.</p>

  <p class="normal">Sesimiz kervandaki çana benziyor, yahut da buluttan düşen yıldırım sanki.</p>

  <p class="normal">A konuk, hiçbir durağa gönül verme; çünkü ordan çekilip ayrılırken yaralanırsın sonra.</p>

  <p class="normal">Çünkü erlik suyundan gençlik çağına gelinceye dek çok konaklar aştın.</p>

  <p class="normal">Pek tutma ki kolayca bırakasın; hem kolayca verip gidesin, hem sevap bulasın.</p>

  <p class="normal">Sen, seni sımsıkı tutana yapış sımsıkı; ön de odur, son da; onu bul sen.</p>

  <p class="normal">O, yaycağızını bir hoşça çeker; oku âşıkların gönüllerine batar, yaralar.</p>

  <p class="normal">Rebâbın şu dosdoğru sesi, ister Türk olsun, ister Rum ülkesinden, ister Arap; âşıksa onun dilincedir, onun dilidir.</p>

  <p class="normal">Yel feryat eder, seni, ardımdan dere kıyısına dek gel diye çağırır.</p>

  <p class="normal">Der ki: Suydum, yel oldum da geldim; susuzları şu seraptan kurtarmaya geldim ben.</p>

  <p class="normal">Söz de önce su olan o yeldir, yüzündeki örtüyü kaldırdı mı su olur.</p>

  <p class="normal">Altı yönden dışarı şu ses yücelmiştir: Yönden kaç, ay ışığından çık;</p>

  <p class="normal">A âşık, pervaneden de aşağı değilsin ya; pervane çekinir mi hiç ateşten?</p>

  <p class="normal">Padişah şehirde; bir baykuş için nasıl olur da şehri bırakır, yıkık yerlere giderim?</p>

  <p class="normal">Eşek delirdiyse vur başına aklı başına gelinceye dek.</p>

  <p class="normal">* Gönlünü almayı dilesem daha da aşağılık olur: Tanrı bile kâfirlerin vurun boyunlarını demiştir.</p>

  <p class="normal">Müjdeler olsun ey kavim, işte bu, kapının açılışı; tezce dolunmaktan, batmaktan kurtuldunuz artık.</p>

  <p class="normal">* Kitabın aslı, yanında olan sevgilinin razılık vakti geldi çattı, ferahlayın.</p>

  <p class="normal">Dedi ki: Kaybettiklerinize üzülmeyin; perdeleri yırtıp yakan dolunay göründü.</p>

  <p class="normal">Otlak, sulak bir yer burası, ıhtırın develerimizi; Öyle nimetler var burda ki sayıya sığmaz.</p>

  <p class="normal">Sevgide çekilen cefada binlerce vefa var; sevgiyle susmada güzel güzel konuşma lezzeti var.</p>

  <p class="normal">A ulular, biz sustuk, susmadaki sırrı anlayın artık, doğrusunu daha da iyi bilir Tanrı.<sup class="calibre2"><a href="../Text/divanson_split_532.html#footnote-400-26" id="footnote-400-26-backlink">[26]</a></sup></p>

  <h3 class="h2baslik" id="calibre_toc_1336">— T —<br class="chapter"/>
  XVIII</h3>

  <p class="normal">Âşıkların arayıp taramaları, kendilerinden, kendiliklerinden değildir; dünyada onu arayan gene odur ancak.</p>

  <p class="normal">Bu dünya da, o dünya da bir mayadandır; gerçek âlemde küfür de yoktur, din de, mezhep de.</p>

  <p class="normal">A İsa nefesli, uzaklıktan dem vurma; kulum köleyim uzun düşünceli olmayana.</p>

  <p class="normal">Sonra giderim dersen hayır, gitme, gecikme; kılavuz yok dersen önde değil mi yol?</p>

  <p class="normal">Elini uzat, devşir eteğini; bu yaranın melhemi, ancak bu yaradır.</p>

  <p class="normal">İyi, kötü, hepsi de dervişin cüzleridir, parça buçukları; böyle olmayan da derviş değildir zaten.</p>

  <p class="normal">Göz önünden kalkıp giden her şey gönüldedir; gönül gibi bir yerleri yoktur dünyada onların.</p>

  <h3 class="h2baslik" id="calibre_toc_1337">XIX</h3>

  <p class="normal">Aşkından başka bir yol görür, iz bulur aradık, bulamadık; izinden, eserinden başka bizimle bir düşüp kalkacak aktardık, yok mu yok.</p>

  <p class="normal">Öylesine bir aramak ki artık sen söyle ne söylersen, fakat bir bunun gibisini bulamadık gitti.</p>

  <p class="normal">Bundan böyle gökyüzünde bir dost arayalım; çünkü yeryüzünde aradık, bir dost bile yok mu yok.</p>

  <p class="normal">A hayale sığmayan, hülyaya girmeyen, senin ay yüzünün hayalini ta yedinci kat göğe dek aradık; yok da yok.</p>

  <p class="normal">Daha iyisi şu: Mahvolup gidelim; çünkü iki âlemde de aradık, taradık, bundan daha iyisi yok.</p>

  <p class="normal">Tut ki dünyanın bütün arı duru şarabını, tortulu şarap gibi içmişsin; fakat biz din derdini aradık da bulamadık gitti.</p>

  <p class="normal">(s. 224) Süleyman mülkünün mührü aranacak bir şeydir; fakat halkalar var, mührü aradık, yok mu yok.</p>

  <p class="normal">O yüzüğün taşında bir güzelin resmi var; Rum ülkesinin, Çin diyarının güzellerinde aradık, fakat yok.</p>

  <p class="normal">Anlattığım şekil, çok aradık amma, şekilleri yaratandan başkasında yok.</p>

  <p class="normal">O şekilde insana adamakıllı bir inanç veriş vardır; öylesine inanç ki onun ötesinde bir inanç arasak da bulunmaz.</p>

  <p class="normal">Kötü şüpheden geçmemizin tam yeri; çünkü hilesiz, düzensiz, emniyetli bir adam aradık, fakat yok.</p>

  <p class="normal">Kötü şüphe yüzünden belimiz büküldü, yaya döndü; pususuz bir yol aradık, yok da yok.</p>

  <p class="normal">Bu anlatıştan meydana gelen ışığı anlatışta da aradık, anlatılanda da; bulamadık gitti.</p>

  <h3 class="h2baslik" id="calibre_toc_1338">XX</h3>

  <p class="normal">Sonunda gönülde, canda yurt edindik de her ikisini de deli divane ettik gitti.</p>

  <p class="normal">Şu âlemi ateşlere yakmaya geldin; sonunda da dediğini yapmadan dönmedin ya.</p>

  <p class="normal">A aşkıyla dünyayı yakıp yıkan; sonunda şu yıkık yere de kastettin.</p>

  <p class="normal">Ben seni oyalıyordum a gönül; fakat sonunda o masalı hatırladın gene.</p>

  <p class="normal">Aşkı kendinden geçirdin de içeriye aldın; fakat sonunda aklı yabancı ettin gitti.</p>

  <p class="normal">* A Tanrı elçisi, sabır direğini sonunda Hannâne direği gibi inim inim inlettin.</p>

  <p class="normal">Çarecinin lûtfu, dünyayı ışıtan mumdu, sonunda mumu da pervane ettin sen.</p>

  <p class="normal">Bir başım bu yanda, bir başım senin yanında, sonunda iki başlı tarak ettin beni.</p>

  <p class="normal">Toprağın altında çaresiz bir taneden ibarettim, taneyi sonunda inci tanesi haline getirdin.</p>

  <p class="normal">Bir tohumu bağ bostan haline getirdin, sonunda toprağı köşk ettin gitti.</p>

  <p class="normal">A deli gönül, a deliden de beter gönül, ersin, sonunda erlik gösterdin.</p>

  <p class="normal">Kafatasım hem seninle dolu, hem senin yüzünden boşalıyor; sonunda kafatasımı şarap kadehi ettin.</p>

  <p class="normal">Başı dik, silahlı erlerin canlarını bilgiyle sevgiliye âşık ettin sonunda.</p>

  <p class="normal">A Tebrizli Şems, sonunda her zerreyi aydınlattın, hünerler sahibi ettin, ilgilerden geçirdin gitti.</p>

  <h3 class="h2baslik" id="calibre_toc_1339">XXI</h3>

  <p class="normal">Sonunda kandın düşmanın işvesine; sonunda ayrılığa karar verdin gitti.</p>

  <p class="normal">Fakat geri döndün o karı huylu aşağılık kişilerden, sonunda erlerin yanına geldin, ersin çünkü.</p>

  <p class="normal">O çiftlere doydun, onlardan çabuk bezdin; çünkü sonucu tekin tekinden de teksin, mislin, menendin yok senin.</p>

  <p class="normal">Bir lâlenin aşkıyla sarı güle dönmüşsün; fakat sarısın amma sonunda lâle oldun gitti.</p>

  <p class="normal">Tebrizli Şems’e toprak kesildin de şu gök kubbenin ışığı oldun işte.</p>

  <h3 class="h2baslik" id="calibre_toc_1340">XXII</h3>

  <p class="normal">Gönüller almak, âşık olmak, sırlarımız bizim; o, sevgilimiz oldukça işimiz iş bizim.</p>

  <p class="normal">Eski alıp satanların nöbeti geçti; yeni metalar satıyoruz, bu pazar bizim pazarımız şimdi.</p>

  <p class="normal">Dünyayı yenileyen ilkbahar, gül bahçesinin canıdır amma bizi görünce feryada, figana başlar.</p>

  <p class="normal">Akıl, bu iklimin padişahıdır amma bizim darağacımıza asılmıştır bir hırsız gibi.</p>

  <p class="normal">Sence Eflâtun’dur, Calinos’tur amma bize karşı yokluğa düşmüştür, illetlere uğramıştır, hastalanmış gitmiştir onlar.</p>

  <p class="normal">* Yerin altındaki öküz de bize kurban edilmiştir, balık da; gökyüzünün arslanıysa yükümüzün altındadır bizim.</p>

  <p class="normal">Önce zehir olan her şey panzehir oldu; önce gam gussa olan her şey şimdi bizim gamımızı yemede, gussamıza dalmada.</p>

  <p class="normal">Her arslan avcısı arslanlık dâvasındadır; fakat onun arslan avcılığı da, arslanı da sırtlanımızdır bizim.</p>

  <p class="normal">Kendimden de vazgeçtim gitti, yakınlarımdan da; bize yakın olanlar, bizimle bildik olanlar şimdi hep yabancı bize.</p>

  <p class="normal">Kendine tapmak, kutsuz, yomsuz bir haldir; bu hal içinde imanımız bile inkâr kesilir.</p>

  <p class="normal">Kendimde değilken söylediğim her gazel hoştur, güzeldir; çünkü bu ses, çengimizin, târımızın yayı, mızrabı olmaksızın çıkar.</p>

  <p class="normal">Tebrizli Şems, ululuk ıssının nuruyla iki âlemde de ikrarımızın mayasıdır.</p>

  <h3 class="h2baslik" id="calibre_toc_1341">XXIII</h3>

  <p class="normal">Bu çeşit ayağı bağlayan meydan, kimin meydanı? Elden çıktık gitti, kimin hikâyesi, kimin masalı bu?</p>

  <p class="normal">Aşk, özel kadehler dolaştırmada; o kadehler kimin aşkına dönüyor; aşk bilir onu.</p>

  <p class="normal">Bir can var, dağa da can verdi, ovaya da; a Tanrım, a Tanrım, kimin canı bu?</p>

  <p class="normal">Bu ne bahçedir, ne bahçedir bu ki cennet bile onu gördü de sarhoş oldu; bu menekşe, bu süsen, bu reyhan kimin?</p>

  <p class="normal">Gül dalı, bülbüllerden daha fazla dile geldi; selvi, bu kimin bağı, kimin bahçesi diye oynamaya koyuldu.</p>

  <p class="normal">Yasemin, vangülüne söylemez misin diyor, böylesine bir nerkis kimin nerkis bahçesinde yetişmiş?</p>

  <p class="normal">Diyor ki: Bu sözü söyledim, bu soruyu sordum da vangülü güldü, kendimde değilim ki dedi, ben de bilmem kimin bu.</p>

  <p class="normal">Güneş altın bir top gibi koşmada; şaşılacak şey, acaba kimin çevgeninin kıvrık yeri onu koşturuyor?</p>

  <p class="normal">İstekliler gibi Ay da peşinde onun; arıklaşmış, eriyip gitmiş; kime tutulmuş acaba, kimin hayranı?</p>

  <p class="normal">Gamlı bulut tasalara batmış, düşüncelere dalmış; ateşli bir sır, acaba kimin için ağlıyor?</p>

  <p class="normal">Gök elbiselere bürünmüş, gönlü aydın gökyüzü, acaba gece gündüz, kimin sarhoşu, kimin için dönüp durmada?</p>

  <p class="normal">Dert bile onun derdinden soruyor: Bu şaşılacak dermansız dert kimin derdi?</p>

  <p class="normal">Bu düğümü ancak Tebrizli Şems çözmüştür; şaşılacak şey, bu güç kimde var, bu imkân kime nasip olmuş?</p>

  <h3 class="h2baslik" id="calibre_toc_1342">XXIV</h3>

  <p class="normal">Âşıklık, vefasızlık, işimiz gücümüz bizim; sevgilimiz o oldukça, o, bizi sevdikçe işimiz iş bizim.</p>

  <p class="normal">Bütün yakınlarımızın, bildiklerimizin canlarına kastedelim; yakınlarımız, bildiklerimiz, şimdi yabancılarımız bizim.</p>

  <p class="normal">Akıl, bu iklimin sultanı bile olsa darağacımızda bir hırsızlık gibi asılmış.</p>

  <p class="normal">Hem bildiklik, hem yabancılık, bir yerde nasıl olur? Fakat bizden biten her gül diken oluyor bize.</p>

  <p class="normal">Kendine tapmak, kutsuz, yomsuz bir haldir; bu hal içinde imanımız bile inkâr kesilir.</p>

  <p class="normal">Sence Eflâtun’dur, Calinos’tur amma bizce benlikle dolu bir hasta ancak.</p>

  <p class="normal">Kendi yeniliğini gören ilkbahar, gül bahçesinin canıdır amma bizi görünce feryada, figana başlar.</p>

  <p class="normal">Bu benlik topraktır, onda altın aramaya bak; hazinedarı öz sevgilimiz olan hazineyi bulmaya çalış.</p>

  <p class="normal">Ateşe girmeyen toprak, içindeki mücevheri göstermez; aşkla ayrılık, ateşler yağdıran bulutumuzdur bizim.</p>

  <p class="normal">A istekli, bu sesi duy, bu ses ateşin sesi, bizim sözümüz sanma sakın.</p>

  <p class="normal">A istekli, senin şu sırlarını bir yana bırak; isteklinin sırrı perdedir bizim sırlarımıza.</p>

  <p class="normal">Işığınla ateşin, zevkinle rahmetindir; yürü, bizim ışığımızın, bizim ateşimizin yanına dek yol al.</p>

  <p class="normal">Gâh arslanım diyorsun, gâh arslan avcısıyım; senin arslanın da, arslan avcılığın da sırtlanımızdır bizim.</p>

  <p class="normal">Yolu isteyen, ne vakit padişahı ister? Gönlü vardır amma sevgilimiz deme ona.</p>

  <p class="normal">Bizim meyhanecimiz bu çeşit sâkîlik ettikçe şehirde bir tek akıllı kalmaz.</p>

  <p class="normal">(s. 225) Yankesicimizde bu el çabukluğu varken bütün şehir âşık olur, bütün şehir iflâs eder gider.</p>

  <p class="normal">Medresemiz aşktır, müderrisimiz ululuk ıssı; bizse bilgi elde etmeye uğraşan talebeyiz, dersimizi tekrarlar dururuz.</p>

  <p class="normal">Bir padişah olan, bir dilber olan Tebrizli Şems, bütün bu padişahlar padişahlığıyla beraber gene de bekçimiz, koruyucumuz bizim.<sup class="calibre2"><a href="../Text/divanson_split_533.html#footnote-400-27" id="footnote-400-27-backlink">[27]</a></sup></p>

  <h3 class="h2baslik" id="calibre_toc_1343">XXV</h3>

  <p class="normal">Kayboluşta kayıp dinimdir benim; varlıkta yok olmak ibadettir bana.</p>

  <p class="normal">Yaya olarak sevgilinin bulunduğu yere dek koşar giderim amma feleğin yemyeşil atı eyerimin altındadır benim.</p>

  <p class="normal">Bir solukta yüzlerce dünyayı ardımda bırakırım da sonra döner bakarım, daha ilk adımım bu benim.</p>

  <p class="normal">Ne diye dünyanın çevresinde dönüp dolaşayım? Sevgili, tatlı canımın içinde benim.</p>

  <p class="normal">* Erenlerin övündüğü Tebrizli Şems’in sin’e benzeyen dişleri, Yâ Sîn’imdir benim.</p>

  <h3 class="h2baslik" id="calibre_toc_1344">— H —<br class="chapter"/>
  XXVI</h3>

  <p class="normal">Bir ay gördüm, göğe ağma sevdasına düştüm; fakat gördüğüm ay, gökyüzündeki Ay değil.</p>

  <p class="normal">Sen gökyüzündensin de onun için gökyüzünden bahsediyorum sana; yoksa ne işi var bu güneşin gökyüzünde?</p>

  <p class="normal">Dün gece Zühre’yi gördüm, çengini çalıp duruyordu; feleğin her gecesi dün gecemiz gibi olsaydı keşke.</p>

  <p class="normal">Gökyüzünün o geniş alanında canım gökyüzündeki yıldızlarla raksa girdi, oynamaya koyuldu.</p>

  <p class="normal">Seyret de bak, can güneşinin ayrılığıyla gökyüzü alanı, gün batarken kanlara gark oldu gitti.</p>

  <p class="normal">Bir soluk, gökyüzü damından başını eğ de bak; bak da gökyüzü döşemesinde döndükçe döneyim ben.</p>

  <p class="normal">Taş bile Güneş’in lûtfuyla yakut olur, lâ’l olur; göz de Güneş’le gökyüzünü görür bir hale geldi.</p>

  <p class="normal">Ay zaten bir başka göktedir; gökyüzünde yüzen Ay, o Ay’ın bir aksidir ancak.</p>

  <h3 class="h2baslik" id="calibre_toc_1345">— D —<br class="chapter"/>
  XXVII</h3>

  <p class="normal">Gene sütü bala karıştırdılar; gene âşıkları birbirine kattılar.</p>

  <p class="normal">Geceyi, gündüzü kaldırdılar ortadan, Güneş’i Ay’a kattılar gene.</p>

  <p class="normal">Sevenlerle sevilenlerin rengini, altınla gümüşü birbirine karıştırdıkları gibi gene karıştırdılar.</p>

  <p class="normal">Tanrı’nın ebedî baharı geldi çattı; kuru dalla yaş dalı karıştırdılar birbirine.</p>

  <p class="normal">Hem Ömer’i, hem Ali’yi birbirine kattılar da Râfızî parmağını dişlemeye koyuldu.</p>

  <p class="normal">* İki padişah da bir tahtta şimdi; hattâ ikisine de bir kemer kuşattılar.</p>

  <p class="normal">Hem bayram günü gibi kadir gecesi belirdi, göründü; hem melekle insanı birbirine kattılar.</p>

  <p class="normal">Birbirlerinin dillerini öğrettiler onlara; şu ikisi de birbirinden tiksinmiyor, birbirine kattılar onları artık.</p>

  <p class="normal">Nefs-i Küll’le ondan doğanların hepsini, çocuklar gibi babalarıyla birleştirdiler.</p>

  <p class="normal">Tabiat yüzünden hayrı şerre kattılar da o yüzden hayır-şer, kuru-yaş meydana geldi zaten.</p>

  <p class="normal">Ben ağzımı yumdum, geri kalanını sen anla; o bakışla bu bakışı kardılar, kattılar birbirine.</p>

  <p class="normal">Tebrizli Şems’in ışığı için bedenimi mum gibi yalımlarla karıştırdılar gitti.</p>

  <h3 class="h2baslik" id="calibre_toc_1346">XXVIII</h3>

  <p class="normal">Azar azar sarhoşlar geliyor; azar azar şaraba tapanlar gelip çatıyor.</p>

  <p class="normal">Gönül alanlar nazlı nazlı yoldalar; gül yüzlüler gül bahçesinden geliyor.</p>

  <p class="normal">Şu hem var gibi görünen, hem yok olan dünyadan azar azar yoklar gitti, azar azar varlar geliyor.</p>

  <p class="normal">Hepsinin etekleri altınla dolu, tıpkı maden gibi; eli dar olanlara vermeye geliyorlar.</p>

  <p class="normal">Yaralı arıklar aşk yaylasında semirmişler, şişmanlamışlar, iyileşmişler, geliyorlar.</p>

  <p class="normal">Tertemiz erlerin canları, cennetlerden de yüce olan gül bahçesine geliyor güneş ışığı gibi.</p>

  <p class="normal">Ne mutlu bahçedir ki Meryemlere kışın bile turfanda meyveler verir.</p>

  <p class="normal">Zaten onların aslı, temeli lûtuf, gene de dönüp geldiler lûtfa; bir gül bahçesinden bir gül bahçesine geliyorlar.</p>

  <h3 class="h2baslik" id="calibre_toc_1347">XXIX</h3>

  <p class="normal">Sevgilimiz gene bir başkasına meyletti, ayrıldı bizden; yavaş yavaş soğudu, kesildi bizden.</p>

  <p class="normal">Düşmanların düzenlerine kulak verdi; gözlerini bir başka dosta dikti.</p>

  <p class="normal">Gönül her solukta cefasından yeni bir haber almada; gam, korkan gönlü gammaz etmiş gitmiş.</p>

  <p class="normal">Bize yüz ekşitmeyi âdet edindi; bir bahane aradı, buldu, zulme el attı.</p>

  <p class="normal">Yazıklar olsun; sırdaştık onunla, tuttu bir başkasını sırdaş edindi.</p>

  <p class="normal">A gönül, yeni baştan dayanmaya koyul; çünkü güzel dost, yeniden cefaya başladı.</p>

  <p class="normal">Fakat akıl da diyor ki: Kötü düşünme; o bizimdir, bize naz ediyor.</p>

  <p class="normal">Salâhaddin, Ay gibi ışık saçıyor; erganunu Zühre gibi bir çalgıcı etti gitti.</p>

  <h3 class="h2baslik" id="calibre_toc_1348">XXX</h3>

  <p class="normal">Bir sıçancağız sandığı deldi; kedinin uykuya dalması küstahlaştırdı onu.</p>

  <p class="normal">O aşçıcağız gibi ben de ateşe atacağım o fareyi.</p>

  <p class="normal">Fareyi de, kediyi de ateşi yüzlerce yalım veren bir tandıra atalım, yakalım gitsin.</p>

  <h3 class="h2baslik" id="calibre_toc_1349">XXXI</h3>

  <p class="normal">Sâkîler sarhoşça işe sarıldılar; sarhoşlar meyhanecinin mahallesine geldiler.</p>

  <p class="normal">Âşıklar, gönüllerini aldıranlar, sevgiliden bir koku alma umusuna kapıldılar da halka halka geldiler.</p>

  <p class="normal">* Bir gül umusuyla bülbüller, Elest meclisinin sarhoşları gül bahçesine geldiler.</p>

  <p class="normal">Dikkat et de bak, mahmurlar bölük bölük sâkînin kapısına feryada geldiler şimdi.</p>

  <p class="normal">Ne şaşılacak şey; gönül mahallesinden bir ses geldi; diyor ki: Hepsi birden gönülsüz, ayaksız çıkageldi.</p>

  <p class="normal">Kokusunun güzelliği yüzünden oraya ayakkabısız, sarıksız, hattâ kendilerinden geçmiş bir halde geliverdiler.</p>

  <p class="normal">Sâkî, pervasızca şarap sun; bak da gör işte; sırlarla sarhoş olanlar geldi.</p>

  <p class="normal">Arifler kendilerinden geldiler, fakat kendilerinde değiller, yok varlıkları; zahitlerse akılları başlarında, işe koyuldular.</p>

  <p class="normal">Sâkî, herkesi bir renge boya; bildikmiş, yabancıymış, bakma, herkese sun.</p>

  <h3 class="h2baslik" id="calibre_toc_1350">XXXII</h3>

  <p class="normal">Beni satın almaya bir bölük halk geldi de eski dikenlerin hepsi işe koyuldu, başıma üşüştü.</p>

  <p class="normal">Zorlarından sakallarına sabun sürdüler (ihtiyar görünmek için); hasetlerinden yüzlerini bile yıkamadan geldiler.</p>

  <p class="normal">Güzeller gibi gündüzün cilvelenirler, işveli sözler söylerler; kurbağalar gibi geceleyin vak vak eder dururlar.</p>

  <p class="normal">Şükürler olsun ki şu uyuyanlar, benim sesimden uykuyu bıraktılar da uyandılar.</p>

  <p class="normal">Keşke uyanışları Tanrı için olsaydı; halbuki onlar gümüş için, altın için feryada koyuldular.</p>

  <p class="normal">Hastanın benzi nasıl kızarsın onların yüzünden; dînâr gibi sararıp soldu onlar.</p>

  <p class="normal">Bu toplum hasetten hasta; halkı nasıl olur da hasetten kurtarabilir?</p>

  <p class="normal">Sevgiliyi görmeye gelen padişahlar, içten gelen duygu sahibinin gözü gibi halkın gönlündedir.</p>

  <p class="normal">Yedi yıldız gibi bir nurdandır, beş parmak gibi bir işe sarılmıştır onlar.</p>

  <p class="normal">Halka maskara olmamak için kendilerine dalmışlardır, kendilerine dalmışlardır, kendileriyle uğraşır onlar.</p>

  <p class="normal">Gönül ehli güneştir, balçık ehli toz toprak; gönül ehli güldür, balçık ehli diken.</p>

  <p class="normal">Gam yeme a âlemin beyi, bu toplumdan tasalanma; çünkü gönül ehli gönül bağışlar, gönül alır.</p>

  <h3 class="h2baslik" id="calibre_toc_1351">XXXIII</h3>

  <p class="normal">(s. 226) Şehir akıl çelen yankesicilerle doldu; hem çalarlar, hem de çaldıkları için el emeği isterler.</p>

  <p class="normal">Kim dayanabilirse aklını korusun; benim gücüm kuvvetim yok, zaten aklımı aldılar benim.</p>

  <p class="normal">Öteygün çevremde bir şuh dönüp dolaşıyordu; beni benden aldı gitti o Kürt, ne aklım kaldı, ne fikrim.</p>

  <p class="normal">Elini kanıma buladı o şuh Kürt; kanım elinde dondu o şuhun.</p>

  <p class="normal">Derken kanım şarap oldu, tıpkı üzüm gibi; yıllardır gönül üzümünü sıkıp duruyordu zaten.</p>

  <p class="normal">Kürt gördüm, hırsızlık eder; fakat bizim Kürt’ümüzü seyret, Kürt’ü bile aşırdı gitti.</p>

  <p class="normal">* Onun hırsızlık edeceğini kim umar; hele o padişah sûfî de oldu, saçını da tıraş etti.</p>

  <p class="normal">Öylesine kanlı bir hırsız ki kimi öldürdüyse Hızır oldu, İlyas oldu, hiç ölmedi, ölümsüzlüğe erdi.</p>

  <p class="normal">Pılıyı pırtıyı aldı, fakat baht verdi, devlet verdi; hem de ne baht, ne devlet; gümüşü götürdü, fakat bir etek altın saydı.</p>

  <p class="normal">Dertleri giderdi, tortuları arıttı; nerde tortu varsa ona götürün.</p>

  <p class="normal">Bu dünya göze benzer, oysa gözbebeğidir; bu küçücük adama dünya bile dar gelir.</p>

  <p class="normal">Gene Tanrı gayreti ağzıma kilit vurdu; anahtarı da bir yere kodu gitti.</p>

  <h3 class="h2baslik" id="calibre_toc_1352">XXXIV</h3>

  <p class="normal">A Tanrı, âşıklardan hoşnut ol; âşıkların sonları iyi olsun.</p>

  <p class="normal">Âşıklar güzel yüzünle bayram etsinler; canlar ateşinde yansın ödağacı gibi.</p>

  <p class="normal">A güzel, kanıma el bandın; canımız feda olsun bu kanlı ele.</p>

  <p class="normal">Kim aşktan halâs olsun derse, dilerim o dua ağmasın göklere, kabul edilmesin.</p>

  <p class="normal">Ay bile aşk yolunda bir zaman ziyan eder; aşk yolundaki ziyan, ne mutlu ziyandır, o ziyanın hepsi kârdır, kâr.</p>

  <p class="normal">Âşık olmayanlar ölümden mühlet isterler; âşıklarsa hayır, hayır derler, çabuk ol, hadi.</p>

  <p class="normal">Gökyüzünü âşıkların dumanlarından kurmuştur; aferin şu dumanın sahibine.</p>

  <h3 class="h2baslik" id="calibre_toc_1353">XXXV</h3>

  <p class="normal">Otur ey azim, oturma ey ümit; çünkü elçilerinden biteviye haber haber üstüne geliyor.</p>

  <p class="normal">Gayb Arş’ından bir dumandır görünmede, bir kokudur gelmede; a gizli erler, o kokuya doğru gidin.</p>

  <p class="normal">Gaflet adamı kör eder, adamdan her şeyi gizler; fakat onun kokusu, onun dumanı gafleti yok eder gider.</p>

  <p class="normal">Göklerden aşağılık yeryüzüne geldik; gene bizi göklere çeker, yüceltir.</p>

  <p class="normal">* Meryem gibi hurma ağacının dibine gidelim; çünkü sükût dalında bir hurma bile yok.</p>

  <p class="normal">Yeter, sus da harften anlama kaç, niceye dek anlamı harflerle emip duracaksın?</p>

  <p class="normal">Dişleri çıkmayan çocukların harcıdır emmek; erseniz ısırın somunu.</p>

  <h3 class="h2baslik" id="calibre_toc_1354">XXXVI</h3>

  <p class="normal">Ömür yarının ümidiyle geçip gitmede; gafilcesine kavgalarla gürültülerle bitip durmada.</p>

  <p class="normal">Ömrünü içinde bulunduğun bugün say; bir bak bakalım, ne sevdayla geçiyor?</p>

  <p class="normal">Gâh kese kaygısıyla, gâh kâse ümidiyle gidiyor ömrümüz; her solukta keseden eksilmede.</p>

  <p class="normal">Ölüm bir bir çekip alıyor bizi; akıllıların beti benzi onun heybetinden sararıp soluyor.</p>

  <p class="normal">Ölüm yolda durmuş, bekliyor; ticarete dalansa seyre seyrana gitmede.</p>

  <p class="normal">Ölüm anıştan da yakın bize; fakat gaflete dalanın aklı nerelere gitmede, bilmem ki.</p>

  <p class="normal">Bedeni besleyip geliştirmeye bakma; sonucu kurban olacak zaten; gönlü beslemeye bak, çünkü odur yücelere giden.</p>

  <p class="normal">Şu leşe yağlı, ballı şeyleri az ver; çünkü kalıbını besleyen rezil rüsvây oluyor da gidiyor.</p>

  <p class="normal">Cana yağlı, ballı düşünüş, anlayış, buluş gıdaları ver de gideceği yere kuvvetli gitsin.</p>

  <p class="normal">Düşünüş, anlayış, buluş da Salâhaddin’den gelir sana; çünkü o, güneş gibi yapayalnız gidiyor.</p>

  <h3 class="h2baslik" id="calibre_toc_1355">XXXVII</h3>

  <p class="normal">O şeker mi şeker güzelim, soruma şekerler gibi, ballar gibi cevaplar veriyor; öldürenim diriltiyor beni.</p>

  <p class="normal">Beni kan denizinde boğan kurtarıyor; zamanın Yunus’uyum ben.</p>

  <p class="normal">Sıfatlarım, sıfatlarında yok oldu; o bana hem ayrılık veriyor, hem sıfatlar bağışlıyor.</p>

  <p class="normal">Malımı mülkümü aldı, yoksul etti beni; işte şimdicek de yakutlar getirmiş, zekât veriyor bana.</p>

  <p class="normal">Atımı aldı, yaya kalmışım; derken o padişah iki yanağıyla da mat ediyor beni.</p>

  <p class="normal">Onun tecellisiyle Tur Dağı bile paramparça oldu; bense bir ottan da, bir saman çöpünden de aşağıyım, fakat dayanma gücü veriyor bana.</p>

  <p class="normal">Bayram ayını, vuslatının gününü diledim, ayrılık gecesinden berat veriyor bana.</p>

  <p class="normal">Aşk definesi altı yönden de dışarıdır; o yüzden bu yönlerden değil de o yönden veriyor bana.</p>

  <h3 class="h2baslik" id="calibre_toc_1356">XXXVIII</h3>

  <p class="normal">Sevgili ne yaparsa yapsın, nasıl olur da kötü olur yaptığı iş? Ekini arttıran, çayırı çimeni çoğaltan, ateş olabilir mi hiç?</p>

  <p class="normal">O güzel sevgilinin yaptığı resimlere, şekillere, akıldan başka bir sergi nasıl olabilir?</p>

  <p class="normal">Sarhoşuna sunduğu şerbet, güzel, temiz, gönül çeker bir şerbet olmaz da ne olur yâni?</p>

  <p class="normal">Altı köşeli bir gemidir bu altı yönlü dünya; kıyısı bucağı olmayan, önü sonu bulunmayan deniz, nasıl sığar bu gemiye?</p>

  <p class="normal">Bu denizden bir suya sahip olan nerkis göz, o denizi tanımada kör olur mu hiç?</p>

  <p class="normal">Bir göz razılık ışığıyla açılırsa, nasıl olur da gazaba uğrar, her an görüşü azalır?</p>

  <p class="normal">Kendine gel, sus, Tanrı’nın mekrinden kork; korkudan titreyen devlete dayanılır mı hiç?</p>

  <h3 class="h2baslik" id="calibre_toc_1357">XXXIX</h3>

  <p class="normal">Halk hareket edip duruyor; fakat daha gündüz olmadı bize; sevgili, gündüze can bağışla da gündüz olsun, belirsin.</p>

  <p class="normal">Senin gamınla nice geceleri sabahladık; senin neşenle nice günleri akşam ettik gitti.</p>

  <p class="normal">Şimdi burda gündüz oldu ya; dünyada nice şehirler vardır ki orda gecedir hâlâ.</p>

  <p class="normal">Aşk güneşi bilmeyen bütün bir dünya, gaflet uykusuna dalmış, uyumuş gitmiştir, fakat bize gündüz oldu.</p>

  <p class="normal">Âşık olmayanın günü yoktur; kim âşık olmuşsa, kim sevdaya düşmüşse ona gündüz olmuştur.</p>

  <p class="normal">Sabahı bu evin bucağında arama; yüzünü yücelere tut, yücelere; yücelerde gündüz oldu çünkü.</p>

  <p class="normal">Sana dikendir amma gül açıldı bize; sana akşamdır amma gündüz oldu bize.</p>

  <p class="normal">Çocuksan, gündüzü anlamıyorsan a babasının canı, kalk, gel bize; gündüz oldu, gündüz.</p>

  <p class="normal">Gündüzü inkâr etme; lâ-lâ – hayır-hayır deme; niceye bir bu inkâr; gündüz oldu a lalasının canı, ciğeri.</p>

  <p class="normal">* Güneş doğdu, Ay yarıldı; şu yüceler yücesi buyruğu duy: Gündüz oldu.</p>

  <p class="normal">* A bekçi, artık sopacağızını vurma yere; a bekçimiz, a koruyucumuz, gündüz oldu.</p>

  <h3 class="h2baslik" id="calibre_toc_1358">XL</h3>

  <p class="normal">Gülüş, lûtfunu anlatmada; feryat, kahrından şikâyet etmede.</p>

  <p class="normal">Dünyada şu birbirine aykırı iki haber de bir sevgiliden rivayet eder durur.</p>

  <p class="normal">Gaflette olanı lûtuf öylesine aldatır ki kahrı düşünmez de cinayet işler.</p>

  <p class="normal">Fakat öbürüne de kahır ümitsizlik verir, tümden yasa batar gider.</p>

  <p class="normal">(s. 227) Aşk, esirgeyen bir şefaatçi gibi ikisini de görür, gözetir, korur.</p>

  <p class="normal">Tanrım, bu aşka şükürler olsun; sonsuz lûtufları var bize.</p>

  <p class="normal">Şükürde kusurumuz olsa bile, aşk nankörlüğe bile bakmaz, onu bile hoş görür.</p>

  <p class="normal">Bu aşk, ya Kevser’dir, ya abıhayat; ömre sonsuzluk vermede, insanı ölümsüz etmede.</p>

  <p class="normal">Mahrem kişiyle Tanrı arasındaki elçi gibi birbirinden çok gelir gider, çok haberler getirir aşk.</p>

  <p class="normal">Yeter, sus artık, âyet âyet okuma bunu; zaten âyeti de aşk tefsir eder.</p>

  <h3 class="h2baslik" id="calibre_toc_1359">XLI</h3>

  <p class="normal">O padişahlar padişahı, ne yaparsa iyi yapar; tıpkı incir ağacı gibi, hani hep incir verir ya.</p>

  <p class="normal">* Nerde hutbe okur, kız isterse yüzlerce kişi nikâhını kıyar, yüzlerce erkekle kızı sütle bal gibi birbirine katar.</p>

  <p class="normal">* Soluğuyla akar abıhayat kaynağı, ölü can bulur o telkıyn verince.</p>

  <p class="normal">Kulu yetiştirme, geliştirme töresine başladı mı, can kuşları kafesleriyle uçmaya başlar.</p>

  <p class="normal">Kula tek başına bir dünya bağışlar; iki âlemde de kimdir bunu yapabilen?</p>

  <p class="normal">Kuyunun dibinde adını ansan kuyu dibini göklerin en yüce yeri haline getirir.</p>

  <p class="normal">Şeker payımı verirse şekerler döküp saçmayı kuruyorum.</p>

  <p class="normal">Bir kâfir bile onun aşkından dem vursa, kafirliğini tümden din ışığına çevirir.</p>

  <p class="normal">Bütün dikenleri ağustosgülüne çevirmek için dünyanın dikenini âşıkın yoluna komuştur.</p>

  <p class="normal">Sen bilmiyor musun ki onun kuşu kesilen, kutlulukla altın yumurtalar yumurtlar.</p>

  <p class="normal">Susayım artık da bundan böyle gizlice dua edeyim; fakat padişah âmin derse nasıl olur da gizli kalır dua?</p>

  <h3 class="h2baslik" id="calibre_toc_1360">XLII</h3>

  <p class="normal">Aşk, şimdi merhamete geldi, acıyor bize; canlar canı can olmada bugün bize.</p>

  <p class="normal">Marifet güneşinin ışıkları içinde her zerre, gayb âlemini biliyor.</p>

  <p class="normal">Aşk, kimya yapan, bakırı altın eden bir kimya; hattâ toprağı bile anlamlar definesi haline getiriyor.</p>

  <p class="normal">Gâh gökyüzünden kapılar açıyor; gâh aklı merdiven ediyor.</p>

  <p class="normal">Gâh şarap gibi neşe meclisi kuruyor; gâh deniz gibi inciler saçıyor.</p>

  <p class="normal">Gâh Rûhullah gibi hekim oluyor; gâh Halil gibi ev sahipliği yapıyor.</p>

  <p class="normal">* Beni hiç mi hiç göremezsin sesini duysa bile dostun aşkına güvenir âşık;</p>

  <p class="normal">Suyu kan olan böylesine bir tufanda dostun lûtfu ikinci bir Nuh olur.</p>

  <p class="normal">* Ancak senden yardım dileriz sesini duyar, işitir de lûtfeder, kerem buyurur, yardımcımız olur.</p>

  <p class="normal">Aşkı canlara eş olunca canların her kılı, bir sahip-kıran kesilir.</p>

  <p class="normal">Görülmemiş armağanlar getirmiştir; o armağanları pay eder durur.</p>

  <p class="normal">Âşıkların yolunu kesmeye uğraşan, bilgisizlik eder, kaltabanlık eder.</p>

  <p class="normal">Demir gibi ağırcanlılıkta bulunan, baş aşağı tuzlu suya dalar gider.</p>

  <p class="normal">Bu dil ne tatmıştır ki lezzetinden dilsizliğe özenir de susar?</p>

  <h3 class="h2baslik" id="calibre_toc_1361">XLIII</h3>

  <p class="normal">Dokuz gök de kul köle olsun âşıklara; âşıkların şu devleti ebedî olsun.</p>

  <p class="normal">Âşıkların bahçesi yemyeşil, terütaze kalsın; âşıkların güneşi parlasın dursun.</p>

  <p class="normal">Ebedî aşk sâkîsi kıyamete dek elinde kadeh, bize gelsin hep.</p>

  <p class="normal">Gönül bülbülü ebedî sarhoş olsun; can dudusu boyuna şekerler yesin.</p>

  <p class="normal">Can memesi daima sütlerle dolsun; devlet anası hep neşe doğursun.</p>

  <p class="normal">Sevgilinin nazları, cilveleri, âşıkı aldatışları azalmasın, her an çoğalsın dursun.</p>

  <p class="normal">Lâ’l dudakları için inciler saçıyor göz; lâ’l dudakları bu incileri övsün.</p>

  <p class="normal">Sarhoş gözleri gözlerimizi açtı; dileyenlerin, isteyenlerin de gözlerini açsın.</p>

  <p class="normal">O güzelin güzelliği gönlümüzü kaptı; çevik olsun, avlasın, kapsın.</p>

  <p class="normal">Can kuşum aşka doğru uçmazsa, kolu kanadı kopsun, yolunsun.</p>

  <p class="normal">Aşk, beni ağlar gördü de güldü; dilerim bütün dünya o gülüş yüzünden gülüşlerle dolsun.</p>

  <p class="normal">Lâ’l dudaklarından utandı da taşlar bile eridi, su oldu; dilerim bu utanmalar onun utancından utansın.</p>

  <p class="normal">Sustum ben, sözümün meyvesini ancak şarap olgunlaştırır, güzelleştirir; dilerim arttıkça artsın.</p>

  <h3 class="h2baslik" id="calibre_toc_1362">XLIV</h3>

  <p class="normal">Âşıklar meydanda da sevgili meydanda değil; bütün dünyada böylesine bir aşkı kim görmüştür?</p>

  <p class="normal">Can resmine daha bir dudak bile yapmadan, yüz binlerce can dudaklara geldi.</p>

  <p class="normal">* Kâbe kavseyn, yüceden bir ok attı da gökyüzü kalkanlarının hepsini deldi geçti.</p>

  <p class="normal">Gayb sevgilisi eteğini çekmeden, gönül binlerce mihnetlere, binlerce vuruşlara uğradı.</p>

  <p class="normal">O, bir tatlı dudaklının dudağını ısırmadan ayrılık elini kaç kereler ısırdı durdu.</p>

  <p class="normal">Dudağından bir dal şekerkamışı dermeden onun binlerce nazını, cilvesini derdi, devşirdi gönül.</p>

  <p class="normal">Onun gül bahçesinden bir gül koparmadan göğüse yüz binlerce diken saplandı.</p>

  <p class="normal">Gönül ondan ancak cefa gördü, fakat gene de onun ümidiyle vefalardan kaçtı, çekindi.</p>

  <p class="normal">O elemi keremlere üstün tuttu, o cefayı vefalardan hoş buldu.</p>

  <p class="normal">Dikeni, bütün güllerden el çekmiştir; kilidi, yüzlerce anahtardan daha güzeldir.</p>

  <p class="normal">Cevri, devlet devrinden topu çelmiş, kapmıştır; kahrındaki zehirden şekerler kaynamış, bitmiştir.</p>

  <p class="normal">Onun kovması, istememesi, başkalarının kabul edişinden daha iyidir; lâ’l de onun taşına uymuştur, inci de.</p>

  <p class="normal">* Ebû Saîd’in arayıp bulduğu kutluluğa karşı bu dünya kutlulukları bir hiçtir.</p>

  <p class="normal">Bâyezîd’in aktarıp elde ettiği bolluğa, bolluk verene karşı bu dünyanın bolluğu darlıktır.</p>

  <p class="normal">* Senâî’nin anlattığı o ışığı attârlar içinde Ferid buldu da onunla eşsizliğe, tekliğe erişti.</p>

  <p class="normal">Tatlı, yağlı şeyler hoş görünür sana; fakat bir gece sende kaldı mı pislik olur gider.</p>

  <p class="normal">Tatlıyı, yağlıyı aşktan ye, aşkla gıdalan da kanatların çıksın, uçmaya kudretin olsun.</p>

  <p class="normal">* Çocukken Halil mağarada parmağından süt emerdi ya.</p>

  <p class="normal">Hadi bunu bırak bir yana, ana karnındaki çocuk, abıhayatı kandan emerdi ya.</p>

  <p class="normal">Feleğin dümdüz ettiği o boyu bosu sonunda gene felek yay gibi büker, iki kat eder.</p>

  <p class="normal">Fakat aşkın verdiği boy bos uzar gider, Arş’ı da geçer.</p>

  <p class="normal">* Hayır, sus, sırları bilen hazır nazırdır, şahdamarından da yakınız ona biz demiştir.</p>

  <h3 class="h2baslik" id="calibre_toc_1363">XLV</h3>

  <p class="normal">(s. 228) Her an lûtfun gamın ardından gelir çatar; yoksa kimsecikler dayanamazdı, çekemezdi bu kahrı.</p>

  <p class="normal">Mahmurluk vermeden boyuna aşkla sarhoş et beni; şarabın vereceği sarhoşluğu istemiyorum ben.</p>

  <p class="normal">Biz bir kamışlığız, aşkıysa ateştir; ateşin gelip yakmasını bekliyoruz.</p>

  <p class="normal">Bu kamışlık ateşle sulanır; ona ateş geldikçe tazeleşir, yeşerir.</p>

  <p class="normal">Ebede dek sevgiliyle yemyeşiliz, terütazeyiz; o, bir bahar ki ardında kış yok.</p>

  <p class="normal">Yok olalım, her şeyden geçelim; çünkü helâk olmak da var olan şeyedir, bir âfete uğramak da.</p>

  <p class="normal">Hiçbir şey olmayandır bir şey olan; varlıktan, benlikten ölendir ölmeyen diriye ulaşan.</p>

  <h3 class="h2baslik" id="calibre_toc_1364">XLVI</h3>

  <p class="normal">Aşkın sırları kime belirir, görünürse varlığı kalmaz; çünkü yok olur gider sevgilide.</p>

  <p class="normal">Mumu yak, güneşin önüne koy; güneş ışıklarına boğuldu mu bir bak da gör;</p>

  <p class="normal">Mum ışığı yoktur da, vardır da; hem eseri belirmez, hem belirir güneş ışığıyla.</p>

  <p class="normal">Şu beden ateşi de tıpkı böyledir can ışığında; bu ateş hem kalmaz, hem kalır sanki.</p>

  <p class="normal">Irmak akar, çağlar ta denize dek; fakat denize gark oldu mu kaybolur gider.</p>

  <p class="normal">Arayanlar oldukça vardır arayan; fakat aranan, istenen geldi mi aramak işe yaramaz artık.</p>

  <p class="normal">Şu halde aramak oldukça arayanın noksanı vardır; fakat arayış kalmadı mı arayan başbuğ kesilmiştir.</p>

  <p class="normal">Aşksız beden külâh arasa bile başı yoktur ki, başı tamamıyla sarıktan ibarettir onun.</p>

  <p class="normal">Ansızın bir gül yüzlüyü görse o sarık, o kafa, diken kesilir ona.</p>

  <p class="normal">Başında bu sırlar bulunan kişi, benim gibi Şemseddin’in havasına düşer.</p>

  <h3 class="h2baslik" id="calibre_toc_1365">XLVII</h3>

  <p class="normal">Temiz canlar göğe ağıyor; tortulu canlar ovaya, yazıya gidiyor, yere giriyor.</p>

  <p class="normal">Can gözünü aç da canlara bak; nasıl geldiler, ne oldular, nasıl gidiyorlar?</p>

  <p class="normal">Mademki yoldasın, eteğini topla; çünkü bütün bu yol kanla yoğrulmuş toprak.</p>

  <p class="normal">Lâle, gül renkli etekliğiyle gidiyor amma topraktan kanlara bulanmış olarak bitmede.</p>

  <p class="normal">Arş’tan olan can, İsa’nın bulunduğu yere gider; Firavun’un canı da Karun’un bulunduğu yere varır.</p>

  <p class="normal">Can çıkıp gitti mi yeraltında bir yer verin bana, gömün beni; ölü, kocasının evine giden gelin gibi toprak evine gidiyor işte.</p>

  <p class="normal">Canım o gönüle doğru kanat çırpıp gitmede; çünkü o pek güzel, pek neşeli, pek ölçülü gidiyor.</p>

  <p class="normal">Çünkü o can, Tanrı’dan başka hiçbir şeycik istemedi; şu öbür cansa aşağılara, aşağılıklara gitmede.</p>

  <h3 class="h2baslik" id="calibre_toc_1366">XLVIII</h3>

  <p class="normal">Zevâli olmayan küpler coşsun, köpürsün, ezel şarabını içenlere afiyetler olsun.</p>

  <p class="normal">Temiz keskin gözlülerin kulaklarında hep senin aşk küpelerin bulunsun.</p>

  <p class="normal">Dün gece, sâkîsine, aklını başına al dedim; sâkîsi de bana, sarhoş ol dedi, aklın başında olmasın.</p>

  <p class="normal">A Tanrı, gayb meclisinin sâkîleri sundukça sunsunlar, iki dünyada da için, içtikçe için sesi duyulsun.</p>

  <p class="normal">Sırrı biteviye örten Akl-ı Küll sarhoş olsun da sırrın bir perdesi, bir örtüsü kalmasın, açılsın gitsin.</p>

  <p class="normal">Her seher çağı güzellik güneşi, seher gibi örtüsüz bir halde kucaklara doğsun.</p>

  <p class="normal">Tebrizli Şems’in arkası dönük bize amma yüzüne yüz binlerce aferin.</p>

  <h3 class="h1baslik" id="calibre_toc_1367">— R —<br class="chapter"/>
  XLIX</h3>

  <p class="normal">Ey her seher çağı hayali gönlüme gelen, Ay gibi nur parçası kesilip de salına salına yürüyüp gezen.</p>

  <p class="normal">O güzelim boyun bosun, o güzelim kaşın gözün, canımıza bir ateş salar, bir coşkunluk verir ki; hem de ne ateş, ne coşkunluk.</p>

  <p class="normal">Ateşlere attın beni de dayan diyorsun; tandırda nasıl dayanılır, bilmiyorum ki.</p>

  <p class="normal">Hatırladın mı, dün gece sarhoş gelmiştin; Ay mıydın, peri miydin, yoksa huri mi?</p>

  <p class="normal">O şeker gibi söylediğin sözler, o uzaktan yaptığın işaretler…</p>

  <p class="normal">Elini dudağına götürüyor, yâni hatırım için coşma diyordun.</p>

  <p class="normal">Elini ağzına götürüyor, dayan demek istiyordun, hatırım için coşma, köpürme; fakat o lâ’l dudaklara sabredebilecek nerde?</p>

  <p class="normal">Yüzünü göğe kaldırıyor, Tanrım, güzelliğinden ırak olsun kötü göz demek istiyordun.</p>

  <p class="normal">A şekillerden de arı güzelim, senin yüzünden gönül kuyularında her an bir Yusuf var.</p>

  <h3 class="h2baslik" id="calibre_toc_1368">L</h3>

  <p class="normal">Akıl, yola düşenlerin yolunu keser a oğul; yol apaçık, çöz şu bağı, koparıver a oğul.</p>

  <p class="normal">Akıl bir bağdır, gönül hile-düzen, cansa örtü-perde; yol bu üçünden de gizlidir a oğul.</p>

  <p class="normal">Akıldan, candan, gönülden geçtin mi gerçeğe erersin; bu da umulur senden a oğul.</p>

  <p class="normal">Kendinden geçmeyen er, er değildir; dertsiz aşk masaldır, masal a oğul.</p>

  <p class="normal">Göğsünü sevgiliye amaç et; bak, yayı kurulmuş, oku yayda a oğul.</p>

  <p class="normal">Gönlü onun okuyla yaralananın alnında yüzlerce iz vardır, eser vardır a oğul.</p>

  <p class="normal">Aşk nazlı nazenin kişilerin harcı değil, aşk pehlivanların işidir a oğul.</p>

  <p class="normal">Âşıklara kul köle kesilen, sahip-kıran bir padişahlar padişahıdır a oğul.</p>

  <p class="normal">Aşkı kimseye sorma, aşka sor; aşk inciler yağdıran bir buluttur a oğul.</p>

  <p class="normal">Aşkın benim tercemanlığıma ihtiyacı yok, aşk kendi kendinin tercemanıdır a oğul.</p>

  <p class="normal">Yedinci kat göğün üstüne çıkmak istiyorsan aşk bir güzel merdivendir a oğul.</p>

  <p class="normal">Nerde bir kervan yola düşmüş, gidiyorsa bil ki o kervanın kıblesi aşktır a oğul.</p>

  <p class="normal">Şu dünya seni aldatmaz, aşktan alıkomazsa kaçar, kaybolur gözünden a oğul.</p>

  <p class="normal">Kendine gel de sus, yum artık ağzını sedef gibi; çünkü şu dilin yok mu, canına düşmandır senin a oğul.</p>

  <p class="normal">Tebrizli Şems geldi, can sevinç içinde; çünkü Şems’le kıran etti a oğul.</p>

  <h3 class="h2baslik" id="calibre_toc_1369">LI</h3>

  <p class="normal">Cansız, gönülsüz, deli divane oldum da geldim a oğul; yüzümün rengine bak, ne olduğumu anla a oğul.</p>

  <p class="normal">Hayır, yanlış, ben gelmedim, sen geldin; benim varlığımda gizlendin de sen geldin a oğul.</p>

  <p class="normal">Altın gibi bir zamancağız güledur ateş içinde; güledur da gülen bir bahtı, neşelenen bir talihi gör a oğul.</p>

  <p class="normal">Gönül meyhanemde düşünceler var; çünkü sarhoşlar birbirlerine girdiler a oğul.</p>

  <p class="normal">Ayağını dire, sarhoşların coşkunluğunu seyret; kapı kırıldı, kapıcı kaçtı a oğul.</p>

  <p class="normal">Geldim, bir de ayna getirdim sana; yüz çevirme, yüzünü bir seyret a oğul.</p>

  <p class="normal">Benim küfrüm, sendeki imanın aynası; küfrü de seyret, imanı da a oğul.</p>

  <p class="normal">Susarken naralar atıyorum; hem susarak, hem söyleye söyleye geldim a oğul.</p>

  <h3 class="h2baslik" id="calibre_toc_1370">LII</h3>

  <p class="normal">Sırrı ortaya koy, gizleme; kulunu her an yüceltme.</p>

  <p class="normal">Sen her şeyin nerden olduğunu daha iyi bilirsin; yanlışlar olduysa, yapılmayacak işler yapıldıysa onları bizden bilme.</p>

  <p class="normal">(s. 229) Köylü bile olsam senin köylünüm, köylünü kaba bulma, hor görme.</p>

  <p class="normal">Beni aşkta usta ettin amma gene de usta sayma, çırak tut beni.</p>

  <p class="normal">Feryat etmem, ordan tutma diye bağırmam için zevkle boğazıma sarılıyorsun benim.</p>

  <p class="normal">Senin çerçöpünüm, denize sürükle beni; denize lâyık görme, fakat götür kendi denizine beni.</p>

  <p class="normal">Salâhaddin, tümden Elest meclisinden gelmiştir; onu bugünden, yarından sayma.</p>

  <h3 class="h2baslik" id="calibre_toc_1371">LIII</h3>

  <p class="normal">Yeşilliğe gelin, kapıyı da örtün ki her göz bu topluluğu görmesin.</p>

  <p class="normal">Her elsiz, başsız kişinin kem gözünden ziyanlara girdim ben, ne yaralar aldım ben.</p>

  <p class="normal">Öyle kem göz gördük ki nazarı Güneş’i, Ay’ı bile apaçık karartır gider.</p>

  <p class="normal">Arslanların savaşından uzak olsun köpeğin gözü; İsa’nın beşiğinden uzak olsun eşeğin g…</p>

  <p class="normal">Kötülerin gözleri uçan bir oksa, yalnızlık, gizlilik de onların oklarına kalkandır.</p>

  <p class="normal">Fakat iyi gözle kötü göz karışıktır; kalp akçeyi altından ayırt edemez herkes.</p>

  <p class="normal">Onun zahitleri, çekecekleri ahları bile gizlerler, seher çağını, yalnızlık zamanını beklerler.</p>

  <p class="normal">Fakat bu sarhoşlar, kendilerine malik değiller; Tanrı’nın korumasından başka hiçbir şeycikleri yok onların.</p>

  <p class="normal">Çok yel estirme, güzellikten, iyilikten lâf etme; yel göze çerçöp sokar.</p>

  <h3 class="h2baslik" id="calibre_toc_1372">LIV</h3>

  <p class="normal">Yanağına gizli gizli bak; gözünü aç, seyret mahmur gözlerini.</p>

  <p class="normal">Bir güldü mü o değerli akıyk, seyret de bak, yüz binlerce gönlü tutsak eder gider.</p>

  <p class="normal">Sarhoşluktan baş kaldır, uyan da onun işine gücüne bak, onun uyanık, yaver bahtını, talihini seyret.</p>

  <p class="normal">Uçsuz bucaksız, önsüz-sonsuz gönül bahçesine gir de seyret o bahçenin sayısız tatlı meyvelerini.</p>

  <p class="normal">Oynayıp duran yemyeşil dallarına bak; seyret o dikensiz güllerinin güzelliğini.</p>

  <p class="normal">Niceye bir seyre dalacaksın dünyadaki güzellikleri? Dön de seyret onun sırlarını, hikmetlerini.</p>

  <p class="normal">Hayvanın, bitkinin tabiatındaki hırsa bak; sonra da onun tokluğunu, bol bol verişini seyret.</p>

  <p class="normal">Hırs da ancak aşkın işidir, sanatıdır, tokluk da; aşkı görmediysen bâri seyret işini gücünü.</p>

  <p class="normal">Renkten renge giren aşkı görmediysen, ona gönül verip ağlayan âşıkın betine benzine bak.</p>

  <p class="normal">Böyle güç bir satıcı olmakla beraber seyret onu parayla, parasız satın alanları.</p>

  <h3 class="h2baslik" id="calibre_toc_1373">LV</h3>

  <p class="normal">Âşıklıkta, sevdada bir başka kapı açıldı; o Yusuf’un güzelliğinde bir başka parlaklık var şimdi.</p>

  <p class="normal">Müjdeler olsun aşk yolunun uyanık erlerine; dün gece bir başka rüya gördüm ben.</p>

  <p class="normal">İsteyenlere şu sebeplerden başka sebepler hazırlandı artık.</p>

  <p class="normal">Bulutlardan şarap yağmasa bile, yaşayış başka bir abıhayat elde etti.</p>

  <p class="normal">Dostcağızlar serkeş oldular da Tanrı, bu görüşüp konuşulacak kişilerden başka kişiler verdi.</p>

  <p class="normal">Âşıklara bir başka ova, bir başka dolap verildi de aşk yeşilliğini mamûr etti.</p>

  <p class="normal">Aşk yaralarıyla dopdolu olan şu ciğerler, bir başka çengele asıldı.</p>

  <p class="normal">Aşk, adını kötüye çıkarırsa gam yeme; aşkın başka adları sanları var.</p>

  <p class="normal">Kunduracı kızdıysa çaresi bulundu; sûfîlere başka nalınlar, başka ayakkabıları var.</p>

  <p class="normal">Sûfî söz, harf bilmezse bilmesin; aşk derdini anlatmaya başka bir kapı var.</p>

  <p class="normal">Şemseddin’in havasıyla Tebriz tarafında başka edepler öğrendim ben.</p>

  <h3 class="h2baslik" id="calibre_toc_1374">LVI</h3>

  <p class="normal">A başını dizine koyup dalan, a içyüzden her şeyi bilen, tamamıyla haber kesilen.</p>

  <p class="normal">Gözünün önünde herkesin sırrı, hiçbir şey örtülü değil sana; o göze, o görüşe aferinler olsun.</p>

  <p class="normal">Kan denizidir o, göz değil; a gönül, çekin o gözün açacağı yaradan, çekin.</p>

  <p class="normal">Kirpiklerinde gönüllere müjdeler var amma a âşıklar, gene de çekinin ondan, gene de çekinin.</p>

  <p class="normal">* O, saman altında gizlenmiş, uyumuş bir sudur; küstahça ayak atma, yoksa gitti demektir başın.</p>

  <p class="normal">Obur görünüyorsun amma her çeşit uyanıklığın aslısın; onun uykusu yüzünden uyumuyorsun sen a oğul.</p>

  <p class="normal">Senin yüzünden elbisemi yırtıp paralayacağım; fakat sen bundan da daha kızgınsın, daha ateşlisin a kardeş.</p>

  <p class="normal">Sirke içiyorsun da bal nerde diyorsun; elin zehirde de nerde şeker diyorsun.</p>

  <p class="normal">Bir ömür boyunca canını sabunlayıp durmadasın; yoksa canın yok mu senin?</p>

  <p class="normal">Ne zamana dek aynamı cilâlayacaksın? Bâri hiç olmazsa aynacıdan utan.</p>

  <p class="normal">Tebrizli Şems’in denizine kaç da can aynan cilâlansın, güzelleşsin.</p>

  <h3 class="h2baslik" id="calibre_toc_1375">LVII</h3>

  <p class="normal">O ay yüzlünün kopardığı kavga kıyamet yeter artık; dünyayı altüst etmesi yetişir artık.</p>

  <p class="normal">Dilin gücü kuvveti kalmadı anlatmaya, şaşırdı kaldı; böylece baş da dönüp duruyor.</p>

  <p class="normal">Nice başlar, kupkuru ağızlarla, nemli gözlerle böylece sallanıp durmada.</p>

  <p class="normal">Onun iki gözünde seyret sevgilinin hayalini; o gözlerin karasında oynayıp durmada o hayal.</p>

  <p class="normal">Onun sözünü bundan böyle gizlice söyleyeceğim; söylemeyi bıraktım, ağzımı yumdum a oğul.</p>

  <p class="normal">A yumuşak yüzlü dil, onun yanına var, onun tapısında otur da yüzüne bak.</p>

  <p class="normal">A seher yeli, dikkatlice bak yüzüne; gözünü, gönlünü onun güzelliğiyle, onun alımıyla doldur.</p>

  <p class="normal">Sevgilimizi yüzü ekşi görürsen bil ki gayretinden bir perdedir bu.</p>

  <p class="normal">Suda kıl yoktur, kılın aksi vardır; şekerde görünen ekşilik bir görünüştür ancak.</p>

  <p class="normal">Söze tövbe ettim; fakat bu da ne? Âşıklarına tövbe etmek nasip değil mi yoksa?</p>

  <p class="normal">Tövbe dediğin, bir şişedir, onun aşkıysa bez boyamacısı; boyamacının yanında şişecinin ne işi var?</p>

  <p class="normal">Şişeyi kırayım da ayaklar altına saçayım; saçayım da hiçbir şeyden haberi olmayanın ayaklarına batsın.</p>

  <p class="normal">Yaralananın şahnesi, bizim sevgilimizdir; beni bağlamıştır o, şahneye götürür.</p>

  <p class="normal">Çene topağındaki çukur, şahnenin zindanıdır; götür beni oraya da zincir saçlarını ayaklarıma vurayım.</p>

  <p class="normal">Gönlü uyanıklara bağlanmak, zindana atılmak hoştur; orda güzel bir yaşayış, iyi bir geçim vardır bana.</p>

  <p class="normal">Aşkıyla Ay gibi eriyorum; gök gibi Ay’ın üstüne titriyor, dönüp duruyorum amma;</p>

  <p class="normal">Benden sonra yüzyıllar geçer de gene bu gazel okunur, Yusuf gibi güzel bir sûrette dolunaya döner de doğar.</p>

  <p class="normal">Çünkü gönül toprak altında çürümez; ben de bu gazeli gönülden söyledim, ciğerden değil.</p>

  <p class="normal">Davud’a benziyorum ben, sizlerse tertemiz kuşlarsınız; bu gazellerse yazılmış Zebur’dur sanki.</p>

  <p class="normal">(s. 230) Tanrı, bu kuşların kanatlarını dökme; çünkü Davud’a candan dosttur bunlar.</p>

  <p class="normal">Tanrı, elimi dudağıma koyuyorum; artık söylemeyeyim, susayım, çünkü daha da fazla sarhoş oldum gitti.</p>

  <h3 class="h2baslik" id="calibre_toc_1376">LVIII</h3>

  <p class="normal">Oraya sarhoş bir halde gittim de a güzelim dedim; mademki deli divane ettin beni, kulağını ver, dinle.</p>

  <p class="normal">Bak da gör dedi, kulağımda küpe var, sen de küpe gibi takıl o kulağa.</p>

  <p class="normal">Tezce el attım küpesine; çek benden elini diye elime vurdu.</p>

  <p class="normal">Sen dedi, arılıkta padişahlara lâyık iri bir inci ol da sonra o halkaya yol bul.</p>

  <p class="normal">Altın küpem, sonra da taşı boncuk olsun, imkânı var mı? Nasıl olur da İsa eşekle ağar göğe?</p>

  <h3 class="h2baslik" id="calibre_toc_1377">LIX</h3>

  <p class="normal">Aşkın küfürle, imanla ne işi var? Canın adlarla sanlarla ne işi var?</p>

  <p class="normal">Âşıklar, sevgilinin çevgeninde topa benzerler; topun ne işi var elle, ayakla?</p>

  <p class="normal">Çevgen nereye çelerse o yana koşar durur; ne işi var topun yukarıyla, aşağıyla?</p>

  <p class="normal">Aynadır o, güzeller ona bakarlar; fakat güzel yüzle, çirkin yüzle ne işi var aynanın?</p>

  <p class="normal">Keler boş vermiştir su içmeye; ona ha çeşme olmuş, ha saka; ne işi var onun bunlarla?</p>

  <p class="normal">Yurdu hatır olan hayal ayağının evle, yerle ne işi var?</p>

  <p class="normal">Atmosferden bile geçip giden İsa’nın ne işi var soğukla, sıcakla?</p>

  <p class="normal">A gayb tellâlına risaleler kesilmiş yazılar; gidin, ne işiniz var sizin sözle, kavgayla?</p>

  <h3 class="h2baslik" id="calibre_toc_1378">LX</h3>

  <p class="normal">Onun aşk sırrından haberin varsa canını ver de sevgiliye öyle bak.</p>

  <p class="normal">Aşk bir denizdir ki dibi yok; o denizin suyu ateştir, dalgası inci.</p>

  <p class="normal">İncileri sırlardır, o sırların her biri de yolcuyu anlama götüren bir kılavuz.</p>

  <p class="normal">Kıl ucu kadar bundan bir haber alsan, kıl gibi iki âlemden de baş çekerdin, iki âleme de boş verirdin.</p>

  <p class="normal">Dün gece sarhoştum, gece yarısı uyumuşum; o Ay’ın yolu düşmüş, çıkageldi yanıma.</p>

  <p class="normal">Ay ışığında sapsarı yüzümü gördü; sapsarı yüzümü gözyaşlarıyla ıslattı.</p>

  <p class="normal">Acıyacağı tuttu, bana vuslat şerbetini sundu; her bir kılım ayrı ayrı bir başka can buldu.</p>

  <p class="normal">Şarapla sarhoştum, yıkılakalmıştım; fakat her bir kılım ayrı bir göz kesildi.</p>

  <p class="normal">O iki cihan güneşinin yüzüne, sarhoş, akılsız bir halde ona daldım, baktım durdum.</p>

  <h3 class="h2baslik" id="calibre_toc_1379">LXI</h3>

  <p class="normal">O güzel, elime bir süpürge verdi, hadi dedi, denizden toz kopar.</p>

  <p class="normal">Sonra da o süpürgeyi ateşledi de hadi dedi, ateşten bir süpürge getir.</p>

  <p class="normal">Şaşırdım da tapısında secde ettim; dedi ki: Secde eden olmasın, öylesine bir hoş secde et.</p>

  <p class="normal">Ah dedim, secde eden olmadan nasıl olur secde? Neliksiz-niteliksiz olur dedi; senliksiz-benliksiz.</p>

  <p class="normal">Boyuncağızımı uzattım da peki dedim, secde edenin kes başını Zül-fekaar’la.</p>

  <p class="normal">Kılıcını çekti, vurdu, başım düştü önüne; boynumdan yüz binlerce baş bitti o zaman.</p>

  <p class="normal">Ben kandildim sanki, her başım da fitildi tıpkı; her taraf kıvılcımlarla doldu.</p>

  <p class="normal">Başlarımdan mumlar, kandiller çıkmaya başladı; katar katar, doğudan batıya dek her yanı tuttu.</p>

  <p class="normal">Mekânsızlık âleminde doğu nedir, batı ne? Kapkaranlık bir külhan, işe yarar bir hamam ancak.</p>

  <p class="normal">A soğuk mizaçlı, nerde gönül tasın? Niceye dek kalacaksın bu hamamda?</p>

  <p class="normal">Çık hamamdan, gitme külhana; soyunulacak yere gel de şu resimleri seyret.</p>

  <p class="normal">O gönül alıcı resimleri gör; lâleliğin renklerine bak.</p>

  <p class="normal">Onları seyrettikten sonra pencereye de bak; o güzel, pencereye vurdu da büsbütün güzelleşti.</p>

  <p class="normal">Altı yön hamamdır, pencereyse mekânsızlık âlemi; padişahın yüzü pencereden görünmede.</p>

  <p class="normal">Toprak da onun vuruşuyla güzelleşmede, su da; o Türk iline de canlar yağdırmış, Zengibar iline de.</p>

  <p class="normal">Gündüz geçti gitti de hikâyem kısalmadı, bitmedi; a sözünden gecenin de utandığı güzel, gündüzün de.</p>

  <p class="normal">Padişah Tebrizli Şemseddin, beni hep sarhoş etmede, mahmurluktan mahmurluğa sürüklemede.</p>

  <h3 class="h2baslik" id="calibre_toc_1380">— S —<br class="chapter"/>
  LXII</h3>

  <p class="normal">A hünersiz, marifetsiz gönül, kork Mirrîh’ten; kork padişahlardan ağırlamaya, ikramlarda bulunmaya başladılar mı?</p>

  <p class="normal">Padişahın ikramı tatlı lokmadır; fakat yemi gördün mü kork tuzaktan.</p>

  <p class="normal">Yağmur rahmettir, nimettir amma kork şimşekten, yıldırımdan; günlerin padişahısın amma kork günlerden.</p>

  <p class="normal">Padişahların lûtfu seni küstahlaştırır amma zamansız küstahlıktan kork.</p>

  <p class="normal">Arslan güldü mü emin olma; kork o anda kan içen yaradan.</p>

  <p class="normal">A sinek, gönlünü verme şekere; göz bademdir amma kork bademden.</p>

  <h3 class="h2baslik" id="calibre_toc_1381">LXIII</h3>

  <p class="normal">O ay yüzlü güzel olmayınca sorma halimizi; aşkından başımıza neler geldi, sorma hiç.</p>

  <p class="normal">Bak da gör, yüzünden yüceler de ışıkla doldu, aşağılar da; o yüce boy bosun salınışını, titreyişini sorma da sorma.</p>

  <p class="normal">Aşk gayretiyle inci tanesi gibi dökülen gözyaşlarıma bak; fakat sorma o denizin arılığını, dalgalarını.</p>

  <p class="normal">Kanımıza ayak basma; safradan, sevdadan sorma bana hiç.</p>

  <p class="normal">Gönlümün kanını gör, fakat söyleme kimseye; o şuh, o kavgacı güzeli hiç sorma.</p>

  <p class="normal">Bak da gör, yüz binlerce gönül kuşunun kanatları, tüyleri yolunmuş; Kafdağı’nı, Zümrüdüanka’yı sorma sen.</p>

  <p class="normal">Aşkın belâsında yüzlerce kıyamet var; bugünkü kıyameti gör de sorma yarını.</p>

  <p class="normal">A hayallere dalan, çok uzaksın sen, çok uzak; onun sırrını işe işler katan akla sorma.</p>

  <p class="normal">Niceye bir Tebrizli Şems kimdi diye soracaksın? Irmak gibi çağlayan gözyaşlarımı gör de sorma denizi.</p>

  <h3 class="h2baslik" id="calibre_toc_1382">LXIV</h3>

  <p class="normal">Âhir zamanda öz canından başka feryada erişen, öz canından başka imdada gelen yoktur, yok.</p>

  <p class="normal">Onun sırrının sırrını bilmişsen ağzını yum, sus da kimsecikler duymasın, bilmesin.</p>

  <p class="normal">Âşıkın göğsü bir duru sudur; canlarsa o suyun üstündeki çerçöptür.</p>

  <p class="normal">Yüzünü gördün mü soluğunu kes; soluk, aynaya ziyan verir çünkü.</p>

  <p class="normal">Âşıkın gönlünden güneş doğar da bütün bir âlemin önünü de ışıklar kaplar, ardını da.</p>

  <h3 class="h2baslik" id="calibre_toc_1383">— Ş —<br class="chapter"/>
  LXV</h3>

  <p class="normal">Yavaş yavaş gümüşü, altını yol kesti; başına yeni bir dert, yeni bir savaş düştü.</p>

  <p class="normal">* Aşk kürkünü ters giydi de göründü ona; tacir onun kötülüğünden, onun şerrinden kaçmaya koyuldu.</p>

  <p class="normal">Yavaş yavaş kıpkırmızı benzi sararıp soldu; yavaş yavaş nemli gözleri kurudu.</p>

  <p class="normal">Vesveseler, düşünceler kapı açtı ona; pervasız aşk kapıdan sürdü onu.</p>

  <p class="normal">Yavaş yavaş dalı da kurudu, yaprağı da; çünkü kökten damarı kesildi onun.</p>

  <p class="normal">Yavaş yavaş şeytan, lâ havle okumaya başladı, aşka düştü de kolu kanadı gevşedi.</p>

  <p class="normal">(s. 231) Yavaş yavaş sûfî, hırkasını dikmeye başladı; hırkasını yırtıp paraladığı vecd hali geçti gitti.</p>

  <p class="normal">Aşkı bıraktı da bu dünyaya gönül verdi; bundan böyle sevgilisi kucağına gelmez artık.</p>

  <p class="normal">Ondan dolayı da miskin miskin başını sallamada; elden ayaktan oldu, çoğu defa düşekaldı o.</p>

  <p class="normal">Onun için bir sağrak doldurayım ki içti mi o sağrak sıçratsın, oynatsın onu.</p>

  <p class="normal">Ellerini öylesine açar göğe ki Tanrı uludur sesini gök bile duyar.</p>

  <p class="normal">Beyimiz bu söze doydu, usandı bu sözden; bir başka bahse dal, bir başka söze çek onu.</p>

  <p class="normal">Aşk şehidiyim, beyden korkmuyorum; ölen, hançerden korkar mı hiç?</p>

  <p class="normal">Ölümlerin en beteri aşksızlıktır; sedef ne diye incisinin üstüne titrer durur?</p>

  <p class="normal">Yemyeşil dalı kurumasın diye tir tir titrer yapraklar; korkuları kuruluktandır onların.</p>

  <p class="normal">Her sedef denizin dibine kaçar; kucağından inciyi kapmamalarını ister.</p>

  <p class="normal">Sedeften inci tanesini kaptılar mı, artık sedefe ha güzelim deniz, ha ateş; ikisi de bir.</p>

  <p class="normal">O sedef gözsüz, etsiz, neşe içindedir; can gözünü içindeki inciye tutmuştur.</p>

  <p class="normal">Kervandan bir âşık kalırsa, yol başında Hızır kılavuz olur ona.</p>

  <p class="normal">Tacir, kafileden biri kaldı diye ağlar, fakat eşek, ahırında güler durur.</p>

  <p class="normal">Aşkı bıraktı da eşeğin kuyruğuna yapıştı; hasılı amberi eşek tezeği oldu gitti.</p>

  <p class="normal">Tahtı bıraktı da tezeğin üstüne çöktü, oturdu; hasılı ordusunun başbuğu eşeksineği oldu.</p>

  <p class="normal">Eşeksineği o vesvesedir, o hayaldir; sahibine kel gibi boyuna kaşıntı verir durur.</p>

  <p class="normal">Utanmaz da bundan vazgeçmezse öbür boynuzlarını da göstereyim sana.</p>

  <p class="normal">Eşeklik edip de o adam gibi boynuzunu kırmaya kalkışma; çünkü onun haşredildiği yerden üç boynuzlu bir öküz kopar.</p>

  <h3 class="h2baslik" id="calibre_toc_1384">LXVI</h3>

  <p class="normal">Sen neşelisin ya, kuluna var yaslı ol sen de; bir yücesin, bir üstünsün ki bizim gibi yüzlercesine var git de, hor ol gitsin.</p>

  <p class="normal">Senin işinin dileğine uygun olması gerek; âşıkların işi gücü varsın ağlamak olsun.</p>

  <p class="normal">Yardıma nail olmuş, zaferler kazanmış bir padişahsın, mülk senin; kul, varsın Mansûr gibi darağacına çekilsin.</p>

  <p class="normal">Esrik bir deveyim, ağustosgülü istemiyorum ben; yolunda diken bile olsa afiyetlerle yerim ben.</p>

  <p class="normal">Sırlara dair ne istersen söyle; onun haberinden başka hiçbir söz duymam, işitmem ben.</p>

  <p class="normal">A gönül, bâri sen onun bulunduğu yerdensin; sevgilinin yüzüne dal da muradına er.</p>

  <p class="normal">O hekimdir, hastalara gider; a yollarda kalakalmış beden, hastalan.</p>

  <p class="normal">* Halvette bir mağara dostuna, bir can dostuna kavuşma ümidiyle ikinin ikincisiysen yürü, dal mağaraya.</p>

  <p class="normal">Baharın bağışlarına, vergilerine nail olma ümidiyle sevgiler ek, bağışlarda bulun.</p>

  <p class="normal">A harman, o alımlı ay yüzlüye kavuşmak için hırsızdan saklan, gir o ambara.</p>

  <p class="normal">Güzel sözlü sevgilimin sözünden başka sözler söyleme, yum ağzını, az konuş.</p>

  <h3 class="h2baslik" id="calibre_toc_1385">LXVII</h3>

  <p class="normal">Can bağışladığını öldürme; yok, sen can vermediysen öldürme cansız resmi.</p>

  <p class="normal">O ortadan ayrılmış kâfir huylu saçlarına söyle; a eşsiz güzel de, öldürme iman ehlini.</p>

  <p class="normal">A güneş, cilvelenip gösterme yüzünü; birkaç günlük parlak Ay’ı öldürme.</p>

  <p class="normal">Mademki Zümrüdüanka’sın, ululuk ıssının Kafdağı’ndasın, dön, öldürme kuşları.</p>

  <p class="normal">Her yoksulun kanına girme; Kubad’dan, hakan olan padişahtan başkasını öldürme.</p>

  <p class="normal">Aşk kapıcın bize yol verdiyse, lûtfettiyse kıskanma, öldürme kapıcıyı.</p>

  <p class="normal">Küstahlık etsem bile konuğun değil miyim senin? Lâyık değildir, öldürme konuğu.</p>

  <p class="normal">Bu meydanın sarhoşuyum, bu meydana yığılmış kalmışım ben, şişeyi kırma, meydanın sarhoşunu öldürme.</p>

  <p class="normal">A Tebrizli Şems, padişahım sensin benim; doğan kuşu kesilmişim, öldürme padişahın doğanını.</p>

  <h3 class="h2baslik" id="calibre_toc_1386">LXVIII</h3>

  <p class="normal">Bizimsin sen, bizim gibi neşelensin gönlün; gül bahçesinde hür ol hür selvi gibi.</p>

  <p class="normal">A nazlım, a nazeninim, aşk kalfalarındansan gönüller açmada usta ol aşk gibi.</p>

  <p class="normal">Bir gam gelirse sarıl boğazına, ondan öç al, adalet beyi kesil.</p>

  <p class="normal">Canın bir Tanrı’nın meclisinde sarhoş; varsın bedenin halk arasında, halkın biri olsun.</p>

  <p class="normal">Gâh Husrev gibi Şirin’e güledur; gâh ayrılığından dağları delen Ferhad’a dön.</p>

  <p class="normal">Gâh onun gül bahçesi gibi neşeler saç; gâh bülbül gibi ağla, güzel güzel feryatlar kopar.</p>

  <p class="normal">Selvi boyu salınmaya başladı mı ona karşı toprak ol; gülü amberler saçmaya koyuldu mu yel kesil.</p>

  <p class="normal">A kardeş, sonucu şu: Felek gibi şu köhne dünyayı yeniden yeniye kur gitsin.</p>

  <p class="normal">Dikenler içinde oklukirpi gibi çek başını içeriye, neşelen, tedbirli ol.</p>

  <h3 class="h2baslik" id="calibre_toc_1387">LXIX</h3>

  <p class="normal">Akıl geldi çattı, a âşık, gizlen; akıldan fikirden vay bize, eyvah bize.</p>

  <p class="normal">A göz, a akıl, ya topluluğumuzdan git; yahut da senden utancımdan gözsüz, kulaksız kalayım ben.</p>

  <p class="normal">Sen suya benziyorsun, uzaklaş ateşimizden; yahut gir kazanımıza, kayna bizimle.</p>

  <p class="normal">Aklın seni kırıp geçirmesini istemiyorsan öl, denize dal, dalgalarla dalgalan dur.</p>

  <p class="normal">Âşıkım dersen sınarlar seni; başını sarma, erlerin koca sağrağını iç.</p>

  <p class="normal">Coşup köpürüyorum, fakat aşk sarhoşluğundan, çeng gibi coşup köpürüşümden de haberim yok benim.</p>

  <p class="normal">A Tebrizli Şems, beni harap ettin; sen hem sâkîsin, hem şarapsın, hem meyhaneci.</p>

  <h3 class="h2baslik" id="calibre_toc_1388">LXX</h3>

  <p class="normal">O tatlılar tatlısı, o güzeller padişahı, yüzü ekşi, çıkageldi; tatlı canım feda olsun o ekşi yüze.</p>

  <p class="normal">Eğri gören göze, eğri görme dedim, gülen gülün ekşi yüz göstermesine kim inanır?</p>

  <p class="normal">Yüzü hangi zindana vurur, parlatırsa kuyuya benzeyen zindanda ekşi suratlı kimsecik kalmaz.</p>

  <p class="normal">Bağının bahçesinin çevresini gezdim, dolaştım; and olsun Allah’a, bir tek ekşi meyve yoktu koca bostanda.</p>

  <p class="normal">Padişah haremde güler amma dîvânda ekşi yüzlü gösterir kendini.</p>

  <p class="normal">İnancın varsa balın, şekerin, inancın ekşi olacağına inanma.</p>

  <p class="normal">Münkir, ekşi olsa da şaşılmaz; patlıcanın ekşiyle münasebeti vardır.</p>

  <h3 class="h2baslik" id="calibre_toc_1389">— K —<br class="chapter"/>
  LXXI</h3>

  <p class="normal">* A dünyada gönüller açan aşk devleti, a Tanrı dilediğini yapar sırrına mazhar aşk ikbali.</p>

  <p class="normal">A aşkın cefasında gizli safâ, gizli vefa; ne de hoş, ne de hoş aşk devleti.</p>

  <p class="normal">A candan daha da can olan aşk yüzü; a candan da fazla, mevkiden de üstün aşk devleti.</p>

  <p class="normal">İhlâstan da, gösterişten de kurtuldum da anladım ki ihlâsın da canı aşk devletiymiş, gösterişin de.</p>

  <p class="normal">Güneş döner dolaşırsa ayrılıktan değildir bu; yerden yere konup göçer aşk devleti.</p>

  <p class="normal">(s. 232) Halk, sonu hayr olsun der; aşk devletidir sonumuz bizim.</p>

  <p class="normal">Ben ağzımı kapadım; çünkü Tanrı halkının gönüllerinde kanat açtı aşk devleti.</p>

  <p class="normal">Dua zembildir, bu devletse Halil; fakat duaya da sığmaz aşk devleti.</p>

  <p class="normal">Aşk birliğidir, burda iki yok; ya sen varsın, ya aşk var, aşk devleti var.</p>

  <h3 class="h2baslik" id="calibre_toc_1390">— K —<br class="chapter"/>
  LXXII</h3>

  <p class="normal">Âşıklık, sonra da âr, hayâ, ad san kaygısı… Vur taşa onları, vur taşa; kırılsın gitsin.</p>

  <p class="normal">Her şeyden aksaya aksaya uzaklaş; yol hem uzak, hem taşlık; topal topal yol almaya bak.</p>

  <p class="normal">Ölüm erse gelsin yanıma da onu bir güzelce bağrıma basayım, sıkayım onu.</p>

  <p class="normal">Ondan renksiz, kokusuz bir can alayım, o da benden renk renk bir hırka alsın varsın.</p>

  <p class="normal">Savaş savaş davetini duymak istemiyorsan sevgilinin cevrini, cefasını cana minnet bil.</p>

  <p class="normal">Yok, onun perdahını, cilâsını istemiyorsan kirli, paslı bir ayna ol, kal.</p>

  <p class="normal">Elini gözünün üstüne koy da baş üstüne, göz üstüne de razı ol; gözünü aç, öyle bel bel bakıp durma.</p>

  <h3 class="h2baslik" id="calibre_toc_1391">LXXIII</h3>

  <p class="normal">Gir içeriye de şöyle doğruca bir bildir; olayı doğruca ortaya koy, anlat.</p>

  <p class="normal">Yaysan durma, gel yanıma; ok gibi kirişten fırlayıverir o haber.</p>

  <p class="normal">A saçma sapan işlere dalan, bu kadar o yanda, bu yanda aranıp durma, sıçrayacaksan bâri yönlerden dışarı sıçra da doğruca kurtul gitsin.</p>

  <p class="normal">Senden başka bir köy ağası yoktur ki bu köyün halini doğruca bildirsin, söylesin.</p>

  <p class="normal">Mademki cuma günü gelmek istemiyorsun, perşembe günü geleceğini doğruca vaad et bana.</p>

  <p class="normal">Yalanda, düzende de zevk vardır amma doğruca bir söze değmez ki.</p>

  <p class="normal">Tebrizli Şems’i gördüysen onun küçücük bir vasfını doğruca söyle bana.</p>

  <h3 class="h2baslik" id="calibre_toc_1392">— L —<br class="chapter"/>
  LXXIV</h3>

  <p class="normal">Ömrüm gönül sevdasıyla geçti gitti; gönül gamından dolayı pervam yok gönülden benim.</p>

  <p class="normal">Gönül, canıma kastetmiş de kalkmış gelmiş; cansa bakalım meramı nedir gönlün, ne yapacak diye oturmuş kalmış.</p>

  <p class="normal">Gönül din halkasından kaçıyor; çünkü sarhoş; gönlün yeri yurdu güzellerin saçlarının halkası.</p>

  <p class="normal">Gönlümü eğip bükenin çevresinde dönüyorum; gönül kavgası yüzünden feryadıma ancak o erişebilir.</p>

  <p class="normal">Geceleri uykuyu haram etti gözlerime; sabah olsun da gönlün yüzünü bir göreyim diyorum.</p>

  <p class="normal">Gönlün boyunu bosunu göreyim diye eğilmekten yaya döndü boyum.</p>

  <p class="normal">O dünya, gönül güneşinin parıltısından bir parıltı; bu dünya, gönül denizinden bir katre.</p>

  <p class="normal">Dudağını yum, çünkü dilsiz-dudaksız göklere ağmada gönlün hey-heyleri, gönlün naraları.</p>

  <h3 class="h2baslik" id="calibre_toc_1393">LXXV</h3>

  <p class="normal">O güzeller padişahının bulunduğu yere göç var; o sevgili güneşin doğduğu yere göç var.</p>

  <p class="normal">Geri kalanların kervanı yola düştü; hadi a ağır davrananlar; biraz daha çabuk; göç var.</p>

  <p class="normal">O erlik, o ölümsüzlük denizine doğru ercesine göçün a erler, hadi; göç var.</p>

  <p class="normal">Padişahın yüzünün ışığı dünyayı tuttu; a bekçiler, sabah oldu; göç var.</p>

  <p class="normal">* Halil’in kuşları gibi uçun başlarınızın bulunduğu yere; çünkü başsız mal mülk olamaz; göç var.</p>

  <p class="normal">Asıllarına, yâni can denizine doğru dostlar topluluğu yağmurlar gibi yağıyor, seller gibi akıyor; göç var.</p>

  <p class="normal">Gayb mülküne beylerbeyi kesilenler, kaana âciz birer âşık olmuşlar; göç var.</p>

  <p class="normal">Evi barkı, çoluğu çocuğu, döşeği, yastığı bırak; vazgeç attan, katırdan, vazgeç eyerden, semerden; göç var.</p>

  <p class="normal">Padişah Tebrizli Şemseddin’in huzurunda cansız toprak bile cana dönmüş; göç var.</p>

  <h3 class="h2baslik" id="calibre_toc_1394">LXXVI</h3>

  <p class="ortayazi">“Tercî-i Bend”</p>

  <p class="normal">Gönlün daralsa, sıkılsa da, usanıp bezsen de bu yolculuktan kurtulmana çare yok a münasebetsiz.</p>

  <p class="normal">Gönlünü hoş tut, başını sağa sola sallama; hadi, düş yola, ağır davranmayı bırak.</p>

  <p class="normal">Yoksa çeke sürüye götürürler seni; her yanda bir çavuş var, her tarafta bir elçi.</p>

  <p class="normal">Evde yoksun, düşüncen nerelerde? Halkın düşünceleri hep yol azdıran gulyabanilerin ellerinde.</p>

  <p class="normal">Yüceyi aşağılık yerlerden ayırt etmesinler diye halkın gözlerini boyamışlar, büyü yapmışlar, gözbağcılık etmişler.</p>

  <p class="normal">Fakat büyücüleri büyüleyen başka büyücüler de var; onların gönüllerine girer onlar.</p>

  <p class="normal">Şaşkın şaşkın bakınma, asla göz dik de ölüm gününde asılsız, temelsiz kalma.</p>

  <p class="normal">* “Biz indirdik” âyetini oku da şükret; çünkü güneş yücelerden yere indi.</p>

  <p class="normal">Yüzü yakan güneş değil, bakıp giden güneş değil.</p>

  <p class="normal">Az nara at, çünkü sevgili yakın; öyle yakın ki senin içine girmiş sanılır âdeta.</p>

  <p class="normal">Tanrı gizli olsa bile görünür; mucizeler var, adalet sahibi tanıklar var.</p>

  <p class="normal">* “İnsan pek acelecidir” buyurmuştur amma sen acele etme pek, sabırlı ol.</p>

  <p class="normal">* “Rabbimiz, sabrı saç dök bize, ayaklarımızı kaydırma şu balçık yeryüzünde”.</p>

  <p class="normal">Tercîi bir işaretle an; kapıyı ört, kınamaya yol verme.</p>

  <p class="normal">*</p>

  <p class="normal">* A halden de geçen, olmayacak şeyden de geçen, “içinde erler var” diye anılan eve gitmiş olan,</p>

  <p class="normal">A Allah’ın yüzünü gören; şu dünya onun yüzünde bir bene benzer hani.</p>

  <p class="normal">Ben, yüzle güzelleşir; görmüyorsan ovuştur gözünü.</p>

  <p class="normal">Gözünü ovuşturursan her çirkinde olgunluk üstünde bir olgunluk, bir güzellik görürsün.</p>

  <p class="normal">Ululuk ıssının yüzünü görünceye dek nice güzeller görürsün de odur sanırsın.</p>

  <p class="normal">Halkı onun güzelliği çeker; canın kulağını tutmuştur, gel diye kendine sürükler.</p>

  <p class="normal">(s. 233) Sevgilinin civarının toprağını, kokusundan anla; onun mahallesinin toprağı, arı duru sudan da hoştur.</p>

  <p class="normal">O arı duru suya bak da o suda seyret Güneş’i, Ay’ı.</p>

  <p class="normal">Onun tatlı sözlerini duyunca kendi konuşmam usancımı arttırıyor.</p>

  <p class="normal">Onun eteğini tut, yâni derdine sarıl da o dert yüzünden yüzlerce kanatlar bitsin sende.</p>

  <p class="normal">Baş vermek değmez mi bu baş ağrısına; bir düşün de bırak artık dedikoduyu.</p>

  <p class="normal">Başına bir mahmurluk verir, sarhoş eder seni; o sarhoşluğun altında da helâl bir sihir vardır.</p>

  <p class="normal">Şu Ay için bütün gece uykusuz kal; duadan, niyazdan başka bir şeyciğe baş koyma.</p>

  <p class="normal">Tercî vakti geldi, yeni bende başla; onun güzelliği gibi sınırsızlaş, sonsuzlaş.</p>

  <p class="normal">*</p>

  <p class="normal">Başkaları gene evlerine gitti; biz kaldık, sen kaldın, bir de uzayıp giden aşk kaldı.</p>

  <p class="normal">Kim sana dalar kalırsa oruç içinde oruç tutar, namaz içinde namaz kılar.</p>

  <p class="normal">Onun sırrından aklı fikri başında olan söz açar; fakat insan yok oldu mu, yoka sır yoktur artık.</p>

  <p class="normal">A kimseye niyazı olmayan, boynumuzdan alma zinciri, senin verdiğin delilik pek hoş.</p>

  <p class="normal">Padişahların gerdanlıkları, bu zincire kuldur köledir; âşıklar istemezler gerdanlık.</p>

  <p class="normal">Hızır’ın abıhayatını bağışla güle de, dikene de; teki de eş et naza, çifti de.</p>

  <p class="normal">İster gerçek olsun, ister gösteriş; kim toprağına baş korsa kabul et niyazını.</p>

  <p class="normal">Bana ne olursa varsın olsun; sen güzellik baharında yak, erit beni.</p>

  <p class="normal">Âşıkları ister yak, ister gönüllerini yap onların; senin güzelliğin muradınca olsun da o yeter.</p>

  <p class="normal">İstersen alınlarına caiz değildir yazısını yaz; istersen lûtfunla caizdir yazısını.</p>

  <p class="normal">İstersen çeng teli gibi çek kopar onları; istersen ney gibi al eline, okşa.</p>

  <p class="normal">İstersen taş gibi, toprak gibi değersiz et onları; istersen inci gibi seçkinlik ver onlara.</p>

  <p class="normal">Sonunda senin lûtfun, ihsanın iyidir ya a Mahmud, bütün canlar Eyaz’dır sana.</p>

  <p class="normal">Can sana kul köle kesildi de azat oldu; akıl senin edeplerinle usta kesildi.</p>

  <p class="normal">*</p>

  <p class="normal">Sen, benim, ben deyince biz kim oluyoruz, kim? Bakırımız ne vakit kimyaya ulaşacak, kavuşacak?</p>

  <p class="normal">Gece geçti gitti, zaten güneşin ışığıyla yok olmadan başka ne kârı var gecenin?</p>

  <p class="normal">Zemheri de, zemheri gibi yüz binlercesi de senin temmuzuna karşı nerde kalır, nerde?</p>

  <p class="normal">Güneşe benzeyen yüzünün temmuzlarına karşı şu ışığın temmuzu, şu bildiğimiz temmuz zemheridir âdeta.</p>

  <p class="normal">Şu ümitle korku, senin istek, senin iştiyak dükkânında kese dikicileridir.</p>

  <p class="normal">* Sühâ yıldızı, senin yüce olgunluk namazgâhında sehv secdesine kapanmış kalmıştır.</p>

  <p class="normal">A sabahın canı, uykunun boynunu vurdun; sabahı sana öğretmeye hacet mi var?</p>

  <p class="normal">Korkunç ejderhâyı bir sopa yaptı senin elin; bizim sevgimizi de gösterişsiz bir hale getir, özleştir.</p>

  <p class="normal">Allah’a şükürler olsun ki yabancı bir renkteyim amma gene de üstünlük, gene de lûtuf deniziyle biliştim, o denizde yüzüyorum.</p>

  <p class="normal">O arılık denizinde ölümsüzlüğü görmüşüm de duaya el kaldırıyorum, şükürler ediyorum.</p>

  <p class="normal">Senin can gibi, yerin, konağın yok, bense bedenim sanki; seni arıyorum, yer yer dolaşıp duruyorum.</p>

  <p class="normal">Ömür sensiz günden güne tükenip gidiyordu, sonucu a cana canlar katan, sana kavuştu da bitip tükenmeden kurtuldu.</p>

  <p class="normal">Lûtuf sahibisin, ihsanın boldur, her varlığa sevgi bağışlar, her varlığı kendinden geçirirsin; kendimden geçmişsem ne gam?</p>

  <p class="normal">İşte bak, tercîim selâm ediyor sana, hoş musun, başını ağrıtıyorum, nasılsın, nicesin diyor.</p>

  <h3 class="h2baslik" id="calibre_toc_1395">— M —<br class="chapter"/>
  LXXVII</h3>

  <p class="normal">Can harman yerine gene geldik; iri doğan kuşu gibi padişahın bulunduğu yere gene geldik.</p>

  <p class="normal">Garipliğe, ayrılığa doyduk; aslımızın, başlangıcımızın yanına geldik çattık.</p>

  <p class="normal">Yoksulluktan, yalvarıştan kurtulduk; güle oynaya nazlanmaya başladık.</p>

  <p class="normal">Sırra mahrem olanların kucaklarında can besleyelim; çünkü sır perdesinin ardına girdik.</p>

  <p class="normal">O kement attı da çekti bizi, biz de sebepleri, araçları düzüp koşanın eline geldik.</p>

  <p class="normal">Ecel bu evi yıkmadan, ev yapana kavuştuk Allah’a hamd olsun.</p>

  <p class="normal">Somunumuz pişti, kokusu burnumuza geliyor; o kokuyu aldık da geldik ekmekçinin yanına.</p>

  <p class="normal">Artık sus da can tercemanlık etsin, o söylesin; aşağılıklardan kurtulduk, yüceldik, yüceliklere ulaştık desin.</p>

  <h3 class="h2baslik" id="calibre_toc_1396">LXXVIII</h3>

  <p class="normal">Yeniden yeniye her gün bir yük çekmedeyim; bütün bu belâyı bir iş için çekip duruyorum.</p>

  <p class="normal">Kışın, soğuğun, karın, karakış ayının zahmetine ilkbahara kavuşma ümidiyle katlanıyorum.</p>

  <p class="normal">Böylesine erimiş, süzülüp gitmiş bedeni, o her arık kişiyi şişmanlatan, geliştiren güzelin bulunduğu yere sürüyüp götürmedeyim.</p>

  <p class="normal">İki yüz şehirden de sürüp çıkarsalar beni, gene o tek padişahın aşkıyla katlanırım ben.</p>

  <p class="normal">Dükkânım, evim yıkılsa da bir lâleliğe vefa gösterir, tahammül ederim.</p>

  <p class="normal">Tanrı’nın aşkı pek sağlam bir kaledir; can yükümü o kaleye çekeyim ben.</p>

  <p class="normal">Bir tek sevgili için her taş yürekli yabancının nazını çekip durayım.</p>

  <p class="normal">Lâ’l dudağın için dağı, madeni delmedeyim; o gül için bir yük diken taşımadayım.</p>

  <p class="normal">Onun iki mahmur nerkisi için mahmurlara döndüm, onlar gibi mahmurluk çekmedeyim.</p>

  <p class="normal">Tuzağa gelmez bir av için tuzak kurmuşum, korkuluk düzmüşüm.</p>

  <p class="normal">(s. 234) Dedi ki: Kıyamete dek çekeceksin sen; evet dostum çekeceğim, çekeceğim ben.</p>

  <p class="normal">Gönül bir mağara, Tebrizli Şems bir dost; mecburum, bir dost için mağaraya katlanacağım.</p>

  <h3 class="h2baslik" id="calibre_toc_1397">LXXIX</h3>

  <p class="normal">Âşıkım ben, kaçmadım âşıklardan; a pehlivan, kaçmadım savaştan.</p>

  <p class="normal">Arslanlar gibi saldırdım arslana, tilki gibi kaçmadım, kaybolmadım ortadan.</p>

  <p class="normal">Gök kubbeye çıkmayı kurdum, merdivenin ortasında kaçıp gizlenmedim.</p>

  <p class="normal">Her derde dermandım, şunun bunun baş ağrısından kaçmadım ben.</p>

  <p class="normal">Hiç ilacın hastadan kaçtığını gördün mü sen? Ben de ilacım, ben de kaçmadım işte.</p>

  <p class="normal">Canla, gönülle peygamberlerin izini izliyorum; aşağılık kişiler gibi kaçmadım.</p>

  <p class="normal">Diri olarak avlanmaya çalışmadayım; diri kalacağım, çünkü candan kaçmadım ben.</p>

  <p class="normal">O büyük yayın okundan kaçmadım da oklar yağdıran gözlerine öyle kavuştum.</p>

  <p class="normal">Mızrak yarasından kaçmadım da o yüzden kılıcımın açtığı yara işledi, okum amaca vardı.</p>

  <p class="normal">Şeker deniziyim, ekşiden korkum yok; kaçmadım ziyandan, kâr ettim, kârdayım ben.</p>

  <p class="normal">Tebrizli Şems, apaçık geldi; açıktan da kaçmadım, gizliden de.</p>

  <h3 class="h2baslik" id="calibre_toc_1398">LXXX</h3>

  <p class="normal">Vuslattan ayrılığa nasıl giderim; dikenlik çöllere nasıl dalarım?</p>

  <p class="normal">Fakat ben kendim gider miydim hiç? O çekiyor, o sürüklüyor beni, dileye isteye gidiyorum sanma.</p>

  <p class="normal">Bağdan bahçeden gidiyorum da nerkisin gözü şaşırmış, bana dalakalmış.</p>

  <p class="normal">Can burda, bense cansız gitmedeyim; akıl bile bunu gördü de şaşırdı, parmağını dişlemeye koyuldu.</p>

  <p class="normal">Gizli bir el yakama sarılmış, çekip sürüyor, ben de o ele, o yakaya uymuşum, gidip duruyorum.</p>

  <p class="normal">Bu çeşit hem ortada, hem gizli olan el, kimin eli? Kimin eli ki ben de apaçık, gipgizli gitmedeyim?</p>

  <p class="normal">Bu el, o el ki önce beni derlemiş, toparlamıştı; şimdiyse böyle darmadağın gidiyorum işte.</p>

  <p class="normal">Böyle bir şaşılacak eli seyre daldım da elden çıktım, şaşkın şaşkın gidiyorum.</p>

  <p class="normal">Dipsiz, kıyısız bir denizin katresiyim ben; katre katre gidiyorum o denize.</p>

  <p class="normal">Anlamlar madeninden bir arpayım ben; arpa arpa gidiyorum o madene.</p>

  <p class="normal">Zühal yıldızını bile aydınlatan güneşin bir zerresiyim ben; zerre zerre gidiyorum Zühal yıldızına.</p>

  <p class="normal">Bu söz bitmez tükenmez; fakat o başlangıçtan geldim, gidiyorum sona doğru.</p>

  <h3 class="h2baslik" id="calibre_toc_1399">LXXXI</h3>

  <p class="normal">Yola düşenlere mahrem oldum; kutluluk yurdunda yurt edinenlere solukdaş kesildim.</p>

  <p class="normal">Altı yönden de dışarı bir kubbe gördüm; toprak oldum, döşeme kesildim o kubbeye.</p>

  <p class="normal">Kan oldum, aşk damarlarında coştum, kaynadım; yaş oldum onu sevenlerin gözlerine.</p>

  <p class="normal">Gâh baştan başa dil kesildim İsa gibi; gâh susan bir gönül kesildim Meryem gibi.</p>

  <p class="normal">İsa’nın, Meryem’in kaybettikleri şey yok mu? Bana inanırsan bil ki o oldum ben.</p>

  <p class="normal">Zevâlsiz aşk neşterlerine karşı yüzlerce defa yara kesildim, melhem oldum.</p>

  <p class="normal">Her adımda Azrail’di yoldaşım; ondan korktum, perişan olduysam canım çıksın.</p>

  <p class="normal">Ölümle yüz yüze savaşlar ettim de ölümün ta kendisinden neşelere daldım, sevinçlere kavuştum.</p>

  <p class="normal">Varlık yükünü tamamıyla attım da ölümsüzlük üzengisine ayak bastım, ölümsüzlük atına kuruldum.</p>

  <p class="normal">Ölümsüzlük neyini benden duy; çeng gibi belim büküldü amma gene benden işit o neyin sesini.</p>

  <p class="normal">Tanrı daha da iyi bilir ya, Tanrı yüz gösterdi bana da daha da iyi bilir sırrına ulaştım.</p>

  <p class="normal">Tebrizli Şems, pek büyük bir bayramdı; o bayrama büyük bir kurban oldum gitti.</p>

  <h3 class="h2baslik" id="calibre_toc_1400">LXXXII</h3>

  <p class="normal">Başka birini seveceğim, sana karşı gönlüm mermere dönecek demişsin.</p>

  <p class="normal">Öyleyse başsız bir âşıkı cefa kılıcıyla öldüreceğim de.</p>

  <p class="normal">De ki: Bir inciyi mermer taşla ezeceğim, mermeri de lâ’l haline getireceğim, inci yapacağım.</p>

  <p class="normal">Tanrı’nın birliğine inanan yüz binlerce inanç sahibini o kâfir saçlara bağlayacağım.</p>

  <p class="normal">Âşıkları çeke sürüye Ay gibi gâh dolunay haline getireceğim, gâh eritip yeniay haline sokacağım.</p>

  <p class="normal">Aşka tutulanların kellelerini can küpünden şarapla dolduracağım, sağrağa döndüreceğim.</p>

  <p class="normal">Gönül bahçesi yemyeşildir, terütazedir; fakat ayrılıktan kurutacağım, bir meyve bile bırakmayacağım orda.</p>

  <p class="normal">Bütün gül fidanlarının boyunlarını vuracağım; her taze, her yaş dala kastedeceğim.</p>

  <p class="normal">Bahçe bensiz ne hale geldiğini görünce, neye döndüğünü anlayınca cefayı bırakacağım, lûtuflarda bulunacağım.</p>

  <p class="normal">Vuslat baharıyla kış hastasını bağışlayacağım, canla besleyeceğim onu.</p>

  <p class="normal">Bir kere daha parasız pulsuzların ellerini avuçlarını, lûtfumla altınlarla dolduracağım.</p>

  <p class="normal">Kullarımı iki dünyada da padişah edeceğim, hakan yapacağım, Sencer’e döndüreceğim.</p>

  <p class="normal">Tebrizli Şems, cana, ben diyor, canla, gönülle başbuğ edeceğim, ulular ulusu edeceğim seni.</p>

  <h3 class="h2baslik" id="calibre_toc_1401">LXXXIII</h3>

  <p class="normal">O Huten güzelinin kokusu geliyor, o gümüş bedenli sevgilinin kokusu geliyor.</p>

  <p class="normal">Bülbüllerin sesleri geliyor kulağıma; bağın bahçenin, yaseminin kokusunu alıyorum.</p>

  <p class="normal">Gebe kadınlar gibi ağrım sancım tutmuş; geliyor can çocuğu çayırlığa, çimenliğe.</p>

  <p class="normal">Rûhü’l-Kudüs’ün miskler saçan saçlarının kokusu, can gibi geliyor bedene.</p>

  <p class="normal">Ayrılık kuyusuna düşmüş Yusuf’um ben, Mısır padişahından o ip geliyor bana.</p>

  <p class="normal">Aşk şehidiyim, kefenim kanlara bulanmış; kan diyeti geliyor bu halde bana.</p>

  <p class="normal">O padişahlık tacını başıma koy; çene topağı şeker mi şeker, tatlı mı tatlı sevgilim geliyor çünkü.</p>

  <p class="normal">* Mum gibi baş kodum leğene; başa bak, leğene konmuş da geliyor.</p>

  <p class="normal">Canlar beden damında saf saf dizilmiş, çünkü o saflar yaran, kanlar döken padişahım geliyor.</p>

  <p class="normal">Sanki o işret çengi düzenlenmiş de ten-tenen sesleri geliyor kulağıma.</p>

  <p class="normal">Sanki can sâkîsi işe koyulmuş böylesine bir şarap sunuyor ağzıma.</p>

  <p class="normal">* Yahut Ahmed’in parıltısıyla Tanrı kokusunu duyuyorum Yemen’den.</p>

  <p class="normal">Yahut da Tebrizli Şems’in kokusunu almışım da kendimden geçmişim, naralar atıyorum.</p>

  <h3 class="h2baslik" id="calibre_toc_1402">LXXXIV</h3>

  <p class="normal">Bana âşıksan darmadağın ederim seni; az yap, çünkü sonunda yıkarım seni.</p>

  <p class="normal">Balarısı gibi yüzlerce ev kursan, gene seni sinek gibi yersiz yurtsuz bırakırım.</p>

  <p class="normal">Sen halkı kendine hayran etmek fikrindesin; bense seni sarhoş etmeyi, seni hayran etmeyi kuruyorum.</p>

  <p class="normal">(s. 235) Kafdağı bile olsan değirmen gibi tutar, fırıl fırıl döndürürüm seni.</p>

  <p class="normal">Bilgide Eflâtun olsan, Lokman kesilsen, bir görünüşte hiçbir şey bilmez bir hale sokarım seni.</p>

  <p class="normal">Elimde ölü bir kuşsun sanki; avcıyım ben, seninle tuzak kurarım kuşlara.</p>

  <p class="normal">Definenin başındasın, bir yılan gibi kıvrılıp uyumuşsun, fakat ben yaralı yılan gibi kıvrandırırım seni.</p>

  <p class="normal">İster delil getir, ister getirme, delil oluşta reddedilmez bir hale sokarım seni.</p>

  <p class="normal">* İster lâ havle çek, ister çekme; şihaplar gibi şeytana lâ havle yaparım seni.</p>

  <p class="normal">A tutsak, niceye bir şunu bunu örtüp duracaksın? Hepsinden vazgeçersen o yok mu, o ederim seni.</p>

  <p class="normal">A sedef, mademki denizimize geldin, sedef gibi inciler saçan bir hale getiririm seni.</p>

  <p class="normal">İsmail gibi kurban ederim seni amma boğazına bıçakların sürtülmesine imkân yoktur.</p>

  <p class="normal">Mademki Halil’sin, ateşten korkma; ateş içinde yüzlerce gül bahçesi yaratırım sana.</p>

  <p class="normal">Eteğin yaşsa yapış eteğimize, yapış da Ay gibi ışıktan bir etek vereyim sana.</p>

  <p class="normal">Ben devlet kuşuyum, başına gölge saldım; böylece de seni Ferîdûn edeceğim, padişah yapacağım.</p>

  <p class="normal">Kendine gel, az oku, sus da ben okuyayım, Kur’an’ın ta kendisi yapayım seni.<sup class="calibre2"><a href="../Text/divanson_split_534.html#footnote-400-28" id="footnote-400-28-backlink">[28]</a></sup></p>

  <h3 class="h2baslik" id="calibre_toc_1403">LXXXV</h3>

  <p class="normal">Konuğunum bu gece a sevgili; gece de nedir ki? Gece gündüz seninim ben.</p>

  <p class="normal">Nerde olursak olalım, nereye gidersek gidelim senin kâsenin başındayız; senin sofrandayız.</p>

  <p class="normal">Senin sanatkâr elinden çıkan resimleriz, senin nimetinle yetişmişiz, senin ekmeğinle gelişmişiz.</p>

  <p class="normal">Güvercin gibi senin burcunda doğmuşum; uçunca da senin kubbenin, senin sayvanının çevresini tavaf ederim.</p>

  <p class="normal">* “Nerde olursanız olun, o yana dönün” dedin ya; gönül şişesiyle ben de senin perini çağrıyorum.</p>

  <p class="normal">Her zaman beynimize bir resim yaparsın; biz senin yazının, senin adının yazıldığı bir sahifeyiz âdeta.</p>

  <p class="normal">Mûsa gibi biz de dadıdan pek az süt emiyoruz; çünkü senin memenin sütüyle sarhoşuz biz.</p>

  <p class="normal">Hırsızdan da eminiz, yol kesenin hilesinden, düzeninden de; çünkü altın gibi senin haremindeyiz, senin hazinende.</p>

  <p class="normal">Canımız böylesine sarhoş, gönlü hoş işte, çünkü aceleci de olsa, ağır da davransa canın yüzünden.</p>

  <p class="normal">Feleğin altın topunu biz çelip oynatıyoruz; nasıl oynatmayalım ki senin çevgeniniz biz.</p>

  <p class="normal">İster bizi çevgen yap, ister top; şu devlet yeter bize ki senin meydanındayız.</p>

  <p class="normal">İster yılan yap bizi, ister sopa; Mûsa’nın mucizesiyiz, senin deliliniz biz.</p>

  <p class="normal">* Sopa yaparsan yaprak düşürürüz; kızgınlık, savaş zamanı da senin ejderhân kesiliriz.</p>

  <p class="normal">Aşk arka oluyor bize; çünkü senin bağından, senin bahçenden gülümsemede yüzümüz.</p>

  <p class="normal">Gölgeyi yakıp eriten ışık, gölge salmış bize, çünkü Ay gibi senin mîzânındayız biz.</p>

  <p class="normal">Şu ağzı sen aç, sen kapat; bağ, senin bağın, ben bir dağarcığınım senin.</p>

  <h3 class="h2baslik" id="calibre_toc_1404">LXXXVI</h3>

  <p class="normal">Yücelerdeniz, yücelere gidiyoruz biz; denizdeniz, denize gidiyoruz biz.</p>

  <p class="normal">Biz ordan da değiliz, burdan da; mekânsızlık âlemindeniz, mekânsızlığa gidiyoruz biz.</p>

  <p class="normal">Tapacak Allah’tır ancak sözü, yoktur tapacak sözünün ardından gelir; biz de yokuz âdeta, vara gidiyoruz biz.</p>

  <p class="normal">* “De ki: Gelin”, Tanrı çekişini bildiren âyettir, ulu Tanrı’nın çekişine uymuşuz, gidiyoruz biz.</p>

  <p class="normal">Can tufanında Nuh’un gemisiyiz; hasılı elsiz-ayaksız gidiyoruz biz.</p>

  <p class="normal">Dalga gibi kendimizden baş çıkardık, gene kendimizi seyre gidiyoruz biz.</p>

  <p class="normal">* Tanrı yolu iğne yordamından da ince; fakat iplik gibi yalınkat gidiyoruz biz.</p>

  <p class="normal">Aklını başına devşir de yoldaşlarını, konak yerini hatırla; hatırla da bil ki her an yol almadayız, her an gidiyoruz biz.</p>

  <p class="normal">* “Gene de dönüp ona varacağız” âyetini okumuşsundur; oku da anla; nerelere gidiyoruz biz.</p>

  <p class="normal">Yıldızımız, Ay devrinde değil, Ülker’in yücesine gidiyoruz biz.</p>

  <p class="normal">Başlarımızda yüce bir himmet var; yücelerden yüceler yücesi Rabbe gidiyoruz biz.</p>

  <p class="normal">A kör sıçan, harman günümüz bugün; kör değilsen aç gözünü de gör, gözü açık gidiyoruz biz.</p>

  <p class="normal">A söz, sus, gelme benimle, dikkat et de bak; kıskançlığımızdan bizsiz gidiyoruz biz.</p>

  <p class="normal">A varlığımız, yolumuzu kesme; Kafdağı’na, Zümrüdüanka’ya gidiyoruz biz.</p>

  <h3 class="h2baslik" id="calibre_toc_1405">LXXXVII</h3>

  <p class="normal">Bu derde dertle derman edeceğim, bu işi sabırla kolaylaştıracağım.</p>

  <p class="normal">Ya can ayağını şu balçıktan kurtaracağım, yahut da gönlümü de güzellere vakfedeceğim, canımı da.</p>

  <p class="normal">* Elest mumuyla canını dağlamış bir pervaneyim; o padişahın mumuna hizmet etmedeyim.</p>

  <p class="normal">Aşk geldi de, bu yanmış yakılmış âşıka konuk oldu; bir tek gönlüm var, onu da aşka kurban edeyim gitsin.</p>

  <p class="normal">Nefis kedi gibi miyavlar da gelme derse tutayım onu, kedi gibi şu dağarcığa atıvereyim.</p>

  <p class="normal">Usançtan kim başını döndürürse tutayım, çekeyim semâ’a, fırıl fırıl döndüreyim onu.</p>

  <p class="normal">O usanç, o tembellik, aşksızlıktandır; onun canını da onlara âşık edeyim gitsin.</p>

  <p class="normal">Âşıklık nedir? Adamakıllı susuzluk; şu halde abıhayat kaynağını anlatayım ona.</p>

  <p class="normal">Hayır, söylemeyeyim, onu susarak anlatayım; anlatışa sığmaz zaten, susarak anlatayım onu.</p>

  <h3 class="h2baslik" id="calibre_toc_1406">LXXXVIII</h3>

  <p class="normal">Neşeden de bahsetsek, gamdan da dem vursak hep bir arada oturalım da birbirimizle konuşalım.</p>

  <p class="normal">Sevgilimiz ileri giderse biz de gidelim; sevgilimiz az söylerse biz de az söyleyelim.</p>

  <p class="normal">Anam babam dostlar, bir gönüllü, bir soluklu olalım da ateş gibi Rüstem’in safına vuralım, yakıp yıkalım, kırıp geçirelim.</p>

  <p class="normal">Eriz, erkeğiz amma yalnız yola düştük mü karılara döneriz, yaslara batarız, feryatlara düşeriz.</p>

  <p class="normal">Hac yoluna yapayalnız düştük mü inanma Zemzem kuyusuna ulaşacağımıza.</p>

  <p class="normal">Çengin tellerine benzeriz biz; bir araya geldik mi zîr perdesinden de çalarız, bem perdesinden de.</p>

  <p class="normal">Biz, hepimiz bir araya toplanınca insan olurmuşuz; hadi, bir kere daha sarılalım insana.</p>

  <p class="normal">Maksat gizli, insan bir vasıta; varalım, o ulular ulusu kıyıya kuralım çadırlarımızı.</p>

  <p class="normal">Ölümsüzlük Süleyman’ı tahta kuruldu mu yüz binlerce defa öpelim yüzüğünü.</p>

  <h3 class="h2baslik" id="calibre_toc_1407">LXXXIX</h3>

  <p class="normal">Yağmurlu gün bugün, biz de ark açıyoruz; buluşma ümidiyle el çırpıyoruz.</p>

  <p class="normal">Bulutlar aşk denizinden gebe; biz de aşk bulutundan gebeyiz.</p>

  <p class="normal">Çalgıcı değilim deme, el çırp; sen gel de çalgıcı yapalım seni.</p>

  <p class="normal">O ev aydınlık, sen kimin evi diyorsun; kimin olursa olsun, aydınlık eve kuluz köleyiz biz.</p>

  <p class="normal">Kendi abıhayatımıza kendimiz perdeyiz; o abıhayatın üstünde yağ’ız âdeta.</p>

  <h3 class="h2baslik" id="calibre_toc_1408">XC</h3>

  <p class="normal">(s. 236) A oğul, elimi tut, hoş değilim ben; a ağaç gibi yüce boylu, hoş değilim ben.</p>

  <p class="normal">Hayır, hayır, bırak elimi, hastalığım gönülden benim; a gönül derdimin gülbeşekeri, hoş değilim ben.</p>

  <p class="normal">Sen gideli gücüm kuvvetim, sabrım, takatim gitti; sen gittin gideli hoş değilim ben.</p>

  <p class="normal">Kollarını aç, kemer gibi sar beni; gör de bak, bu kemer olmadıkça hoş değilim ben.</p>

  <p class="normal">Kuvvetim yok, elden çıktım a doktor; elini koy nabzıma da anla; hoş değilim ben.</p>

  <p class="normal">A ateşi alttan, üstten beni saran; böylece altüst oldum gitti, hoş değilim ben.</p>

  <p class="normal">Ne soruyorsun? Dudağının kadehi olmadıkça ister haberim olsun, ister olmasın; hoş değilim ben.</p>

  <p class="normal">Başımı her yana böylece sallayıp durmadayım; yâni ne demek istiyorum, biliyor musun? Başımdan hoş değilim diyorum ben.</p>

  <p class="normal">Her an boyuna gözlerimi yumuyorum; çünkü sensiz görüşten, bakıştan da hoşlanmıyorum; hoş değilim ben.</p>

  <h3 class="h2baslik" id="calibre_toc_1409">XCI</h3>

  <p class="normal">Dudaklarımdan ciğer kokusu geliyor; yarabbi, yarabbi derken ağzımdan duman tütüyor.</p>

  <p class="normal">Gökler bile ahımdan ağlamaya koyuldu, her an can vermek, yolum yordamım oldu gitti.</p>

  <p class="normal">Geçirdiğin gecenin benim gecemden haberi olsaydı, birazcık anlardın halimi.</p>

  <p class="normal">Âşıkların okuyup belledikleri mektep aşktır; ben gece gündüz bu mektebin içindeyim.</p>

  <p class="normal">Yüzünü sapsarı yüzüme koy; elini göğsüme daya; ateşler içinde tir tir titriyorum.</p>

  <p class="normal">Kulağına bir söz söyleyeyim dedim; yanağım yanar, korkarım dedi.</p>

  <p class="normal">Yüzünden kem göz uzak olsun; ben de hayranım sana amma benimki yakın olsun, her an göreyim seni dedim.</p>

  <h3 class="h2baslik" id="calibre_toc_1410">XCII</h3>

  <p class="normal">Bahçeye, gül bahçesine gidiyorum; sen istersen gelme, gidiyorum ben.</p>

  <p class="normal">Yüzü olmadıkça günüm kapkara; aydın mumu bulmaya gidiyorum.</p>

  <p class="normal">Can aşktır bana, önden gidiyor; ben diyor can, bedensiz gidiyorum işte.</p>

  <p class="normal">Can bahçesinden elma kokusu geliyor bana; sarhoş oldum, elma yemeye gidiyorum.</p>

  <p class="normal">Bana orda ölümsüz bir yaşayış, ebedî işret var; işret etmeye, yaşamaya gidiyorum.</p>

  <p class="normal">Her yelle yerimden oynamam; çünkü onun yolunda dağ gibi gidiyorum, demir gibi gidiyorum ben.</p>

  <p class="normal">Ayrılıktan yenimi, yakamı yırttım; onun peşinden etek gibi gidiyorum ben.</p>

  <p class="normal">Görünüşte yağım amma gerçekte ateşim; ateşe gidiyorum yağ gibi.</p>

  <p class="normal">Dağ gibi görünüyorum amma zerre zerre pencereye doğru gidiyorum ben.</p>

  <h3 class="h2baslik" id="calibre_toc_1411">XCIII</h3>

  <p class="normal">A seçilmiş dost, nasıl da buldum seni; a gönül, a gönüller alan, nasıl da buldum seni.</p>

  <p class="normal">Bizim işimizden gücümüzden boyuna kaçardın, işe koyulmuştun tam, o arada nasıl da buldum seni.</p>

  <p class="normal">Kaç defa vaad ettin, tutmadın; bu sefer güzelim, nasıl da buldum seni.</p>

  <p class="normal">Niceye bir yabancıların zahmetlerini çekeceğim, niceye bir? Hele bak, şimdicek yabancılar yokken nasıl da buldum seni.</p>

  <p class="normal">A âşıkların perdelerini yırtan, kaldır perdeyi, nasıl da buldum seni.</p>

  <p class="normal">A yüzüne karşı gül bahçelerinin utanca düştüğü dilber, güllük gülistanlıkta nasıl da buldum seni.</p>

  <p class="normal">A gönül, kötü göz az değildir; nazar değer, nasıl da buldum seni sözünü çok söyleme.</p>

  <p class="normal">A padişahların bile rüyalarında görmedikleri güzel; şaşılacak şey şu; uyanıkken nasıl da buldum seni.</p>

  <p class="normal">A Tebrizli Şems, nurlar senden parladı, o nurlar içinde nasıl da buldum seni.</p>

  <h3 class="h2baslik" id="calibre_toc_1412">XCIV</h3>

  <p class="normal">O güzel, can perdesini tanır, bilir; hareme sahip olan perdeyi nasıl olur da bilmez?</p>

  <p class="normal">Perde ardından aklımıza kastetti mi, bize afsun okuyup üfürmeye koyulma.</p>

  <p class="normal">O anda bize kimsecikler katlanamaz; akıllı da kaçar bizden, deli de.</p>

  <p class="normal">Dün gece deli divane olduk da öylesine bir döndük ki Ay bile kıskançlığından bayrağını yere attı.</p>

  <p class="normal">Çalgıcı zîr perdesi de olmadan, bem perdesi de olmadan; bir kurtuluş nağmesi çalmak için perdeleri yoklar durur.</p>

  <p class="normal">Akılla can, o, neşe perdesini de, gam perdesini de yırttı mı, orda deve gibi esrir de oyuna başlar.</p>

  <p class="normal">Şimdicek o perdelere yeni baştan girişti; biz de yeni baştan kâğıtta kalem oynatıyoruz.</p>

  <h3 class="h2baslik" id="calibre_toc_1413">XCV</h3>

  <p class="normal">Hasılı a cana canlar katan, dayanamadım gitti; kızıp gittim ama sizsiz dayanamıyorum.</p>

  <p class="normal">Ayrılığa alışayım dedim; fakat doğrusunu söyleyeyim, dayanamadım.</p>

  <p class="normal">Bir saman çöpü kehribara nasıl dayanır? Ben bir saman çöpüyüm, dayanamam kehribara.</p>

  <p class="normal">Her cefa çeken, vefa gününü ister; bense öyle bir cefa çeken âşıkım ki vefaya dayanamam.</p>

  <p class="normal">Yumuşacık yumuşacık gene geldin der; ona derim ki a bize can kesilen canan, dayanamıyorum.</p>

  <p class="normal">A gönül, a can, a aydın gözüm benim; tutyaya sığınmadıkça dayanamıyorum ben.</p>

  <p class="normal">Başıma vuruyordu da lâyığını gördün diyordu; lâyık değilim, lâyık değilim; dayanamıyorum.</p>

  <p class="normal">Ölümü de sınadım, dirimi de; yokluğa da dayanamıyorum, varlığa da.</p>

  <p class="normal">A çalgıcı, Allah için olsun şu perdeyi çal: Tanrım, Tanrım, dayanamıyorum.</p>

  <h3 class="h2baslik" id="calibre_toc_1414">XCVI</h3>

  <p class="normal">Varlığa yeni bir ateş saldık; yeni baştan yokluğa daldık gitti.</p>

  <p class="normal">İyi, kötü, varlık dünyasındadır; a kardeş, bizse ne iyiyiz, ne kötü.</p>

  <p class="normal">Hırsız felek neyimizi çaldı, götürdüyse geceleyin bekçi gibi gittik, aldık ondan.</p>

  <p class="normal">Bir tek kişiydik yüzlerce bizle-benle; o tekten arpa kadarı bile kalmadı, yüzlerceyiz şimdi.</p>

  <p class="normal">Kendinden geçmedikçe kendine gelmeye imkân yok; kendimizden geçtik de ondan sonra geldik kendimize.</p>

  <p class="normal">Aşkın boyuna bosuna karşı boyumuz bosumuz kısaldı gitti; boyumuz bosumuz kısaldıktan sonra da yüce bir boya bosa sahip olduk.</p>

  <p class="normal">Erlik sanatını Tanrı’dan öğrendik; aşk pehlivanıyız, Ahmed’in dostuyuz biz.</p>

  <p class="normal">Varlık levhinde yirmi dokuz harf var; harfleri yuduk da ebced içine daldık.</p>

  <p class="normal">Kutluluk, Tebrizli Şems’ten doğdu; onun kutlu kıranıyla kutlular kutlusuyuz biz.</p>

  <h3 class="h2baslik" id="calibre_toc_1415">XCVII</h3>

  <p class="normal">Dün gece Şemseddin’in aşkıyla oynamadaydık; yücelere doğru ağdırıyorduk canımızı.</p>

  <p class="normal">O can sevgilisinin ayrılığıyla varımızı yoğumuzu elden çıkarmadaydık.</p>

  <p class="normal">Canlara can katan aşkına, her an bedenimizdeki canı feda ediyorduk.</p>

  <p class="normal">Onun aşkıysa yüzlerce yeni can veriyordu; bu alışverişe koyulmuştuk biz.</p>

  <p class="normal">Çeng gibi kendimizden geçmiştik de uşşak perdesine dalıp gitmiştik.</p>

  <p class="normal">O perdede bir perdeci vardı ki parıltılarından perdeleri seçemez olmuştuk.</p>

  <p class="normal">Hilelerle, düzenlerle her zaman biraz daha yaklaşıyorduk o perdeye.</p>

  <p class="normal">(s. 237) Burç burç, perde perde; derken on dört gecelik Ay gibi koşup duruyorduk.</p>

  <p class="normal">Güneş Tebriz’den yüz gösterdi de gönlümüzü tabiat pılı pırtısından sıyırıp çıkardık.</p>

  <h3 class="h2baslik" id="calibre_toc_1416">— N —<br class="chapter"/>
  XCVIII</h3>

  <p class="normal">Yabancılar gibi neden öyle uzakta oturdun? Gel, gir delilerin halkasına.</p>

  <p class="normal">Utanma da ne oluyor? Âşıklık, ondan sonra da utanç ha; can da ne oluyor? Bu heves, ondan sonra da can kaygısı ha.</p>

  <p class="normal">Bir cana satıyor bir öpücüğü; var git satın al, bedava mı bedava.</p>

  <p class="normal">Şu deniz aşkla coşar, köpürür; Ay bile gökte baş eğer aşka.</p>

  <p class="normal">Aşkı, evleri ateşe yakan, kalktı da komşuların evine geldi.</p>

  <p class="normal">A uykuları bağlayan, gel bu gece; uykumuzu vuslatınla izsiz, esersiz bir hale sok.</p>

  <p class="normal">Her padişahın koruyucuları, kullarıdır; bizim padişahımız da kullarına gözcülük, bekçilik etmede.</p>

  <p class="normal">Padişahımız, uykudan da dışarı, uyanıklıktan da; canımızın ta içinde etek sürümede.</p>

  <p class="normal">Bu gece bir güzel görüyorum; elinde de bir meşale var; yarabbi, kimdir o?</p>

  <p class="normal">Uyku kaçtı gitti, coşkunluk arttıkça artıyor; fil gene hatırladı Hindistan’ı.</p>

  <p class="normal">Tanrı aşkı yüceldikçe yüceldi; Tanrı’nın kaza oku, yaydan fırladı.</p>

  <p class="normal">Gayb yeryüzüne ekilmiş tohum baş gösterdi, bir ağaç gibi yüceldi de apaçık meydana çıktı.</p>

  <p class="normal">Şimşek çaktı, ateşe bir ateştir düştü; büyük, amansız bir şimşek, yüce, aman bilmez bir ateş.</p>

  <p class="normal">O ağaç, o ateşten daha da yeşermeye başladı; gül bahçesi, şimşekten, ateşten açılıp saçılmaya koyuldu.</p>

  <p class="normal">Bu ağaçlar ateşten yeşerir; su ziyandır bu ağaçlara.</p>

  <p class="normal">Fakat sen ortadayken ağaç gizlenir; sen gizlendin mi, o meydana çıkar.</p>

  <p class="normal">Aşk bahçesinin parlaklığı da, güzelliği de Tebrizli Şems’tir, bitip gelişmesi de, bahçıvanı da.</p>

  <h3 class="h2baslik" id="calibre_toc_1417">XCIX</h3>

  <p class="normal">A gönlümün rahatı, huzuru, a benim gönlümü kıran; a hiçbir suçum yokken benden kendini çeken.</p>

  <p class="normal">Gözden uzaklaştın amma gönülden dışarda değilsin; çünkü sen bir mumsun, canla gönülse leğen.</p>

  <p class="normal">Canım senin canın, canın benim canım; hiç kimsecik iki bedende bir can görmüş müdür?</p>

  <p class="normal">Hayatım seninle buluşmak, ölümüm senden ayrılmak; şu iki fende de eşsiz bir usta ettin beni.</p>

  <p class="normal">Abıhayatı çok aradım; Hızır dedi ki: Onun vuslatına erişmedikçe canlanamazsın, beyhude yorma canını.</p>

  <p class="normal">Senin gamına dalanın çevresine gelemez gam; gelir de çizginirse boynunu vurmak gerek.</p>

  <p class="normal">Canlar, boyuna senin çevrende dönüp dolaşırlar; çünkü canlar deridir âdeta, sense Yemen Süheyl’isin.</p>

  <p class="normal">Mansûr-ı Hallâc, a yaşı küçük, bedeni taze güzel diye başlayan şiirini senin için söylemiştir.</p>

  <p class="normal">Senin deli divanen, senin sarhoş bir arslanın olmuştur da ey süt emme yüzünden Tanrı’yla ahitleştiğimiz vakte daha yakın dilber demiştir.</p>

  <p class="normal">Gama yol yok senin sarhoşlarına yaklaşmaya; düşünceyle gam, Hasan’ın babasının işi gücü.</p>

  <p class="normal">Kim tabiat kuyusunda kalmışsa ipe benzeyen düşünceye sarılmaktan başka çaresi yoktur.</p>

  <p class="normal">Fakat uçtu mu ip bir işe yaramaz; adamakıllı inanca kavuşunca sanmak biter insanda.</p>

  <p class="normal">A gönül, dilsizlerle dil birliği et, onların dillerine eş ol da şu dedikodu rehine verilsin gitsin.</p>

  <h3 class="h2baslik" id="calibre_toc_1418">C</h3>

  <p class="normal">Padişahımız her an işsiz güçsüzlere ucuzca, bedavaca defineler bağışlıyor.</p>

  <p class="normal">Gelin ey dostlar, padişahın tahtına gelin; zahmetsiz bir hazne bu, ziyansız kâr.</p>

  <p class="normal">Onun sürmesini çekindi de neler gördü; gönül gözü bilir; ta yedinci kat göğe dek nur gördü, rahmet gördü.</p>

  <p class="normal">Ona karşı yedi gök de nedir ki zaten? Olsa olsa yedi basamaklı bir merdiven ancak.</p>

  <p class="normal">A görünüşte bir zerre kadar küçük, gerçekteyse dünya içinde bir dünya olan,</p>

  <p class="normal">A gamdan yay gibi eğilip bükülen; fakat bu yayla da yüz binlerce safları kırıp geçiren,</p>

  <p class="normal">A bir izini bulmak için dört göz kesilen; halbuki gözlerinde yüzlerce iz var senin.</p>

  <p class="normal">Her izde, her eserde iyiliğini isteyen bir gözcü, bir koruyucu gibi seni o tapıya dek çeke sürüye götürür durur.</p>

  <h3 class="h2baslik" id="calibre_toc_1419">CI</h3>

  <p class="normal">Gönülden sözsüz espriler duy, anlamaya bile sığmayan şeyleri anla.</p>

  <p class="normal">İnsanların taş yüreklerinde öylesine bir ateş vardır ki perdeyi kökünden yakar gider.</p>

  <p class="normal">* Perde de yandı mı insan Hızır hikâyelerini de tamamıyla anlar, ledün bilgisini de.</p>

  <p class="normal">O eski aşktan, canın, gönlün içinde yeniden yeniye şekiller peydahlanır.</p>

  <p class="normal">* And olsun kuşluğa sûresini okudun mu güneşi gör; hiç kimsecik ona eş olamaz âyetini okuyunca da altın madenini gör.</p>

  <h3 class="h2baslik" id="calibre_toc_1420">CII</h3>

  <p class="normal">A gönlümü alıp götüren, cana kastetme; sevgili, benim yaptığımı yapma bana.</p>

  <p class="normal">Derdime bak, sana gönderiyorum; arı duru değilse derman etme ona.</p>

  <p class="normal">Kâfir saçın iman lûtfetti bana, iman; bir kıl kadar olsun kâfirlikten iman gösterme.</p>

  <p class="normal">Güzellerin âdeti cefadır, cefa; o âdete uy, lûtfetme.</p>

  <p class="normal">Ölümümüzü gönlümüze koyduk; fakat cefa etmede o kadar yavaş davranma.</p>

  <p class="normal">Yaşayışımızın perdecisi ölümdür; ört perdeyi, güldürme ölümü.</p>

  <p class="normal">A Zelîhâ, aşk fitnesi senden, Yusuf’u boş yere zindana attırma.</p>

  <p class="normal">Mademki rintlerin başı, rintlerin aklı fikri yok sende, rintlerin başına and ederek vaad verme.</p>

  <p class="normal">Sonucu, âşıkların göz nurusun sen, onları kör etmek için yaşama.</p>

  <p class="normal">Müflisin birinden tutup da paracık alma; hırsından onun parasını pulunu madene katma.</p>

  <p class="normal">Gece yolcularını yıldız gibi yakıp yandırma; yolunu yolcularla doldurma.</p>

  <p class="normal">A Tebrizli Şems, bir kerecik göster yüzünü; boyuna yüzünü sevgiliye tutma.</p>

  <h3 class="h2baslik" id="calibre_toc_1421">CIII</h3>

  <p class="normal">A ev kuşu, göğe uçmaya kalkışma, kanadın yok, ovaya uçmayı kurma.</p>

  <p class="normal">Semender gibi ateşin içine girme, yüceliğe kalkışarak kendini rezil rüsvây etme.</p>

  <p class="normal">A terzi, demircilik senin elinden gelmez, işin değil senin; mademki nalın yok, ateşler yakma.</p>

  <p class="normal">Önce demircilerden öğren; yoksa öğrenmeden girişme o işe.</p>

  <p class="normal">Mademki su kuşu değilsin, dalma denize, dalgalar yutmaya, dalgalanmaya kalkışma, aldanma denize.</p>

  <p class="normal">Denizde gezeceksen geminin bir yanına otur, elini kaptandan çekme.</p>

  <p class="normal">Düşeceksen bile o geminin içine düş; ele, ayağa değil, gemiye dayan.</p>

  <p class="normal">Gökyüzünü istiyorsan İsa ile görüş, konuş; yoksa yeşil kubbeye çıkmaya kalkışma.</p>

  <p class="normal">Ham bir meyvesin sen, dalında otur; anlamları elde etmeden adlara boş verme.</p>

  <p class="normal">(s. 238) Tebrizli Şems o tapıda oturur; sen de ordan başka bir yeri yurt edinme.</p>

  <h3 class="h2baslik" id="calibre_toc_1422">CIV</h3>

  <p class="normal">Canların canısın sen, kır, dök canları; insan sensin, başkalarını kır geçir gitsin.</p>

  <p class="normal">Ölümsüz incisin, gözlere gel; taşı al, öbürlerini kırıver.</p>

  <p class="normal">A güneş, Tanrı göğünde parla, gökyüzündeki yıldızları kır geçir.</p>

  <p class="normal">Halkın gönüllerini gaybi bilir bir hale getir; ayıpları görenlerin gönüllerini kır gitsin.</p>

  <p class="normal">İz, eser, izi, eseri olmayana perdedir; izsizliği, esersizliği al, izi, eseri kır geçir.</p>

  <p class="normal">Karanlık geceyi tam bir gündüz yap, bekçilerin fermanlarını kır dök.</p>

  <p class="normal">A Tebrizli Şems, güneşsin sen, güneş; can mumunu da kır geçir, şamdanı da.</p>

  <h3 class="h2baslik" id="calibre_toc_1423">CV</h3>

  <p class="normal">Sevgilim sırrını söylemiyor bana, benim de dilim tutuluyor, bir şey söyleyemiyorum ona.</p>

  <p class="normal">Özür getiriyorum da diyorum ki: Susuyorum, uyanık gönlüm söylüyor sana.</p>

  <p class="normal">Fakat bir başkası oldu mu dil kesiliyor da kendi sırrını da söylüyor, benim sırlarımı da.</p>

  <p class="normal">Gönlüme, şu kötü zanna düşen gönlüme, bu olaydan bir şüphedir düştü.</p>

  <p class="normal">Sırrımı ister söylesin, ister söylemesin, sevgilime sabredemiyorum vesselâm.</p>

  <h3 class="h2baslik" id="calibre_toc_1424">CVI</h3>

  <p class="normal">Dün gece yokluğu rüyada gördüm; güzelliğinden dehşetlere düştüm, şaşırdım kaldım.</p>

  <p class="normal">Yokluğun güzelliğinden, olgunluğundan, lûtfundan, ta seher çağına dek kendimden geçtim.</p>

  <p class="normal">Yokluğu lâ’l madenine benzettim; renginden atlaslar giyindim âdeta.</p>

  <p class="normal">Âşıkların hey-heylerini çok duydum; afiyetler olsun, afiyetler sesini çok işittim.</p>

  <p class="normal">Yokluktan sarhoş olmuş bir halka gördüm, derken onun küpesini kulağımda gördüm ben.</p>

  <p class="normal">Derken yokluğun ışığında şekiller gördüm; yüzünde canlar canını gördüm.</p>

  <p class="normal">Canımdan yüzlerce coşkunluklar coştu, köpürdü, denizi coşmuş, köpürmüş görünce.</p>

  <p class="normal">Gökten yüz binlerce naralar geldi: Böyle çavuşa kul köle olayım ben.</p>

  <h3 class="h2baslik" id="calibre_toc_1425">CVII</h3>

  <p class="normal">A Tanrı, bu buluşmayı döndürme ayrılığa; ağlatma aşk sarhoşlarını.</p>

  <p class="normal">Can bahçesini tazeleştir, yemyeşil et; kastetme şu sarhoşlara, kastetme şu bağa bahçeye.</p>

  <p class="normal">Güz mevsimi gibi dökme gönül yapraklarını, kırma gönül dallarını; halkı yoksul etme, perişan etme.</p>

  <p class="normal">Senin kuşunun yuvası bulunan ağacın kırma dalını, yakıp yandırma o kuşu.</p>

  <p class="normal">Kendi topluluğunu, kendi mumunu katma birbirine, kırma, dökme; kör et düşmanları, güldürme onları.</p>

  <p class="normal">Hırsızlar aydın güne düşmandır amma yapma, etme onların gönüllerinin istediğini.</p>

  <p class="normal">Devlet, ikbal Kâbe’si, ancak bu halkadır; yıkma ümit Kâbe’sini.</p>

  <p class="normal">Çadırın şu direğini sökme; sonucu senin çadırındır padişahım, etme eyleme.</p>

  <p class="normal">Dünyada ayrılıktan acı bir şey yoktur; ne istersen yap, yapma onu yalnız.</p>

  <h3 class="h2baslik" id="calibre_toc_1426">CVIII</h3>

  <p class="normal">A sâkî, kalk, şarap doldur kadehe, aşk şarabıyla râm et gönülleri.</p>

  <p class="normal">Rintlik adını gerçekten takın; kendini hiçbir şeye aldırmaz, her şeye boş verir diye andır.</p>

  <p class="normal">Dönek felek mademki râm oldu sana, sen de binekliksiz bineğini râm et kendine.</p>

  <p class="normal">Pervasızlık ateşine yak, yandır göğü; günlerin başına saç kara toprağı.</p>

  <p class="normal">Zünnâr kuşananların yolunu yordamını tut; yalıma, ateşe tapı kıl, bu yolda namlan.</p>

  <h3 class="h2baslik" id="calibre_toc_1427">CIX</h3>

  <p class="normal">Huten güzeli geldi, geldi aramıza; artık iki elini de yıka benim canımdan.</p>

  <p class="normal">Aşkın eline bir kılıç verdi de dedi ki: Benden başka kimi görürsen vur boynunu.</p>

  <p class="normal">Nuh’tan başkasını, güzel olsun, çirkin olsun, erkek olsun, kadın olsun, at denize.</p>

  <p class="normal">Nuh’un gemisine giren kurtuldu; kim gemideyse fırlat denize, at gitsin.</p>

  <h3 class="h2baslik" id="calibre_toc_1428">CX</h3>

  <p class="normal">A benim canım, nereye ayak basarsan lâleler, menekşeler, yaseminler biter.</p>

  <p class="normal">Bir gül koparsan da ona üfürsen ya doğan olur, ya güvercin, yahut da çaylak.</p>

  <p class="normal">Bir dağarcığın içine elini yıkasan elinden dökülen suyla altın bir put kesilir o dağarcık.</p>

  <p class="normal">Bir mezarın başında Fâtiha okusan o ölü fetihlere erer, kefenini yırtıp kalkar.</p>

  <p class="normal">Eteğin bir dikene dolaşsa diken bir çeng kesilir, ten-tenen diye nağmelere başlar.</p>

  <p class="normal">A Halil, hangi putu kırdıysan o put canlanır, akıllanır, bir insan olur.</p>

  <p class="normal">Ay’ın hangi kutsuz yıldızlıyı işitse en büyük kutluluğa kavuşur, mihnetlerden kurtulur.</p>

  <p class="normal">Her solukta gönül alanından insanoğlu gibi biri doğup çıkar; fakat ortada ne erkek vardı, ne kadın.</p>

  <p class="normal">Derken onun yanından, ardından da adamcıklar dökülür, yeryüzü onlarla dolar taşar.</p>

  <p class="normal">Bu tarzda daha elli beyit söylemek isterdim amma sen ağız açasın diye yumdum ağzımı.</p>

  <h3 class="h2baslik" id="calibre_toc_1429">CXI</h3>

  <p class="normal">A şuhlar, gelin, bahar geldi; ney sesleri işitilmede, her taraf yeşermiş, sular çağlıyor.</p>

  <p class="normal">A şuhlar, şehirlerinizden çıkın; ev bark kabul eder mi hiç şuhları?</p>

  <p class="normal">Öbürleri hasret gittiler şu dünyadan; bizse dünyanın canına bir hasrettir bırakalım.</p>

  <p class="normal">Vefasız dünya, başkalarına ne yaptıysa biz de onu yapalım dünyaya.</p>

  <p class="normal">Onun da karşısına bir tek kişi çıksın da sınasın onu, o da bir sınansın bâri.</p>

  <p class="normal">Hayır, yanlış söyledim, dünya âşıka benzer; o, güzellerin cevrini, cefasını canla başla arar.</p>

  <p class="normal">Âşıkın canı, cevirle, cefayla diridir; a Müslüman, can kime zarar verir?</p>

  <p class="normal">Bu söz ova yolunu bağladı; halbuki kimse ova yoluna geçit, boğaz aramaz.</p>

  <p class="normal">Sen söyle; sevgilinin yumuk dudaklarıyla beraber sınırsız bir ferahlık, genişlik veren küçücük bir ağzı yok mu?</p>

  <p class="normal">Kime o dudaklar ova kesilmezse, o ne ova bilir, ne yuva tanır.</p>

  <p class="normal">Kime o aydan bir ışık düşmezse, o ne bilsin yeri, ne fark etsin göğü.</p>

  <p class="normal">Kime bu gazel ova olursa, o varlık, o mekân âleminde bir güzelim geçime, bir iyi işrete nail olur.</p>

  <h3 class="h2baslik" id="calibre_toc_1430">CXII</h3>

  <p class="normal">A âhir zaman sâkîsi, a insanların akıllarını çalan, götüren güzel, sun şarabı.</p>

  <p class="normal">A şarabı gökyüzüne merdiven olan, yeryüzündekiler bu şarapta göğe ağarlar.</p>

  <p class="normal">Şarapla kır gam zindanının kapısını; kurtar canı gamların zindanından.</p>

  <h3 class="h2baslik" id="calibre_toc_1431">CXIII</h3>

  <p class="normal">A yaşı küçük, bedeni terütaze dilber; a süt emme çağına daha yakın olan, bu yüzden de Tanrı ahdine bizden daha yakın bulunan güzel.</p>

  <p class="normal">A Hâşimî yüzlü, Türk başlı, Deylemli saçlı, çene topağı Rum ülkesi halkının çene topağına benzeyen dost.</p>

  <p class="normal">(s. 239) Canı benim canım; benim canım da onun canı; bir bedende iki canın yaşadığını kim görmüştür?</p>

  <p class="normal">* Halk adamakıllı anladı gitti benim âşık olduğumu; yalnız kime âşıkım, onu bilemiyor kimse.</p>

  <p class="normal">İster aramı ayırın, ister ulaştırın, kavuşturun beni size; sizden ne gelirse gelsin iyidir, güzeldir bence.</p>

  <p class="normal">Yurdum malımdan, matahımdan meydana çıkar; malım mülküm de yurdumdan anlaşılır zaten.<sup class="calibre2"><a href="../Text/divanson_split_535.html#footnote-400-29" id="footnote-400-29-backlink">[29]</a></sup></p>

  <h3 class="h2baslik" id="calibre_toc_1432">CXIV</h3>

  <p class="normal">Sarhoşların arasında bir akıllının bulunması ne yazık şeydir, ne yazık şey, ne yazık.</p>

  <p class="normal">Aklı başında biri gelirse yol yok ona; fakat bir sarhoş geldi mi tut, çek onu, sürüye çeke sok içeriye.</p>

  <p class="normal">Şarabın mahmurluğunu istiyorsan gir içeriye; ekmeğe tapıyorsan yok burda ekmek.</p>

  <p class="normal">Ekmeği kendisine put eden adamın şu güzeller arasında ne işi var?</p>

  <p class="normal">Eğer dalar, girerse içeriye, yüzlerini örterler; tek görmesinler o kaltabanın yüzünü.</p>

  <p class="normal">Öylesine bir gümüş bedenli güzel istiyoruz ki gizli, açık, kendisine benzer bir gümüş tanımayalım.</p>

  <p class="normal">Güzelliğini altına, gümüşe satan orospudur, cennet hurisi değil.</p>

  <p class="normal">Cebrâil gibi gönlün temiz olmazsa, define olsan gene o dünyaya giremezsin sen.</p>

  <p class="normal">Arif, tam yirmi yıl gözünü yıkamış; kırba kırba gözyaşları dökmüş durmuş.</p>

  <p class="normal">Güvensinler, dayansınlar sana da ondan sonra gir hareme; önce de söz söylemekten vazgeç, yum ağzını.</p>

  <p class="normal">Tebrizli Şems, ağzını yumar, sırrı bilirsen doğu kapısını açar sana.<sup class="calibre2"><a href="../Text/divanson_split_536.html#footnote-400-30" id="footnote-400-30-backlink">[30]</a></sup></p>

  <h3 class="h2baslik" id="calibre_toc_1433">CXV</h3>

  <p class="normal">Benim canım senin canın, senin canınsa benim canım; sen hiç gördün mü bir bedende iki can?</p>

  <p class="normal">A beden, onsuz yüzlerce canla diri olsan can iste, can, bedenden lâf açma.</p>

  <p class="normal">Gönlünü al şu candan, ona gönül ver; bu can, canlık edemez; yorulma boş yere.</p>

  <p class="normal">* De ki: Rûh Rabbimin emrindendir âyetini anla; a canım benim, can dille, dudakla, harfle, sözle anlatılamaz ki.</p>

  <h3 class="h2baslik" id="calibre_toc_1434">— V —<br class="chapter"/>
  CXVI</h3>

  <p class="normal">Ölüye can olan ne varsa ayakları altında onun; ne kadar inci varsa denizine dalmış onun, geçmiş kendinden.</p>

  <p class="normal">Aşkının ateşi Tanrılık etmede; Tanrım, ah onun elinden, ah.</p>

  <p class="normal">Cebrâil de, onun gibi yüzlercesi de kapısının eşiğine secde etmekten baş çekerse vah onun haline, eyvah onun haline.</p>

  <p class="normal">Ayrılık hakkında bir ferman yazarsa tuğrasının büklümünden kanlar yağar.</p>

  <p class="normal">Kimin bu kıyametten haberi yoksa kıyamete dek vay onun haline, vay.</p>

  <p class="normal">Böyle bir aydan ansızın uzak düşenin geceleri nasıl geçer, Tanrım.</p>

  <p class="normal">Dün gece âşıklarını seyrediyorduk; ovasındaki kumların sayısıncaydı âşıkları.</p>

  <p class="normal">Aşk padişahının tapısında, onun ordusuna karşı çadır üstüne çadır kurmuşlardı, direk üstüne direk dikmişlerdi.</p>

  <p class="normal">Can çadırının direği, arı duru nurdandı; o tertemiz nur da onun yüzünün parıltısından vurmuştu.</p>

  <p class="normal">Bugün suyla ateş bir olmuştur onun yüzünden; geceyle gündüz yok olmuştur onun yarınında.</p>

  <p class="normal">Aşk bir arslandır, âşıklar da onun enikleri; hem de yüzlerce tırnağı olan pençesinin içinde.</p>

  <p class="normal">Arslanın eniği, coşup köpüren memesine sarılmıştır arslanın, sütler emer de arslanlaşır, emindir arslanın yaralamasından, paralamasından.</p>

  <p class="normal">Aşk hangi perdenin ardında gizlidir; kimsecikler göremez yerini onun.</p>

  <p class="normal">Aşk güneş gibi bir baş gösterdi mi, göğe dek her yanı kavgası gürültüsü doldurur gider.</p>

  <h3 class="h2baslik" id="calibre_toc_1435">CXVII</h3>

  <p class="normal">Senin tapına gelmiş sûfîleriz, yüzünün güzelliğinden Allah için olsun, bir şey ver.</p>

  <p class="normal">Susuzluktan ibrikler getirmişiz; çünkü onun deresindedir ancak güzellik suyu.</p>

  <p class="normal">A huyu husu boyuna lûtuf olan, merhamet olan; hadi, bir şey ver yoksullarına.</p>

  <p class="normal">Kıtlık yılında Yusuf’un güzelliği can gıdası oldu; biz de kıtlıktan bunaldık, sana geldik.</p>

  <p class="normal">Sûfîler gene helva istiyorlar gönüllerin arayıp özlediği o tatlı dudaklarından.</p>

  <p class="normal">Dün gece tekkede bir gürültüdür kopmuştu; tekke, senin kokunla misklere bürünmüştü, misk kokularıyla dolmuştu.</p>

  <p class="normal">Zembilimize doğru aç, uzat elini; aferinler olsun eline, koluna.</p>

  <p class="normal">A Tebrizli Şems, lûtuf, kerem padişahı sensin, kerem sofrasını döşe de can senin toyunla sarhoş olsun, doysun gitsin.</p>

  <h3 class="h2baslik" id="calibre_toc_1436">CXVIII</h3>

  <p class="normal">A güzelim, bütün baş çekenler, senin konuğun; güneş bile gökte seni sorup durmada.</p>

  <p class="normal">Kem göz uzak olsun güzelim yüzünden a canına binlerce can kurban olası güzel.</p>

  <p class="normal">Canlar feda oldular mı ölümsüzlüğe kavuşurlar; çünkü senin madenin iksirdir canlara.</p>

  <p class="normal">Gökyüzünün Öküz’ü de, Keçi’si de, Koyun’u da, a güzellere Ay olan, kurban olsun sana.</p>

  <p class="normal">Çünkü kurbanların hepsi de senin sonsuz bayram havanda ölümsüzlüğe kavuşur.</p>

  <p class="normal">Tanrı’nın temizlik sarayındasın sen; bahtla devlet de gece gündüz kapıcın senin.</p>

  <p class="normal">Tanrım, bu bahçeyi sonu gelmez baharının lûtfuyla daima yeşert, yemyeşil, terütaze sakla.</p>

  <p class="normal">Sakla, koru da melekler ordan meyveler devşirsinler, elmalıklarında yayılıp gezinsinler.</p>

  <p class="normal">Senin gizli şekerkamışlığının sayesinde şu şeker yurdu daima açık olsun.</p>

  <p class="normal">Tanrım, şu ırmağın suyu, senin ihsanın her yana aktıkça, bulanmasın hiç.</p>

  <p class="normal">Tanrım, bu duaya sen de âmin de; dua da senin duan, âmin de senin âminin.</p>

  <p class="normal">Dünya çenginde, dünya kanununda teller var; her telin feryadı senin fermanına göre.</p>

  <p class="normal">Ben uyumuştum, sen uyandırdın beni; senin çevgeninde bir top gibiyim ben.</p>

  <p class="normal">Yoksa senin çekişlerin olmasa topraktan yaratılmış bir kişi nerde, aşk nerde?</p>

  <p class="normal">Kuru toprak sarhoş oldu da yaş yaş nağmelere koyuldu: Senindir bu nağme, senindir bu nağme, senindir, senin.</p>

  <p class="normal">Dün lûtfu, kimsin sen diye sordu bana; dedim ki: A benim canım, dağarcığında bir kediyim.</p>

  <p class="normal">Dedi ki: A kedi, muştuluk sana; padişahın seni arslan edecek.</p>

  <p class="normal">Ben sustum, fakat sen bırakmadın; çeng gibi senin feryadına uymuş gitmişim ben.</p>

  <h3 class="h2baslik" id="calibre_toc_1437">CXIX</h3>

  <p class="normal">Gözleri bir çift kan çanağı, elinde kılıç, her yana koşup aramadaydı onun aşkı;</p>

  <p class="normal">Dün gece halk yatmıştı, güzel, tatlı uykuya dalmıştı; oysa her yana koşuyor, âşıkın canına kastediyordu.</p>

  <p class="normal">Gâh Ay gibi damlara vuruyordu, gâh seher yeli gibi bir yandan bir yana esiyordu.</p>

  <p class="normal">Derken ansızın damdan tasımız düştü, sırrımız yayıldı gitti; bekriler dedikoduya girişti.</p>

  <p class="normal">Mahallenin ortasından hırsızın sesi duyuldu; bir yara açtı, yüzünü gizleyiverdi.</p>

  <p class="normal">Sert huylu feleği bile zebun etmişti o; bekçiler izinin tozunu bile bulamadılar.</p>

  <p class="normal">Akıl Eflâtun’u, izleri kıldan kıla bilen o hekim geldi; yarayı görünce,</p>

  <p class="normal">(s. 240) Kimin eliyle açılmış, bildim dedi; bu yara, kat kat fitnelerin aslının açtığı yara;</p>

  <p class="normal">Onun yarası olunca çaresi yoktur; onun açtığı yara onulmaz.</p>

  <p class="normal">Eski candan el yıka; bu yaranın ardından yeni bir can geldi sana.</p>

  <p class="normal">Bu, Tebrizli Şemseddin’in, o renk, koku dünyasından dışarda olanın aşkı.</p>

  <h3 class="h2baslik" id="calibre_toc_1438">CXX</h3>

  <p class="normal">A âşıkların varını yoğunu rehin alan; kanını dökme âşıkların, yürü git.</p>

  <p class="normal">Her yol başında kan izlerine bak, her yanda kanlı bir nara duy.</p>

  <p class="normal">Şu gönüle dedim ki: Çevgenini gör de bir topsan o çevgene uy, dönedur, koş gitsin.</p>

  <p class="normal">Gönül dedi ki: Onun çevgeninin büklümünde yüz binlerce defa eskidim, yüz binlerce defa yenileştim.</p>

  <p class="normal">Gönül topu kaçar, gizlenir mi çevgenden? O ovada ne kuyu var, ne tepe.</p>

  <p class="normal">Can kedisi, ecel arslanının aksırığından fırlamış, çıkmış amma o kedi miyav dedi mi arslan tir tir titrer.</p>

  <p class="normal">Bu altın, Tebrizli Şems’in madeninden; arpa arpa ararsan daha da ayarı halis olur.</p>

  <h3 class="h2baslik" id="calibre_toc_1439">CXXI</h3>

  <p class="normal">A çalgıcı, gene söyle sırlarımızı; gene anlat cana canlar katan hikâyeleri.</p>

  <p class="normal">Biz bugün ağzımızı yumduk, ondan bahsetmeyeceğiz; gönüller açan söze gene sen başla.</p>

  <p class="normal">Kulağım ağır işitiyor; yanağını yanağıma koy da o güzel yüzlünün vaadini bir kere daha söyle kulağıma.</p>

  <p class="normal">Elest deminde canın başından bir şeydir geçti; o baştan geçeni tekrar söyle, tekrar.</p>

  <p class="normal">* Gerçekten de biz açtık mahzenini aç; Mustafâ’nın can sırrını gene söyle.</p>

  <p class="normal">Âşıkların duası kabul edildi; a duacı, gene oku o duayı.</p>

  <p class="normal">Mademki Salâhaddin’dir canımıza düzen veren, gene bahset o cana düzen verenden.</p>

  <h3 class="h2baslik" id="calibre_toc_1440">CXXII</h3>

  <p class="normal">Canımıza her zaman bir yeni bağ, bir yeni bahçe; kulağımızda her solukta yeni bir masal, yeni bir efsane.</p>

  <p class="normal">Günden güne yeniden yeniye inciler, mercanlar veren o denizde balıklarız biz.</p>

  <p class="normal">Hiç kimseciklerin afsununu işitmeyesin diye şu eski dünyaya yeni bir delil geldi.</p>

  <p class="normal">Yaşayışımız, sevincimiz peşin, hem de yepyeni; özümüz bir maden, hem de yepyeni.</p>

  <p class="normal">Bu şekerden ye, bu şekerden ye ki tadından ağızda yeni yeni dişler çıkmada.</p>

  <p class="normal">Baştan başa can kesil de birisi sana, kimsin sen diye sorarsa her zaman de, yepyeni bir canım ben.</p>

  <p class="normal">Yeryüzüne bir lokmayım ben, fakat bu lokmadan da yeryüzünden yüzlerce yeni Lokman biter.</p>

  <p class="normal">Güz mevsiminden sarardın soldun amma gamlanma; güz mevsiminde yeni bir yazın ıssılığını seyret.</p>

  <h3 class="h2baslik" id="calibre_toc_1441">CXXIII</h3>

  <p class="normal">Ansızın sana bir yol buldum da Allah’a şükürler olsun, yüzünü gördüm senin.</p>

  <p class="normal">Ağlayan gözlerim ağlamaktan görmez olmuştu; büyücü nerkis gözlerinle ışıklandı şimdi.</p>

  <p class="normal">Çok dedim, çok söyledim nerde buluşma, nerde kurtuluş diye; bu nerde, nerde, sonucu mahallene götürdü beni.</p>

  <p class="normal">Seni öven şu kupkuru dudaklar, devlet dudağını öptü sonunda.</p>

  <p class="normal">Gam okuna, senin saçlarındaki zırhtan başka hiçbir siper yok.</p>

  <p class="normal">Gök kadar yüce yerin, o bile ayaklarının altına döşenmiş; arslan bir ersin, arslan bile âhu kesilmiş sana.</p>

  <p class="normal">Öyle bir devletin var ki devlete gamın gıda olmuş; nerde bir pehlivan ki yanına düşebilsin senin?</p>

  <p class="normal">Gönlüme bir araştırmadır saldın; saldın da araya taraya senin derene düştüm işte.</p>

  <p class="normal">Çekişinin hay-huyu olmasaydı toprakta nerden olurdu bu hay-huy?</p>

  <p class="normal">Deniz, senin dizini öpmek yüceliğine erenin topuğuna çıkar ancak.</p>

  <p class="normal">Yeter artık, herkes zaten kendi huyuna uyar da gider; bütün halkta senin huyun olamaz ki.</p>

  <h3 class="h2baslik" id="calibre_toc_1442">CXXIV</h3>

  <p class="normal">A adı sarhoş canıma gıda olan; gözüm de senin günlerinden aydın, aklım da.</p>

  <p class="normal">Yüzünü gözünü, boyunu bosunu, elini ayağını, hasılı bedenini göreli altı yön, ışığımla altına döndü.</p>

  <p class="normal">Senden sıkıldı gönlüm demiştin hani; ben de dünyada senin dileğinden başka bir şey istemem.</p>

  <p class="normal">Oturup bekliyorum işte, cana, özlediğine dair bir haber gelinceye dek de bekleyeceğim.</p>

  <h3 class="h2baslik" id="calibre_toc_1443">— H —<br class="chapter"/>
  CXXV</h3>

  <p class="normal">Aşka bak, âşıklarla karılmış, birleşmiş; cana bak, toprak yurtla bir olmuş.</p>

  <p class="normal">Niceye bir şunu bunu, iyiyi, kötüyü göreceksin? Bir de bak da gör, bununla o, nasıl da karılmış, birleşmiş gitmiş.</p>

  <p class="normal">Ne vakte dek şunun izi var, öbürünün yok diyeceksin? İzi belirmeyene bak, nasıl izi belirenle karılmış.</p>

  <p class="normal">Niceye bir bu dünya, o dünya deyip duracaksın? O dünyaya bak, bu dünyayla karılmış gitmiş.</p>

  <p class="normal">Gönül bir padişaha benzer, dilse tercemanıdır onun; fakat padişaha bak ki tercemanla karılmış, birleşmiş.</p>

  <p class="normal">Karılın, katılın birbirinize; çünkü şu yeryüzüyle gökyüzü de bizim için karılmış, birleşmiş.</p>

  <p class="normal">Suya, ateşe bak; toprağa, yele dikkat et; birbirine düşman bunlar, fakat dostlar gibi birbirleriyle birleşmişler gitmiş.</p>

  <p class="normal">Kurtla kuzu, arslanla ceylan, dört zıt; fakat kahramanın heybetinden birbirlerine katılmışlar.</p>

  <p class="normal">O padişaha bak ki lûtfuyla gül bahçesinde dikenle gül birleşmiş.</p>

  <p class="normal">Seyret, öylesine bir bulut ki feyziyle bunca olgun suyu birleşmiş, birbirine katılmış.</p>

  <p class="normal">Eserde seyret birleşmeyi de bil artık; ilkbaharla güz de birbirine katılmış, bir olmuş gitmiş.</p>

  <p class="normal">Birbirine aykırı, birbirine zıt amma okla yay gibi birleşmişler gitmiş.</p>

  <p class="normal">Şeker çiğne, sus; ağızda şekerle öğütü karıştırmayı yazıklı bir iş bil.</p>

  <p class="normal">Tebrizli Şems, gönülden bitip duruyor; hiç kimse yoktur ki onun gibi karılsın, birleşsin benimle.</p>

  <h3 class="h2baslik" id="calibre_toc_1444">CXXVI</h3>

  <p class="normal">A bir dumanı can sanan; altın habbesini maden sayan.</p>

  <p class="normal">A Karun gibi boyuna yere batan, yeryüzünü gök sanan.</p>

  <p class="normal">A şeytanın oyun taşlarını görüp de onları adam zanneden.</p>

  <p class="normal">A seni görünce utancından aşkın ta uzaklara kaçtığı adam; a kendini ortada bir şey yerine koyan kişi.</p>

  <p class="normal">A kâfirlik dumanından gözünü uyku bürüyen; sonra da dumanı apaçık nur sayan.</p>

  <p class="normal">A şehvetinden kurt gibi her çeşit leşe üşen, âşıkları da kendisi gibi sanan.</p>

  <p class="normal">Şehvet sarhoşluğu lanet eseriyken, a bu eseri esersiz sanan, izi belirmez bilen.</p>

  <p class="normal">A harfle ses arasında kokuşup kalan, sonra da Tanrı’yı dilsiz sanan.</p>

  <p class="normal">Onun ay ışığı, körlüğüne vurup dururken, a Ay’ı gizlenmiş zanneden.</p>

  <p class="normal">Ne dediysem, ne söylediysem kendime dedim, kendime söyledim a başkalarını kınamadayım sanan.</p>

  <h3 class="h2baslik" id="calibre_toc_1445">CXXVII</h3>

  <p class="normal">A padişahım senin sonsuz bağışlamanın coşuşuna karşı suça tövbe etmek suçtur.</p>

  <p class="normal">(s. 241) Yol yitireni öylesine arar, öylesine araştırırsın ki yol yitirmek, yoldan sapmamaktan daha üstün olmuş âdeta.</p>

  <p class="normal">Seni övüş, ne aklımı bıraktı, ne fikrimi; söz söyleme yolu kapandı da bir ah etme kaldı.</p>

  <p class="normal">* Ah, derdine bir mahrem de bulamıyorum da Ali gibi kuyuya ah ediyorum.</p>

  <p class="normal">Kuyu bu ahtan coşar da kamış biter ağzında; ney feryada gelir de sırlarımı yayar, döker.</p>

  <p class="normal">Yeter ey ney, kes feryadı, biz mahrem değiliz; o yüzdendir ki o şeker bizden de özür dilemede, kamıştan da.</p>

  <h3 class="h2baslik" id="calibre_toc_1446">CXXVIII</h3>

  <p class="normal">Bize gündüz, başkalarınaysa gece; bir güneş yüzünden yıldızlara gece olmuş; hiçbiri görünmüyor.</p>

  <p class="normal">Devlet oklarımız kutlulaşmış; ok fırlamış, yaya gece olmuş gitmiş.</p>

  <p class="normal">Gülen gün, tam inancın yüzündedir; şüphe küfür elindeyse gece olmuş.</p>

  <p class="normal">İnanç kuşu uçmuş, sen şimdi tutmuş amansız kalmışsın da amana düşmüşsün; amanaysa gece olmuş zaten.</p>

  <p class="normal">Can madeninde her an gündüzdür; gündüz, peşin akçendir senin, madense geceye dalmış.</p>

  <p class="normal">Âşıklara, eseri belirmeyen bir gündüz nasip olmuş; töreye, esere bağlı akıllılaraysa gece olmuş gitmiş.</p>

  <h3 class="h2baslik" id="calibre_toc_1447">CXXIX</h3>

  <p class="normal">Aşkın nice zamandan beri can almaya gelmiş, can almaya koyulmuş amma öldürdüklerin de hep neşeli, hep gülmede.</p>

  <p class="normal">Can, şekerler çiğniyor amma senden bir başka şeker gelmede dişlere.</p>

  <p class="normal">Dün gece gönlü gördüm; bir doğan kuşu olmuş da padişahın eline konmuş.</p>

  <p class="normal">Bütün canlar, döner, senin yanına gelir de sanki bir arpa taneceğizi madene gelmiştir.</p>

  <p class="normal">Her özleyenin canını avlamış o doğan kuşu, sonra da kanatları kanlara bulanmış bir halde sevgiliye gelmiş.</p>

  <p class="normal">Ona dedim ki: A âşıkların, rintlerin yanından kopup gelen, âşıkların bu kanı da nedir?</p>

  <p class="normal">Dedi ki: Aşk dili nasıl olabilir ki? Aşka delil, kandır ancak.</p>

  <p class="normal">Misk kokusu, reyhan kokusu, lûtfumuzdur bizim; doğru söylüyorum, Tanrı nurudur o ki gelmiş çatmış.</p>

  <p class="normal">Tebrizli Şems’in tortulu mu tortulu şarabı, andan âna bana bir derman definesi olmuş.</p>

  <h3 class="h2baslik" id="calibre_toc_1448">CXXX</h3>

  <p class="normal">Bak da gör, deliler zincirlerinden boşanmış; çünkü zincirden sevgilinin kokusu gelmeye başlamış.</p>

  <p class="normal">Âşıkların naraları yücelmiş; zincirden aman, el aman sesleri duyuluyor.</p>

  <p class="normal">Zincirdeki özleyenlerin canları, yerlere de sığmıyor, göklere de.</p>

  <p class="normal">Mecnun’un canını her an zincirden alır da Leylâ’ya armağan götürürüm.</p>

  <p class="normal">Aklımızı sürme zincirden; aşkının halkaları kulağımızda bizim.</p>

  <p class="normal">Zincirden kopardığın fitneye bak; fitneleri de zincire asakoymuşsun.</p>

  <p class="normal">Can, zincir yüzünden esersiz, belirsiz bir hale geldi amma canın ayağında da senin bağından yüzlerce eser var.</p>

  <p class="normal">A Tebrizli Şems, maksadım senin saçlarındır, zincirden bahsettim amma meramım bu ancak.</p>

  <h3 class="h2baslik" id="calibre_toc_1449">— Y —<br class="chapter"/>
  CXXXI</h3>

  <p class="normal">A ney sesi, a ney sesi, a bütün bir sır dünyasını ayağa kaldıran ney sesi.</p>

  <p class="normal">Ney nedir? O öpüşü güzel sevgilinin öptüğü şey, öptüğü şey, öptüğü şey.</p>

  <p class="normal">O elsiz-ayaksız ney, halkın elini, ayağını aldı, elini, ayağını aldı, elini, ayağını aldı.</p>

  <p class="normal">Ney bahanedir; bu, neyin harcı değil; ancak o devlet kuşunun kanat sesi bu.</p>

  <p class="normal">Tanrı’dan başka bir şey yok; peki, bütün bu örtüler de ne? Fakat bu örtüler de Tanrı ehlini Tanrı’ya çekiyor.</p>

  <p class="normal">* Yoksullarız biz, zenginse Allah; fakat yoksulda gördüğünü de zenginden bil.</p>

  <p class="normal">* Biz hep karanlığız, ışıksa Allah; bu sarayın ışıkları, hep güneşten geldi.</p>

  <p class="normal">Fakat sarayın içindeki ışık, karanlıkla karışmıştır; asıl ışık istiyorsan sarayın damına çık.</p>

  <p class="normal">Gâh gönlün ferah, gâh dar; gönlünün daralmasını istemiyorsan şu dar yerden çık git.</p>

  <h3 class="h2baslik" id="calibre_toc_1450">CXXXII</h3>

  <p class="normal">A vefalı dost, cefa etmeyi öğrendin ha; peki, nerden öğrendin bu cefayı sen?</p>

  <p class="normal">Nerde o canımızı avladığın zaman, o evvelki demlerdeki öğrendiğin, bellediğin vefalar?</p>

  <p class="normal">Nerde bir çirkinlik varsa, nereye bir cefacı varmışsa ardından koştun, vefalar gösterdin, vefa öğrettin ona.</p>

  <p class="normal">A gönül, âleme karşı gösterdiğin şu yabancılığı da o bildik dosttan öğrendin sen.</p>

  <p class="normal">* Canın bir güzel istedi mi evet dersin; bu evet demeyi de o belâdan öğrendin.</p>

  <p class="normal">Aşka dedim ki: Beni sömürüp yuttun; bunu ejderhâdan mı öğrendin yoksa?</p>

  <p class="normal">Mûsa’nın sopası ejderhâyı yuttu; yoksa bunu o sopadan mı öğrendin?</p>

  <p class="normal">A gönül, bakışından yaralandınsa dudağından da ilacını öğrendin ya.</p>

  <p class="normal">Şekeri bıraktın da şikâyete koyuldun; fakat bu işi yanlış belledin sen.</p>

  <p class="normal">O şeker yurduna ancak şükret; hani peygamberlerden öğrendiğin gibi.</p>

  <p class="normal">Şu arılığı şikâyetle bulandırma, karartma; çünkü şu arılığı Mustafâ’dan öğrendin sen.</p>

  <p class="normal">Halktan öğrendiğin her şeyi unut; Tanrı’dan ne öğrendiysen tamamıyla o ol.</p>

  <p class="normal">A âşık, bulut gibi yandın Tebrizli Şems’ten; yandın amma ışık vermeyi öğrendin.</p>

  <h3 class="h2baslik" id="calibre_toc_1451">CXXXIII</h3>

  <p class="normal">Sonunda âşıklardan kaçtın; savaştan kaçıp savuştun a pehlivan.</p>

  <p class="normal">Arslan gibi saldırdın arslanlara; fakat tilki gibi meydandan kaçıp sıvıştın.</p>

  <p class="normal">Gök damına çıkmayı kuruyorsun amma merdivenin ortasında kaçtın gittin.</p>

  <p class="normal">Her derde derman olan nasıl bir ilaçsın ki şunun bunun baş ağrısından kaçtın?</p>

  <p class="normal">Aşağılık adamların korkutmalarından çekinip kaçtın; peygamberlerin izlerini nasıl izleyeceksin sen?</p>

  <p class="normal">Ölü gibisin, yaşamıyorsun sanki; elbette ölü olacaksın; candan kaçtın çünkü.</p>

  <p class="normal">Neşe, sevinç ücreti sabrındır senin; yürü git, sınanma vaktinde kaçtın sen.</p>

  <p class="normal">Mademki bekçinin sesinden ürküp kaçtın; gam kalesinde dayanadur şimdi.</p>

  <p class="normal">O koca yayın okundan kaçtıktan sonra okçunun gözünü nerden göreceksin?</p>

  <p class="normal">Sen dil yarasından bile kaçtın; kılıç, ok yarasına nasıl dayanabileceksin?</p>

  <p class="normal">Yürü, sus; esersizlik, belirsizlik susmaktır; ne diye amaca doğru kaçarsın?</p>

  <h3 class="h2baslik" id="calibre_toc_1452">CXXXIV</h3>

  <p class="normal">Sevgili, bir an olsun gel eve; bir an olsun şu canımızı tazele.</p>

  <p class="normal">Şu arkadaşları bir an olsun güldür; bir an olsun meclisimizi beze.</p>

  <p class="normal">Beze de gökyüzü gece yarısında güneşi apaçık görsün.</p>

  <p class="normal">Beze de aşk ışığı Konya’dan parlasın, bir anda Semerkand’a, Buhârâ’ya vursun.</p>

  <p class="normal">Bir solukta geceyi gündüze döndür; bir anda, hemencecik, eğlenmeden, bahane getirmeden ışıt geceyi.</p>

  <p class="normal">(s. 242) Işıt da o güneş, kayadan su fışkırır gibi gönülden doğuversin, görünsün.</p>

  <p class="normal">* Padişahın şehri olan gönülden doğsun da Nûşirevan’la Dârâ’nın mülkünü bir anda birbirine katsın.</p>

  <h3 class="h2baslik" id="calibre_toc_1453">CXXXV</h3>

  <p class="normal">Baş gözü, gam ne kadarsa o kadar ağlayabilseydi geceleri de ağlardı, gündüzleri de.</p>

  <p class="normal">Gökyüzü, şu ayrılığı duysaydı, anlasaydı yıldızlar da ağlardı, Güneş de, Ay da.</p>

  <p class="normal">Padişah, bu çeşit, tahttan indirileceğini bilseydi kendine de ağlardı, tacına, kemerine de.</p>

  <p class="normal">Gerdek gecesi, ağlardı öpüşmelere, ağlardı koçuşmalara şu boşanmayı görseydi.</p>

  <p class="normal">Lâ’l şarap ağlardı küpe, ağlardı şişeye şu mahmurluğu görseydi.</p>

  <p class="normal">Gül bahçesi, şu güz mevsimini duysaydı, anlasaydı ağlardı gül yaprağı terütaze gül dalında.</p>

  <p class="normal">Uçan kuş, şu avlanmadan haber alsaydı kolu kanadı gevşerdi, ağlardı da ağlardı.</p>

  <p class="normal">Hüneri, sanatı aldatmasaydı Eflâtun’u, bağırırdı, ağlardı hünere, sanata.</p>

  <p class="normal">Pencerenin ölüm dumanından haberi olsaydı pencere de ağlardı, duvar da, kapı da.</p>

  <p class="normal">Gemi, denizde salına oynaya gidiyor ya; şu tehlikeyi görseydi ağlardı.</p>

  <p class="normal">Şu potanın ateşi görünseydi mal mülk sahibi ağlardı gümüşün, altının haline.</p>

  <p class="normal">Rüstem bile savaşa ağlardı, gücüne kuvvetine ağlardı, anlasaydı bu sitemi.</p>

  <p class="normal">Şu ecelin kulağı sağırdır, feryadı işitmez, duymaz; yoksa ağlardı kan kesilen ciğerlere.</p>

  <p class="normal">Şu ölüm cellâdının gönlü yoktur; olsaydı da tek taş olsaydı gene ağlardı.</p>

  <p class="normal">Sağken görselerdi ölümü, el, ayak ağlardı birbirinin haline.</p>

  <p class="normal">Kıvranıp can çekişirken görseydi, ağlardı dişi keçi erkek arslana.</p>

  <p class="normal">Yeryüzü, çocuğunu yiyen bir ana; öyle olmasaydı ağlardı oğlunun ölümüne.</p>

  <p class="normal">Ölüm acısıyla tatlı canını nasıl veriyor; bir görünseydi ağlardı şeker bile.</p>

  <p class="normal">Kumru, ardıç ağacının kökten söküleceğini bilseydi bırakırdı ötmeyi, dem çekmeyi de ağlardı.</p>

  <p class="normal">Tabutun şu kefenden haberi olsaydı ağlardı götürülürken yollarda.</p>

  <p class="normal">Yeni doğmuş çocuk, dünyaya geldiğine ağlar durur; aklı olsaydı daha önce ağlardı, daha çok ağlardı.</p>

  <p class="normal">Aklı olmadığından susar, ağlamaz çocuk; aklı olsaydı ağlardı öküz bile, eşek bile.</p>

  <p class="normal">Bütün acılıklardan, o tatlı dilberimiz de bir çare bulsaydı, ağlardı yağmur gibi.</p>

  <p class="normal">O tatlı dilber ölüm acılarını tattı; neler gördü, neler; gördüklerine ağlardı o gözün sahibi de.<sup class="calibre2"><a href="../Text/divanson_split_537.html#footnote-400-31" id="footnote-400-31-backlink">[31]</a></sup></p>

  <p class="normal">Benim dostum giden; giden gitti artık; nerde bu habere ağlayacak bir haber?</p>

  <p class="normal">Ciğerine zehirli bir ok saplandı; kalkana kaçtın amma kalkan da ağladı.</p>

  <p class="normal">Öylesine topraklar altındayım ki şu dünya altüst olup ağlasa yeridir bana.</p>

  <p class="normal">Kendine gel de sus, bir tek görüş sahibi bile yok; olsaydı ağlar, ağlardı.</p>

  <p class="normal">Tebrizli Şems gitti; nerde o insanların övündüğü insana ağlayacak biri?</p>

  <p class="normal">Anlamlar âlemi, onun yüzünden düğün dernek etti; fakat ağladı şu şekiller, onsuz kalınca.</p>

  <p class="normal">Dünyanın şu gözden, şu kulaktan başka bir gözü, kulağı olsaydı ağlardı o göz, ağlardı o kulak.</p>

  <h3 class="h2baslik" id="calibre_toc_1454">CXXXVI</h3>

  <p class="normal">A güneş, ay yüzlülerin bulunduğu yere geldin; gökyüzünü zerreler gibi birbirine kattın.</p>

  <p class="normal">Kendinden geçiş dinini yayıp döşeyince küfürde de bir ateştir yalımlandı, imanda da.</p>

  <p class="normal">Aşağı da, yüceler de aşkla doldu, denize döndü; kaynak kaynak, sonsuz bir coşma, köpürüp akmadır peydahlandı.</p>

  <p class="normal">Âşıklar zaten ateşle dopdolu bir âlemdeydi; sen de geldin, ateş üstüne bir ateş oldun.</p>

  <p class="normal">Her seher çağı Ahmed’in dini senin koduğun kanunlara karşı secdeler eder.</p>

  <p class="normal">Varlıksızlık sana bir noksan verirse zaten varlıktan geçenlere ha iyilik olmuş, ha kötülük, haberleri bile olmaz onların.</p>

  <p class="normal">Tebrizli Şems’in ayak bastığı toprağı öp de kutluluktan, hattâ kutluluklar kutluluğundan baş göster.</p>

  <h3 class="h2baslik" id="calibre_toc_1455">CXXXVII</h3>

  <p class="normal">Başlara başsızlıktan bir kapı açılsaydı; baş aşağı gelmişler bir düzene girseydi.</p>

  <p class="normal">Gam ateşlerini anlatmaya bir dil bulunsa, bir gönül peydahlansaydı.</p>

  <p class="normal">Yahut ay ışığı gibi parlayan yüzünden, kapkaranlık gam gecesinde bir ışık da bize vursaydı, bizimle bulunsaydı.</p>

  <p class="normal">Yahut da o yüzü görmüş biri, elsiz-ayaksız biri, solukdaş olmaya gelseydi.</p>

  <p class="normal">Yeryüzünde o aydan bir iz, bir eser olsaydı göğe feryatlar ağardı.</p>

  <p class="normal">Ağzımıza kıskançlık elini komasaydı bu ağızsız, bu dilsiz-dudaksız feryatlar koparır, sağı solu kavgayla gürültüyle doldururduk.</p>

  <p class="normal">O inciden bir ışık vursaydı gönüle, ya denize akar, kavuşurdu gönül, yahut deniz kesilir giderdi.</p>

  <p class="normal">Kıskançlık, gönül gözüne toprak serpmeseydi gözyaşları kaynak kaynak coşar, denizlere akmaya başlardı.</p>

  <p class="normal">Aşkın iki dünyaya da metelik verdiği yok; yoksa bir baksaydı iki dünya da yok olur giderdi.</p>

  <p class="normal">Aşk, insanları topraklara döşemek istiyor; yoksa âşık, İkizler burcunun da üstüne çıkardı.</p>

  <p class="normal">İki dünya da cehenneme benzeyen aşk ateşiyle kar gibi eriyiverirdi.</p>

  <p class="normal">Sopa, Mûsa’nın elinde olsaydı aşk ejderhâsı, bütün varlığı sömürür, yutardı.</p>

  <p class="normal">Aç köpeğe nasıl ekmek dayanmazsa o da iki dünyayı bir lokma ediverirdi.</p>

  <p class="normal">Tebrizli Şemseddin’in tapısına geldin ya; artık onun tecellilerine mazhar olur gidersin.</p>

  <h3 class="h2baslik" id="calibre_toc_1456">CXXXVIII</h3>

  <p class="normal">O güzel diyor ki: Nasıl oldu da aynı gönüle sahip oldun; heveslendin de yoldaş kesildin bana, aynı konakta konuk oldun benimle?</p>

  <p class="normal">Şekillerden gizlendin, canların bulunduğu âlemde bitiverdin.</p>

  <p class="normal">Hem Tanrı lûtfundan baş gösterdin; hem Tanrı kılıcıyla kurban oldun gitti.</p>

  <p class="normal">Ateşin yanına var, noksandan korkma; çünkü sen ateşle eriştin bu olgunluğa.</p>

  <p class="normal">Deli divanelerin zevkini, işretini görmüşsün; tekrar tutar da akıllanırsan taş başına.</p>

  <p class="normal">Mademki hayvan değilsin, ne diye yeşillikten sarhoş oluyorsun; mademki ölmedin, ne diye balçığa meylediyorsun?</p>

  <p class="normal">Padişah Salâhaddin’in yenine yapış; yapışmazsan hiçin de hiçi olur gidersin.</p>

  <h3 class="h2baslik" id="calibre_toc_1457">CXXXIX</h3>

  <p class="normal">A yemyeşil, a terütaze ilkbahar, hoşlar geldin, safâlar getirdin; a gümüş bedenli güzeller güzeli, hoşlar geldin, safâlar getirdin.</p>

  <p class="normal">Canın başına bir fitnedir, sardın a canın, başın hayatı, hoşlar geldin, safâlar getirdin.</p>

  <p class="normal">Erkeğin kadının başına şerler getir, coşkunluk ver; hoşlar geldin, safâlar getirdin.</p>

  <p class="normal">Senin gümüş bedenin yüzünden işim altına döndü benim; a altının, gümüşün belâsı, hoşlar geldin, safâlar getirdin.</p>

  <p class="normal">Ayağını güneşin başına bas; güneş de sensin, ay da; hoşlar geldin, safâlar getirdin.</p>

  <p class="normal">Lâ’l, madeninde sana diyor ki: O dağa, o bele hoşlar geldin, safâlar getirdin.</p>

  <p class="normal">A Tebrizli Şems, dünya senin yüzünden sarhoş oldu, kendinden haberi yok; hoşlar geldin, safâlar getirdin.<sup class="calibre2"><a href="../Text/divanson_split_538.html#footnote-400-32" id="footnote-400-32-backlink">[32]</a></sup></p>

  <h3 class="h2baslik" id="calibre_toc_1458">CXL</h3>

  <p class="normal">Ah o âşıklarından kaçıp uzaklaşan güzel hurinin aşkından, ah.</p>

  <p class="normal">(s. 243) Öldürmesinde yeniden yeniye dirilikler var; hastalık onun yüzünden yepyeni bir sıhhat olmuş.</p>

  <p class="normal">İncin varsa bir de benim halime bak, bir de beni gör; deniz dibindeyim inci gibi, fakat uzağım gene de denizden.</p>

  <p class="normal">A benim aklım dedim, nerdesin? Akıl dedi ki: Şarap oldum gitti, nasıl üzümlük edebilirim artık?</p>

  <p class="normal">Canını yak da külünü sürme et gözüne; çek o sürmeyi de iki dünyada da körlük kalmasın gitsin.</p>

  <p class="normal">Cansız canlar semâ’a girsinler, o önüne ön olmayan balın çevresinde balarısı kesilsinler;</p>

  <p class="normal">Kesilsinler de Tebrizli Şems, Tanrı kudretiyle bütün yıkıklarını yapsın.</p>

  <h3 class="h2baslik" id="calibre_toc_1459">CXLI</h3>

  <p class="normal">Bu gidişle konağa nasıl varacaksın? Bu huyla dilediğini nasıl elde edeceksin?</p>

  <p class="normal">Pek ağırcanlısın, pek deve gönüllüsün; hafif rûhlularla nasıl gönül birliği yapabileceksin?</p>

  <p class="normal">Bu şişmanlıkla nasıl yol alacaksın, bu buluşmayla nasıl ulaşacaksın?</p>

  <p class="normal">Sırra mahrem olmak nasip değil sana; müşkül sırrı açmayı nasıl başaracaksın?</p>

  <p class="normal">Su gibi şu toprakta kaldın gitti; ne vakit arınacaksın balçıktan?</p>

  <p class="normal">* Halil gibi Güneş’ten de geç, Ay’dan da; böyle davranırsan ne vakit ulaşacaksın olgun güneşe?</p>

  <p class="normal">Mademki arıksın, yürü, Tanrı lûtfuna kaç; lûtuf sahibi olmadıkça nasıl erişebilirsin lûtfa?</p>

  <p class="normal">O lûtuf denizinin yardımı olmadıkça böyle bir dalgadan nasıl kurtulup kıyıya, varacaksın?</p>

  <p class="normal">Aşk Burâk’ı, Cebrâil’in kılavuzluğu olmadıkça Muhammed gibi konaklara nasıl gideceksin?</p>

  <p class="normal">Sığınacağı olmayanlara sığınıyorsun sen; devlet, ikbal veren padişaha nasıl sığınabileceksin?</p>

  <p class="normal">* Bismillâh’a teslim ol, onun önünde kurban et canını, yoksa ercesine kurban yerine nasıl varabilirsin?</p>

  <h3 class="h2baslik" id="calibre_toc_1460">CXLII</h3>

  <p class="normal">Sevgilim birazcık daha vefalı oldu; dün gece birazcık daha hoş bir halde çıkageldi güzelim.</p>

  <p class="normal">O güzeller güzeli dün güldü de zamanım da birazcık gülümsedi benim.</p>

  <p class="normal">O benim sadberk gülüm, bir hoş geldi de çayırlığım çimenliğim birazcık yeşerdi.</p>

  <p class="normal">Seher çağı, o benim sabahım bir soluk aldı, verdi de o soluktan birazcık karar, huzur buldum.</p>

  <p class="normal">Bulutum dün gece denizin üstüne indi; toprak ol da dedi, birazcık yağayım sana.</p>

  <p class="normal">Birazcık dikenimin eline düş de bir hoş yağayım, toprağa güller vereyim.</p>

  <p class="normal">Mühlet ver bana, bir hoşça coş, baştan çıkma, sabret de birazcık başını kaşıyayım senin.</p>

  <p class="normal">Hayır, yanlış söyledim; onun aşkıyla birazcık sabredebilirsem kâfirim ben.</p>

  <h3 class="h2baslik" id="calibre_toc_1461">CXLIII</h3>

  <p class="normal">Delilikten daha iyi bir çare nerde? Delilikten yüzlerce demir kırılır gider.</p>

  <p class="normal">Kendi aklıyla niceler kâfir oldu; fakat delilikten kâfir olanı gördün mü hiç?</p>

  <p class="normal">Zahmet çoğaldı mı yürü, deli divane ol; zahmet delilikten arıklaşır, erir.</p>

  <p class="normal">Delilerin gittikleri meyhaneye git de tez bir delilik kadehi çek.</p>

  <p class="normal">Ah, Keykubad’la Sencer, delilikten ne de mahrumdur, ne de nasipsiz.</p>

  <p class="normal">Delilik ordusunun atlıları ne de neşelidir, ne de muzaffer, ne de devletli.</p>

  <p class="normal">Delilikten bir kanat elde edersen Mesîh gibi göklere ağarsın.</p>

  <p class="normal">A Tebrizli Şems, senin aşkın için delilikten, divanelikten yüzlerce kapı açtım ben.</p>

  <h3 class="h2baslik" id="calibre_toc_1462">CXLIV</h3>

  <p class="normal">A canım, gözümün nurusun benim, evet; bir dolunaysın, çevremizde dolanıp duruyorsun, evet.</p>

  <p class="normal">Evet, huriyle Rıdvan, yüzüne yüz binlerce aferin diyor senin.</p>

  <p class="normal">A yedi göğün ışığı, meşalesi, evet, yeryüzündekilere konuk olarak geldin sen.</p>

  <p class="normal">Rahmetinin olgunluğundan, padişahlar padişahının lûtfundan geldin; evet, define yıkık yerlerde olur.</p>

  <p class="normal">Rahmet selvisi, bahçeye salına salına geldi mi, evet, lânetlenmiş şeytan bile imana gelir.</p>

  <p class="normal">Evet, mademki yoksulun şişesini kırdın, parasını ödemek gerek.</p>

  <p class="normal">* Evet, mülk sahibi, mülk bağışlar; Kur’an’ı öğreten, bilgi bağışlar.</p>

  <p class="normal">Doğudan güneş doğdu mu, evet, zerreler oynayıp dönmeye koyulur.</p>

  <p class="normal">* Rabbin ve melekler geldi âyeti tecelli edince, her olmayacak şey mümkün olur gider; evet.</p>

  <p class="normal">* Kapıları açılmıştır lûtfunun sayesinde, evet, bütün müşküller kolaylaşır sana.</p>

  <p class="normal">Evet a benim uykudan mahmur güzelim, bu gece uykuyu sür nerkislerinden.</p>

  <p class="normal">Evet, nerkis gözler uykudan vazgeçti mi bağdan, bostandan meyveler devşirir, yer.</p>

  <p class="normal">Evet, başından, gönlünden gafleti bir iyice silip süpürdün mü gül bahçesinden gül kokuları, reyhan kokuları alırsın.</p>

  <p class="normal">Evet; gündüzün geceye dek, gece de gündüze dek sarhoş bir halde yaşamak, bu devran pek tatlıdır, pek.</p>

  <p class="normal">A bülbül, gül fidanı minberine çık da de ki: Evet, ihsan sahibi, ihsanı miktarıncadır.</p>

  <p class="normal">Duyanın iştahı çoğalınca evet, taş bile dile gelir, Lokman kesilir.</p>

  <p class="normal">Evet, Mısır ülkesinden Ken’an iline, Yakub’a Yusuf’un kokusu geldi.</p>

  <p class="normal">Susar, sırrı gizlersen evet, sırrı o padişah açar.</p>

  <p class="normal">Susmak sabırdır, sabrın alâmetidir; evet, susmak her ferahlığı çeker, madenden çıkarır.</p>

  <h3 class="h2baslik" id="calibre_toc_1463">CXLV</h3>

  <p class="normal">Ne olacaksa, ne olması gerekse bugün olacak, evet. Sayısız meze var, hadsiz, hesapsız şarap var, evet.</p>

  <p class="normal">Evet, o güzel sâkî sabahtan beri, bugün güzelleştikçe güzelleşti, tatlılaştıkça tatlılaştı.</p>

  <p class="normal">Evet, bugün güneş, seherden beri yüzlerce Zühre’ye, yüzlerce Ferkad’e sâkî oldu.</p>

  <p class="normal">Utarid sarhoş oldu da kalemini kırdı; evet, levhinden ebcedi, hevvezi sildi.</p>

  <p class="normal">Çalgıcı Zühre berbat çalmaya koyuldu; evet, ne söylüyorsa o çeşit de çalıyor.</p>

  <p class="normal">Evet, akıl onun âşk defterini okursa kâğıdın gönlü şekerlerle dolar.</p>

  <p class="normal">Evet, gönül isteğine erdi; evet, her kutlu daha da kutlu oldu.</p>

  <p class="normal">Alım padişahı ihsanda bulundu, lûtuflar etti; her kötüden, her canavardan öç alalım, evet.</p>

  <p class="normal">Keseyim, çünkü bu hikâye, sonsuz bir hikâye; evet, sözden söz doğuyor çünkü.</p>

  <h3 class="h2baslik" id="calibre_toc_1464">CXLVI</h3>

  <p class="normal">A efendim, evet, sâkî burda; evet, o yücelere yol verecek bize.</p>

  <p class="normal">Evet diyen o dudaklarının karşısında kul şeker kesilir, evet, helva olur gider.</p>

  <p class="normal">Evet, gözleri sarhoşluk denizi; evet, saçları sevda mayası.</p>

  <p class="normal">Bütün bunlar geldi geçti; o usûl boylu selvi, evet, gül fidanı gibi bize bir hoşça gelmede.</p>

  <p class="normal">O fidan boyun gölgesinde nasıl uyumam? Evet, yatar, uyur da hurmadan da tatlı bir hale gelirim.</p>

  <p class="normal">(s. 244) Evet, o ay yüzlüden her gece hem bekçi gümüş çalar, hem hırsız a benim canım.</p>

  <p class="normal">Güneş yüzü doğdu mu da hırsız âciz kalır gider, evet, bu böyle.</p>

  <p class="normal">Dayanamaz da helva yerse biri, evet, o helva ona safra kesilir, derdini arttırır.</p>

  <p class="normal">Yeter artık, sırrı gizleyen kişiye o sır çok gizli bir gül bahçesi haline gelir, evet.</p>

  <h3 class="h2baslik" id="calibre_toc_1465">CXLVII</h3>

  <p class="normal">Evet, sonunda açılır bu kapı; evet, sonunda görünür, yüzünü gösterir gümüş bedenli dilber.</p>

  <p class="normal">Sâkîmiz şu sarhoşları hatırlar; evet, gene gelir kadehle, şarapla.</p>

  <p class="normal">Evet, güzellik ilkbaharı gelir bahçeye; o terütaze dallar çiçeklenir.</p>

  <p class="normal">Evet, çayıra çimene yemyeşil sayvanlar kurulur; nilüferle gül eş olur birbirine.</p>

  <p class="normal">Evet, yeryüzünün çerçöple dolu eteği misklerle, amberlerle dolar.</p>

  <p class="normal">Evet, o gümüş bedenliyle şu sapsarı yüz, altınla gümüş gibi karılır, birleşir.</p>

  <p class="normal">Evet, düşüncelerle mahmurlaşmış baş o kızıl şarapla sarhoş olur gider.</p>

  <p class="normal">Evet, şu gözyaşları saçan, feryat edip duran gözler, o bakışla aydınlanır.</p>

  <p class="normal">Evet, kulaklarına halka kesilen kulaklar, o kuyumcudan küpeler kazanır.</p>

  <p class="normal">Evet, can güzeli şahâdet getirmesini buyurunca şu kâfir gönül imana gelir.</p>

  <p class="normal">Evet, aşk Burâk’ı gökten gelince can İsa’sı şu eşekten kurtulur.</p>

  <p class="normal">Dünyanın bütün halkı, bir tek kişide toplanmıştır; evet, o tek kişi, yüzlerce dünyadan daha da iyidir.</p>

  <p class="normal">Ben sustum, fakat gönlümde, evet, gönlümde boyuna şekerkamışları biter durur.</p>

  <h3 class="h2baslik" id="calibre_toc_1466">CXLVIII</h3>

  <p class="normal">Gönül yeniden yeniye bir şey isteyip durmada; yeni bir şey, yeni bir yolcu istiyor.</p>

  <p class="normal">Gülüp neşelenmek için yeni bir sır istiyorsun demek? Evet, baş da sır duyan iki kulak istemede.</p>

  <p class="normal">Tertemiz kişilerin canları altın madeni istemede; hayvanın canıysa boyuna saman ister, arpa ister.</p>

  <p class="normal">* Sarhoşlar, daha yok mu demede, sâkî de sarhoşlardan rehin olarak bir şey istemede.</p>

  <p class="normal">Sel gibi yüzün yerde, hayat denizine dek yatağını kazarak akadur, çünkü su ark istiyor, dere istiyor.</p>

  <h3 class="h2baslik" id="calibre_toc_1467">CXLIX</h3>

  <p class="normal">Bağın, gül bahçesinin kokusu gelmede; o merhametli sevgilinin kokusu gelip durmada.</p>

  <p class="normal">Sevgilim o kadar inciler saçtı ki denizin suyu belime gelmede artık.</p>

  <p class="normal">Onun gül bahçesinin hayaliyle çalılık, dikenlik yerler bile nakışlı, incecik güzelim kumaşlardan daha yumuşak gelmede.</p>

  <p class="normal">Öyle bir marangoz, yâni onun aşkı, gökyüzüne merdiven yapıp duruyor.</p>

  <p class="normal">Köpek gibi acıkmışım da can mutfaklarından burnuma her an somun kokusu geliyor.</p>

  <p class="normal">Dost mahallesinin kapısından, duvarından âşıklara can kokusu gelmede.</p>

  <p class="normal">Bir kerecik vefa göster, yüz binlerce vefa göstereyim sana; ona bu çeşit bir karşılık geliyor işte.</p>

  <p class="normal">Dostun güzelliğine karşı ölen, gerçekten ölmez, ölmeden cennetlere girer gider.</p>

  <p class="normal">Gayb kervanı, gerçekte gelip duruyor, fakat şu çirkinlerden gizleniyor.</p>

  <p class="normal">Güzel yüzlüler çirkinlere nasıl gider? Bülbül, boyuna gül fidanlarına konar durur.</p>

  <p class="normal">Yasemin nerkisin yanı başında biter; gül, goncaya gülerek gelir, ulaşır.</p>

  <p class="normal">Bütün bunlar bir işaretten ibaret, maksat şu: O dünya, bu dünyaya gelip duruyor.</p>

  <p class="normal">Mekânsızlık âlemi, süte benzeyen cana karışan yağ gibi mekân âlemine geliyor.</p>

  <p class="normal">İzsizlik, esersizlik, aklın kana, deriye karışması gibi iz, eser âlemine gelmede.</p>

  <p class="normal">Aşkın da ötesinden, bu sözlerle anlatmadan başka çaresi olmayan, söze bir türlü sığmayan o şey, boyuna gelip durmada.</p>

  <p class="normal">Bundan daha fazla, daha açık da anlatılabilir amma kıskançlığından kılıç görünüyor göze.</p>

  <p class="normal">Susayım, çünkü bu şiirin anlaşılması müşkül her harfinden herkese yüzlerce şüphe gelmede.</p>

  <h3 class="h2baslik" id="calibre_toc_1468">CL</h3>

  <p class="normal">Hem mumsun sen, hem güzelsin sen, hem şarapsın sen; hem de karakış ayında bir baharsın sen.</p>

  <p class="normal">Her taraf aşkından yanmış yakılmış; güneş de yanmış gitmiş, güneş gibi yüz binlercesi de.</p>

  <p class="normal">Ateşin, boyuna kamışlara düşer ya; işte o yüzden ateşine yanma hevesiyle şeker, tutmuş kamışın canına girmiş.</p>

  <p class="normal">Aşkla yüz binlerce kişinin başını kestin, a benim canım, kimsenin haddi değil ki hay desin, hey desin.</p>

  <p class="normal">Âşıklar kem gözden korunmak için Rey şehrinde olduğu gibi yeraltında evler kurmuş.</p>

  <p class="normal">Bilgiden beter işkence yok; eyvahlar olsun iyi-kötü kaydında kalanlara.</p>

  <p class="normal">* Mısır’daki kadınlar da kendilerinden geçtiler, ellerini doğradılar da of bile demediler.</p>

  <p class="normal">Miraç gecesinde padişahımız kendinden geçti de yüz binlerce yıllık yolu aşıverdi gitti.</p>

  <p class="normal">Kemiklerdeki, damarlardaki, iliklerdeki yaralara bağlanmış tahtaları, sargıları, kendilerinden geçenlerin yelleriyle, şaraplarıyla çöz, dağıt gitsin.</p>

  <p class="normal">A Tebrizli Şems, bizi yok et, çünkü sen bir güneşsin sanki, bizse gölgeyiz.</p>

  <h3 class="h2baslik" id="calibre_toc_1469">CLI</h3>

  <p class="normal">A aşk, beni sınamalara uğratıyorsun, gücümün kuvvetimin olmadığını da bile bile yapıyorsun bunu.</p>

  <p class="normal">Düşmanın sırrına terceman oluyorsun, eğri zanna yer veriyorsun gönlünde.</p>

  <p class="normal">Hem ormanı ateşe veriyorsun, hem de gene kendin şikâyete girişiyorsun.</p>

  <p class="normal">Arıklar gibi coşuyor, şikâyetleniyorsun da sana zulmedilmiş şüphesini uyandırmak istiyorsun.</p>

  <p class="normal">Bir güneşsin sen, sana nasıl zulmedilir? Yücelerden, dilediğini yaparsın sen.</p>

  <p class="normal">Bizi birbirimize haset etmeye düşürüyorsun da bir hoşça, savaşımızı seyrediyorsun.</p>

  <p class="normal">Ariflere peşin şerbet sunuyorsun; zahitleri de yarınki veresiyeyle sarhoş ediyorsun.</p>

  <p class="normal">Kuzguna pislik iştiyakı veriyorsun; duduya şekerler çiğnetiyorsun.</p>

  <p class="normal">Ölümü düşünen kuşa gamlar, tasalar veriyorsun; bülbülleriyse sarhoş ediyor, feryada salıyorsun.</p>

  <p class="normal">Onu madene, dağa çekiyorsun; öbürünün yüzünü denize çeviriyorsun.</p>

  <p class="normal">Mihnet yoluyla devlete çekiyorsun, yahut da aşağılığımızın cezasını veriyorsun.</p>

  <p class="normal">Bu denizde hep kâr var, hep lûtuf, bağış var; herkese, her şeye lûtuflarda, ihsanlarda bulunuyorsun.</p>

  <p class="normal">Bu, işaretle, kinayeyle söylenen sözün daha başlangıcı, bizi ihtiyarlatıyor, gençleştiriyorsun amma bitimini gene sen söyle.</p>

  <h3 class="h2baslik" id="calibre_toc_1470">CLII</h3>

  <p class="normal">Ansızın yanına koşuverdim; aşkının eli, hey diye bir nara attı.</p>

  <p class="normal">Hiç biliyor musun dedi, ne kan dökücüdür o; senin gibisinde yürek nerde, güç kuvvet hani?</p>

  <p class="normal">Şekerler bile onun aşkıyla eridi; başı kesilmiş ney gibi feryat ededur.</p>

  <p class="normal">Aşkıyla damarlarını tertemiz et de kılıcı ayağını ardından kesmesin.</p>

  <p class="normal">(s. 245) Onun gül bahçesinde kar gibi eri de karakış ayında yüzlerce ilkbahar belirtsin.</p>

  <p class="normal">Yahut da gir tapısına, yumuşaklıkla teslim ol, bir hoşça öl de sana, ey diri, ey her an yaratıcı desinler.</p>

  <p class="normal">Üzüm suyunu Tanrı küpünde sakla da coşsun, köpürsün, iyiden de kurtulsun, kötüden de.</p>

  <p class="normal">A Tebrizli Şems, gel de bana bak; bana bak da beni tamamıyla yok olmuş bir şey gör.</p>

  <h3 class="h2baslik" id="calibre_toc_1471">CLIII</h3>

  <p class="normal">Gene gül gibi gül bahçesine gidiyorsun; bensiz gidiyorsun amma seninleyim ben.</p>

  <p class="normal">Süsen, seni anlatmada yüzlerce dile sahip oldu; a gül yüzlü, gidiyorsun süsenin yanına.</p>

  <p class="normal">Lâ’l renkli, şarap satıcı dudaklarla şarap vermek için sarhoşlara gidiyorsun sen.</p>

  <p class="normal">Ardında güzeller, yıldızlar gibi; aydın Ay gibi kime gidiyorsun öyle?</p>

  <p class="normal">Taş gibi, demir gibi bir yürekle gitmedesin; gene kimi ateşlere yakmayı kurdun?</p>

  <p class="normal">A güneş, ışığında oynayan bir zerreyim; pencereye vurdun mu önünde oynar dururum.</p>

  <p class="normal">A gönül, Tebrizli Şems, sürme gibi seni gözlerine çeksin diye havana gidiyorsun sen.</p>

  <h3 class="h2baslik" id="calibre_toc_1472">CLIV</h3>

  <p class="normal">Her an sevgiliye gidiyorsun a gönül, hem ne de gizli gidiyorsun gözlerden.</p>

  <p class="normal">Ay gibi elbiseler paraladın da parlak güneşin ardına düştün, gidiyorsun sen.</p>

  <p class="normal">A yeryüzünde arkadaşlarla oturmuş er, içyüzden yedi kat göğü aşıp gidiyorsun amma.</p>

  <p class="normal">Görünüşte konukların önündesin; gerçekteyse konukluğa gidiyorsun.</p>

  <p class="normal">Kalem gibi o çevik, o usta ressamın elinde insan resmini yapıyorsun sen.</p>

  <p class="normal">Suya benziyorsun saman altında; abıhayatsın, bahçeye gidiyorsun sen.</p>

  <p class="normal">Öylesine salına salına gidiyorsun ki gözler görebilseydi seni, dünyada bir tek yaslı kalmazdı.</p>

  <p class="normal">Fakat yazıklar olsun, n’olurdu halk seni görseydi; göremez ki, bütün halktan gizli gidiyorsun sen.</p>

  <p class="normal">Mademki padişahın tahtına, padişaha gidiyorsun, halimizi gör, haberimizi bildir ona.</p>

  <h3 class="h2baslik" id="calibre_toc_1473">CLV</h3>

  <p class="normal">Suya da dalıp gitsen, ateşe de atılıp gitsen, şunu bunu bilmem, ona pek hoş gidiyorsun sen.</p>

  <p class="normal">Yüzünde vallahi onun rengi var; git, git, Ay’a benzer sevgiliye gidiyorsun sen.</p>

  <p class="normal">Şekilleri ayaklar altına almışsın; şekle, resme sığmayan şekle gidiyorsun sen.</p>

  <p class="normal">Canına sevgilinin tadı vurmada, sarhoş, ellerini çırpa çırpa serkeşçe gidiyorsun sen.</p>

  <p class="normal">İster Arş’a git, ister ferşe; ardından devlet koşmada, ikbal koşmada senin.</p>

  <p class="normal">Başında onun sevdası var ya; müşevveş gitsen de şaşılmaz artık.</p>

  <p class="normal">A padişah Salâhaddin, görünüşte altı yön içinde gidiyorsun amma çık, yücel şu altı yönden.</p>

  <h3 class="h2baslik" id="calibre_toc_1474">CLVI</h3>

  <p class="normal">Tembelliği bir yana atar da bütün dostlardan daha çabuk sıçrarsan hoş olur.</p>

  <p class="normal">Çeviklik, huyudur erkek arslanın; bu yolda geri kalmak tilkiliktir.</p>

  <p class="normal">Yelpaze elinde, yalımlat ateşi; kuyunun dibindesin amma Yusuf’un seninle.</p>

  <p class="normal">Dolundun, mezara girdiysen gene doğudan doğ Ay gibi.</p>

  <p class="normal">Hava ısındı da o buz çözüldü, eridi; sen de a selvi boylu, salın, harekete gel.</p>

  <p class="normal">Tez Türk’çesine sıçrat, sür atı; önünde güzelim bir çadır yeri var.</p>

  <p class="normal">* Koşuşun, yarışın buyurdu ya, ercesine yürü; can padişahlar padişahının sözü boş olamaz.</p>

  <p class="normal">Her seher çağı Zühre gibi feryat et de ondan sonra güneşin padişahlar padişahlığını seyret.</p>

  <p class="normal">Dolunay her gece biraz daha erir, biraz daha arıklaşır; tamamıyla eriyip bittikten sonra gene kendine gelmeye başlar, dolunay olur.</p>

  <p class="normal">Uzakken bile padişah lûtuflarla besledi, geliştirdi seni; tapısına varırsan neler bağışlamaz sana.</p>

  <p class="normal">Yeter artık, söze tövbe ettin; anlayış geliri susuşlardadır.</p>

  <h3 class="h2baslik" id="calibre_toc_1475">CLVII</h3>

  <p class="normal">Mahmurluğu olmayan bir şarap gördün mü hiç? Dikensiz bir güle rastladın mı hiç?</p>

  <p class="normal">Bu balçık dünya gül bahçesinde güzü olmayan ilkbahar gördün mü sen?</p>

  <p class="normal">Önüne gam geldi mi Tanrı’ya kaç; Tanrı gibi bir dert dinler gördün mü hiç?</p>

  <p class="normal">Tanrı işini işle, Tanrı yükünü çek, onun gibi iş güç sahibi gördün mü hiç?</p>

  <p class="normal">Onun lûtuf cilâsı olmadıkça tozsuz topraksız tecelliler aynası olan bir gönüle rastladın mı hiç?</p>

  <p class="normal">Önüne ön olmayan o güzel sevgilinin güzel hayalinden başka, gönül sıkmayan bir hayal gördün mü hiç?</p>

  <p class="normal">Anlat a gönül, kederle karışık olmayan bir neşe gördün mü sen?</p>

  <p class="normal">Arı duru, dertsiz, düzensiz dünyada tehlikesiz, emin bir uçulacak yer gördün mü hiç?</p>

  <p class="normal">Ashab-ı Kehf’in köpeği gibi vefa mağarasına gir a avcı, madem bir avcı görmüşsün; sığın o mağaraya.</p>

  <p class="normal">Mademki ibret alabiliyorsun, dudağını yum da ibret gözünü aç.</p>

  <p class="normal">Kem gözden zarar gördüysen Tebrizli Şems, elini tutar senin.</p>

  <h3 class="h2baslik" id="calibre_toc_1476">CLVIII</h3>

  <p class="normal">Dünyaya bir misk kokusudur saldın; hattâ mekânsızlık dünyasını bile misk kokularına boğdun.</p>

  <p class="normal">Bu misk kokusundan da yeryüzüne, gökyüzüne yüz binlerce kavga gürültü saldın.</p>

  <p class="normal">Kendi ışığından, kendi ateşinden akla da bir ışık saldın, cana da; aklı da yaktın, yandırdın, canı da.</p>

  <p class="normal">Cana canlar katan lâ’l dudaklarının olgunluğuyla denize de bir coşkunluktur verdin, madene de.</p>

  <p class="normal">Âşık öldürme töresini sen kodun; sonra da bu töreye uymayı, âşık öldürenlerin gönüllerine verdin;</p>

  <p class="normal">Yüz binlerce Rum ülkesi halkının canına sahip olanları tuttun da Zenciler arasına kattın.</p>

  <p class="normal">* Mademki onları kendi elinle yoğurdun, hamur ettin; nasıl oldu da ekmek kaydına düşürdün onları?</p>

  <p class="normal">Şu çetin tuzağa hem avı düşürdün, hem avcıyı.</p>

  <p class="normal">Bülbülleri kırdın geçirdin gönül gibi; âşıkları da tuttun, feryada düşürdün.</p>

  <p class="normal">Şehzadeleri tuttun, kullar köleler gibi bekçi aklın önüne koydun, yürüttün.</p>

  <h3 class="h2baslik" id="calibre_toc_1477">CLIX</h3>

  <p class="normal">İçtiğim şarap yüzünden başımda esen yeli gör; o şarabı bir şehzadenin elinden içtim ben.</p>

  <p class="normal">Can, şarabında dalgalanmaya başladı mı bir tertemiz, bir aparı aydın güzel beliriverdi.</p>

  <p class="normal">Can gözü, apacayip bir haldir gördü; her yanda neşeli bir güzeller güzeli vardı.</p>

  <p class="normal">Her adımda bir aşk sarhoşu yatmış, uyumuştu; başucunda da bir sâkî durmadaydı.</p>

  <p class="normal">Bu hevesle gönüllerin ayakları bağlanmıştı; o neşeden, o çalgı çağanaktan can kanatları açılmıştı.</p>

  <p class="normal">İçin, için, afiyetler olsun diyen sarhoşların sesleri, ta Arş’a ulaşmıştı; öylesine bir âlem olmuştu ki zahidin seccadesi bile rehine verilmişti.</p>

  <p class="normal">Bu devletin başı, Tebrizli Şems’tir; zaten gizlilik âleminde hazır bir devlet o.</p>

  <h3 class="h2baslik" id="calibre_toc_1478">CLX</h3>

  <p class="normal">(s. 246) Gönlü âvâre birini öldürdüyse ne çıkar? Dünyadan bir gam yiyen eksik olmuş, aldırmam bile.</p>

  <p class="normal">Tek senin aşk güneşin parlayıp dursun da her yana bir yıldız saçsın.</p>

  <p class="normal">* Bir güneş o ki Tur Dağı’na vurdu da dağ paramparça oldu, her parçası da bir lâ’l kesildi.</p>

  <p class="normal">* Işığı, Meryem’in çarşafına vurdu da beşikteki çocuk dile geldi, konuştu.</p>

  <p class="normal">Güneş’i inkâr edene ne denir? Anadan doğma köre bir çare yoktur.</p>

  <p class="normal">* Aşk sopasını gönüle bir vurdu mu her kayadan seyret şarıl şarıl akan yüz binlerce kaynağı.</p>

  <p class="normal">Kem göz uzak olsun o güzel yüzden, hattâ benim gözüm bile olsa.</p>

  <p class="normal">Aşk pazarında yüzlerce hile, yüzlerce düzen dükkânı açtı; hileciliği, düzenciliği böyle kurdu işte.</p>

  <p class="normal">A Tebrizli Şems, nerde büyücü varsa senin gözüne daldı; hepsi de halka halka sana dalıp kalakaldı.</p>

  <h3 class="h2baslik" id="calibre_toc_1479">CLXI</h3>

  <p class="normal">Bir kere daha gitmeyi kurmuşsun, bir kere daha yüreğin demire dönmüş.</p>

  <p class="normal">Hayır, etme; bizim zevk, neşe kandilimizi söndürme; kandilimize yağ koyan, sen değil misin?</p>

  <p class="normal">Allah, Allah, şu dünyayı yüzünle güllerle, nesrinlerle, süsenlerle doldurmuşsun.</p>

  <p class="normal">Allah için olsun, Allah için; etme, eyleme de bir düşman, dostsun, düşmanın yapacağını yapıyorsun demesin sana.</p>

  <p class="normal">A dünyayı ışıtan, aydınlatan güzel, Allah için olsun, Allah için kullarını topla tapına.</p>

  <p class="normal">Benimle giriştiğin aşk oyununu bir kere daha bir yana atmışsın.</p>

  <p class="normal">Allah, Allah; yenini sallamış, ihsanlarda bulunmuşsun da kötü nefsi bile temiz etekli bir hale getirmişsin sen.</p>

  <p class="normal">A kuyumcuların madeni Salâhaddin, sen Ay gibi gümüşten bir harmana sahip olmuşsun.</p>

  <h3 class="h2baslik" id="calibre_toc_1480">CLXII</h3>

  <p class="normal">Merhaba a perde; sen o perdesin ki can dünyasından bir iz, bir eser getirmişsin bize.</p>

  <p class="normal">Çıkardığın nağmeleri kulağımıza değil, canımıza duyur; çünkü şu ölü dünyaya cansın sen.</p>

  <p class="normal">Canları kap, yücelere götür; gönlü götürdüğün âleme götür.</p>

  <p class="normal">Gülen Ay da tanıklık ediyor ki, sen o gökyüzü şarabını içmişsin.</p>

  <p class="normal">* Tatlı canın da tanıklık ediyor ki Elest meclisinde ballarla beslenmişsin sen.</p>

  <p class="normal">Yeşillikler, neler ektiğini göstermek için topraktan bitmeye başladı artık.</p>

  <h3 class="h2baslik" id="calibre_toc_1481">CLXIII</h3>

  <p class="normal">A gülbeşekerlerle beslenen gönül; a arslanların sütünü emip gelişen gönül.</p>

  <p class="normal">A Akl-ı Evvel’den doğmuş, a Süleyman’ın elinden yüzüğü almış gönül.</p>

  <p class="normal">Hiçbir canda aşkına dayanacak güç kuvvet yok; bu ne candır, nasıl bir cana sahip olmuşsun a gönül.</p>

  <p class="normal">Bir güneşsin ki ışığın vurmuş da şu güneş meydana gelmiş; onu eteğinin altına almışsın da bir tuhaf gizleyivermişsin a gönül.</p>

  <p class="normal">Hem yüz binlerce karanlığın ışığısın, hem yüz binlerce ölüye İsa’sın a gönül.</p>

  <p class="normal">Sâkî olup sunduğun şu şarabı hangi üzümlerden sıkmışsın a gönül?</p>

  <p class="normal">Dünya kışına meyvesin sen, binlerce donmuş, buz kesmişin elinden tutarsın sen a gönül.</p>

  <p class="normal">Kuyumcuların işlerini altın etmişsin; a padişah Salâhaddin, yüzlerce ermişsin sen.</p>

  <h3 class="h2baslik" id="calibre_toc_1482">CLXIV</h3>

  <p class="normal">Sizde bir deli divane var mı diye her evin kapı halkasını çalıyorum.</p>

  <p class="normal">Can kuşu, o tuzağa deli divane oldu; aşk tuzağına, bir dilberin, bir inci tanesinin tuzağına tutuldu.</p>

  <p class="normal">Delilikte deniz gönüllü bir er nerde diye naralar atıyor bütün halk.</p>

  <p class="normal">Tanrım, o Leylâ’nın Mecnun’u nerde ki kulağına bir masal üfleyeyim.</p>

  <p class="normal">Çünkü akıl kulağı mahrem değildir; âşıkların afsununa yabancıdır o.</p>

  <p class="normal">Canın, kendisine deli divane kesildiği o halka halka saçlar, kırık bir tarağı özlüyor.</p>

  <p class="normal">Şehrimiz fitnelerle, coşkunluklarla doldu, taştı; medet o tek fettanın fitnesinden, medet.</p>

  <p class="normal">Çabuk, daha çabuk bir anahtar yapıver a anahtarcı; onun dişi, sıkıntıyı açsın amma.</p>

  <p class="normal">Kendine gel, eğri büğrü gitme, satranç taşı değilsin sen, ne vakte dek eğri büğrü, o yana bu yana gidip duracaksın? Aklın fikrin başında senin.</p>

  <h3 class="h2baslik" id="calibre_toc_1483">— T —<br class="chapter"/>
  CLXV</h3>

  <p class="normal">Canın bile ayağını bağlayan bu çeşit meydan, kimin meydanı? Elden çıktık gitti, bu kimin masalı, kimin hikâyesi?</p>

  <p class="normal">Güneş altın bir top gibi koşup duruyor; acaba kimin çevgeninin kıvrık ucu koşturuyor onu?</p>

  <p class="normal">A güneş, yol kesen kesemedi yolunu; nasıl kesebilir ki bu yol kimin yolu, biliyor o.</p>

  <p class="normal">* Mûsa, elmayı kokladı da can verdi; sen de bir ara o kokuyu, kimin elmalığından geliyor o koku?</p>

  <p class="normal">Yakub’un gözü bu kokuyla açıldı; Tanrım, bu koku kimin Ken’an’ından geliyor?</p>

  <p class="normal">Topraktık, bu çeşit yüceldik, boy attık; toprağımız altına döndü, fakat kimin terazisinde?</p>

  <p class="normal">Altınımıza her zaman yeni bir güneş vurmada; altının böylece kimin madeninden olduğunu bilmesini dilemede.</p>

  <p class="normal">Herkes aşktan şaşkın, herkesin aşkla başı dönmede; şaşılacak şey de şu: Acaba aşkın başını kim döndürüyor?</p>

  <p class="normal">Herkes konuk dünyada, fakat kimin konuğu, bunu pek az kişi bilir.</p>

  <p class="normal">Güzellerin nerkis gözleri yol vuruyor; fakat bu nerkise kimin nerkis bahçesinden su gelmede?</p>

  <p class="normal">Bedenler geceleyin bizsiz, gündüzün bizimle dolu; bizle ben, kedi gibi kimin dağarcığında acaba?</p>

  <p class="normal">Herkes, a benim canım diye elceğizlerini çırpıp durmada; fakat o elceğizlerini çırpan kimin canı?</p>

  <p class="normal">Tebrizli Şems, erenlerin ışığıdır; bunca yücelikle, bunca üstünlükle kimin padişahı o?<sup class="calibre2"><a href="../Text/divanson_split_539.html#footnote-400-33" id="footnote-400-33-backlink">[33]</a></sup></p>

  <h3 class="h2baslik" id="calibre_toc_1484">— D —<br class="chapter"/>
  CLXVI</h3>

  <p class="normal">Gece geldi çattı, halvet çağı geldi; âşıkların kıblesi kesildi Ay’ın yüzü.</p>

  <p class="normal">A Ay’a tapanlar, Ay gülmeye koyuldu; a gece yolcuları, yola düzülmek çağı geldi, kalkın.</p>

  <p class="normal">Gece geldi, bizler-benler yok oldu gitti; o uyumayan kişininse ancak Tanrı’yla buluşacağı çağ geldi.</p>

  <p class="normal">Özler beden samanıyla karıştı, fakat beden uyudu mu taneler samandan arındı.</p>

  <p class="normal">Hintliler beden çadırını süpürdüler; Türk, halveti gördü de çadıra girdi.</p>

  <p class="normal">Dünya dedikodularını su aldı, götürdü; padişahlar padişahının konuşma vakti geldi.</p>

  <p class="normal">Tebriz’i Şems, ortaya geldi mi anlam ehlinin sözü kısaldı gitti.<sup class="calibre2"><a href="../Text/divanson_split_540.html#footnote-400-34" id="footnote-400-34-backlink">[34]</a></sup></p>

  <h3 class="h2baslik" id="calibre_toc_1485">— N —<br class="chapter"/>
  CLXVII</h3>

  <p class="normal">(s. 247) Sabah çağı geldi çattı, a genç, hadi, kalk; yükünü bağla, kervana yetiş.</p>

  <p class="normal">Kervan gitti, sen gafletle uyumuşsun; ziyandasın, ziyandasın, ziyanda.</p>

  <p class="normal">Ömrünü suçlar işleyerek yitirme de cennetlerde terütaze kal.</p>

  <p class="normal">Şom nefsini öldür, o senin şeytanındır; onu öldür de huriler, yeninden, yakandan baş çıkarsın.</p>

  <p class="normal">Şom nefsini adamakıllı öldürdün mü yedinci kat göğün üstüne bas ayağını.</p>

  <p class="normal">Namazın, orucun kabul oldu mu pehlivansın, pehlivansın, pehlivan.</p>

  <p class="normal">Arın, şu eşiğe toprak ol; âşıkların semâ’ meclisinde az ululan.</p>

  <p class="normal">Âşıkların semâ’ını inkâr edersen kıyamet günü köpeklerle haşrolur gidersin.</p>

  <p class="normal">Tebrizli Şems’e kul köle oldun mu da hamd olsun sana a yardımı beklenen Tanrı diye naralar at.<sup class="calibre2"><a href="../Text/divanson_split_541.html#footnote-400-35" id="footnote-400-35-backlink">[35]</a></sup></p>

  <h3 class="h2baslik" id="calibre_toc_1486">— A —<br class="chapter"/>
  CLXVIII</h3>

  <p class="normal">Âşıkların arasında gafil olma; hele bu tatlı yüzlü sevgilinin yanında hiç gaflete düşme.</p>

  <p class="normal">Uzak olsun âşıklardan gafiller; uzak olsun külhan kokusu seher yelinden.</p>

  <p class="normal">Bir akıllı geldi mi uzaklaş de; bir âşık geldi mi de gel de, yüzlerce merhabalar sana.</p>

  <p class="normal">Akıl tedbirlere koyuldu, düşüncelere daldı mı, aşk ta yedinci göğe ağar gider.</p>

  <p class="normal">Akıl haccetmek için deve aramaya koyuldu mu, aşk Safâ dağına çıkar.</p>

  <p class="normal">Aşk geldi de bırak şiiri de sarıl saçlara diye ağzımı kapadı benim.<sup class="calibre2"><a href="../Text/divanson_split_542.html#footnote-400-36" id="footnote-400-36-backlink">[36]</a></sup></p>
</body>
</html>
