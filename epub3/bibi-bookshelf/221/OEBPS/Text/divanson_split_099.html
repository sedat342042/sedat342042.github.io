<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>divan1</title>
  <link href="../Styles/stylesheet.css" rel="stylesheet" type="text/css"/>
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h2 class="h2baslik1" id="calibre_toc_75">ÇEŞİTLİ BAHİRLER,<br class="chapter"/>
  GÖRÜLMEMİŞ VEZİNLER</h2>

  <h3 class="h2baslik" id="calibre_toc_3155">— A —<br class="chapter"/>
  I</h3>

  <p class="indentmetin">Yârı mâ dildâr-ı mâ âlim-i esrâr-ı mâ</p>

  <p class="indentmetin">Yûsuf-ı dîdâr-ı mâ rovnek-ı bâzâr-ı mâ</p>

  <p class="normal">Sevgilimiz, gönlümüzü alan güzelimiz, sırlarımızı bilenimiz… kavuştuğumuz Yusuf’umuz, pazarımızın alımı, parlaklığı.</p>

  <p class="normal">Bıldırımız bu yılımıza âşık oldu… müflisleriz biz; sensin bizim definemiz, paramız pulumuz.</p>

  <p class="normal">Tembelleriz; haccımız da sensin, savaşımız, işimiz gücümüz de sen… uyumuşuz kalmışız biz, uyanık devletimiz sensin.</p>

  <p class="normal">Hastalarız, yaramıza melhem sensin… yıkılmış gitmişiz biz, lûtfunla kereminle sensin mimarımız bizim.</p>

  <p class="normal">Dön aşka, a düzenbaz padişahımız dedim; baş çekme, sırlarımızın perdesini inkâr etme.</p>

  <p class="normal">Bana cevap verdi de dedi ki: Bu işimiz senin yüzünden; ne söylersen dağımız, ormanımız o sözü yankılar, sana duyurur.</p>

  <p class="normal">Ona dedim ki: A dilediğini yapan, asıl dağ biziz, bu yankı da sözümüz; çünkü dağ dilediğini söyleyemez, yapamaz.</p>

  <p class="normal">Dedi ki: Önce sırlarımızdan birazcığını duy… her arık hayvan nasıl bizim yükümüzü çekebilir?</p>

  <p class="normal">Ona, rahmetini kesme bizden dedim; haberler sal bize… bû-tîmârımızı da sarhoş bir bülbül haline getir.</p>

  <p class="normal">Senin varlığın, bizim övüncümüz; bizim varlığımızsa ayıbımız, ârımız… mağaraya benzer gönlümüze bak da Ahmed’i de gör, Sıddıyk’ı da.</p>

  <p class="normal">Tortulu şarap içen sarhoşumuz her şarabı içmez… gagası güzel kuşumuz padişahın elinden yem yer.</p>

  <p class="normal">Şu leş bedenimiz mezarda yatıp uyuyunca, uçan dudumuz kafesten kurtulur gider.</p>

  <p class="normal">Akıllı fikirli kuşumuz kendi yerini tanır, yuvasını bilir… bizden sonra yeryüzünde izlerimizi bulursun elbet.</p>

  <p class="normal">Gül bahçesinde sensizsem, güller diken kesilir bana… fakat seninle zindanda bile olsam dikenim gül bitirir.</p>

  <p class="normal">Seninle ateşe girsem, ateş ışık olur… fakat sensiz cennette olsam, ışıklar ateş olur bana.</p>

  <p class="normal">Kuzgunumuz, sığırcığımız, senin yüzünden akdoğan oldu… sözümüz budur ancak: Yeter, artık söz söyleme.</p>

  <h3 class="h2baslik" id="calibre_toc_3156">II</h3>

  <p class="indentmetin">Işk-ı tu âverd kedeh por zi belâhâ</p>

  <p class="indentmetin">Goftem mey mînehorem pîş-i tu şâhâ</p>

  <p class="normal">Aşkın belâlarla dopdolu bir kadeh sundu bana… huzurunda şarap içemem, a benim padişahım dedim.</p>

  <p class="normal">Bilgisinin şarabını sundu bana o şekerkamışlığı… sarhoş oldum gitti de beni ta nerelere götürdü o.</p>

  <p class="normal">Bir yandan gizlice Rûhü’l-Emin geldi… yanına koştum, şu olan işleri bir gör dedim.</p>

  <p class="normal">A Tanrı sırrı dedim, yüzünü gizle… Tanrı’ya şükürler etti, övdü Tanrı’yı, dualar etti Tanrı’ya.</p>

  <p class="normal">Âşıktan gizlenen o değil mi ki dedim… bunca temizliğe karşı o perde de nedir dedim.</p>

  <p class="normal">Aşk kan içmeye kalkıştı mı, vay gidi vay… Uhud Dağı bile paramparça olur gider… biz neyiz ki artık?</p>

  <p class="normal">Ne mutlu çağdır ki padişahım gülerek gelir; kerem eder de kaftanının düğmelerini çözer.</p>

  <p class="normal">Dondun, buz kestin bakışımız yokken… hele gel, daha yakın gel de havamız vursun sana der.</p>

  <p class="normal">Nerde o lûtfun derim, a tüm güzellik… kuluna, kaftanının düğmelerini nasıl çözüyorsun, göster.</p>

  <p class="normal">Yok, yok der; hiç gam yeme… gençleşirsin; seher yelleri estiği çağda nerkisle gül nasıl tazeleşir; ondan da daha taze bir hale gelirsin.</p>

  <p class="normal">Derim ki: A iki dünyaya da devâ veren; bana senin dudağından başka bir devâ yok.</p>

  <p class="normal">Her dalın, her ağacın meyvesi o dala, o ağaca tanıktır… altın gibi yüzümle gözyaşlarım da bana tanık.</p>

  <h3 class="h2baslik" id="calibre_toc_3157">III</h3>

  <p class="indentmetin">Mevlânâ mevlânâ agnânâ agnânâ</p>

  <p class="indentmetin">Emseynâ atşânen asbahnâ reyyânâ</p>

  <p class="normal">Efendimiz, efendimiz, doyurdun, zenginleştirdin bizi… gece susamıştık, suya kanarak sabahladık.</p>

  <p class="normal">Ümitsizliğe düşürmezsin, bizi unutmazsın… azgınlığa düşsek bile korkmayız; katında yer yurt edindik, senin yüzünden yer yurt ıssı olduk biz.</p>

  <p class="normal">Sarhoş bile olsak seninle yüceldik, sana alıştık… a şimşek gibi çakan, a karanlıkları yaran, bizimle çıplak olarak kucaklaş, oynaş.</p>

  <p class="normal">Kim yeryüzündense hoş görülmez o… uzaklaştır artık onu, uzaklaştır. Ayır onu bizden, ayır.</p>

  <p class="normal">Kim yücelerdense tatlı mı tatlıdır o… anlamlarımızla suvarırız, çeşit çeşit, renk renk kandırırız onu.</p>

  <p class="normal">Geri kalanını sen söyle a sâkî, geri kalanını sen söyle… a ihsan sahibi, lûtfet; lûtfet a ihsan sahibi.<sup class="calibre2"><a href="../Text/divanson_split_131.html#footnote-900-30" id="footnote-900-30-backlink">[30]</a></sup></p>

  <h3 class="h2baslik" id="calibre_toc_3158">IV</h3>

  <p class="indentmetin">Fedeytuke yâ ze’l-vahyi âyâtuhû tetrâ</p>

  <p class="indentmetin">Tufess ırahâ sırran ve teknî bihi cehrâ</p>

  <p class="normal">A vahiy ıssı, feda olayım sana; âyetlerini gösterir durursun… onları gizli bir tarzda tefsir edersin de sonra apaçık gizlersin anlamlarını.</p>

  <p class="normal">Ölüleri, bir şey yaptın da onunla dağıttın, onunla dirilttin, topladın; kurban olayım sana, benim bilmediğim o işi, o şeyi sana kim bildirdi; nasıl anladın, bildin?</p>

  <p class="normal">Hepsi de sarhoş bir halde döndüler, senin sıfatlarına büründüler… ne haram bir lokma yediler, ne şarap içtiler.</p>

  <p class="normal">* Fakat yakınlık parıltısı akıllarını yok etti gitti; noksan sıfatlardan arıdır dağları durduran, noksan sıfatlardan arıdır kulunu geceleyin yürüten.</p>

  <p class="normal">Esenlik o topluma ki gönülleri, gizli, duyulmaz dillerle ona şükreder, ona şükürde bulunur.</p>

  <p class="normal">Ne mutludur bahtı yâr olan kişi… kovasını kuyuya salar da kovada bir güzel Yusuf çıkar, o da muştuluk der.</p>

  <p class="normal">Salâhaddin, Rum ülkesinde bir insan şeklinde görünen öyle bir ulular ulusu ışıktır ki hiçbir örtü örtemez onu.<sup class="calibre2"><a href="../Text/divanson_split_132.html#footnote-900-31" id="footnote-900-31-backlink">[31]</a></sup></p>

  <h3 class="h2baslik" id="calibre_toc_3159">V</h3>

  <p class="indentmetin">Yâ muhcile’l-bedri aşrıknâ bi leâlâi</p>

  <p class="indentmetin">Yâ sâkıya’r-rûhi eskirnâ bi sahbâi</p>

  <p class="normal">A dolunayı utandıran; ululuklarla ışıttın bizi; a can sâkîsi, şarap sun da sarhoş et bizi.</p>

  <p class="normal">Nekeslik etme, biteviye şarap sun da kadehi alırken de şarap içmiş olalım, verirken de.</p>

  <p class="normal">Bırak bizi de sarhoş olup bir esenleşelim; anlatılmasına, ad takılmasına imkân olmayan bir sarhoşluğa düşelim gitsin.</p>

  <p class="normal">Gizli küpleri, lûtfediyorsun da, insanı nekeslikten de, kinden, düşmanlıktan da arıtan şarapla boyuna doldurup duruyorsun.<sup class="calibre2"><a href="../Text/divanson_split_133.html#footnote-900-32" id="footnote-900-32-backlink">[32]</a></sup></p>

  <h3 class="h2baslik" id="calibre_toc_3160">VI</h3>

  <p class="indentmetin">Yâ kâlimînâ yâ hâkimînâ</p>

  <p class="indentmetin">Yâ mâlikînâ lâ tazlimûnâ</p>

  <p class="normal">A bizimle konuşup görüşen, a bize buyruk yürüten… a efendimiz, zulmetmeyin bize.</p>

  <p class="normal">A üstünlüklere sahip olan, a huyu husu, yüzü, gözü güzel… a deliller kılıcı, zulmetmeyin bize.</p>

  <p class="normal">A güzel sâkî, a buluşması tatlı dilber… a ayrılığı acı, zulmetmeyin bize.</p>

  <p class="normal">A karanlıkları yaran yıldızlar gibi gönülde şimşekler çaktıran, doğular arasından beliren; zulmetmeyin bize.</p>

  <p class="normal">Her ovada, her çölde, zamansız, mekânsız bir bağıran, bağırıp durmada: Zulmetmeyin bize.</p>

  <p class="normal">Canım kurban olsun sana seher çağlarında… a gönüller açan, zulmetmeyin bize.</p>

  <p class="normal">İşte şu benim gönlüm, aşka koyulmuş, sevgiyi âdet edinmiş… Zulmetmeyin bize.</p>

  <p class="normal">Sözümü duy: Uyku haram oldu bana… Ulu kişiler katında zulmetmeyin bize.</p>

  <p class="normal">Erkek atım aşktır; onunla anlamlara sürer giderim… bu da yeter bana… zulmetmeyin bize.</p>

  <p class="normal">Aşk halimdir, mülkümdür, malımdır… uyumama imkân yok, zulmetmeyin bize.<sup class="calibre2"><a href="../Text/divanson_split_134.html#footnote-900-33" id="footnote-900-33-backlink">[33]</a></sup></p>

  <h3 class="h2baslik" id="calibre_toc_3161">VII</h3>

  <p class="indentmetin">Veredea’l-beşîru mubeşşiran bi beşâretin</p>

  <p class="indentmetin">Ahya’l-fuâde aşiyyeten bi vurûdihâ</p>

  <p class="normal">Müjdeci, bir müjdeyle geldi çattı… onun gelişiyle de geceleyin gönlüm diriliverdi.</p>

  <p class="normal">Bir bağdı bahçeydi sanki gönlüm; o müjdenin baharıyla ışıdı; açılıp saçıldı… bir güneşti sanki; o müjdeyle doğdu, parladı.</p>

  <p class="normal">A benim düşkünlüğümü kınayan, perperişan halimi hoş görmeyen, aşk ateşine bir bak, yalımlanmasını bir seyret de sonra kına beni.<sup class="calibre2"><a href="../Text/divanson_split_135.html#footnote-900-34" id="footnote-900-34-backlink">[34]</a></sup></p>

  <h3 class="h2baslik" id="calibre_toc_3162">VIII</h3>

  <p class="indentmetin">Rûha bi fiyhâ va’r-rûhu fîhâ</p>

  <p class="indentmetin">Kem eştehîhâ kum f’eskınîhâ</p>

  <p class="normal">İstenen, dilenen, ağzı, dudakları sinmiş bir şarap; can da onda, derman da onda… ne vakte dek özlemini çekeceğiz? Kalk, o şarapla suvar bizi.</p>

  <p class="normal">Bu sevgilinin sırrıdır; bu sevgilinin nazıdır… sevgilinin sesidir. Kalk, o şarapla suvar bizi.</p>

  <p class="normal">Öcümü aldın, komşumu öptün… ateşimi çoğalttı ya; kalk artık, o şarapla suvar bizi.</p>

  <p class="normal">Dudaklar öpücük aldı; şekerle, balla eş oldu… susuzdu, daha da susadı; kalk, o şarapla suvar bizi.</p>

  <p class="normal">Tanrı korur; kutluluk sâkîdir bize… ne de güzel bir buluşma bu; kalk, o şarapla suvar bizi.</p>

  <p class="normal">Sevgilim beni kucaklıyor ama gene de benim kararım yok. Kalk, o şarapla suvar bizi.</p>

  <p class="normal">Sâkî bana uymada, kâselerle bana sundukça sunmada; benim başıma and içmede… Kalk, o şarapla suvar bizi.</p>

  <p class="normal">Ben hoşum demede; hadi, tat şu şarabı diyor… bizse çekişip durmadayız… Kalk, o şarapla suvar bizi.<sup class="calibre2"><a href="../Text/divanson_split_136.html#footnote-900-35" id="footnote-900-35-backlink">[35]</a></sup></p>

  <h3 class="h2baslik" id="calibre_toc_3163">IX</h3>

  <p class="indentmetin">Yâ men benâ kasra’l-kemâli muşeyyedâ</p>

  <p class="indentmetin">Lâ zâle sa’den bi’s-su’ûdi mueyyedâ</p>

  <p class="normal">A olgunluk köşkünü sağlam bir şekilde yapan; dilerim, kutluluğu yitip gitmesin, kutluluğunu kutluluklar kuvvetlendirsin.</p>

  <p class="normal">Gönüller tir tir titriyor; aldırış bile etmedi, bıraktı gitti gönülleri; âşıkların kanları akıp gidecek artık.</p>

  <p class="normal">A aşka düşüp de darlıklar içinde oturup kalanlar; sanıyor musunuz ki aşk sizi kendi halinize bırakacak?</p>

  <p class="normal">And olsun Tanrı’ya ki bırakmaz… zâti alım da geldi, göründü, güzellik de… artık âşıklara ne bir düzen düzme ihtimali kaldı, ne de onlar da bir güç, bir kuvvet.</p>

  <p class="normal">O alım, o güzellik, ulumuz, efendimiz Şemseddin’dir; onun yüzünden Tebriz cennet bahçelerine dönmüştür.<sup class="calibre2"><a href="../Text/divanson_split_137.html#footnote-900-36" id="footnote-900-36-backlink">[36]</a></sup></p>

  <h3 class="h2baslik" id="calibre_toc_3164">X</h3>

  <p class="indentmetin">Ey mutrıb-ı dil berây-ı yârîrâ</p>

  <p class="indentmetin">Der perde-i zîr gûy zârîrâ</p>

  <p class="normal">A gönül çalgıcısı, dostluklarımızın hakkı için olsun, aşağı perdeden feryat et.</p>

  <p class="normal">Yürü, çayırlığa git de gülün yüzünü seyret… bahar bülbülüne solukdaş ol.</p>

  <p class="normal">Canlar bağışlanan aşk meclisinde bilsen ne yaşayışlar vardır, ne sarhoşluklar olur.</p>

  <p class="normal">Sayıya sığmayan devleti gördün ya… sayılı soluğu ona bağışla gitsin.</p>

  <p class="normal">A can, bir dilbere av oldun gitti; o, avını ölümsüz olarak diriltir.</p>

  <p class="normal">A gönül sâkîsi, işten güçten kaldık… bize işleyen, bize yapacağını yapan o şarabı sunmanın tam çağı.</p>

  <p class="normal">Şarap içeni bezedin ya; beni de beze, meclisi de beze.</p>

  <p class="normal">Bu çeşit erlere gizli bir meclis var… şarap içen kişi de ayrı bir can sahibi.</p>

  <h3 class="h2baslik" id="calibre_toc_3165">XI</h3>

  <p class="indentmetin">Taâlav bînâ nasfû nuhalli’t-tedellulâ</p>

  <p class="indentmetin">Va min lahzıkum nucli’l-fuâde mine’l-cilâ</p>

  <p class="normal">Gelin bize de sizinle halvet olup arınalım; yakınlığınıza erelim de temizlenelim; şu cilvelerden vazgeçelim. Gelin de bakışlarınızla gönüllerimiz cilâlansın.</p>

  <p class="normal">Birbiri üstüne aşkla sunulan kâselerin döndüğü mecliste, ancak şarabın arılığına duruluğuna sığınırız.</p>

  <p class="normal">O arı duru, o berrak, tertemiz, parıl parıl parlayan şarabı bir gün seninle yapayalnız içeriz, ertesi günü de apaçık içer, o güne ularız.</p>

  <p class="normal">Bir şaraptır ki güzelim kokusu yayıldı mı, çöllerdeki vahşi hayvanlar bile onu özlerler de inlemeye koyulurlar; ona ulaşmayı dilerler.</p>

  <p class="normal">Zorlukları açın, doldurun kızıl şarapla badyaları, görünün de yüzünüzün anahtarıyla pahalılaşan ne varsa ucuzlasın gitsin.</p>

  <p class="normal">Şarabın esrikliğine, sizinle kavuşmanın verdiği esriklik karışsın… seven sarhoş olsun, kendinden geçsin, sevmeyen yok olsun gitsin.</p>

  <p class="normal">And veriyorum size Allah adına; bağışlayın beni; and olsun ki özlemlerle, sevgiyle eridim, bittim.</p>

  <p class="normal">Eridim, güzelliği, yüzü, âfetlerden, ölümden, yok olup gidişten aman veren o efendiler efendisinin aşkıyla.</p>

  <p class="normal">Şemseddin’in ayak bastığı toprağı Allah sulasın; Allah Tebriz’i kendi lûtfuyle en güzel bir sûrette korusun.<sup class="calibre2"><a href="../Text/divanson_split_138.html#footnote-900-37" id="footnote-900-37-backlink">[37]</a></sup></p>

  <h3 class="h2baslik" id="calibre_toc_3166">XII</h3>

  <p class="indentmetin">Nerd-i kef-i tu bordest merâ</p>

  <p class="indentmetin">Şîr-i gam-ı tu hordest merâ</p>

  <p class="normal">Âvucundaki zar beni mat etti… senin gam arslanın yedi bitirdi beni.</p>

  <p class="normal">Senin gamında Halil’e döndüm. Ateş tapınakları bile soğuk geliyor bana.</p>

  <p class="normal">A gönül, yokluk toprağında at sürme… senin at sürmen beni toza dumana boğdu.</p>

  <p class="normal">Can gül bahçesinde at süredur… can gül bahçesinden gülüm var benim.</p>

  <p class="normal">Bizim zevkimize, neşemize vehim bile yol bulamaz… şu gülüp durma bize perdedir.</p>

  <p class="normal">İç âlemde kıpkızıl yüzlerce yüzümüz var… görünüşteyse yüzümüz sararmış solmuş.</p>

  <p class="normal">A köyün şaşısı, şu iki dünya sence çifttir ama bizce tek.</p>

  <p class="normal">A istek eri, senin kılavuzluğunla her yol başında bir erimiz var bizim.</p>

  <p class="normal">Sus da şöhret kazanmanı arama… senin esenliğin bize derttir çünkü.</p>

  <h3 class="h2baslik" id="calibre_toc_3167">XIII</h3>

  <p class="indentmetin">Hîk-i dil-i mâ meşk-i ten-i mâ</p>

  <p class="indentmetin">Hoş nâz-keşon her poşt-i seka</p>

  <p class="normal">Gönül tulumumuz, beden kırbamızdır… nazlana nazlana sakanın sırtına yüklenmiş.</p>

  <p class="normal">Karnımızı can çeşmesinden doldurdu gitti… gel a susuz, gel diyor.</p>

  <p class="normal">Saka gizli, tulum meydanda… fakat saka tulumdan ayrılmaz ki.</p>

  <p class="normal">Bayrağın üstündeki arslan resmi oynarsa, oynayışı ancak havadandır.</p>

  <p class="normal">Gözlerden ırağım, sen işimi seyret… seyret de koku, ödağacına tanıklık etsin.</p>

  <p class="normal">Can senin kokunu yeter bulmaz a can kaynağı, a razılık gözü.</p>

  <h3 class="h2baslik" id="calibre_toc_3168">XIV</h3>

  <p class="indentmetin">Hele ey keyâ nefesî beyâ</p>

  <p class="indentmetin">Der-i eyşrâ sere bergoşâ</p>

  <p class="normal">Hele a ulu er, bir soluk gel de zevk, neşe kapısını açıver gitsin:</p>

  <p class="normal">Şu filân ne oldu, bu feşman ne hale geldi? Bu olaylarla hiçbir işimiz yok bizim.</p>

  <p class="normal">Hiç kimse onun saçlarının ucunu bırakmaz… hiçbir gönül böyle bir yüzden vazgeçmez.</p>

  <p class="normal">Hiçbir kimse iyilikten, hoşluktan kalkıp da yolculuğa düşmez… hiçbir can böylesine bir saraydan kalkıp bir başka yere gitmez.</p>

  <p class="normal">Bütün bunları bırak da o kadehi sun… çünkü sizin kereminizi duymuşum ben.</p>

  <p class="normal">Sun o kadehi de gönlüme kol kanat kesilsin… gönlüm, bulunduğunuz yere doğru havalanıp uçsun.</p>

  <p class="normal">Şu soluğu kes; sus; gönlü konuşturma… gönlümüz de sana feda olsun, canımız da.</p>

  <h3 class="h2baslik" id="calibre_toc_3169">— B —<br class="chapter"/>
  XV</h3>

  <p class="indentmetin">Alavnâ semâ’l-veddi min gayri sullemin</p>

  <p class="indentmetin">Ve hel yehtedî nahva’s-semâi’n-nevâibu</p>

  <p class="normal">Merdivensiz olarak sevgi göğüne yüceldik… belâlar göğüne bir yol gösteren var mı ki?</p>

  <p class="normal">Dünya varlığının karanlığı, sevgimizin ışığına yücelebilir mi? Sevgimiz iki dünyayı da aşmıştır; şaşılacak bir şey bu.</p>

  <p class="normal">Günler bedenlerimizi ayırsa bile, and olsun Allah’a, gönül yanınızdan yitip gitmez.</p>

  <p class="normal">Dostlarımın göçüp gitmeleri gönlüme ağır gelse de, gönlüm yeğin olarak onlara doğru göçüp gider, akar durur.</p>

  <p class="normal">Canımdan, gönlümden esenlikler size… ben tıpkı gönlüme benzerim; yahut da esenlik verişim gelen dostadır benim.</p>

  <p class="normal">Gönül bir suç sayılan sevginize nasıl tövbe edebilir ki, sizden başkasından tövbe edip durmaktadır şu gönlüm.</p>

  <p class="normal">Bu söz, sünepe karıya tapmada aşırı gidene cevap… kocayı da görüyorum, üstüne tilkiler siymede.</p>

  <p class="normal">* Nasîreddin’e cevap vermek, üstünlük de değil hani; öylesine bir sevgi görmedeyim ki onun da üstüne tavşanlar siymede.<sup class="calibre2"><a href="../Text/divanson_split_139.html#footnote-900-38" id="footnote-900-38-backlink">[38]</a></sup></p>

  <h3 class="h2baslik" id="calibre_toc_3170">XVI</h3>

  <p class="indentmetin">Emsî ve asbıhu bi’l-cavâ etauzzabu</p>

  <p class="indentmetin">Kalbî alâ nâri’l hevâ yatakallabu</p>

  <p class="normal">Aşkla azaplanarak, aşk tadını tadarak sabah etmedeyim, akşam etmede… gönlüm sevgi ateşinin üstünde dönüp durmada, kıvranıp yanmada.</p>

  <p class="normal">Beni arıtmak, terbiye etmek ümidiyle kendinden ayırırsan şunu bil ki ben sensiz ne arınırım, ne düzgün bir hale gelirim.</p>

  <p class="normal">Ne diye kalbin katılaştı; ne vakte dek sürecek bu? Ne vakte dek düştüğüm bir hal yüzünden ağlayıp duracağım ben?</p>

  <p class="normal">Size kurban olayım diyorum ya sevgimden; kurban olursam sizinle dirilirim; sizin kurbanınız diye ad takarlar bana.</p>

  <p class="normal">Teselli ederek sabretmemi buyurdunuz ama aşkımı hesaplayamıyorsunuz; o çeşit aşk değil ki bu sabredebileyim?</p>

  <p class="normal">Bir gecenin bir bölümcüğünde bile yaşayamam; her gün size kavuşmayı gözlemesem ölür giderim ben.</p>

  <p class="normal">Gizli-açık tövbe edip duruyorum… suçluyum, efendime karşı kötü işler işledim ben.</p>

  <p class="normal">Tebriz, efendim Şemseddin’in yüzünden ululanmıştır; bense derdiğim, yediğim meyveler, içtiğim sular yüzünden kan ağlamaktayım.<sup class="calibre2"><a href="../Text/divanson_split_140.html#footnote-900-39" id="footnote-900-39-backlink">[39]</a></sup></p>

  <h3 class="h2baslik" id="calibre_toc_3171">XVII</h3>

  <p class="indentmetin">Hum saddû hum atabû ıtâben mâ lehû sebebu</p>

  <p class="indentmetin">Ten-o dil-i mâ musehher-i o ki mînepered be coz ber u</p>

  <p class="normal">Bize kastettiler, bizi azarladılar; hem de hiç sebepsiz… bedenimiz de onun kanadından başka bir kanatla uçamaz, canımız da.</p>

  <p class="normal">Beni hasta etmekten başka bir şey dilemiyor; fakat ne dilerse odur güzel olan bence… acaba onun halinden, onun gamından, onun yüceliğinden, onun ışığından kim haber verecek bana?</p>

  <p class="normal">Bana surat asınca zevkten erir giderim; bir de neşelendirse, tatlı yüz gösterse ne hallere girerim acaba? Gamı bile beni diriltirse, bana bakar, beni gözetirse neler olurum ben?</p>

  <p class="normal">Bizi aradılar, istediler mi, ne korku kalır bizde, ne ürküntü; fakat bizden kaçıp giderlerse ne zevkimiz kalır, ne neşemiz… ama bunu elde edemeyen kişi, iki dünyada da ne hale düşer acaba?</p>

  <p class="normal">Toplumlar gördüm; onunla dincelmişler; ne kadehleri var, ne üzümleri… şeker yersen boşuna değil bu; çünkü şeker de onun tatlı dudaklarından şekerler tatmada.</p>

  <p class="normal">Gönüllerimiz onunla şaşılacak mı şaşılacak şeylerle doldu… seher çağı onun yüzünden bir eser; gece onun amber gibi simsiyah saçlarından bir soluk.</p>

  <p class="normal">Ben de sustum, onlar da sustu; ne arıyorlar, ne yoruyorlar… ondan haber verenden haber aldım ben; artık başka haber gerekmez bana.</p>

  <p class="normal">Görünmediler mi gamlara dalarım; yaklaştılar mı ne de neşelenirim ya… kapımı çalar, hiçbir şeyi gizlemez; zâti kimse ondan bir sır elde edemez ki.<sup class="calibre2"><a href="../Text/divanson_split_141.html#footnote-900-40" id="footnote-900-40-backlink">[40]</a></sup></p>

  <h3 class="h2baslik" id="calibre_toc_3172">— T —<br class="chapter"/>
  XVIII</h3>

  <p class="indentmetin">Du çeşm-i âhovâneş şîr-gîrest</p>

  <p class="indentmetin">K’ez o ber men revan bârân-ı tîrest</p>

  <p class="normal">Ceylan gözüne benzeyen gözleri arslanları bile avlamada… ondan bir ok yağmurudur üstüme yağmada.</p>

  <p class="normal">Yay kaşlarıyla oka benzeyen kirpikleri, onun cana bey olduğuna, cana buyruk yürüttüğüne tanıktır.</p>

  <p class="normal">Kokusu miskten de güzel, amberden de… bu yüzden karmakarışık saçları gibi darmadağınım ben de.</p>

  <p class="normal">Gönül tutsak olmuş, zincir saçlarına bağlanmış da şu can o yüzden o ikiye ayrılmış saçların arasında kıvranıp durmadadır.</p>

  <p class="normal">Sen o selvi boylumuza benziyorsun deme… güzellikte bizim ay yüzlümüze bir benzer yoktur.</p>

  <p class="normal">Baş önce pek değersiz bir şeydir ama gene de ben başımı onun önüne attım gitti.</p>

  <p class="normal">Padişahın yüzünün hayaline secde et… padişahın hayali, gerçeğin veziridir.</p>

  <h3 class="h2baslik" id="calibre_toc_3173">— H —<br class="chapter"/>
  XIX</h3>

  <p class="indentmetin">Yâ râhiben unzur ila’l-mısbâhi</p>

  <p class="indentmetin">Mutaşa’şıan va’staın an ısbâhi</p>

  <p class="normal">A keşiş, parıl parıl parlayan çerağa bak da sabahların ışımasını an.</p>

  <p class="normal">Lâtiflikte son dereceye varan şu şaraba bak; letafetiyle akılları tutsak etmiş gitmiş.</p>

  <p class="normal">Güneş nasıl yıldızları gözden silerse, bu şarap da ışığıyla akılları silmiş, yok etmiş,</p>

  <p class="normal">Gerçekçe duruşmak, gönül alçaklığıyla şarabımıza secde etmede; şakacılığımı arttıran şaraptan Hakk’a sığınmada.</p>

  <p class="normal">Şakacılar da yok olmuş, şarap içenler de; ister sarhoş, ister ayık… hayır yok onlarda.</p>

  <p class="normal">Akıl, zamanı da çarpar, bir başka şekle sokar, zamandakileri de… çekinin adamı çarpan akıllıdan.</p>

  <p class="normal">Şarap, sarhoşluğuma kanatlardır sanki… sarhoşları yüzmeden denizden geçirir gider.</p>

  <p class="normal">Bu şarap ne doğudadır, ne batıda… misk gibi burcu burcu kokan bir küpten geliyor bu.</p>

  <p class="normal">Dertleri giderir ama bu gideriş gaflet vererek değildir; akılları çoğaltır; fikirlere yüklü eder de yardımı dokunur.</p>

  <p class="normal">Kokusuyla, esintisiyle gözleri açar; incileri esritir de alımlarla bezer onları.</p>

  <p class="normal">Hepsi de sarhoş olur, padişahımızın, padişahlar padişahının kapısına yüz tutar; hepsinin de canları bir yel kesilir.</p>

  <p class="normal">O, can gözlerini açar, görüş ıssı efendim Şemseddin’dir; onun, o yücelikler, ululuklar ıssının sayesine sığındık.</p>

  <p class="normal">O neşeler veren, parıl parıl parlayan güzelim şarabından sunun, Tebriz’den o şarabı getirin, sunun bize.<sup class="calibre2"><a href="../Text/divanson_split_142.html#footnote-900-41" id="footnote-900-41-backlink">[41]</a></sup></p>

  <h3 class="h2baslik" id="calibre_toc_3174">— D —<br class="chapter"/>
  XX</h3>

  <p class="indentmetin">Goftem ki ey con hod con çi bâşed</p>

  <p class="indentmetin">Ey derd-o dermon dermon çi bâşed</p>

  <p class="normal">A benim canım dedim; fakat can dediğin de nedir ki? A benim derdim, a benim dermanım, derman da ne oluyor ki?</p>

  <p class="normal">Yüzlerce canı, yüzlerce gönlü sana kurban etmek isterim; fakat kurbanın ne değeri var sence?</p>

  <p class="normal">A yüzünün ışığı, a mahallesinden gelen koku imanın sırrı olan güzel; fakat iman da nedir ki?</p>

  <p class="normal">Bir dükkânı bizden üstün tuttun dedin; bir suçsuza bu bühtan da ne?</p>

  <p class="normal">Devlet, ikbal, sana karşı secde ediyor; a gülen baht; gülen demek de ne?</p>

  <p class="normal">A benim canım, arıklara aç kapıyı; kapıcının inadına aç; kim oluyor kapıcı?</p>

  <p class="normal">Sûfî, sende o yok buyurdu; bâri bir sor, o dediği nedir ki?</p>

  <p class="normal">Yüzünün güzelliği varken lûtfu kim arar, ihsanı kim umar? Senin güzelliğine karşı lûtuf nedir, ihsan ne?</p>

  <p class="normal">Sen bir arslansın, bizse düzen heybesiyiz; arslanlara karşı heybe de nedir ki?</p>

  <p class="normal">Gözümüzün önünden perdeyi kaldır; kaldır da kör olsun şeytan… şeytan dediğin kim oluyor ki?</p>

  <p class="normal">Nice kişiler var, sevgilinin yüzünden sarhoş olmuş gitmişler; ekmek nedir, hiç mi hiç bilmezler.</p>

  <h3 class="h2baslik" id="calibre_toc_3175">XXI</h3>

  <p class="indentmetin">Dil-i men ki bâşed ki turâ nebâşed</p>

  <p class="indentmetin">Ten-i men ki bâşed ki fenâ nebâşed</p>

  <p class="normal">Benim gönlüm kim oluyor ki senin olmasın? Bedenim de ne oluyor ki yok olup gitmesin?</p>

  <p class="normal">Tut ki gökyüzü benim oldu; Ay’ı elde ettim… ikisinde de ışık olmadıktan sonra neye yarar ki?</p>

  <p class="normal">Cennetin içinde olayım, nimetlere kavuşayım… işkenceler çektikten, senin yüzünü görmedikten sonra cennet nedir, nimet ne?</p>

  <p class="normal">Suça, cefaya sen özür getirdikten sonra cefalar, tutalım vefa olmamış, ne çıkar?</p>

  <p class="normal">Yanlış yapılan iş yüzünden sen azarlamaya başlarsan, canla gönül yanlış işe girişmez de ne yapar?</p>

  <p class="normal">İki bin defterlik ders versem bir arılık duruluk, bir zevk, safâ olmadıktan sonra usanmaz, bıkmaz mıyım dersin?</p>

  <p class="normal">Seher yeli olmadıktan sonra ne bir yasemin güler, ne bir ağaç oynar, ne de bir yeşillik biter, yeşerir, kokar.</p>

  <p class="normal">Yoksulluğa düşürdün de çırçıplak soydun ama kaftanı yokmuş, Ay’a ne gam?</p>

  <p class="normal">Ne şaşılacak şeydir ki bilgisiz, gönüle aldırış bile etmez… ama herkes de bey, padişah olamaz ya.</p>

  <p class="normal">Keremi, bütün suçluları kapısına çağırır… sıra sana da geldi mi, kötülüğüne bakmazlar.</p>

  <p class="normal">Bırak canı, vazgeç gökyüzündeki Ay’dan… and olsun Tanrı’ya, hiçbir şey Tanrı’ya benzemez.</p>

  <p class="normal">Yokluğun ezeceği başı ne yapacaksın; senin olmayan altınla ne işin var?</p>

  <p class="normal">Bütün gün, gel sevgilim der durursun; durup kalmayan, solup dökülen gülü ne yapacaksın?</p>

  <p class="normal">A can, sevgilinin belâsından kaçma… belâ olmayınca ham kalırsın sen.</p>

  <p class="normal">Ne güzel, ne hoş geçer o Ay’la geceler… öyle bir Ay’dır o ki tüm yüzdür, ardı yoktur.</p>

  <p class="normal">Ne hoştur o padişah ki kul köle kesilir… ne güzeldir o sevgili ki hiç ayrılmaz dostundan.</p>

  <p class="normal">A beden, sen sus da gönlüm söylesin… çünkü gönlün sözünde ne ben vardır, ne biz.</p>

  <h3 class="h2baslik" id="calibre_toc_3176">XXII</h3>

  <p class="indentmetin">Torfa germâbe-bânî k’o zi helvet berâyed</p>

  <p class="indentmetin">Nekş-i germâbe yek yek der sucûd enderâyed</p>

  <p class="normal">Ne tuhaf hamamcı; halvetten çıkar, görünür de hamamdaki resimler bir bir ona karşı secdeye kapanırlar.</p>

  <p class="normal">Donmuş, buz kesmiş resimler, hiçbir şeyden haberleri yokken, hepsi de ölüyken onun gözlerinin ışığı vurdu mu, hepsinin de gözleri nerkise döner.</p>

  <p class="normal">Kulakları onun kulakları yüzünden masalları duymaya başlar; gözleri onun gözleri yüzünden görüşe kavuşur.</p>

  <p class="normal">Bir de bakarsın ki, hamamdaki resimlerin her biri zaman zaman kızıl şarap içmiş gibi sarhoş olmuş, oyuna koyulmuş gitmiş.</p>

  <p class="normal">Hamamın içi onların sesleriyle, naralarıyla dolar… onların hay-huyundan, onların gürültüsünden hamam mahşer yerine döner.</p>

  <p class="normal">Resimler birbirlerini kendilerine çağırmaya başlarlar… bir resim o bucakta güler durur; öbürü buna doğru gelir.</p>

  <p class="normal">Resimler arayıp tarama yüzünden şana, şevkete kavuşurlar ama hiçbir resim hamamcıyı bulamaz.</p>

  <p class="normal">Hepsi de darmadağın olur; hepsinin de önünde, ardında o vardır… hepsi de can padişahını bilip tanımadan ordunun bulunduğu yere dek gelir.</p>

  <p class="normal">Gül bahçesine benzeyen her gönül, onun yüzünün ışığıyla güllerle dolar. Her yoksulun eteği onun avcuyla altınlara kavuşur.</p>

  <p class="normal">Zembilini uzat ona da varlığıyla doldursun… doldursun da yoksulluk zembiline Sencer bile hasret çeksin.</p>

  <p class="normal">O Ay bir soluk sarhoş bir halde meclise geliverirse, kadı da azdan, çoktan kurtulur gider, dâvacı da.</p>

  <p class="normal">O minbere çıktı mı, şarap meyhaneye döner; ölü, sarhoş olur gider; ağaçsa Hannâne direği kesilir.</p>

  <p class="normal">O, bir gözden yitti mi, resimler gene donarlar, buz kesilirler… gözleri görmez olur; kulakları sağırlaşır.</p>

  <p class="normal">Fakat gene bir yüz gösterdi mi, gözleri açılır; bağ bahçe kuşlarla dolar; çayır çimen yeşerir gider.</p>

  <p class="normal">Yürü, gül bahçesine git de dostları seyret, masalları duy… bu sözlerin ardından da can gelir, görüp seyrettiklerini yorar sana.</p>

  <p class="normal">Apaçık görünen şeyler, nasıl söylenebilir a dostum; hokkaya banar ama kalem nasıl yazabilir onları?</p>

  <h3 class="h2baslik" id="calibre_toc_3177">XXIII</h3>

  <p class="indentmetin">Yâr-ı merâ ârız-o izâr ne in bûd</p>

  <p class="indentmetin">Bâg-ı merâ nehl-o berk-o bâr ne in bûd</p>

  <p class="normal">Sevgilimin yüzü, yanağı böyle değildi… bağımdaki bahçemdeki fidanların yaprakları, meyveleri bu çeşit değildi.</p>

  <p class="normal">İleri gelenler de, ayaktakımı da sözlerinden dönmüşler… bu ülke halkının töresi bu değildi.</p>

  <p class="normal">Can, şu sarp, şu korkunç derin mağaraya neden düşmüş? Mağara dostunun gelip yetişmesi böyle değildi; onun ahdi, peymanı bu değildi.</p>

  <p class="normal">Sayıya sığmaz gam seli, yükümü de aldı, götürdü, eşeğimi de… benim cefalarımı çeken dosttan umduğum bu değildi.</p>

  <p class="normal">O sevgili benim için nasıl bir tencere kaynatmada? İşi gücü pişkin beyin bize vergisi bu değildi.</p>

  <p class="normal">Tuzağı gizledi de yemi önüme döktü… kinini gizledi; bu değildi açığa vurduğu.</p>

  <p class="normal">* Bana öğüt veren, ters öğüt verdi de yolumu azıttı benim; oysaki danışılan kişinin emin olması gerekti; bu değildi gereken.</p>

  <p class="normal">Zevk safâ çayırlığında ağlayıp inleyiş dikeni bitti, açıldı… o tanınmış ilkbahar, bunu bitirmezdi.</p>

  <p class="normal">Hırsızım şahne kesildi de iki elimi de bağladı; padişahın koruyuculuğu da bu değildi, adaleti de.</p>

  <p class="normal">Mühlet vermedin ki özrümü söyleyeyim… dağ gibi oturamaklı huydan bu umulmazdı.</p>

  <p class="normal">Katı sözlerinden kan kokusu duyuyorum; miskler yağdıran göbeğinin kokusu bu değildi.</p>

  <p class="normal">O tatlı dudaklarının tadı, lûtfu bu olmadığı gibi benim kulağımın küpesi de bu küpe değildi.</p>

  <p class="normal">Bu yapraklar döken samyeli, ne biçim bir yel? O çınarın altında verdiğin söz bu değildi senin.</p>

  <p class="normal">Küçük bir suçun gamıyla kocaldım gitti; o büyüklerin övüncünün huyu husu bu değildi.</p>

  <p class="normal">Bu ne biçim hesap; bu nasıl azap? Ben hesabımı böyle vehmetmiyordum; böyle saymıyordum.</p>

  <p class="normal">Ne yolum buydu, ne konaklarım bu konaklar… o gemi, yuları güzel esrik deve de bu çeşit bir deve değildi.</p>

  <p class="normal">Padişaha varayım da kapısında kalpazanın düzeninden şikâyetlerde bulunayım; benim geçer akçe olan o altınım bu değildi.</p>

  <p class="normal">Padişah denize benzer, haznesi de tüm inci… fakat padişahımın haznedarı bu değildi ki.</p>

  <p class="normal">Yeter artık; bu saçıların hepsi de şikâyet; benim pek çok şükürler eden, şükürler edilen padişahımın avı bu değildi.</p>

  <h3 class="h2baslik" id="calibre_toc_3178">— R —<br class="chapter"/>
  XXIV</h3>

  <p class="indentmetin">Dî seherî bergozerî goft merâ yâr</p>

  <p class="indentmetin">Şîfte-vo bîheberî çend ezin kâr</p>

  <p class="normal">Sevgili dün seher çağında, bir yol uğrağında bana dedi ki: Kendinden geçmişsin, hiçbir şeyden haberin yok; niceye bir sürecek bu iş?</p>

  <p class="normal">Benim yüzüme gül bile haset ediyor; sense tutmuşsun, bir diken isteğiyle ciğerini kanlarla dopdolu bir hale getirmişsin.</p>

  <p class="normal">A karşısında selvinin bir fidancağız kesildiği dost dedim, a yüzüne karşı gökyüzü mumunun, güneşin bile karardığı sevgili.</p>

  <p class="normal">Gökyüzüyle yeryüzü bile dedim, sana karşı altüst olmuş… senin kucağındayken hiçbir şey bana yük olmazsa, şaşılmaz buna.</p>

  <p class="normal">Canın da benim dedi, gönlün de ben; ne diye şaşırıyorsun? Sus, soluk bile alma; gümüşe benzeyen göğsüme dayan; ağla, inle.</p>

  <p class="normal">Dedim ki: Gönülden de huzuru, kararı aldın, candan da… ne huzurum kaldı, ne kararım. Bunu duyunca birden dedi ki:</p>

  <p class="normal">Sen benim denizimin bir katresisin, daha fazla ne diye söylenip duruyorsun? Dal denizime de sedef gibi canın incilerle dolsun gitsin.</p>

  <h3 class="h2baslik" id="calibre_toc_3179">— D —<br class="chapter"/>
  XXV</h3>

  <p class="indentmetin">Şerh dehem men ki şeb ez çi siyeh dil boved</p>

  <p class="indentmetin">Her ki hored hon-ı helk zişt-o siyeh-dil şeved</p>

  <p class="normal">Gecenin gönlü neden kararır, anlatayım: Halkın kanını içenin gönlü kararır, kendisi kötüleşir, çirkinleşir gider.</p>

  <p class="normal">Şu gece de zulümle âşıkların ciğerlerini yer de zulmün karartısının dumanı gecenin gönlüne vurur, karartır onu.</p>

  <p class="normal">Geceyi bağlayan da sensin; onu zulümden kurtar… bir gece yarısı gökyüzüne çık da gözetleyerek vur yolunu.</p>

  <p class="normal">Sensiz şu geniş dünya mezara dönüyor… lûtfet de gece de zulmetmekten kurtulsun, biz de karanlıklardan kurtulalım.</p>

  <p class="normal">Senden bir birlik ışığı ışıdı, vurdu mu, gece aydın olur, cehennem cennet kesilir, gül bahçesi olur gider.</p>

  <p class="normal">Gökyüzünün göğsünün maviliği, morluğu, benim göğsümün ışığının vuruşundan meydana gelir… gönül kanımın yudumu şafaklara varır, ulaşır.</p>

  <p class="normal">Hiçbir şeye aldırmazdım; gönlüm hoştu; sarhoştum; başım dikti… gam Ebû Leheb’i boynuma hurma lifinden bir ip taktı, bağladı beni.</p>

  <p class="normal">Senin gam okların uçup geliyor; biz de gökyüzünün amacıyız sanki… can gamın peşine düşmüş, koşup duruyor; gamı çekiyor canı çünkü.</p>

  <p class="normal">Canım arı duru ama senin lûtfunun tortusuyla arınmış… lûtfun, canın başında ebedî olsun.</p>

  <p class="normal">Senin koruma kervanın korudu onu… yoksa yolda yol kesicilerin sayısı, kavimlerin sayısından da çoktu.</p>

  <p class="normal">Neşen, gamın başına yüzlerce tekme vurmada; bunun korkusuyla gam kuşu da başını çerçöp içine çekmiş, gizlenmiş.</p>

  <p class="normal">Sol gözüm seğiriyor, kolumun siniri atıyor… belki de canım, heves tencerelerinde bir şeyler pişirmede.</p>

  <p class="normal">Can, gül fidanları gibi goncalara gebe kalmış… henüz çocuk olan goncaya seher yelleri esip durmada.</p>

  <p class="normal">Tez, goncaların ağızları gibi ağzımı kapat… çünkü böyle bir lokma yedi; şimdi de dilini ısırmada.<sup class="calibre2"><a href="../Text/divanson_split_143.html#footnote-900-42" id="footnote-900-42-backlink">[42]</a></sup></p>

  <h3 class="h2baslik" id="calibre_toc_3180">— R —<br class="chapter"/>
  XXVI</h3>

  <p class="indentmetin">Berdeh on cam-ı meyrâ sâkıyâ bâr-ı deger</p>

  <p class="indentmetin">Nîst der dîn-o dunyâ hemçu tu yâr-ı deger</p>

  <p class="normal">Sâkî, bir kere daha doldur o şarap kadehini; dünyada da senin gibi bir başka dost yoktur, âhirette de.</p>

  <p class="normal">Senin yüzünü seyretmekten başka bir işe koyulmayı, başka bir hünere sahip olmayı tarikatte küfür bil, hakikatte bilgisizlik.</p>

  <p class="normal">Sen yüzünü gösterdin, aklı da, imanı da kaptın ya… Can Mansûr’una artık her taraf bir başka darağacı kesildi.</p>

  <p class="normal">Can senin yüzünden deli divane oldu; gönül deniz kesildi… artık gönül nasıl olur da bir başka sevgiliye döner de bakar?</p>

  <p class="normal">Yüzünün Bağdat’ından, yahut civarındaki hoşluk, güzellik yurdundan başka, feleğin hiçbir dileği, isteği yoktur.</p>

  <p class="normal">Erlerin meyhanesinde can kadehi dönmede… onlara benzer hiçbir sarhoş yok mu yok.</p>

  <p class="normal">Yüce bir himmet ıssı ol; çünkü o hiçbir şeye aldırmayan sevgilinin dünyadan başka da bir ambarı var.</p>

  <p class="normal">Birazcık at sürer, yelersen, bu yolda birazcık yürür, yol alırsan bilirsin, anlarsın ki bu bağlardan, bu gül bahçelerinden başka bağlar, başka gül bahçeleri de var.</p>

  <p class="normal">Biraz ayak dirersen başını kurtarır, esenliğe eresin… sarığın gider ama onun yerine altmış tane sarık al.</p>

  <p class="normal">Gönül ansızın o tanınmış otağa götürdü beni… ben tutuldum gitti ya, gönül de bir başka şekilde tutuldu gitti.</p>

  <p class="normal">Gündüzün özür getirirsin ama gece olunca da uykunun başını kaşırsın… ayağımıza her solukta bir başka diken batmada, böyle ne olacak bu?</p>

  <p class="normal">Sanat ıssının aşkıyla geçmeyen ömür, yitmiş gitmiştir… tarikatta başka işi boş bil, başka sözü herze say.</p>

  <p class="normal">Baht da budur, devlet de bu… zevk de budur, yaşayış da bu… bu aşktan, bu sevdadan başka bir alışveriş, başka bir kâr nerde?</p>

  <p class="normal">Ona, gönlümü aldın da nerelere tapşırdın dedim… hayır dedi, ben almadım, bir başka yankesici çaldı.</p>

  <p class="normal">Ona dedim ki: Korkuyorum ben, bir de gönülden sorayım da o söylesin… bir başka şüphe, bir başka inkâr edilecek şey kalmasın.</p>

  <p class="normal">Doğru söyle ey can; incitme âşıkları… gönül çalanların içinde senden başka gönlü ele alıp sıkan nerde?</p>

  <p class="normal">Gelip geçici olgunluklara benzeyen bu istekler vardır onlarda… bu yüzden de her solukta bir başka lûtufta, bir başka bağışta bulunurlar.</p>

  <p class="normal">Derken bir başka aşk, başka bir yol yordam gerekmezse o olgunluklarla tutar da dünyayı bezer.</p>

  <p class="normal">Deniz bu yüzden coşar, köpürür; kuş bu yüzden öter, şakır… hepsinin de dileği, her solukta şu tuzağa bir başka avın düşmesidir.</p>

  <p class="normal">Tanrı şu dünyayı gizli bir define gibi meydana çıkarınca, sevdalarla dolu olan her baş bir başka şey belirtti dünyada.</p>

  <p class="normal">Nerde bir güzel varsa gece gündüz kararsızdır; kendi güzelliğine yepyeni bir alıcı arar durur.</p>

  <p class="normal">Nerde bir ay yüzlü, nerde bir misk kokulu varsa, müşteri gibi kendine, ağlayıp inleyen bir âşık aramaya koyulur.</p>

  <p class="normal">Şu solukta onun sarhoşuyum; bir başka gün şu terütaze perdeden sana başka sırlar söyleyeyim.</p>

  <p class="normal">Yeter, davulu az çal… çünkü bu bağda, bu gül bahçesinde senin davulunun yanı başında yirmi tane başka tagar var.<sup class="calibre2"><a href="../Text/divanson_split_144.html#footnote-900-43" id="footnote-900-43-backlink">[43]</a></sup></p>

  <h3 class="h2baslik" id="calibre_toc_3181">XXVII</h3>

  <p class="indentmetin">Hadaa’l-beşîru bışâreten yâ cârû</p>

  <p class="indentmetin">Dehişe’l-fuâdu bi mâ hadâhu va hârû</p>

  <p class="normal">A komşu, müjdeci, bir müjdelik verdi; o müjdeyi duyunca gönüller kendinden geçti; yandı, tutuştu.</p>

  <p class="normal">Size yakın çadırların, evlerin yakınında, ansızın gelen müjdecinin ağzından Tanrı sesini duydular.</p>

  <p class="normal">Yüzü karanlıklara Ay kesilen o güzel, hayalinin çevresinde âşıkların dönüp dolaştığı o kerem sahibi yaklaştı diyordu.</p>

  <p class="normal">Müjdecinin çevresine halka oldular, karşıladılar onu… hepsi de müjdeciye secde ettiler; ziyaret ettiler onu.</p>

  <p class="normal">Belâ yatıştıktan sonra gönüller de yatıştı; ondan baht elbiseleri giyindiler de yürüdüler gittiler.<sup class="calibre2"><a href="../Text/divanson_split_145.html#footnote-900-44" id="footnote-900-44-backlink">[44]</a></sup></p>

  <h3 class="h2baslik" id="calibre_toc_3182">XXVIII</h3>

  <p class="indentmetin">Merertu bi durrin fî hevâhu bıhâru</p>

  <p class="indentmetin">Ra’avhu budûrun fî’d-delâlî ve hârû</p>

  <p class="normal">Bir inciye uğradım; denizler havasına kapılmıştı… onu, dolunaylar, cilvelenirken gördüler de şaşırıp kaldılar.</p>

  <p class="normal">Bir su gördüm ki can onunla, onun, o suyun aşkıyla arınmak diler; o su ateş değildir.</p>

  <p class="normal">Aşkın öylesine bir ışığı vardır ki güneşte ona benzer bir ışık yoktur… âşıklara kılavuz olur da yürütür onları bu ışık.</p>

  <p class="normal">Sevgi gelini bir dolunaydır; karanlıklarda parıl parıl parlar? Âşıkların kanları mahmurluk vermiştir ona.</p>

  <p class="normal">Sevgiyi elde etmek için dünyaya yüz çevirdim; ülkemden başka bir ülke ışıdı; göründü bana.</p>

  <p class="normal">Atlılar gördüm, binekleri yaralanmıştı; giderlerken pek ivmedeydi onlar.</p>

  <p class="normal">Nereye gidiyorsunuz böyle dedim; sevgi diyarına dediler; dediler ki: O ülkeden kaçan helâk olur gider.</p>

  <p class="normal">Buna kesin bir delil istersen Tebriz denen şehre git; orası ziyaret edilecek bir şehirdir.</p>

  <p class="normal">Aşk ehli, o şehrin topraklarından kokular alır; can için de orda ziynetler, bilezikler vardır.</p>

  <p class="normal">Kapkara bir gece gibi gider, onun havasına girersin; derken neşelenmiş bir halde gündüze döner, geri gelirsin.<sup class="calibre2"><a href="../Text/divanson_split_146.html#footnote-900-45" id="footnote-900-45-backlink">[45]</a></sup></p>

  <h3 class="h2baslik" id="calibre_toc_3183">— Ş —<br class="chapter"/>
  XXIX</h3>

  <p class="indentmetin">Âyineem men âyineem men tâ ki bedîdem rûy-ı çu mâheş</p>

  <p class="indentmetin">Çeşm-i cihânem çeşm-i cihânem tâ ki bedîdem çeşm-i seyâheş</p>

  <p class="normal">Ay’a benzeyen yüzünü göreli aynayım ben, aynayım… Kara gözlerini göreli âlemin gözüyüm ben, âlemin gözü.</p>

  <p class="normal">* Askeri, ordusu Cudi Dağı’nın tepesinde görüleli, gökyüzü de Me’vâ cenneti oldu, yeryüzü de… gökyüzü de canlara esenlik yurdu kesildi, yeryüzü de.</p>

  <p class="normal">Devlet yıldızının, adaletin, yardımınla başarının beli dinceldi, beli güçlendi… dayanağı, sığınağı sen olduktan sonra kişi nasıl padişah olmaz, nasıl padişah olmaz?</p>

  <p class="normal">Senden bahar yağmurlarını emen, senin suyunu çeken çorak yerin, kurak yerin çayırı çimeni her yerden daha da yeşil olur, daha da yeşil.</p>

  <p class="normal">Ay yüzün dün gece rehin olarak Ay’a da ışık vermedeydi, yıldıza da… kara saçları da gökyüzündeki Ay’ı rehin almadaydı.</p>

  <p class="normal">Kardeş, şu deli gönül, zincirlerini oynatmaya başladı, zincirlerini oynatmaya… nasıl coşup köpürmez şu deli gönül, nasıl coşup köpürmez? Aybaşı geldi.</p>

  <p class="normal">Sus artık ey can, sus artık… Kutlu günün geldi çattı. Kimdir kutlu, kimdir? Erkenden seni gören, seni seyreden.</p>

  <h3 class="h2baslik" id="calibre_toc_3184">— S —<br class="chapter"/>
  XXX</h3>

  <p class="indentmetin">Ey sek-i kessâb-ı hecr hon-ı merâ hoş belîs</p>

  <p class="indentmetin">Z’on ki neyerzed konon hon-ı rehî yek lekîs</p>

  <p class="normal">A ayrılık kasabının köpeği, yala kanımı bir hoşça… çünkü şimdi böylesine bir kulun kanı bir pula bile değmez.</p>

  <p class="normal">İki dünyanın gizli definesi senin yüzüne karşı bir arpa değerindedir… böyle değersiz bir pula, bu istenen baç pek yersizdir a gönül.</p>

  <p class="normal">Hem o güzeli sevmek, hem de şundan bundan korkmak; olamaz bu… bir soluk ıssı ol, bir renge boyan a âşık; ondan sonra da dire ayağını.</p>

  <p class="normal">A şekerkamışına dönmüş gönül, onun tuzunu acı bul; Kevser havuzundan su içme; kapısının toprağını yala.</p>

  <p class="normal">Yazı levhasını tez yu şu kâf’la nun’un ebcedinden… ondan sonra da a gönül, var onun noktaya benzer benini yaz o levhaya.</p>

  <p class="normal">A dalgalanan, coşup köpüren haset, sen bir kapkara denizsin… Kara topraktan yapılmış bir kerpiçsin; cehnnem suyuyla ıslanagör.</p>

  <p class="normal">Tanrı ve din Şems’i, kılıcını kından sıyırdı… ey iğ ören akıl; artık hayal ipini ör, yumak et gitsin.</p>

  <h3 class="h2baslik" id="calibre_toc_3185">XXXI</h3>

  <p class="indentmetin">Yâr-ı menest o meberîdeş cân-ı menest o mekeşîdeş</p>

  <p class="indentmetin">Corm nedâred mezenîdeş bî gonehest o megezîdeş</p>

  <p class="normal">Benim sevgilimdir o, ayırmayın onu benden… benim canımdır, çekmeyin onu… suçu yoktur, dövmeyin; günahsızdır, bir şey yapmayın ona, incitmeyin.</p>

  <p class="normal">Kimin nesidir o, bir haber ver; gönlümüze doğru gel, bir uğra bize… Vakti geldi çattı, bir hüner göster; elimi tut, beline dola.</p>

  <p class="normal">Sarhoşlar gibi cilveler ediyorsun; kapıyı çalıyoruz, açmıyorsun… Gizli bir kapıdan giriyorsun eve; senin evin nerede; sen nerdesin?</p>

  <p class="normal">Sırça gönlü sen kırdın; geceleri uykumu sen bağladın… sen eldesin ya; yürü git de uykuya; değil mi ki burdasın, sana el atarım elbet.</p>

  <p class="normal">Bir şey sorarsam dudağını ısırır; fakat ben ısırmadan, ısırılmadan korkmam ki… Tüm canım ben, beden değilim; şu varlığım tümden can kesilmiştir.</p>

  <p class="normal">Gönlümü ağır, çirkin kişilere vermem; hararetimi hiç soğutmam… Güz değilim ben, baharım; kış mevsimi hiç uğramaz bana.</p>

  <p class="normal">Kim bu ayrana düşerse iyiden de vazgeçer, kötüden de… ne varsa, ne yoksa hepsi de gönlüne düşer; iki dünyadan da haberdar olur gider.</p>

  <p class="normal">Dün gece bir rüya gördüm; başsız-ayaksız koşadurdum… hem sâkînin dudağını ısırdım; hem ölümsüzlük şarabını tattım.</p>

  <p class="normal">Can aynasını satın aldım; sevgiliyi seyre daldım… aynadan da vazgeçtim, sevgiliden de; bütün varlıktan kaçtım gitti.</p>

  <p class="normal">Bir put ki puthaneye sığmıyor; bir şarap ki meyhaneye sığmıyor; bir saç ki tarağa gelmiyor; bir şey ki yabancının gönlüne girmiyor da girmiyor.<sup class="calibre2"><a href="../Text/divanson_split_147.html#footnote-900-46" id="footnote-900-46-backlink">[46]</a></sup></p>

  <h3 class="h2baslik" id="calibre_toc_3186">— K —<br class="chapter"/>
  XXXII</h3>

  <p class="indentmetin">Cûdu’ş-şumusı ala’l-varâ ışrâku</p>

  <p class="indentmetin">Va varâahâ nûu’l-hevâ berrâku</p>

  <p class="normal">Bütün yaratıkların üstüne doğmuş olan o güneşlerin cömertlikleri âlemi kaplamış… o güneşlerin ardında da berrak bir hava var.</p>

  <p class="normal">Sevgi ışıklarının ardında da benim bir efendim var ki ışığıyla her yan ışımış gitmiş.</p>

  <p class="normal">Âşıklar özlemlerinde ne de temizdirler; aşk da onları özler durur.</p>

  <p class="normal">Âşıklar aşka girişirler; fakat onun güneşi doğdu mu, gözler kamaşır, diller tutulur.</p>

  <p class="normal">Bir çağrıcı seslenir âşıklarına, çağırır onları; sese doğru yola koyulurlar; o ses yürütür onları.</p>

  <p class="normal">Onları gördüler mi de öylesine bir sarhoş olurlar ki artık ayılacaklarını, kendilerine geleceklerini hiç sanma.</p>

  <p class="normal">Onun yanaklarının ışığını anlamak istersen, arıklığım, yüzümün sarılığı bunu sana gerçek olarak anlatır.<sup class="calibre2"><a href="../Text/divanson_split_148.html#footnote-900-47" id="footnote-900-47-backlink">[47]</a></sup></p>

  <h3 class="h2baslik" id="calibre_toc_3187">— L —<br class="chapter"/>
  XXXIII</h3>

  <p class="indentmetin">Keçkinen oglan hey bize kelkil</p>

  <p class="indentmetin">Dagdan in dagdan hey keze kelkil</p>

  <p class="normal">Geçip giden oğlan, hey… sen bize gelgil, sen bize gelgil… Dağdan in, dağdan… hey, gezegelgil.</p>

  <p class="normal">Aybeyi de sensin, gün beyi de sen… tatsız tuzsuz gelme; tatlı tatlı gelgil.<sup class="calibre2"><a href="../Text/divanson_split_149.html#footnote-900-48" id="footnote-900-48-backlink">[48]</a></sup></p>

  <h3 class="h2baslik" id="calibre_toc_3188">— Y —<br class="chapter"/>
  XXXIV</h3>

  <p class="indentmetin">Lezze li hubbî min harakâtî</p>

  <p class="indentmetin">Ersele kenzen li’s-sadakaatî</p>

  <p class="normal">Sevgim, oynayışlarımdan tat aldı; sadakalar vermem için bir define yolladı bana… canım dil sürçmelerinden kurtuldu; gönlüm karmakarışıktı; azat etti onu.</p>

  <p class="normal">Oraya aksaya topallaya gittim; fincan fincan şerbet içtim… orda şuh bir topluluk gördüm; hepsi de sağrakla şarap içmişti; hepsi de şaşırmış kalmıştı.</p>

  <p class="normal">Şekle bürünmüş aşksın, haznelere sahipsin… dünyanın şuhusun, rintsin, yol kesensin… can ateşine taşsın, demirsin; âşık olmayanın yol sakalını.</p>

  <p class="normal">A bize acıyan, aşkımız, feryadımız senden; a bizi korkutan; yardım et bize… yüceler yücesi, ulular ulusu geldi bize; dolunaylara dolunay kesilen, kucağımızda geceledi bizim.</p>

  <p class="normal">* A lanetlenmiş eşek, eşek kuyruğusun sen; ne uzadın, ne kısaldın… gönlümle canım, senin eğriliğinden, senin düzeninden yaralanmış, kanlar içinde kalmış.</p>

  <p class="normal">Sabahım ışıdı, halim güzelleşti, baharım geldi, güney yellerim esti… arı duru suyum dallarımı meyvelerle doldurdu; buluşma, kavuşma şarabı gönlümü sarhoş etti gitti.<sup class="calibre2"><a href="../Text/divanson_split_150.html#footnote-900-49" id="footnote-900-49-backlink">[49]</a></sup></p>

  <h3 class="h2baslik" id="calibre_toc_3189">— M —<br class="chapter"/>
  XXXV</h3>

  <p class="indentmetin">Mîgirîzî ez mâ mâ kıvâmeş dârim</p>

  <p class="indentmetin">Zen-zenâneş ârîm keş-keşâneş ârîm</p>

  <p class="normal">O bizden kaçıyor ama onu yakalarız; vura döve, çeke sürüye getiririz buraya.</p>

  <p class="normal">O güzel, güllere, süsenlere gitmede… sanki bizi gör, o gül bahçesindeniz biz diyor.</p>

  <p class="normal">Bütün düzenbazlığıyla gene de gönül almada… onun o alnına dökülen büklüm büklüm saçlarına and olsun, biz de hepimiz düzenbazız.</p>

  <p class="normal">Gönlümüzün düğümünü çözelim; ondan bir öpücük çalalım; çalalım da boş lâf etmediğimizi anlasın.</p>

  <p class="normal">Aklımız fikrimiz yıldıza dönmüş; sevgilimizse bir güneş… bu yüzden her sabah o sevgili öldürüp gidiyor bizi.</p>

  <p class="normal">Yarın derse, bizi aldatmaya, kandırmaya çalışırsa, peşini bırakmayalım, veresiyeye kanmayalım; ayak direyelim.</p>

  <p class="normal">Denizi mercanlarla dolu; muhtaç olanların içip kandıkları bir deniz… bedenimizde can oldukça bu inançdayız, bunu söyler dururuz biz.</p>

  <p class="normal">Ne buyurursan buyruğunla dinimizi, aklımızı arttırırsın… hadi, buyur, kuluz köleyiz, sana av olmuş gitmişiz biz.</p>

  <p class="normal">A güzelim, dudakların şeker mi şeker; saçların amber mi amber… Bizim sandığımızdan daha da tatlısın sen.</p>

  <p class="normal">Kervanbaşı, yaralı gönüllerin hatırı için biraz daha yavaş sür… hatırımıza riayet et; işte şu katardayız biz.</p>

  <p class="normal">Şu ormanlıkta sarhoşlara acı… arslana benzemeyiz ama sırtlan da değiliz hani.</p>

  <p class="normal">Hadi sus, çünkü o ay yüzlü, o nazik huylu padişah, biz sırları açtıkça sırları örter, saklar.</p>

  <p class="normal">Sus da o söylesin, o her haberi vereni yaratan sırları açsın… biz henüz hamlık yüzünden yoldan yordamdan pek uzağız.</p>

  <h3 class="h2baslik" id="calibre_toc_3190">— L —<br class="chapter"/>
  XXXVI</h3>

  <p class="indentmetin">Geçkinen oglan odaya kelkil</p>

  <p class="indentmetin">Yol bulamazsan dag-daga kelkil</p>

  <p class="normal">A geçip giden oğlan, odaya gelgil… yolu bulamazsan dağdan dağa gezerek gelgil.</p>

  <p class="normal">A sarhoşların başı, a devlet ıssı padişah… a gönüle de, âşıka da keremler eden, gönlü de, âşıkı da esirgeyen.</p>

  <p class="normal">Yazıda bulduğun o çiçeği kimseye verme; düşmanına vergil.</p>

  <p class="normal">Seni tutar, çekerlerse zinciri seyret… Tanrı çekişi, sana devlet vermiştir, seni ikbale ulaştırmıştır.</p>

  <p class="normal">Bunun da bir sırrı var, anlamsız olamaz… halden hale dönen şeyi elbette bir döndüren var.<sup class="calibre2"><a href="../Text/divanson_split_151.html#footnote-900-50" id="footnote-900-50-backlink">[50]</a></sup></p>

  <h3 class="h2baslik" id="calibre_toc_3191">— M —<br class="chapter"/>
  XXXVII</h3>

  <p class="indentmetin">Düş mîgoft cânem k’ey sepehr-i muezzem</p>

  <p class="indentmetin">Bes muellek zenânî şu’lehâ ender şikem</p>

  <p class="normal">Dün gece canım, gökyüzüne diyordu ki: A pek büyük gökyüzü, ne de çok takla atmadasın; karnında ne de çok yalımlar var.</p>

  <p class="normal">Suçsuz, günahsız, sonu gelmez bir dönüşe girişmişsin; şikâyetler ediyorsun; mavi yas elbiseleri giymişsin.</p>

  <p class="normal">Kimi hoşsun, kimi değil; Halil gibi ateşler içindesin… Edhemoğlu İbrahim gibi hem padişahsın, hem yoksula dönmüşsün.</p>

  <p class="normal">Görünüşte korkunçsun, oklar, yaralarsın adamı; fakat içyüzden de dertlisin; değirmen gibi dönersin, alaca yılan gibi kıvranır durursun.</p>

  <p class="normal">Kutlu gökyüzü dedi ki: O kişiden nasıl korkmam ben ki dünya cennetini cehenneme döndürüverir.</p>

  <p class="normal">Toprak avcunda bir muma döner; o toprağı Zenci şekline kor, Rum ülkesi halkı gibi güzel birini yaratır o topraktan; doğan yapar, baykuş yapar, şeker haline getirir, zehir eder gider.</p>

  <p class="normal">A dostum, o gizlidir de kendisi gizli kalsın diye bizi böyle apaçık ortaya atmıştır.</p>

  <p class="normal">Denize benzeyen şu dünya nasıl olur da saman altında gizlenir? Saman da, çerçöp de oynar durur; aşağıda da dalgalar kabarıp köpürür, yukarıda da.</p>

  <p class="normal">Topraktan yaratılmış bedenin, suya benzeyen canının üstündedir… can, düğünde de bedeni duvak olarak kullanır, yasta da.</p>

  <p class="normal">Duvak altında bir yeni gelin; sert huylu, ters… dünyanın iyisiyle de alay ediyor, kötüsüyle de.</p>

  <p class="normal">Toprak onun yüzünden yeşermiş, çayır çimen olmuş; gökyüzü onun yüzünden kararsız bir hale gelmiş… her yanda onun yüzünden bütün kötülüklerden kurtulmuş bir bahtı yaver var.</p>

  <p class="normal">Akıl ondan tam bir inanç istemede; sabır ondan yardım beklemede… aşk onun yüzünden gizli şeyleri bilmede; toprak onun yüzünden insan şekline girmede.</p>

  <p class="normal">Yel esip aramada; sular el yumada… Bizse Mesîh’çesine konuşmadayız; toprak da Meryem gibi susmuş kalmış.</p>

  <p class="normal">Toprak geminin çevresini kaplayan dalgalı denizi seyret; Zemzem kuyusunun dibindeki Kâbelere bak, Mekkeleri gör.</p>

  <p class="normal">Padişah diyor ki: Sus, kendini kuyuya atma; çünkü sen şelevlem sözüyle ne kova yapmayı bilirsin, ne ip örmeyi.</p>

  <h3 class="h2baslik" id="calibre_toc_3192">XXXVIII</h3>

  <p class="indentmetin">Fe in vaffak’Allâhu’l-Kerîmu vısâlekum</p>

  <p class="indentmetin">Va âyene rûhî husnekum va cemâlekum</p>

  <p class="normal">Tanrı başarı verir de sizinle buluşursam, can gözüm güzelliğinizi alımınızı görürse,</p>

  <p class="normal">Şükrane olarak canımı sadaka verir gibi verir giderim. Allah için alçalışıma, aşkıma acıyın; acırsanız size ne olur, neyiniz eksilir?</p>

  <p class="normal">Ne vakte dek ayrı kalacağım sizden; ne zamana dek hayalinizle düşüp kalkacağım ben?</p>

  <p class="normal">Sizin benden usancınız arttıkça benim sabrım eksildi… n’olurdu, sabrım gibi sizin de usancınız eksilseydi.</p>

  <p class="normal">Onu hatırlayıp andıkça andı da göz artık kötülüklerinizi görmez oldu; cilvelerinize, nazlarınıza daldı da kötü sözlerinizi duymaz oldu kulak.</p>

  <p class="normal">Aşk bir gün gafletle oyalandığımı gördü de sevgi bağrışıyla ne oluyorsunuz diye bir bağırdı bize.</p>

  <p class="normal">And olsun, Tebriz’den şekle bürünmüş bir can geldi; aklınızı başınıza alın da ayakkabılarınıza malınızı mülkünüzü verin gitsin.<sup class="calibre2"><a href="../Text/divanson_split_152.html#footnote-900-51" id="footnote-900-51-backlink">[51]</a></sup></p>

  <h3 class="h2baslik" id="calibre_toc_3193">XXXIX</h3>

  <p class="indentmetin">Men bâ tu hedîs-i bî zebon gûyem</p>

  <p class="indentmetin">Ve’z cumle-i hâzıron nehon gûyem</p>

  <p class="normal">Seninle dilsiz konuşuyorum; yanımda kim varsa hepsinden de gizli olarak söz söylüyorum sana.</p>

  <p class="normal">İnsanların arasında konuşuyorum ama sözümü… senin kulağından başka bir kulak duymaz.</p>

  <p class="normal">Uykuda dilsiz konuşmazlar mı? İşte ben uyanıkken de öyle konuşuyorum.</p>

  <p class="normal">Kuyunun dibinden başka bir yerde feryat etmem; gamının sırlarını mekânsızlık âleminden söylerim ben.</p>

  <p class="normal">Yeryüzünde bir hoşça oturmuşum ama yeryüzündeki halleri gökyüzüne söylemedeyim.</p>

  <p class="normal">Sevgili, her solukta benden biraz daha gizleniyor; izini tozunu söyleyip duruyorum ama bu da böyle.</p>

  <p class="normal">Gamından feryada başladım mı, kutsal canlar da feryada geliyor.</p>

  <h3 class="h2baslik" id="calibre_toc_3194">XL</h3>

  <p class="indentmetin">Oftâdem oftâdem der âbî oftâdem</p>

  <p class="indentmetin">Ger âbî hordem men dil-şâdem dil-şâdem</p>

  <p class="normal">Düştüm ben, düştüm ben, bir suya düştüm ben… su yuttum ama gönlüm neşeli, gönlüm neşeli.</p>

  <p class="normal">Ne tef çalmadayım, ne ney üflemede; bir soluk işsiz güçsüzüm… küple değil, şarapla değil, boyuna mahmurum ben.</p>

  <p class="normal">Bir gönül alanın aşkıyla gül bahçesine dönmüşüm… can gördüm, can gördüm; gönül verdim, gönül verdim.</p>

  <p class="normal">Şarap içtim, şarap içtim; şehrinde dönüp dolaşmadayım; öfkeliyim, öfkeliyim; sözlerle doluyum, esip savurmadayım.</p>

  <p class="normal">İster tolga olayım, ister zırh; kutluyum, kutlu… ister selvi olayım, ister süsen; hürüm, hür.</p>

  <p class="normal">Gökyüzüne, göğün en yüce yerine; deniz üstüne, dalga üstüne güzel bir taht kurdum, güzel bir baht kurdum ben.</p>

  <p class="normal">Efendiyim, efendi… denizin buyruğuna uymuşum; köpürür, dağlara çıkar; dalgalanır, coşar… ona uymuşum, ona uymuşum.</p>

  <p class="normal">A yıldız, a yıldız, aç dudağını, aç… bana vaad edildiği gibi bir anlat şunu, bir anlat.</p>

  <p class="normal">Her zerre, her katre hem arar durur; hem de onun sözüyle, onun verişiyle ustayım ben, usta der durur.</p>

  <h3 class="h2baslik" id="calibre_toc_3195">XLI</h3>

  <p class="indentmetin">Zanantum eyâ uzzâlu en kad adaltum</p>

  <p class="indentmetin">Tazunnûne enne’l-hakka fîma adaltum</p>

  <p class="normal">A kınayanlar, kınadığınız zaman doğru, yerinde bir iş gördüğünüzü sanıyorsunuz.</p>

  <p class="normal">Bu dolunay ancak ona lâyık olanları ışıtır; ışıkları size vurmadı da yolunuzu sapıttınız gitti.</p>

  <p class="normal">Aşkı tadan gamlara düşmez, usanmaz; siz tatmadınız da o yüzden gamlara düştünüz; usandınız gitti.</p>

  <p class="normal">Tattığınızı hakkıyla tatsanız bile değil mi ki gerçek aşk değil; gene de âşıkların yolunu bulamazsınız.<sup class="calibre2"><a href="../Text/divanson_split_153.html#footnote-900-52" id="footnote-900-52-backlink">[52]</a></sup></p>

  <h3 class="h2baslik" id="calibre_toc_3196">XLII</h3>

  <p class="indentmetin">Alâ ehli Nacdin ıs-senâ ve selâmu</p>

  <p class="indentmetin">Va ayşatunâ fî gayrihim le harâmû</p>

  <p class="normal">* Alkış, esenlik Necidlilere; onlardan başkalarıyla yaşamak haram bize.</p>

  <p class="normal">Üstünlüğü, üstün kişilere görüş olmada; güzelliği âşıklara can vermede.</p>

  <p class="normal">Tanrı ehlinin can gözleri onunla sürmelenmede; Tanrı ehlinin zevki onunla sürüp gitmede.</p>

  <p class="normal">A orda oturanlar, efendimin üstünlüğü yüzünden razılık kazanarak sürüp giden bir yaşayışa ermişsiniz.</p>

  <p class="normal">Padişahımız yücelik, üstünlük perdesini örtmeseydi, kapısına büyük kalabalıklar yığılırdı.</p>

  <p class="normal">Şunu anlatayım sana; yüzünün parıltıları vursa, taşlar, kayalar bile dirilir gider.</p>

  <p class="normal">Sözü, sözümüzü kestiği, bizi susturduğu zamanı, Tanrı, rahmetiyle suvarsın… fakat gene de bu söze ait sözler var canımızda.</p>

  <p class="normal">Gönlüm onun işlerine düzülmüştür, bir elif gibi dümdüzdür ama kınayanların yüzünden de boyum lâm’a dönmüş, iki büklüm olmuştur.<sup class="calibre2"><a href="../Text/divanson_split_154.html#footnote-900-53" id="footnote-900-53-backlink">[53]</a></sup></p>

  <h3 class="h2baslik" id="calibre_toc_3197">XLIII</h3>

  <p class="indentmetin">Men ezin hâne heder mînerevem</p>

  <p class="indentmetin">Men ezin şehr sefer mînerevem</p>

  <p class="normal">Ben bu evi bırakıp bir yerlere gitmem; bu şehirden kalkıp yollara düşmem ben.</p>

  <p class="normal">Bir benim, bir de şu güzel… ömrüm boyunca onu bırakıp da bir başka yere gitmem ben.</p>

  <p class="normal">Topraktakiler esere yüz çevirdiler; ben esîrdenim, esere yüz tutmam.</p>

  <p class="normal">A gözlerim, şu gözler gibi ben de görüşe kavuşmazsam, uzak edin görüşü benden.</p>

  <p class="normal">Ay yüzü, bahtımı altüst etti ama gökyüzü gibi altüst gitmem ben.</p>

  <p class="normal">Gökyüzü evi de kapkaranlık, yeryüzü evi de… Ay çadırını bırakıp da bir yerlere gitmem ben.</p>

  <p class="normal">Güneş gibi bana kılıç da vursa kılıcından kaçıp kalkana sığınmam ben.</p>

  <p class="normal">Padişahımın aşkı taç olarak da yeter bana, kemer olarak da yeter; taca, kemere bakmam bile.</p>

  <p class="normal">Kendimi melek huylarında kaybedeyim gitsin; insan huylarına gitmem ben.</p>

  <p class="normal">Onun aşkı sanki bir ağaç; ben de Mûsa’yım… boş yere ağaca gidecek değilim ya.</p>

  <p class="normal">O ağaçtan bir ışıktır çağırdı beni; yoksa yeşilliği için ağaca gitmem ben.</p>

  <p class="normal">Ağaç gibi hoş bir halde abıhayatı emip durayım; odun gibi kavurucu ateşe gitmem ben.</p>

  <p class="normal">Tebrizli Şems, seher aydınlığıdır; onun ışığından başka bir sehere gitmem ben.</p>

  <h3 class="h2baslik" id="calibre_toc_3198">— L —<br class="chapter"/>
  XLIV</h3>

  <p class="indentmetin">Amruke yâ vâhıden fî derecâti’l-kemâl</p>

  <p class="indentmetin">Kad nezele’l-hemmu bî yâ senedi kum taâl</p>

  <p class="normal">A biricik güzelim, yaşın tam olgunluk çağında… dertlere uğradım, sıkıntılara düştüm; kalk da gel a benim dayancım, güvencim.</p>

  <p class="normal">Niceye bir şu dedikodu? Aşka tap da boy at, aşka düş de aşk gibi iki cihanda da ölümsüz bir hale gel.</p>

  <p class="normal">A beni sıkıntılardan kurtaran, a eşim dostum benim, a meclisin ay yüzlü güzeli, yüzün dolunay, ağzının yâri helâl şarap.</p>

  <p class="normal">Niceye bir ayrılık yükünü çekeceksin; niceye bir ayrılık derdine düşüp derman arayacaksın? Hele şimdi ayrılık gagası kanatlarını da yolmuş.</p>

  <p class="normal">Canın vefa denizi, rengin temizlik parıltıları; korkmasaydım sana, a ululuk ıssı derdim.</p>

  <p class="normal">Ah boşboğaz nefisten; ah akılların arıklığından; ah usanan sevgiliden; niceye bir usanacak, bezecek ki?</p>

  <p class="normal">Bütün âlemin gönlünü neşeyle doldurursun; herkesi aşkla sarhoş edersin; hayalin bile gözle görülmez bir hayal, görünmeyeni gösterirsin âleme.</p>

  <p class="normal">Ona ne dersem diyeyim, âcizliğimi bildirmedir; onu bilmiyorum ben ki sitem ediyorsun, vebale giriyorsun diye korkutayım.</p>

  <p class="normal">Canlarına girersin, bedenlerini esritirsin; meclislerde oturtursun onları; hem de o meclislerde büyük sağraklar vardır.</p>

  <p class="normal">Bütün sorular, bütün cevaplar ondan; ben sanki bir rebâbım; hadi, feryat et diye mızrabı vuran, yayı çeken o.</p>

  <p class="normal">Terazilerimizi düzene korsun; seslerimizi güzelleştirirsin; gamlarımızı giderirsin; gücün kuvvetin çetin; azabın pek senin.</p>

  <p class="normal">Bir soluk olur, mat oldum sesi gelir bizden; bir soluk olur, kurtuluş sesi duyulur; o güzel huylu bana vurur durur, halimi anlatır gider.<sup class="calibre2"><a href="../Text/divanson_split_155.html#footnote-900-54" id="footnote-900-54-backlink">[54]</a></sup></p>

  <h3 class="h2baslik" id="calibre_toc_3199">— Y —<br class="chapter"/>
  XLV</h3>

  <p class="indentmetin">Be kûy-ı dil forô reftem zemânî</p>

  <p class="indentmetin">Hemîcostem zi hâl-i dil neşânî</p>

  <p class="normal">Bir zaman gönül mahallesine daldım; gönlün halinden bir iz aramaya koyuldum.</p>

  <p class="normal">Bakayım, gönlümün halleri nedir dedim; çünkü bütün bir dünya, gördüm ki onun yüzünden feryada düşmüş.</p>

  <p class="normal">Her ovada, her şehirde hakîmlerin sözlerinden bir destan aradım.</p>

  <p class="normal">Hepsi de gönlün elinden feryada geldi; şu sözden bir zanna, şüpheye düştüm.</p>

  <p class="normal">Aklımdan kalktım, gönüle doğru yola düştüm; fakat onun bulunmadığı hiçbir yer de görmedim.</p>

  <p class="normal">Şu gönül, bilenle bilinen arasında tercemanlık edip durmada.</p>

  <p class="normal">Gönül sahipleri bilir, gönül nedir? Her canı olmayan gönlün değerini ne bilsin.</p>

  <p class="normal">Gönlü Tanrı kapısında bulabilirsin; filânda, feşmanda bulunmaz gönül.</p>

  <p class="normal">Âlemde sınıkları onaran, her izi olanı, her izi bulunmayanı gereği gibi gören Tanrı’dan başkasında bulamazsın gönlü.</p>

  <h3 class="h2baslik" id="calibre_toc_3200">— M —<br class="chapter"/>
  XLVI</h3>

  <p class="indentmetin">Telhî nekoned şîrin-zekanem</p>

  <p class="indentmetin">Hâlî nekoned ez mey dehenem</p>

  <p class="normal">Tatlı dudaklım acı sözler söylemez; ağzımdan şarabı eksik etmez.</p>

  <p class="normal">Her sabah çağı beni soyar, gel der, elbiseni soyan benim.</p>

  <p class="normal">Eve atlar gelir, mühlet vermez; yaptıklarını yeter bulmaz; peki, ne yapayım ben?</p>

  <p class="normal">Sağrağıyla sersemim; onu gördüm de bedenim can kesildi.</p>

  <p class="normal">Yedi kat göğe sığmak ârdır, ayıptır ona… o, zâti gömleğimin için de dolaşıp duruyor.</p>

  <p class="normal">Onun tatlı şerbetiyle arslan gibi bir yüreğim var; onunla kavgaya giriştim mi, tatlı sözlüyüm ben.</p>

  <p class="normal">Benim pençemdesin deyip durmada; seni ben yarattım; ne diye kırmayayım seni diyor.</p>

  <p class="normal">Senin çenginim; her damarıma sen mızrap vuruyorsun da ben ten-tenenem diye feryat ediyorum.</p>

  <p class="normal">Hasılı benden gönlünü koparamazsın diyor; gönül yok ki bende; peki ne yapayım ben?</p>

  <h3 class="h2baslik" id="calibre_toc_3201">XLVII</h3>

  <p class="indentmetin">Geh çerh-zenon hemçün felekem</p>

  <p class="indentmetin">Geh bâl-zenon hemçün melekem</p>

  <p class="normal">Kimi gökyüzü gibi dönmedeyim; kimi melek gibi kanat çırpmadayım.</p>

  <p class="normal">Dönüşüm de Tanrı için, oynayışım da Tanrı için… onunum ben, onunla birleşmiş, ortak olmuş değilim ama.</p>

  <p class="normal">O tuz madeni beni gördü de satın aldı; o yüzden tatlıyım, tuzluyum böyle.</p>

  <p class="normal">Can ormanında gerçekten de bir arslan var; gerçekten de karnımın dağarcığını yırttı gitti.</p>

  <p class="normal">Kazaya rıza vereni padişahım bir gün olur kadı diker.</p>

  <p class="normal">Yecüc de benim Mecüc de ben; birim ama sayı, sınır yok bana.</p>

  <p class="normal">Ağzını yum da bağa gir; gir de tapımdaki yazıları yitirme.</p>

  <h3 class="h2baslik" id="calibre_toc_3202">XLVIII</h3>

  <p class="indentmetin">Efendosmusin kâga pomindon</p>

  <p class="indentmetin">Kûbikinonin kali zoyimason</p>

  <p class="normal">Efendim, seni seviyoruz; yaşayışımız o yüzden iyileşiyor, güzelleşiyor.</p>

  <p class="normal">Niçin geri döndün, niçin çengi çaldın? Söyle, neden çırpınıyorsun, kıvranıyorsun; ne eksiğin var?</p>

  <p class="normal">Hele gönlüm benim, hele canım benim… Hele buyum benim, hele oyum benim.</p>

  <p class="normal">Hele malım mülküm benim; hele padişahım, varım yoğum; hele haznem benim, hele madenim benim.</p>

  <p class="normal">Bu efendimdir, bu dayancımdır benim; bu huzurumdur, kararımdır benim, yardımımdır bu benim.</p>

  <p class="normal">Budur güvencim, budur dayandığım direk; budur ezelim, budur bana ebed.</p>

  <p class="normal">Ey yüzü Ay’ın parlaklığını gideren; ey boyu ağacın boyunu alçaltan.</p>

  <p class="normal">Ey beni seher çağında ziyaret eden; ey aşkı gözümü ışıklandıran.</p>

  <p class="normal">Koşsan kaçsan da, yelsen uçsan da şu can dilberinden canını kurtaramazsın.</p>

  <p class="normal">Fakat bir de onun gamının elinden canını kurtarırsan vallahi, eşek leşinden de beter bir hale gelirsin.</p>

  <p class="normal">Gel gülüm; gel padişahım benim; bir neşe vermiyorsan bâri bir soluk ver, bir koku ver bize.</p>

  <p class="normal">Kim susarsa içer; kim ağrı duyarsa inler; aman azizim, sakın sakın, kadehi kırmayasın.<sup class="calibre2"><a href="../Text/divanson_split_156.html#footnote-900-55" id="footnote-900-55-backlink">[55]</a></sup></p>

  <h3 class="h2baslik" id="calibre_toc_3203">XLIX</h3>

  <p class="indentmetin">Ez Leyli-i hod Mecnûn şodeem</p>

  <p class="indentmetin">V’ez sed Mecnûn efzon şodeem</p>

  <p class="normal">Leylâ’mın yüzünden Mecnun oldum; yüzlerce Mecnun’dan da daha deli divane bir hale geldim.</p>

  <p class="normal">Ciğer kanıyla dopdolu bir hale geldim; ne hale gelmişim; bir kerecik bak da gör.</p>

  <p class="normal">Ey beni güzellikle, hoşlukla yetiştirip geliştiren; ey beni kutlarken bana müjdeler veren.</p>

  <p class="normal">Beni öldürürsen a bizim kanlı kaatilimiz; kan paham sensin.</p>

  <p class="normal">Kendini sarhoşluğa vurursan varlığına varlıklar katarsın.</p>

  <p class="normal">Hatırımız için halkaya gir; bir başka şekilde oyunlar oynar, el çırparsın.</p>

  <p class="normal">Güzellikten de öte yüz çeşit daha hoşsun, daha güzelsin sen; gördüm de dudakların dedim; tadamazsın dedi.</p>

  <p class="normal">Mezarıma gelirsen bir bak da gör; gözüm güzellikler yüzünden aşklarla dopdoludur.</p>

  <p class="normal">O bağda, o bahçede meyve, yemiş şekli yoktur; o haznede altının şekli görünmez.</p>

  <p class="normal">Geceleri, mezesiz, masalsız bir işret olur ki bana sorma o bambaşka şeyi.<sup class="calibre2"><a href="../Text/divanson_split_157.html#footnote-900-56" id="footnote-900-56-backlink">[56]</a></sup></p>

  <h3 class="h2baslik" id="calibre_toc_3204">— N —<br class="chapter"/>
  L</h3>

  <p class="indentmetin">Bâ men senemâ dil yek-dile kon</p>

  <p class="indentmetin">Ger ser nenehem ongeh gele kon</p>

  <p class="normal">A güzel, benimle gönlünü birleştir, ver gönlünü bana… buyruğuna baş komazsam o vakit şikâyet et benden.</p>

  <p class="normal">Deli divane oldum; Allah için olsun, o güzelin saçlarından bir zincir ör bana.</p>

  <p class="normal">* Otuz cüzü eline aldın, çileye girdin; otuz cüz benim, vazgeç çileden.</p>

  <p class="normal">Bilmeden yola düşme, gulyabaniyle yoldaş olup gitme, sakın, kervanla yola düş.</p>

  <p class="normal">A gönül çalgıcısı, o güzelim nağmeyle kafamın içini doldur gitsin.</p>

  <p class="normal">Hevâ, heves ayakkabılarını çıkar da yürü; Tuvâ ovasında ayaklarının altı kabarsın.</p>

  <p class="normal">A Zühre, a Ay; yüzünüzdeki parıltıyla iki gözümü iki meşale haline getirin.</p>

  <p class="normal">A can Mûsa’sı, çoban olmuşsun; Tur Dağı’na git, bırak sürüyü.</p>

  <p class="normal">Senin dayancın Tanrı’dır, sopa değil; at sopayı, vazgeç ondan.</p>

  <p class="normal">İstek, dilek Firavun’u mademki hayvan oldu; yürü, tak çanı boynuna.</p>

  <h3 class="h2baslik" id="calibre_toc_3205">LI</h3>

  <p class="indentmetin">Tâze şod ezo bâg-o ber-i men</p>

  <p class="indentmetin">Şâh-ı gol-i men neylûfer-i men</p>

  <p class="normal">Bağım bahçem de, meyvem de, gül dalım da, nilüferim de onun yüzünden tazeleşti.</p>

  <p class="normal">Kevserimden coşan abıhayat, vefa ırmağında akmaya başladı.</p>

  <p class="normal">A güzel yüzü dinim, gönlüm; a güzel kokusu haber getirenim kesilen.</p>

  <p class="normal">Demircim, her solukta, yüzünün karşısında bir ayna haline sokuyor beni.</p>

  <p class="normal">Dudaklarım kupkuru benim; gözlerim yapyaş benim… işte benim kurum, yaşım bu, a ay yüzlüm benim.</p>

  <p class="normal">Kapısına toprak kesildiğim, kapımı, damımı vurup duruyor.</p>

  <p class="normal">Ayağı bağlı kulu olduğum güzel, başımın çevresinde dönüp duruyor.</p>

  <p class="normal">Şarap içmem ya, içersem bile sağrağımı o öper benim de öyle içerim.</p>

  <p class="normal">O benim canıma dadılık edenimin, o benim anamın hiç sütü mü kesilir? Meme vermez olur mu bana?</p>

  <p class="normal">O benim kucağıma geldi mi, iki dünya da yüzlerce meyveler yer benden.</p>

  <p class="normal">Orduma o kumandan oldu mu, feleğin kale dizdarı bile kalesini teslim eder bana.</p>

  <p class="normal">Ağzını yum, gammaz olma; o benim incim gammaz olarak yeter zâti.</p>

  <h3 class="h2baslik" id="calibre_toc_3206">LII</h3>

  <p class="indentmetin">On dilber-i men âmed ber-i men</p>

  <p class="indentmetin">Zinde şod ezo bâm-o der-i men</p>

  <p class="normal">O benim dilberim, kucağıma geldi benim; onun yüzünden damım da dirildi, kapım da.</p>

  <p class="normal">Bu gece dedim, konuğumsun benim a benim fitnem, a başıma belâlar getirenim.<sup class="calibre2"><a href="../Text/divanson_split_158.html#footnote-900-57" id="footnote-900-57-backlink">[57]</a></sup></p>

  <p class="normal">Şehirde önemli bir işim var, gideceğim dedi o benim canım, o benim başım.</p>

  <p class="normal">Allah’a and olsun ki dedim, bu gece gidersen, yaşamaz şu bedenim benim.</p>

  <p class="normal">Son-sonu bir gececik olsun, şu altın gibi sararmış yüzüme acımayacak mısın?</p>

  <p class="normal">O güzelim gözlerin, ağlayışıma, yaşlı gözlerime bir kez olsun, acımayacak mı?</p>

  <p class="normal">Kevser gibi güzel güzel akıp duran gözyaşlarıma, yüzünün gül bahçesi, bir gül olsun saçmayacak mı?</p>

  <p class="normal">Ne yapayım ben dedi; kaza ve kader herkesin kanını benim sağrağıma dökmüş.</p>

  <p class="normal">Yıldızım Mirrîh; talihimde, yıldızımda kandan başka bir şey yok.</p>

  <p class="normal">Benim buhurdanımdan yanmadıkça hiçbir ödağacı Tanrı katında makbul olmaz.</p>

  <p class="normal">Dedim ki: Mademki kasdın canadır; benim de kandan başka şarabım, mezem olamaz.</p>

  <p class="normal">Sen selvisin, gülsün, ben gölgenim senin… sen Hayder’imsin benim, ben şehidinim senin.</p>

  <p class="normal">A benim kulum kölem dedi, eşi bulunmaz koçtan başkası kurban olamaz bana.</p>

  <p class="normal">Circîs gibi nefesi kutlu bir er gerek ki ülkemde yeniden yeniye şehit olsun.</p>

  <p class="normal">İshak Peygamber gerek ki kapımın toprağında kurban edilsin.</p>

  <p class="normal">Ben aşkım; senin kanını dökersem mahşerimde gene diriltirim seni.</p>

  <p class="normal">Aklını başına al da pençemde çırpınma… kendine gel de hançerimden kaçma.</p>

  <p class="normal">Ölümden yüzünü ekşitme de kucağım şükürler etsin sana.</p>

  <p class="normal">Seni kökünden söküp çıkarınca gül gibi gül de seni benim şekerimle yoğursun ölüm.</p>

  <p class="normal">Sen İshak’sın, ben babanım senin, a benim incim, nasıl olur da kırarım seni?</p>

  <p class="normal">Âşıklar sürüsünün babası aşktır; benim şatafatım da ondan doğmuş.</p>

  <p class="normal">Bu sözleri söyledi de seher yeli gibi gidiverdi; benim de gözlerimden yaşlar boşandı, aktı.</p>

  <p class="normal">A benim başbuğum dedim, lûtfetsen de yavaş gitsek ne olur?</p>

  <p class="normal">Tez gitme a benim canım, cihanım, a benim yüzlerce kanadım; biraz daha yavaş ol.</p>

  <p class="normal">Hiç kimsecik benim tez gidişimi görmemiştir dedi; benim en yavaş gidişim budur.</p>

  <p class="normal">Şu gökyüzü bile çalışsa, çabalasa, peşimden koşsa yetişemez bana.</p>

  <p class="normal">Sus dedi, şu felek kır atı bile benim karşımda topallaya topallaya yürüyebilir.</p>

  <p class="normal">Sus; susmazsan ateşim ormanı sarar.</p>

  <p class="normal">Geri kalanını yarına dek söyleme de gönül ağzımdan uçup gitmesin.</p>

  <h3 class="h2baslik" id="calibre_toc_3207">LIII</h3>

  <p class="indentmetin">Yek kovsere por dârem zi sohon</p>

  <p class="indentmetin">Can mîşineved tu gûş mekon</p>

  <p class="normal">Sözlerle dopdolu bir ağzım var; sen kulak asma; can duyar sözlerimi.</p>

  <p class="normal">A başsız-ayaksız adam; kendine bağlısın da onun için doymuşsun, başını alıp gidiyorsun.</p>

  <p class="normal">Bütün dinleyenler geçip gitse bile, ben yeni gamı eski dosta söylerim.</p>

  <p class="normal">Balık ne vakit suya kanar? Yahut da Tanrı susuzu Ledün bilgisine nasıl olur da doyar?</p>

  <p class="normal">Şu söyleyenlerin hepsi de gitse, can, kulağını açar, dinler de dinler.</p>

  <h3 class="h2baslik" id="calibre_toc_3208">LIV</h3>

  <p class="indentmetin">Ger teng bodî in sîne-i men</p>

  <p class="indentmetin">Roşen neşodî âyine-i men</p>

  <p class="normal">Şu gönlüm daralmasaydı, aynam da aydınlanmaz, parlamazdı.</p>

  <p class="normal">A diken, benim bahçemden bir gülsün sen… cehennem de benim kinimden bir ıssılıktır ancak.</p>

  <p class="normal">Dünyanın güneşinde benim dün geceki debdebemin bir izi var ancak, bir eseri var.</p>

  <p class="normal">O Uhud Dağı, beni, benim yün hırkamı kıskandı da yüne, yapağıya döndü.</p>

  <p class="normal">Benim badem helvamı yersen bayat ceviz gibi kırılır gidersin.</p>

  <p class="normal">Şu sırça gönüllülerin gönülleri olsun diye bütün yükleri çeğnime almışım.<sup class="calibre2"><a href="../Text/divanson_split_159.html#footnote-900-58" id="footnote-900-58-backlink">[58]</a></sup></p>

  <p class="normal">Böylesine bir can topluluğu için her günüm cuma olmuştur.</p>

  <p class="normal">Böylece de solup gidenim tazeleşsin, erliği kalmayanım erkek olsun derim.</p>

  <h3 class="h2baslik" id="calibre_toc_3209">LV</h3>

  <p class="indentmetin">Men kocâ bodem eceb bîtu in çendin zeman</p>

  <p class="indentmetin">Der pey-i tu hemçu tîr der kef-i tu çün keman</p>

  <p class="normal">Sensiz bunca zamandır nerdeydim acaba? Senin ardından ok gibi uçmadaydım, senin elinde yaya benziyordum.</p>

  <p class="normal">Bana izin ver de köyün halini söyleyeyim, şeyhimiz gökyüzü gibi neden gök renkli elbiseler giyindi; anlatayım.</p>

  <p class="normal">Şu perdeyi kaldır da solup dağılanı tazeleştir; topraktan olan toprağa girsin, can da uçsun gitsin.</p>

  <p class="normal">Padişahım yokken nerdeydim acaba? Bir an hırsız gibi korkuyordum; bir an bekçiye dönüyordum.</p>

  <p class="normal">Kimi dördün, beşin tutsağıydım; kimi defineyle zahmet arasında bunalıyordum… hasılı yüzünü görmedikçe kârım, ziyanın ta kendisiydi, ta kendisi.</p>

  <p class="normal">A sarayın ustası, beni töhmetli tutarsan yüzüme, gözüme bak; sararmış yüzümle yaşarmış gözlerim, gönlümde ne olduğunu bildirir sana.</p>

  <p class="normal">A cefa okunu saplayan, fakat yayı gizleyen, ya acımayı sel götürmüş; yahut da iyilik ölmüş.</p>

  <p class="normal">A cevri, cefası, başkalarının lûtfundan iyi olan; bütün bunları yaptın, ettin ama bir gönül bile senden soğumadı, senden vazgeçmedi.</p>

  <p class="normal">Şu solukta her şeyden vazgeçtim de sana ulaştım, sana yapıştım… o dünyanın hafif rûhlu güzeli, sun o ağır sağrağı.</p>

  <p class="normal">Sun da bir uğurdan gamdan da kurtulayım, çaresizlikten de… doydum gam yemeden, gam yiyenlerin minnetini çekmeden.</p>

  <p class="normal">Sun da Tanrı kadehiyle sarhoş olayım, kayıtsız yok olup gideyim; yoklukta kanat açayım, mekânsızlık ilinde uçayım.</p>

  <p class="normal">Can, sevgiliye ulaşsın da her kurumsağın burun büküşünü, her kaltabanın böbürlenişini ne kulağım duysun, ne aklım anlasın.</p>

  <p class="normal">Zerre gibi oyuna düşürdün beni; ayağımı vura vura can vereyim a canımın canı.</p>

  <p class="normal">Bu haberin geri kalanını söyleyeyim mi acaba; hayır, sustum ben; sen söylersin a tatlı dilli çalgıcı.</p>

  <p class="normal">Öldürün beni ey güvendiğim kişiler; gerçekten de yaşayış ölümdedir; yaşayış sevgilerin güzellikleriyle ölümde.</p>

  <p class="normal">Rabbimiz bize doğru yolu gösterdi; hastalıklarımızı iyileştirdi; elimizden çıkanı ödedi; ne de güzel yardımı istenendir o.</p>

  <p class="normal">* Okçulardur gözleri, hoş nişandur kaşları… Öldürür yüz süvari, kimdir ol Alparslan?<sup class="calibre2"><a href="../Text/divanson_split_160.html#footnote-900-59" id="footnote-900-59-backlink">[59]</a></sup></p>

  <p class="normal">Işığınız gözümde, güzelliğiniz gönlümde… gerçekten de yardımcım Rabbimdir; Rabbim bu güzel kıranı arttırdıkça arttır.</p>

  <p class="normal">Gönülde bir hayaldir salına salına yürümeye koyuldu; ne de güzel yürüyüşü var; küpler gibi sağraklarla dilediği kadar suvardı bizi.</p>

  <p class="normal">Bırakın şu ayrılığı; koçuşarak ululayın birbirinizi; birleşmeye gayret edin de açın cennetlerin kapılarını.</p>

  <p class="normal">İşret vakti herkes bir yalnızlık bucağına gider; fakat benim işretimin gizli olmaması gerek.</p>

  <p class="normal">Bu güzel bahtlı sâkînin elinden ağaç gibi içer dururum… yoksa yeşermiş, sarhoş, genç bir halde nasıl gidebilirim?</p>

  <p class="normal">Bu gazel, düzenbazın gönlüne, canına çekilmiş bir kılıca benzer; uzadıysa zararı yok; kılıcın uzun oluşu bir kusur sayılmaz.</p>

  <p class="normal">Fâilâtün fâilât fâilâtün fâilât… A Tebrizli Şems, sen hem padişahsın, hem terceman.<sup class="calibre2"><a href="../Text/divanson_split_161.html#footnote-900-60" id="footnote-900-60-backlink">[60]</a></sup></p>

  <h3 class="h2baslik" id="calibre_toc_3210">LVI</h3>

  <p class="indentmetin">Çün dil cânâ benşin benşin</p>

  <p class="indentmetin">Çün can bî câ benşin benşin</p>

  <p class="normal">Sevgili, gönül gibi otur, otur… Can gibi yersiz yurtsuz otur, otur.</p>

  <p class="normal">Beline, diline az yağma ver… a güzel yüzlü, otur, otur.<sup class="calibre2"><a href="../Text/divanson_split_162.html#footnote-900-61" id="footnote-900-61-backlink">[61]</a></sup></p>

  <p class="normal">Bir ömürdür gemi gibi gezdin denizde; otur, otur.</p>

  <p class="normal">Eflâtun’sun, Calinos’sun; kır safrayı; otur, otur.</p>

  <p class="normal">Şarap gibi acılık ne vakte dek, ne vakte dek? Helva gibi otur, otur.</p>

  <p class="normal">Kanımı içtin; ne vakte dek dönüp duracaksın? Bir soluk gene gel; otur, otur.</p>

  <p class="normal">Ne vakte dek lala yakıp yandıracak bizi? Onsuz yalnız otur, otur.</p>

  <p class="normal">Mîzan gibi titredin; İkizler burcu gibi otur, otur.</p>

  <p class="normal">Beni savmaya çalışıyorsun; yarın diyorsun… Yarından önce otur, otur.</p>

  <p class="normal">Kevser gibi arı durusun; hoşlardan da hoşsun… hiç bulanma; otur, otur.</p>

  <p class="normal">Güzel sevgilim, şarap gibi içimde, başımda otur, otur.</p>

  <p class="normal">Hadi ey ay yüzlü, söyle, söyle; ey cana can katan, otur, otur.</p>

  <h3 class="h2baslik" id="calibre_toc_3211">LVII</h3>

  <p class="indentmetin">Ey heft deryâ govher etâ kon</p>

  <p class="indentmetin">V’in mussuhârâ por kîmyâ kon</p>

  <p class="normal">A yedi deniz, inci bağışla; şu bakırları kimyayla dolu bir hale getir.</p>

  <p class="normal">A sarhoşların mumu, a bağın bahçenin selvisi; ne vakte dek masaldan lâf açacaksın, artık vefa göster.</p>

  <p class="normal">Her mermer, her granit kaya ağladı halimize; ey sevgili, şu derdimize derman ol.</p>

  <p class="normal">A öfkelenip yüzünü gizleyen dost; şu olaya bir son ver, görün artık bir soluk.</p>

  <p class="normal">Bağışlarda bulundun, çok çok adamlıklar ettin; şimdi iki kat adamlık et.</p>

  <p class="normal">A yolu yordamı güzel, a Ay, a yıldız; gece karanlığında Ay gibi cömertlik et.</p>

  <p class="normal">Eski derdi gider, hastalığımızı iyileştir, eziyetimizi al; yüzümüzdeki yetimlik tozunu sil; arıt bizi.</p>

  <p class="normal">Cennette bile olsam, altına, gümüşe batsam değil mi ki sen yoksun, yetimim; sen derman ver bize.</p>

  <p class="normal">Dudağımı yumdum, gamlar içinde oturakaldım; elimi aç; göster yüzünü bana.</p>

  <h3 class="h2baslik" id="calibre_toc_3212">LVIII</h3>

  <p class="indentmetin">Hey çi gerîzî çendin yek nefes incâ benşin</p>

  <p class="indentmetin">Sebr-i tu kû ey sâbir ey heme sebr-o temkin</p>

  <p class="normal">Hey, ne diye bu kadar kaçıyorsun? Bir soluk otur şurda… a sabırlı dost, a tümden sabır kesilen, tümden oturamaklı olan, nerde sabrın senin?</p>

  <p class="normal">Biz iki üç yeni ölmüş kişiyiz; o perdenin açılmasını beklemedeyiz; açılsın da telkıynle dirilelim, kefenimizden kurtulalım.</p>

  <p class="normal">Hadi, kıyamet gününden önce geçmişlere bir üfür de gök kubbe bile mahşerinden alkış sesini duysun.</p>

  <p class="normal">Hey, bizim dilimizle söyle; gizli kapaklı değil, apaydın söyle; a bütün huyu kan içmek olan, ne vakte dek sitemlerle kan içeceksin sen?</p>

  <p class="normal">Ne vakte dek ciğerini dişleyeceksin; ne vakte dek âşıkın başına kastedeceksin? Ne vakte dek iş şöyledir, böyle diye kötü haberler vereceksin ona?</p>

  <p class="normal">A dudakları şeker mi şeker, a geceleri cennet mi cennet sevgili, ne vakte dek âşıkın ağzını acıtacaksın, gecelerini karartıp duracaksın?</p>

  <p class="normal">A en ulu aldatıcı, hiç bal zehir verir mi; hiç şekerden sirke coşar mı; şu aldatış ne vakte dek sürüp gidecek?</p>

  <p class="normal">Dudağın ne yaparsa yapsın, ne söylerse söylesin, şekerden haber verir… yaptığın her işte lûtuflar gizlidir.</p>

  <p class="normal">Selvi ne diye saman çöpüne benzesin, altın neden bakıra dönsün? A kıyamet gününün padişahı, sen ne diye bir kimseye benzeyesin?</p>

  <h3 class="h2baslik" id="calibre_toc_3213">LIX</h3>

  <p class="indentmetin">Her çi konî tu kerde-i men don</p>

  <p class="indentmetin">Her çi koned ten kerde boved con</p>

  <p class="normal">Sen ne yapıyorsan, bil ki benim işimdir o; beden ne işlerse işlesin, candır o işi yapan.</p>

  <p class="normal">Benim gözümsün sen, benim kulağımsın sen… şu ikisini söyledim ben; ötesini de sen bil, anla.</p>

  <p class="normal">Dünyada o define olmasaydı, dünya ne diye yıkık bir eve dönerdi?</p>

  <p class="normal">A babam benim, defineyi iste… oynat elini, oynat elini.</p>

  <p class="normal">Onun güzel kokusu bize kılavuz oldu; güllere, fesleğenlere dek yol gösterdi; güllere, fesleğenlere dek.</p>

  <p class="normal">Varlık âlemi zerre zerre sana müşteridir; aklını başına devşir de incini ucuz satma.</p>

  <p class="normal">Dağarcığın ağzını açarsan fare girer, kedi girer içine.</p>

  <p class="normal">Aşk oldu mu can kaybolmaz… tek, sevgilinin gölgesi uzaklaşmasın başımızdan.</p>

  <p class="normal">Bunun geri kalanını da sen söylersin ey Ay, ey Güneş, ey parlak Zühre.</p>

  <h3 class="h2baslik" id="calibre_toc_3214">LX</h3>

  <p class="indentmetin">Dil-i dil-i dil-i tu dil-i merâ merencon</p>

  <p class="indentmetin">Çerâ çerâ çi ma’ni merâ konî perîşon</p>

  <p class="normal">Gönlün, gönlün, gönlün için, gönlümü incitme… Niçin, niçin, mânası ne? Perperişan edersin beni.</p>

  <p class="normal">Gel, gel, gene gel, barış da eve yönel… gitme, gitme önümden, omuz silkme sen öyle.</p>

  <p class="normal">Yüzlerce şekerkamışlığısın, neden yüzünü ekşittin, kaşını çattın? Seher yelinden tezsin, neden ağırcanlı oldun?</p>

  <p class="normal">Gül bahçesine benzeyen yüzünün aşkıyla şimdi ben yüz binlerce masal gibi uzadım, gül bahçesinden de genişim, selviden de boyluyum.</p>

  <p class="normal">Gel, gel de bir soluk ver bana; güzelim solukların abıhayat gibi gönlümün ömrünü arttırır.</p>

  <p class="normal">Cilvelen; işte buracıkta cilvenin pahası, yüzlerce can… fakat binlerce cana değer; ne de ucuz bir matah.</p>

  <p class="normal">Aklımızın aklısın; neden ayrısın bizden? Aklı giden baş aptallaşmaz, şaşırıp kalmaz da ne yapar?</p>

  <p class="normal">Bu sarayın direğisin, neden kapıdan dışardasın? Direksiz kalan saray yıkılmaz da ne olur?</p>

  <p class="normal">Gökyüzündeki Ay’sın, bizse kapkaranlık geceyiz… Ay olmayan geceler pek karanlık olur, pek.</p>

  <p class="normal">Şehrin padişahısın; biz şehrin kıyısıyız; padişahsız kalan şehirde ne baş vardır, ne kuyruk.</p>

  <p class="normal">A Ay, sen Süleyman’sın, ayrılıkla gamsa şeytanlar, devlerdir… Süleyman uzaklaşınca şeytan fırsat bulmadı mı?</p>

  <p class="normal">Mûsa yerine geçmişsin; sopayız sana biz de… Mûsa’nın elinden başka bir elde delil olma kabiliyetini bulmadı sopa.</p>

  <p class="normal">Hoş soluklu Mesîh’sin, bizse çamurdan yapılma kuşuz… bir soluk üfür bize de seyret, nasıl yücelerde uçarız.</p>

  <p class="normal">Zamanın Nuh’usun sen; sana bir gemiyiz biz… Nuh gemiden giderse, nerden tufandan kurtulur gemi?</p>

  <p class="normal">A benim canım, Halil’sin sen; bütün dünya ateşlerle dolu… Halil olmadıkça, ateş güllük gülistanlık olmaz.</p>

  <p class="normal">Sen Mustafâ nurusun; Kâbe putlarla doldu… hadi, gel de Rahman’ın evinden putları at dışarıya.</p>

  <p class="normal">Sen güzellik Yusuf’usun, halkın gözleri bağlı… Ken’an ihtiyarının gözleri gibi gözler seninle açılır.</p>

  <p class="normal">Arı duru incisin, çevrende sedefiz biz; madenin incisi gitti mi, sedefin ne değeri kalır?</p>

  <p class="normal">Güneşin canısın sen; odur canı âlemin… sana dünyanın canına cansın dersem de değer.</p>

  <p class="normal">İman, gaybe olur; sense gizliye açıklıksın; açığın açığının apaçığısın; iman ehlinin temeline temelsin.</p>

  <p class="normal">Sus ki kıyamete dek belirtilerini söylesen, gene de gizli bir defineden bir arpacık göstermiş olursun ancak.</p>

  <h3 class="h2baslik" id="calibre_toc_3215">— V —<br class="chapter"/>
  LXI</h3>

  <p class="indentmetin">Ey ser-i merdon bergû bergû</p>

  <p class="indentmetin">V’ey şeh-i meydon bergû bergû</p>

  <p class="normal">A erlerin başı, söyle de söyle… a meydanın padişahı, söyle de söyle.</p>

  <p class="normal">A ölümsüz Ay, a sâkîlik eden padişah, a söz bilenin canı, söyle de söyle.</p>

  <p class="normal">Topluluğa kıblesin, muma ışıksın… onların hikâyesini söyle de söyle.</p>

  <p class="normal">A tümden düzen, a sarhoşlar sâkîsi, gül bahçesinin gizliliklerini söyle de söyle.</p>

  <p class="normal">Hem her şeyi bilirsin, hem tümden cansın… dîvânın başısın sen; söyle de söyle.</p>

  <p class="normal">Abıhayat sensin, şekerkamışı sensin; sevgiliye ait gizli sözleri söyle de söyle.</p>

  <p class="normal">Gamlanmazsın, öfkelenmezsin… a neşeli gönül, söyle de söyle.</p>

  <p class="normal">Şirin’in Husrev’i, otur da otur… atlıların yolunu söyle de söyle.</p>

  <p class="normal">Dün açıldın, saçıldın; söyledin de söyledin… gene iki mislini söyle de söyle.</p>

  <p class="normal">O arı duru şarabı, o koskoca sağrağı sun; gülerek, açılarak söyle de söyle.</p>

  <p class="normal">A rebâb çalan dost, her ne bulursan, imanına and olsun, söyle de söyle.</p>

  <p class="normal">Ne kavga edersin, ne kaçarsın sen… Başsız, sonsuz söyle de söyle.</p>

  <h3 class="h2baslik" id="calibre_toc_3216">LXII</h3>

  <p class="indentmetin">Dil-i men dil-i men dil-i men ber-i tu</p>

  <p class="indentmetin">Roh-ı tu roh-ı tu roh-ı bâ fer-i tu</p>

  <p class="normal">Gönlüm, gönlüm… gönlüm sende; yüzüne, aydın yüzüne tutkun.</p>

  <p class="normal">Güzelim, güzelim, can istersen, canına, başına and olsun, vereyim, vereyim.</p>

  <p class="normal">Avcun, avcun, rahmet avcun… Dudağın, dudağın, şeker dudağın.</p>

  <p class="normal">Soluğun, soluğun, can gibi soluğun… Şarabın, şarabın, altın gibi şarabın.</p>

  <p class="normal">Kapın, kapın, bağış kapın senin… Gülün, gülün, kızıl gülün senin.</p>

  <h3 class="h2baslik" id="calibre_toc_3217">LXIII</h3>

  <p class="indentmetin">Bî dil şodeem behr-i dil-i tu</p>

  <p class="indentmetin">Sâkin şodeem der menzil-i tu</p>

  <p class="normal">Gönlüne tutuldum âşık oldum; konduğun yerde yurt edindim, kalakaldım.</p>

  <p class="normal">Madenindeyken elde etmeyi ne diye isteyeyim? Gelirim sendenken altını ne yapayım?</p>

  <p class="normal">Soluğunla bütün dünya yeşerdi… Senden istidat elde eden her şey gönüle de kıble kesildi, cana da.</p>

  <p class="normal">Akıl da deli divanen oldu, fikir de… sana tapan, bilgiden de geçti, kulluktan da.</p>

  <p class="normal">Gökteki kuşların senin yüzünden kanatları bağlı… her akıllı can senin yüzünden akılsız.</p>

  <p class="normal">Hüner Hârût’u da, edep Mârût’u da senin Babil kuyunda baş aşağı asılakalmış.</p>

  <p class="normal">Boğazlayasın da dirileyim diye, can deve gibi baş vermede, boyun uzatmada.</p>

  <p class="normal">Canın her müşkülü, seninle çözüldü; dünyada senin müşkülün olarak bir ben kaldım.</p>

  <p class="normal">Alacağım ücret için bir berat yaz da senin vergi memurundan paramı alayım.</p>

  <p class="normal">Dolunaya benzeyen yüzünün ışığıyla gecemiz gündüzden iyi şimdi.</p>

  <p class="normal">Geceleyin develer senin konduğun yere, senin mahmiline dek rahvan yürürler.</p>

  <p class="normal">Konağında senin zaliminden de hür olurlar, adalet ıssından da.</p>

  <p class="normal">Sus; fakat seni söyleten bir soluk bile susturmuyor seni.</p>

  <h3 class="h2baslik" id="calibre_toc_3218">LXIV</h3>

  <p class="indentmetin">Nûr-ı dil-i mâ rûy-ı hoş-ı tu</p>

  <p class="indentmetin">Bâl-o per-i mâ hûy-ı hoş-ı tu</p>

  <p class="normal">Gönlümüzün ışığı güzelim yüzün; kolumuz kanadımız güzelim huyun.</p>

  <p class="normal">Bayramımız, arefemiz senin gülüşün… Miskimiz, gülümüz senin güzelim kokun.</p>

  <p class="normal">Talihimiz değirmi Ay’a benzeyen yüzün… Gölgeliğimiz güzelim saçların.</p>

  <p class="normal">Secde ettiğimiz yer kapının toprağı… Gezip tozduğumuz yer güzelim köyün.</p>

  <p class="normal">Bir kere senin güzelim yanına gitmiş; başkalarına gidemiyor gönül.</p>

  <p class="normal">Gitse bile senin güzelim çekişin, tutar, çeker onu.</p>

  <p class="normal">A varlığıyla bizi sarhoş eden; senin güzelim ırmağında yüzer, dalgalanırız biz.</p>

  <p class="normal">Gümüşe benzeyen göğsün, altına döndürdü beni; senin birliğin yüzünden yalınkat oldum, tek kaldım.</p>

  <p class="normal">Baş komadayım; senin güzelim topun, nasıl olur da çevgenine baş komaz?</p>

  <p class="normal">Susayım; çünkü güzelim varlığı beni hay-huylara salmıştı; şarabı hay-huyumu yok etti gitti.</p>

  <h3 class="h2baslik" id="calibre_toc_3219">— H —<br class="chapter"/>
  LXV</h3>

  <p class="indentmetin">On ışk-ı ceger-hâre k’ez hon şeved o ferbeh</p>

  <p class="indentmetin">Ey bâr-ı Hodâ ber mâ nermeş kon-o rehmeş deh</p>

  <p class="normal">O kanlar içerek semiren, o ciğerler yiyen aşk yok mu? Yarabbi bize karşı yumuşat onu, merhamet ver ona.</p>

  <p class="normal">Kan dökmediği gün ağrılar tutar onu; âşıkın ciğerini yemedikten sonra hiçbir şeyle dinmez, geçmez o ağrı.</p>

  <p class="normal">Bakışının okunu gördüm senin; can, ne devlet bu dedi; o zıhın çekişiyle yay gibi doluyum, dolu.</p>

  <p class="normal">Aşağılık topraktım, yokluk bucağında gizliydim; aşkın mezarımın başına geldi de hadi dedi, kalk, sıçra.</p>

  <p class="normal">Senin sesinle sıçradım, kalktım; senin buyruk sürdüğün devirde oturdum, kaldım… Beni sen ağırla a efendim, şarap sun bana.</p>

  <p class="normal">Kendinden geç de karşımda otur; beni de kendimden, varlığımdan geçir… Geçir de ne küçüğü düşüneyim, ne büyüğü.</p>

  <p class="normal">Satranç tahtasında yayayım, at istemiyorum; sana mat olmuşum a padişahım, yanağını koy yanağıma.</p>

  <p class="normal">A İsa soluklu Yusuf, param olsa da gamlıyım, olmasa da… getir Cem’in kadehini, vallahi sensin sâkî.</p>

  <p class="normal">O şarabı sun ki gönül onun yüzünden ayna gibi aparıdır; getir, cumartesiye, perşembeye atma.</p>

  <h3 class="h2baslik" id="calibre_toc_3220">LXVI</h3>

  <p class="indentmetin">Ey con ey con fî setr’Allah</p>

  <p class="indentmetin">Uştur mîron fî setr’Allah</p>

  <p class="normal">Ey can, ey can, Allah korusun… Sür deveyi, Allah korusun.</p>

  <p class="normal">Padişahın önünde ateş gibi kadehi çektikçe çek, Allah korusun.</p>

  <p class="normal">Dudağına dek dopdolu kadehi geceye dek çek şu meydanda, Allah korusun.</p>

  <p class="normal">Gizliden gizliye gözlerini seyret, öfkesine bir bak, Allah korusun.</p>

  <p class="normal">Şuh bir sevgili, Ülker renkli. Konuk geldi, Allah korusun.</p>

  <p class="normal">Sarhoş gördüm, elini yaraladım; hem de kolay kolay… Allah korusun.</p>

  <p class="normal">Sâkî, sıçra; şarap sun fincan fincan… Allah korusun.</p>

  <h3 class="h2baslik" id="calibre_toc_3221">LXVII</h3>

  <p class="indentmetin">Tûbâ li men âvâhu sırra fuâdihû</p>

  <p class="indentmetin">Seken’l-fuâde bi ışkıhî ve vadâdihî</p>

  <p class="normal">Ne mutlu onu gönlüne yerleştirene; gönül de onun aşkıyla yatışır zâti.</p>

  <p class="normal">Kerem sahibinin canı Meryem’e benzer; gönlü Mesîh’tir sanki; göğsüyse Mesîh’in beşiğidir âdeta.</p>

  <p class="normal">Sırrını almaya izin verdi gönüle; kullarına lûtuf olarak da göğüsleri genişletti.</p>

  <p class="normal">Lûtuflarıyla, ihsanlarıyla kalplere merhamet etti; savaşının çetinliğiyle de nefisleri kahretti.</p>

  <p class="normal">Perdeyi açtı; artık ne bekleme var, ne unutuş… büyük sağrağına alıştırarak kutlu kişiyi ferahlandırdı.</p>

  <p class="normal">Düşünceler, Rablerine âşık oldu, ona sarıldı da Arş bile direğiyle onların hali karşısında yerlere eğildi.</p>

  <p class="normal">Sevgilinin lûtfuyla onun bakışına mazhar oldular… Tanrı güzel bir yol gösterdi de doğru yola soktu onları.</p>

  <p class="normal">Topluluk, bütün vasıflarıyla sevgili… Tanrı’ysa bir bir hepsine de âşık.</p>

  <p class="normal">Akıllar onun âşıklarına hayran olmuş gitmiş; artık onun tarafından sevilenlere karşı ne hale gelirler… bir çağır onu da seyretsin.</p>

  <p class="normal">İnkâra saplanıp da bu hususta aklınla işler başarmaya kalkışma; o güzelin düzeninden kork.</p>

  <p class="normal">Çünkü bu iş, bizim buyruğumuzla düzüp koşulmaktan çok büyük; onun kinlerinden sınıkları onaran Tanrı’ya kaçar, sığınırım ben.</p>

  <p class="normal">Görüş ülkesi, şeyhimizin ülkelerindendir; o nasıl dilerse öyle verir, yahut da vermez; buyruk onun.</p>

  <p class="normal">Yalım yalım ışıkları gönlümden hiç çıkmıyor; görünmüyor, uzaklaştı diye hiç şamata etmeyin.</p>

  <p class="normal">Yaz güneşi dolunmaya yaklaşsa, dolunsa bile sıcaklığı kullarından yitip gitmez.</p>

  <p class="normal">Tebriz, efendim Şemseddin’le ululandıkça ululanmıştır… âşıkları yakıp kül eden, ne de kerem sahibidir o.<sup class="calibre2"><a href="../Text/divanson_split_163.html#footnote-900-62" id="footnote-900-62-backlink">[62]</a></sup></p>

  <h3 class="h2baslik" id="calibre_toc_3222">— Y —<br class="chapter"/>
  LXVIII</h3>

  <p class="indentmetin">Hâhî zi conon bûyî beberî</p>

  <p class="indentmetin">Z’endîşe vo gam mîbâş berî</p>

  <p class="normal">Delilikten divanelikten bir koku almak istersen, düşünceden vazgeç, gamlanmayı bırak.</p>

  <p class="normal">Elbise için gönlün daralırsa, canın altın kemer kuşanamaz.</p>

  <p class="normal">Aşağılık kişiler gibi altın sayıp durdukça, aşk nasıl olur da seni mahrem sayar?</p>

  <p class="normal">Işık oldun mu, herkesin üstündesin; ışık değilsen kapının altındasın.</p>

  <p class="normal">Yanmayan sopa odundur; fakat yandı mı kıvılcımlara kavuşur, alevler çıkarır.</p>

  <p class="normal">O vakit kıvılcımı, insan canının kıvılcımı gibi varır, aslına ulaşır.</p>

  <p class="normal">Göze çekilmeyen sürmeye sürme denir; fakat göze çekildi mi, görüş kesilir.</p>

  <p class="normal">Ağır buluttaki yağmur katresi denize düştü mü inci kesilir.</p>

  <p class="normal">Yakılası kara dikeni seher yeli terütaze bir gül haline getirir.</p>

  <p class="normal">Bir lokma ekmek çiğnendi de yendi mi can olur, canlının yaptıklarını yapar.</p>

  <p class="normal">Bir sanatkâra gıda olursa o lokma sanatkârlık eder.</p>

  <p class="normal">Belâ senin gönlünü döver, ezerse belânın ta kendisinden ballar yer, şerbetler içersin.</p>

  <p class="normal">Ecel başını ezerse o vakit anlarsın ki tümden başmışsın sen.</p>

  <p class="normal">Beden yumurtasında şaşılacak bir kuşsun; yumurtadasın da o yüzden uçamıyorsun.</p>

  <p class="normal">Beden yumurtası çatlar, kırılırsa hem uçarsın, hem canını kurtarırsın.</p>

  <p class="normal">Yolculuk sevdası, yolculuğu anıştan ileri gelir; insan yolculuğu anar da yola düşer.</p>

  <p class="normal">Halbuki sen oturmuş, kalakalmışsın; şu yolculuk vehmiyse, hünersizliğinden bir zannındır senin.</p>

  <p class="normal">Yarabbi, şu eğri vehminden kurtar onu… deve de vehmi veren sensin, periye de.</p>

  <p class="normal">Mademki yerleşmişsin, yola düşmüyorsun; ağzını yum; yolculuğu anıp durma.</p>

  <h3 class="h2baslik" id="calibre_toc_3223">LXIX</h3>

  <p class="indentmetin">Sultân-ı menî sultân-ı menî</p>

  <p class="indentmetin">V’ender dil-o can îmân-ı menî</p>

  <p class="normal">Sultanımsın, sultanımsın; gönülde, canda imanımsın.</p>

  <p class="normal">Bana üfürürsen ben dirilirim; bir can da nedir; yüz canımsın.</p>

  <p class="normal">Ekmek sensiz zehirdir bana, ekmek değil… hem suyumsun, hem ekmeğimsin.</p>

  <p class="normal">Senden gelen zehir, panzehirdir bana… benim ucuz balımsın, şekerimsin.</p>

  <p class="normal">Bağ bahçemsin; yeşilliğim, cennetimsin… selvimsin, gülen yaseminimsin.</p>

  <p class="normal">Hem padişahımsın, hem Ay’sın bana… hem temelimsin, hem madenimsin.</p>

  <p class="normal">Sustum, sen anlat; çünkü sözde de bürhanımsın.</p>

  <h3 class="h2baslik" id="calibre_toc_3224">LXX</h3>

  <p class="indentmetin">On beh ki merâ temkin nekonî</p>

  <p class="indentmetin">Tâ hemçu hodem gorgin nekonî</p>

  <p class="normal">Benim gibi sivilcelere karmaman, kaşıntılara düşmemen için beni rahat bırakmaman daha iyi.</p>

  <p class="normal">Elimi yüzüne koyma da sarhoşumuzu gamlandırma.</p>

  <p class="normal">Boyacısın, ümitleri pişirir, oldurursun… Kendine gel de aynayı paslandırma.</p>

  <p class="normal">A hoca, üzengimizi bırak; yoksa kır atımızı eyersiz bırakırsın.</p>

  <p class="normal">Biraz uzacıktan dizlerini dövüyorsun da dizimizi yastık edinmiyorsun.</p>

  <p class="normal">Fakat ne yaparsan yap; âmin de demiyorsun ama sana duacıyım ben.</p>

  <p class="normal">Gönül diyarına giderim, orasını sana yurt olarak veririm; tek sen gönlünü kinlerle doldurma.</p>

  <p class="normal">Yüzümü ayağına korum; tek sen yüzünü buruşturma.</p>

  <p class="normal">Gönülden, candan beğenmiyorsun ya; ben de susayım; davulcağızını çalmayayım artık.</p>

  <h3 class="h2baslik" id="calibre_toc_3225">LXXI</h3>

  <p class="indentmetin">Hâhîm yarâ k’imşeb nehosbî</p>

  <p class="indentmetin">Hakk-ı Hodârâ k’imşeb nehosbî</p>

  <p class="normal">Sevgili, bu gece uyumamanı istiyoruz; Allah için olsun, uyuma bu gece.</p>

  <p class="normal">Aydın güne dek selvi gibi, süsen gibi hoşuz, güzeliz… yalnız şunu istiyoruz senden: Uyuma bu gece.</p>

  <p class="normal">Uygun bir dostsun, padişahsın, efendisin… gerçek sabaha dek uyuma bu gece.</p>

  <p class="normal">A ay parçası; uyuma bu gece de yıldız gibi yücelerde bulun.</p>

  <p class="normal">Yüzünün güzelliğinden, kokunun lâtifliğinden Ülker yıldızı şunu istiyor: Uyuma bu gece.</p>

  <p class="normal">Zurna bizi senin sarhoşun görünce feryada başladı; uyuma bu gece diyor.</p>

  <p class="normal">Gündüz oldu mu lala gürültüye başlar; uyuma bu gece de kör olsun lala.</p>

  <p class="normal">Sarhoşların meclisinde şarap, buyruğa uyanlarla beraber ağlıyor; uyuma bu gece diyor.</p>

  <p class="normal">Bir topluluk senin için yakınlarından ayrıldı, perperişan oldu; uyuma bu gece diye yalvarıyor.</p>

  <h3 class="h2baslik" id="calibre_toc_3226">LXXII</h3>

  <p class="normal">Dûş heme şeb dûş heme şeb geştem men ber bâm-ı efendî</p>

  <p class="normal">Ehter-o gerdon ehter-o gerdon borde zi Zuhre câm-ı efendî</p>

  <p class="normal">Dün gece sabaha dek efendinin damındaydım… Yıldız da, gök de, yıldız da, gök de Zühre’den aldı efendinin kadehini.</p>

  <p class="normal">Bütün canların, bütün canların bağlanmış kanatları, ayakları, bağlanmış kanatları, ayakları… Tıpkı gönlüm gibi, tıpkı gönlüm gibi gönülleri hoş, efendinin tuzağında.</p>

  <p class="normal">Tuzağın, tuzağın kızıl şaraptan da hoş, yeşil altından da hoş… Efendinin şarabı, sızırılmış altından da daha eşsiz, sızırılmış altından da daha eşsiz.</p>

  <p class="normal">Padişahın yüzünün ışığı, padişahın yüzünün ışığı, yüzlerce Ay’a hasretler çektirmede, yüzlerce yol kesmede, kutluluk sabahı, kutluluk sabahı… Efendinin akşamında gizlenmiş.</p>

  <p class="normal">Karun’un haznesini, Karun’un haznesini, gökyüzünün yıldızlarını, kutlu ülkeyi, hattâ canını, hattâ canını verse adam, gene ödenmez efendinin borcu.</p>

  <p class="normal">Şu sözleri düzmek olugan bir şeydir, olugan bir şey; fakat sen şunu bir gör ki dünyanın hasları bile efendinin halkına kurban olmuş gitmiş, kurban olmuş gitmiş.</p>

  <h3 class="h2baslik" id="calibre_toc_3227">LXXIII</h3>

  <p class="indentmetin">Ey con çendon hobî nov bâve-i Ya’kubî</p>

  <p class="indentmetin">Herhâşî âşûbî conhârâ metlûbî</p>

  <p class="normal">A canım benim, o kadar güzelsin ki… Yakub’un yeni yetişmiş oğlusun; yürek çarpıntısısın, kargaşalıksın, canların istediğisin sen.</p>

  <p class="normal">Canımızın canısın; adların anlamısın; her şeyin varlığısın; kavgaları koparan fitne başısın sen.</p>

  <p class="normal">Mademki bir kadeh içtim; kalkayım, döneyim… ister benzim kızıl olsun, ister sapsarı; o gülün dalıyım ben.</p>

  <p class="normal">A efendim, a efendim; Leylâ’dan haber ver bana… sarsılma, sarsılma; şunu an: Gece gebedir.</p>

  <p class="normal">Efendimiz, efendimiz, şaşırdık kaldık biz… Yarlıga bizi, yarlıga bizi; sensin noksan sıfatlardan arı, sensin noksan sıfatlardan arı.<sup class="calibre2"><a href="../Text/divanson_split_164.html#footnote-900-63" id="footnote-900-63-backlink">[63]</a></sup></p>

  <h3 class="h2baslik" id="calibre_toc_3228">LXXIV</h3>

  <p class="indentmetin">Kali teyşi ayano so ey efendi çelebî</p>

  <p class="indentmetin">Nîm-şeb ber bâm-ı mâyî tâ kirâ mîtelebî</p>

  <p class="normal">Hoş geldin çelebi, gel yukarıya. Gece yarısı damımızın üstünde kimi arıyorsun?</p>

  <p class="normal">Kimi, ben keşişim dersin, siyahlara bürünürsün, eline bir sopa alırsın… kimi, garip bir Arap’ım dersin; imame urunur, mızrak taşırsın.</p>

  <p class="normal">Ne olursan ol a beyim, pek sarhoşsun, arslanları avlarsın… a Husrev, hangi dille söylersen söyle; dudakların Şirin mi Şirin.</p>

  <p class="normal">Seni sevmeye geldim; sana lâyık değilim ama gene de sevgine düştüm, yandım… Ya Tanrı ışığısın sen, ya Tanrı’sın… ya meleksin sen, ya peygamber.</p>

  <p class="normal">Gönül gamını yedim mi, gönüle acırım da a yoksul gönül derim; neden böyle yanıp yakılıyorsun, neden böyle ateşler içinde çırpınıyorsun?</p>

  <p class="normal">Gönül de sen nerdesin der; ben nerdeyim? Ben gönülüm, sen bedensin; yürü, bedenliğini yapadur.</p>

  <p class="normal">Derilerde renk vardır, özlerdeyse zevk vardır… Deriler özlerle ne vakit bir yolu, bir yordamı tutar?</p>

  <p class="normal">Sabahlar hayır ola… biteviye gitmeyen bir gün… geceniz gündüz oldu; geceler gecelik etmiyor artık.</p>

  <p class="normal">Yorma beni çelebi; gel bana, gir içeriye… bir soluk sâkîlik et, çünkü meşrebin pek tatlı; dudakların balla şeker.</p>

  <p class="normal">Sustum ben, bana dilsiz sözler bellet… çünkü doğulu olsun, batılı olsun, gönül tir tir titriyor ondan.<sup class="calibre2"><a href="../Text/divanson_split_165.html#footnote-900-64" id="footnote-900-64-backlink">[64]</a></sup></p>

  <h3 class="h2baslik" id="calibre_toc_3229">LXXV</h3>

  <p class="indentmetin">Çend devîdem sûy-ı efendî</p>

  <p class="indentmetin">Şükr ki dîdem rûy-ı efendî</p>

  <p class="normal">Efendiye doğru ne kadar da koştum; koştum ama şükürler olsun ki efendinin yüzünü de gördüm.</p>

  <p class="normal">Kapkaranlık gecede boyuna yol aldık biz; efendinin kokusu kılavuz oldu bize.</p>

  <p class="normal">Canların neşesidir; ağızların tadıdır; mekânların aslıdır efendinin mahallesi.</p>

  <p class="normal">Gül bahçesinin alanı sarhoşların işreti… Abıhayattır efendinin ırmağı.</p>

  <p class="normal">Efendinin toyu, pek büyük bir yaşayış; boyuna kadehler sunulmada… iki dünyanın da düğünü derneği.<sup class="calibre2"><a href="../Text/divanson_split_166.html#footnote-900-65" id="footnote-900-65-backlink">[65]</a></sup></p>

  <p class="normal">Efendinin tuzağı bana dilektir, istek… Efendinin hayı huyumdur benim.</p>

  <p class="normal">Efendinin “koy”, bırak buyruğunu duyar duymaz, kurt kuzuya râm olur gider.<sup class="calibre2"><a href="../Text/divanson_split_167.html#footnote-900-66" id="footnote-900-66-backlink">[66]</a></sup></p>

  <p class="normal">Boyuna bağışlanıp duran bir haznedir; Halil’in sofrasıdır… nekeslik, efendinin huyu değildir.</p>

  <p class="normal">Padişahların kelleleri, ay yüzlülerin başları, efendinin çevgenin de birer toptur.</p>

  <p class="normal">Sus, az söyle, hey… ne vakit olacak da efendinin evi, evlerin kıblesi kesilecek.<sup class="calibre2"><a href="../Text/divanson_split_168.html#footnote-900-67" id="footnote-900-67-backlink">[67]</a></sup></p>

  <h3 class="h2baslik" id="calibre_toc_3230">LXXVI</h3>

  <p class="indentmetin">Dûş heme şeb dûş heme şeb</p>

  <p class="indentmetin">Geştem men ber bâm-ı efendî</p>

  <p class="normal">Dün gece, bütün gece… dün gece, bütün gece efendinin damında döndüm dolaştım.</p>

  <p class="normal">Gece bitti, gece bitti… sonunda efendinin kadehinden şarap içtim gitti.</p>

  <p class="normal">Efendinin adı süte de öz bağışlar, tat verir, şekere de… Güneş’e de ışık verir, Ay’a da.</p>

  <p class="normal">Padişahların dilleri, damakları bağışlar alır… Efendinin dili damağı bağışlar bağışlar.</p>

  <p class="normal">Tatlı, alımlı yüzü, canlara Kâbe’dir; olgun şarabı, her şeyi bilen Tanrı tarafından coşmuştur; olgunlaşmıştır.</p>

  <p class="normal">Elif bile olsan da harflerin başına geçsen gene efendinin lâm’ında yok ol gitsin.</p>

  <p class="normal">Işıktır o; ateş görünür… Efendinin bayağı kulları bile özel mi özel canlardır.</p>

  <p class="normal">Yeter, sus artık; yeter, sus artık… Efendinin borcunu kimsecikler ödeyemez.<sup class="calibre2"><a href="../Text/divanson_split_169.html#footnote-900-68" id="footnote-900-68-backlink">[68]</a></sup></p>

  <h3 class="h2baslik" id="calibre_toc_3231">LXXVII</h3>

  <p class="indentmetin">Dîdî ki çi kerd yar-ı mâ dîdî</p>

  <p class="indentmetin">Mansûbe-i yâr-ı bâ vefâ dîdî</p>

  <p class="normal">Gördün mü, gördün mü sevgilimiz neler etti bize? Gördün mü nasıl da mat etti bizi o vefalı dost.</p>

  <p class="normal">O yaşayış kaynağının gönülleri bu çeşit mat edişini nerde gördün sen?</p>

  <p class="normal">Mat eder görünür de bağışlar; onun gibi tersine işler yapan kimi gördün sen?</p>

  <p class="normal">O aşk bağıyla bağlanan, aşk yüzünden binlerce gönlün açıldığını gördün ya, haktır bu görüş.</p>

  <p class="normal">Bir gül verdiysen diyor, al sana bir bahçe… cefa gördüysen vefadan da nimetlen, rızıklan.</p>

  <p class="normal">Şu beden onun bostanından bir eşek başı… o incilerle dolu denizden bir mıhladız gördün sen.</p>

  <p class="normal">Firavunluğundan sana bir şaşılık verdi de ejderhâ gördün; oysaki bir sopaydı o.</p>

  <p class="normal">Bugün Mûsa çağırdı seni de o sopadan yüzlerce yaprağın fışkırdığını gördün.</p>

  <p class="normal">Dünya avcısı, iri inci taneleri saçtı; sense bönlüğünden onları bayağı bir vergi gördün.</p>

  <p class="normal">Bön kuşcağız gibi onun yanına gittin; tuzağı, hileyi, düzeni, can yakıcılığı gördün.</p>

  <p class="normal">“Biz kurtardık” lûtfu gene satın aldı seni de Tanrı’nın lûtfunu, yardımını gördün.</p>

  <p class="normal">Ay’ın talihiyle Müşteri’ye döndün; Allah’tan, “Satın aldı” bağışını gördün sen.</p>

  <p class="normal">Şu bağlanışı, açılışı, o kadar çok gördün ki sayıya sığmaz.</p>

  <p class="normal">İşin sonunda o velinimet, gözünü açtı da tutyayı gördün.</p>

  <p class="normal">Selsebîl çeşmesinden şarap içtin; erenlerin has işretini gördün sen.</p>

  <p class="normal">“İçin” çağrısı sana kol kanat verdi; hava alanının gezilip dolaşılacak yerini gördün.</p>

  <p class="normal">Derken o havadan Hû’ya gittin; Kafdağı’nın yücesinde Zümrüdüanka’nın uçuşunu gördün.</p>

  <p class="normal">Ululuk devlet kuşunun neliksiz-niteliksiz uçuşunu seyrettin.</p>

  <p class="normal">Bundan öte, duaları kabul eden söylesin; hangi dua olursa olsun, onun kabul ettiğini gördün sen.</p>

  <h3 class="h2baslik" id="calibre_toc_3232">LXXVIII</h3>

  <p class="indentmetin">Çu sobh-dem hendîdî der-i belâ bendîdî</p>

  <p class="indentmetin">Çu seykelî gamharâ ez âyine rendîdî</p>

  <p class="normal">Seher çağı güldün ya, belâ kapısını kapattın… cilâcı ustası gibi, gam kirini, pasını aynadan arıttın gitti.</p>

  <p class="normal">Ne canlar verdin; ne hırkalar çaldın; ne kulaklar tuttun da işret yerine çektin.</p>

  <p class="normal">Ne ışıklar ışıttın, ne tencereler kaynattın… ne çevikler tuttun; ne yollar sordun.</p>

  <p class="normal">Akl-ı Küll’ü aştın, gönüle dışardan üfürdün… bağın bahçenin açılışı, saçılışı senden; selvi gibi nazlandın.</p>

  <p class="normal">Sarhoşsun ama neden ağızları bağlamadasın; neden kalemi kırıyorsun, kâğıdı yırtıyorsun?</p>

  <p class="normal">Ne dallar silktin, ne meyveler devşirdin… ne diye yüzünü ekşitip oturdun; neden insanı korkutmak istersin?</p>

  <h3 class="h2baslik" id="calibre_toc_3233">LXXIX</h3>

  <p class="indentmetin">Hoş-dilem ez yâr hemçunon ki dîdî</p>

  <p class="indentmetin">Cân-ı por envâr hemçunon ki dîdî</p>

  <p class="normal">Sevgilinin yüzünden, gördüğün gibi gönlüm hoş… can ışıklarla dolu, gördüğün gibi işte.</p>

  <p class="normal">Sevgilinin yeşilliğinden, gördüğün gibi güllere, gülistanlara yüzlerce kutlu ırmaklar akmada.</p>

  <p class="normal">Bir bak da gör, gördüğün gibi kimde bir gönül varsa bu hevesle gönülsüz kaldı, işten güçten oldu.</p>

  <p class="normal">Senin yüzünü gören herkes, gördüğün gibi sırlar hocası kesildi gitti.</p>

  <p class="normal">Mansûr gördüğün gibi darağacına çekildi ama bil ki bu görünüşte bir bahaneden başka bir şey değil.</p>

  <p class="normal">Canlar senin gül bahçene kavuşmak ümidiyle, gördüğün gibi dikenlerle uzlaştı.</p>

  <p class="normal">Aşk tavus kuşuna benzer… uçup gitti mi, gönül gördüğün gibi yılanlarla dolar.</p>

  <p class="normal">Aşkı seç, aşkı… güzelim aşk olmadıktan sonra, ömür gördüğün gibi bir yüktür ancak.</p>

  <p class="normal">Âşıkların gönüllerinde övünç, iki dünyanın saltanatı gördüğün gibi ayıptır, ârdır.</p>

  <p class="normal">Efendiler efendisi Şemseddin’in aşkı, Tebriz’de, gördüğün gibi canlar bağışlar durur.</p>

  <h3 class="h2baslik" id="calibre_toc_3234">LXXX</h3>

  <p class="indentmetin">Işk-ı tu hond merâ k’ez men çi mîgozerî</p>

  <p class="indentmetin">Nîkû neger ki menem onrâ ki minegerî</p>

  <p class="normal">Ne diye geçip gidiyorsun da uğramıyorsun bana diye aşkın beni çağırdı; iyi bak bana dedi, baktığın, gördüğün benim.</p>

  <p class="normal">Senin azığın da benim, konağın da ben… gönlünü ben aldım senin; benden canını kurtarırsan, vallahi o candan hayır yok sana.</p>

  <p class="normal">Evin şu mumu benim; şu tuzak da benim, şu yem de ben; fakat yemi saydıkça bu tuzaktan haberin yoktur senin.</p>

  <p class="normal">Yaprak istedikçe meyvemizden uzaksın… sen cilvelenip işvelendikçe bizim cilvemizden, bizim işvemizden uzaktasın sen.</p>

  <p class="normal">Bizim kıyametimizde her solukta yeniden bir diriliş var; fakat şu adam kalabalığının bu dirilişten haberleri bile yok.</p>

  <p class="normal">* Canlar, Peygamber’in sözüne göre gökyüzünün yücesindedir; bizim ümmetimizin canları yeşil kuşların kursaklarındadır.<sup class="calibre2"><a href="../Text/divanson_split_170.html#footnote-900-69" id="footnote-900-69-backlink">[69]</a></sup></p>

  <p class="normal">* Canlar bölük bölük ordulardır; iyileri genişliktedir, kötüleri darlıkta.</p>

  <p class="normal">O yüzden gökyüzünü isterler; çünkü melek yaradılışındadır onlar; insan kılığındaki meleğe bak da seyret onu.</p>

  <p class="normal">Bedenin çevresinde dönüp dolaşan şu can, yeryüzünün çevresindeki göğe benzer… beden donmuş kalmıştır ama can yoldadır, yolculuktadır.</p>

  <p class="normal">Mademki melekle beraber uçuyorsun; geç şu burçlardan da Güneş gibi, Ay gibi tanyerinde doğ.</p>

  <h3 class="h2baslik" id="calibre_toc_3235">LXXXI</h3>

  <p class="indentmetin">Mîresed ey con bâd-ı behârî</p>

  <p class="indentmetin">Tâ suy-ı golşen dest berârî</p>

  <p class="normal">A benim canım, gül bahçesine gelesin diye bahar yelleri esiyor.</p>

  <p class="normal">Yeşillik de, süsen de, lâle de, sünbül de ne ekersen onu biçersin diyor.</p>

  <p class="normal">Goncalarla güller, dikenin çirkinliği görünmesin diye yarlıganma olarak belirdiler, açtılar.</p>

  <p class="normal">Usûl boylu selvi yüceldi; horluktan sonra yüceliğe kavuştu.</p>

  <p class="normal">Gül bahçesine tümden can gelmede; çünkü su canlar veriyor.</p>

  <p class="normal">Gül bahçesinin güzelliği su yüzünden artmada… yardım pek kutlu geldi.</p>

  <p class="normal">Tez gelesin, kulağını kaşıyıp durmayasın diye, yaprak meyveden haber getirmede.</p>

  <p class="normal">Gövdesi arık olduğundandır ki o güzelim üzüm meyvelerin padişahıdır.</p>

  <p class="normal">Gönül bağımız, niceye bir şehvet kışında bir kaleye kapatılıp mahpus kalacak?</p>

  <p class="normal">Yolu gönülden ara, ay yüzlüyü candan ara; toprakta tozdan başka ne olabilir?</p>

  <p class="normal">Kalk, yüzünü yıka; fakat gülün yüzünü güzelleştiren suyla yıka.</p>

  <p class="normal">Gülün dalı fesleğene dedi ki: Neyin varsa yolumuza koy.</p>

  <p class="normal">Bülbüller, gül bahçesine, sizin tuzağınıza av biziz dediler.</p>

  <p class="normal">Gül, Tanrı rahmetine yüz tuttu da bize karakışı buyruk ıssı yapma diye yalvardı.</p>

  <p class="normal">Tanrı da der ki: Sıkmadıkça meyvenin suyunu elde edebilir misin hiç?</p>

  <p class="normal">Kıştan gam yeme, gamdan, yağmadan daralma; iş başarmayı benim kapımdan seyret.</p>

  <p class="normal">Şükür de, övüş de, artış da ağlayıp yalvarmadıkça yüz göstermez.</p>

  <p class="normal">Sayılı ömrünü alırsam, sayıya sığmaz ömür bağışlarım sana.</p>

  <p class="normal">Sana mahmurluk veren sarhoşluğunu alırsam, mahmurluk vermeyen bir şarap sunarım sana.</p>

  <p class="normal">Güzeller, akıllı fikirli olurlar… niceye bir kâğıda resim yapıp duracaksın?</p>

  <p class="normal">Gündüzün yazısını okursan, kâğıdın yüzü senin yüzünden kararır gider.</p>

  <p class="normal">Dumanı bırak da karanlık gecede sevgilinin ay yüzünü seyret, ışığa bak.</p>

  <p class="normal">Yeter, yeter, attan in artık da eşsiz biniciliği o göstersin sana.</p>

  <h3 class="h2baslik" id="calibre_toc_3236">LXXXII</h3>

  <p class="indentmetin">Sellemek’Allah nîst misl-i tu yâri</p>

  <p class="indentmetin">Nîst nikûter zi bendegî-i tu kârî</p>

  <p class="normal">Tanrı esenlik versin; senin gibi dost yok… sana kulluktan daha güzel bir iş güç de yok.</p>

  <p class="normal">A gönül, o benim mağara dostum dedin; fakat hiç böyle bir uçsuz bucaksız deniz bir mağaraya sığar mı?</p>

  <p class="normal">Zâti ona âşık olan da yoktur; çünkü öyle bir gizlilik definesinin başucunda her erkek yılan yatıp uyuyamaz.</p>

  <p class="normal">Sevgilimiz hiçbir kucağa sığmaz; sığmaz ama gene de seni kucaklamak için varlık âlemi zerre zerre kucağını açmıştır.</p>

  <p class="normal">Sirke satanla koruk sıkan geçmesin, görünmesin diye o şekerkamışlığı geldi, yetişti.</p>

  <p class="normal">Bu yandan ayrılık ırmağı akmada; bütün canlar onun suyunlan buğu gibi göklere ağmış.</p>

  <p class="normal">Geçen gün sarhoşlukla ona dedim ki: Artık benim işime bir karar ver.</p>

  <p class="normal">O eşsiz Ay, benim gibi eşsiz iş isteyenin bu isteğine tatlı tatlı bir güldü, utangaçlıktan yanakları yalımlandı da,</p>

  <p class="normal">Dedi ki: Gam yeme, bu güzelim bahar varken bağın bahçen sararıp solmaz, kupkuru kalmaz.</p>

  <p class="normal">Yedi gök de benim ateşimden bir dumandır sanki; yedi kat yerse yolumda bir tozdan ibaret.</p>

  <p class="normal">Dünya tuzağını kuralı binlerce yüzyıllar geçti de hâlâ ben av ümidindeyim; fakat tuzağıma bir av bile düşmedi.</p>

  <p class="normal">Şu zamane, şu devran, âşık, sarhoş bir halde kıyımıza geldi ama bizim ne kıyımızı bulabildi, ne kucağımızı.</p>

  <p class="normal">Şu Ay’la Güneş, değirmen taşını döndüren iki öküze benzer; gündüz yayılır, otlar, gece tarla sürmeye tutsaktır.</p>

  <p class="normal">Öküze tapan eşek topluluğuna bak; gemsiz,yularsız yittiler, gittiler.</p>

  <p class="normal">Yürü, o eşeklere de ki: Bırakın olmayacak maskaralığı; tövbe edin de uçulacak yere varın.</p>

  <p class="normal">Varın da her eşek Mesîh’e eş olsun; vahiy kabul eder, can verir bir hale gelsin.</p>

  <p class="normal">Altıdan, beşten geçin de tanınmış, talihli kumarbaz erleri görün.</p>

  <p class="normal">Sözün özüne vardık, daha ne diyeyim? Gönlümü, sevgilinin özleyiş kıvılcımı yaktı gitti.</p>

  <p class="normal">Söz ağzımda kaldı; gönlümse dostların bulunduğu yere, uzak bir ülkeye gitti.</p>

  <h3 class="h2baslik" id="calibre_toc_3237">LXXXIII</h3>

  <p class="indentmetin">Âh ki dilem bord gemzehâ-yı şekârî</p>

  <p class="indentmetin">Şîr-ı şegerf âmed o zeîf şekârî</p>

  <p class="normal">Ah, bir güzelin bakışları gönlümü aldı gitti. Koskoca bir arslan geldi; bir de arık av.</p>

  <p class="normal">Hiçbir gönül yoktu ki onda gam olmasın; hem de senin gibi bir sevgilinin, senin gibi gönüller alan bir dostun gamı.</p>

  <p class="normal">Bu aşk yüzünden gözyaşları aktıkça aktı… güzelim bir padişah, bu da hoş bir ihsan.</p>

  <p class="normal">O güzel, toza toprağa benzeyen yalvarışa batmasın diye, göz boyuna, biteviye sular saçar durur.</p>

  <p class="normal">Şeker madeni o dudaklardır; yaşadıkça yaşasınlar, yaşasınlar da dünyada ne bir gamlı kalsın, ne bir koruk sıkan.</p>

  <p class="normal">İşte şimdicek kadir gecesi; gece yolcularına acıdı da dolunay doğdu, onları yıldız saymaktan kurtardı.</p>

  <p class="normal">Onun ay yüzü yokken, can gökyüzü gibi altüsttü; susuz kalan balığın rahata, huzura kavuştuğunu kim görmüştür?</p>

  <p class="normal">Zâti sen akla benzersin, bu dünyaysa tümden bedendir; akılsız beden hiçbir iş görebilir mi?</p>

  <p class="normal">Şu yeryüzünde, şu zamanede yeni elbiseler giyin… diken bile senin gibi bir kerem sahibinin kapısında gül elbisesine büründü.</p>

  <p class="normal">Dostun huyu can saçmak olmasaydı ne âşıklık olurdu, ne can bağışlamak.</p>

  <p class="normal">Dünya denen kumar yurdunda güzel bir kumarbazsın; adamakıllı da kâr etmişsin; bâri bize de bir hırka ver.</p>

  <p class="normal">Seni kucaklamak için boyuna kollarımı açıyorum ama o denizin kıyısını kimsecikler görmemiştir ki.</p>

  <p class="normal">Ben susayım da o güzel huylu Ay söylesin… dağ bile onun hilminden oturamaklı bir hale gelmiştir.</p>

  <h3 class="h2baslik" id="calibre_toc_3238">LXXXIV</h3>

  <p class="indentmetin">Ey senem-i golzârî çend merâ âzârî</p>

  <p class="indentmetin">Men çü kemin fellâhem tu dehiyem sâlârî</p>

  <p class="normal">A gül bahçesinin güzeli, ne vakte dek beni incitip duracaksın? Bir yoksul ekinciyim ben; sensin bana köy ağalığını veren.</p>

  <p class="normal">Niceye bir aldatacaksın, beni? Ne yaparsan da yaraşıyor sana hani… ne vakte dek gönüle hileyi, düzeni öğretip duracaksın?</p>

  <p class="normal">Öğretiyorsun ama tutar da sen ona bir düzen edersen kırılır, düşer gider; ne düzeni fayda verir, ne bir şeyi.</p>

  <p class="normal">Beni gönlü sâf bir hale getir, sür, götür yokluğa da yokluğun lûtfuyla şu genişlikten de kurtulayım, şu daralıp ağlamaktan da.</p>

  <p class="normal">Kim ağlarsa, gerçekten gömülü defineyi görmüştür o; fakat kim de gülerse, her şeyi örten Tanrı perdelerinin ardındadır o.</p>

  <p class="normal">Uzak bir yoldan gelmişim, kötülüklere uğramış da ulaşmışım; daha yükümü bile açmamışım; bâri şu gizli haberi sen duy.</p>

  <p class="normal">Kimin yükü açılmışsa sermaye peşine düşer gider; seninse sermayen yok; yok ama gene de önünü kaşır durursun.</p>

  <p class="normal">Yeter, sus, çok söyleme; yüzünü ona tut, ona… Müşteri dedi o sana; sarmısak pek çok; bırak, satın alma sarmısağı.</p>

  <h3 class="h2baslik" id="calibre_toc_3239">LXXXV</h3>

  <p class="indentmetin">Bâr-ı menest o be çi negzî hâce egerçi heme megzî</p>

  <p class="indentmetin">Çün gozerî ber ser-i kûyeş pây nikû neh ki nelegzî</p>

  <p class="normal">Bunca güzellikle benim yükümdür, ağırlığımdır o; hoca, tümden akılsın fikirsin ama gene de onun yanından geçerken ayağını iyi bas ki sürçüp sendelemeyesin.</p>

  <p class="normal">Kalbimin sahibi söz söyledi bana, köpeğimin derisini temizledi; gönlümün ışığını güldürdü; Rabbim bir şerbet sundu da sarhoş etti beni.</p>

  <p class="normal">Kapalı kapıdan incinir de cilvelenmeye, nazlanmaya koyulursun; nazlanma, cilveyi bırak, başını eğ, zâti definenin içindesin sen.</p>

  <p class="normal">İşim gücüm sevgime göre arındı; bereketlerim ziyan kesildi bana… Yaşayışım da sensin, zulmüm de senden; yaşayışım, yaşadıkça da uzadı gitti.</p>

  <p class="normal">Cansın, gönülsün sen, gönlüsün, cansın; görenlere fitnesin… gözleri kamaştı mı, gönül yolunu açarsın onlara sen.</p>

  <p class="normal">Ömrüne ömürler katılsın, tecellin arttıkça artsın… geceleyin ne vakte dek uyuyacaksın? Uyan, gün ışıdı, sabah oldu.</p>

  <p class="normal">Gönül evine iki kapı aç; cana doğru kılavuzluk et; yaşayış denizini istemedesin; a taş yürekli, yürü, incilik et.</p>

  <p class="normal">A benim dayancım, güzelliğim sensin; kılavuzum da sensin, cilvem de sen… kederimden usanıp da beni bırakıveresin; doğru olur mu, umulur mu bu?</p>

  <p class="normal">A canım benim, a gönlüm benim, kalk, yürü… padişahlar padişahıyla seyre seyrana çık; hiç kaz gemi arar mı? Can olmuşsun sen, bırak şu yeri.</p>

  <p class="normal">Dolunay doğdu başımıza, ulaşma geldi, ulaştı bize… a yiğidim, bunun için adaklar adamıştık hani; uygun düştü de kavuştuk o dolunaya.</p>

  <p class="normal">A çalgı yurdu, neşe yeri, ne de lâtifsin; a sarhoşların başı, ne de güzelsin; on yiyorsun da bir bile vermiyorsun; arkadaşlığın şartı bu mu?</p>

  <p class="normal">Her akşam, her sabah aşk şarap sunar da sarhoş eder bizi… hüzün, keder, ümidini kesti bizden, sabaha eş oldu gitti.</p>

  <p class="normal">Yeter, sözü bırak artık; padişahın doğanısın, havalara uç; a doğan, tekrar yürü o padişaha; padişahına karşı ahdinde dur.</p>

  <p class="normal">Ayrılık yamandı size; geri gelin artık, kutlu ulaşmayı dileyin… Ulaşıp kavuşmak, nekeslikten çekinir; nekes olmayın, cömertlikte bulunun.<sup class="calibre2"><a href="../Text/divanson_split_171.html#footnote-900-70" id="footnote-900-70-backlink">[70]</a></sup></p>

  <h3 class="h2baslik" id="calibre_toc_3240">LXXXVI</h3>

  <p class="indentmetin">Yâ sâkıye’r-râhı va’mla’bihî tâsî</p>

  <p class="indentmetin">Felestu emliku sabran navbata’l-ka’si</p>

  <p class="normal">A şarap sunan, doldur şarapla tasımı… şarap içme nöbeti geldi mi dayanamam ben.</p>

  <p class="normal">Ardını arasını kesmeden sun tası… ayıldım da kendime geldim mi, yasa batmak çağı gelir çatar.</p>

  <p class="normal">Ölümsüzlük kadehiyle boyuna sun; ayıklık zamanında binlerce vesvese gelir adama.</p>

  <p class="normal">Neşelen de Allah aşkına başını böylece bir salla; başımı kıpkızıl şarap kadehi haline sok.</p>

  <p class="normal">Şarabımız, gizlilik âleminden canla sunulur… cana alışırsan anlarsın o sunuşu.</p>

  <p class="normal">Ölümsüzlük tasıyla sana şarap sundu mu, ebedî yaşayışı görür, hem de soluklarla olmayan yaşayışa kavuşursun.</p>

  <p class="normal">Ölümsüzlük Aylarıyla neşelenir, tat alırız; duygumuz, sabah çağı, ölümsüzlük şarabını sunar.<sup class="calibre2"><a href="../Text/divanson_split_172.html#footnote-900-71" id="footnote-900-71-backlink">[71]</a></sup></p>

  <h3 class="h2baslik" id="calibre_toc_3241">LXXXVII</h3>

  <p class="indentmetin">Seyyidî eyme huva key huz yedî eymi huva ki</p>

  <p class="indentmetin">Erinî vachake sâaten naktadî eymi huva ki</p>

  <p class="normal">Efendim, nerdesin ki? Elimi tut, nerdesin ki? Bir an olsun yüzünü göster, nerdesin ki?</p>

  <p class="normal">Ağırlamanızın elbisesine bürünürüz; nerdesin ki? Yüzünüzün ışığıyla yolumuzu buluruz; nerdesin ki?</p>

  <p class="normal">Kadehinle kendinden geçiş iyidir; o nedir ki? Sabah şarabını içerken mezenle gıdalanırız; nerdedir ki?</p>

  <p class="normal">Şehirlerde Ay gibi bir güzelsin; nerdesin sen? Sana uyan her yerde görür seni, nerdedir o?</p>

  <p class="normal">Burda bulunana da dayançsın, başıboş olana da; nerdesin ki? Kâbe gibi her çevreye kıblesin sen; nerdesin?</p>

  <p class="normal">Aşkın gönlümden zahitliği aldı gitti; nerdesin ki? Susun; bu hayaldir herkesi yeden, nerdedir ki?<sup class="calibre2"><a href="../Text/divanson_split_173.html#footnote-900-72" id="footnote-900-72-backlink">[72]</a></sup></p>

  <h3 class="h2baslik" id="calibre_toc_3242">LXXXVIII</h3>

  <p class="indentmetin">Yâ sâkıye’l-hay ısmâ’ suâli</p>

  <p class="indentmetin">Anşid fuâdî va’hbir bi hâlî</p>

  <p class="normal">Ey diri sâkî, istediğimi duy; gönlümü al, halimden haber ver.</p>

  <p class="normal">Gönül alacaklar sözler ederler, teselliler verirler ama hâşâ… bir aşktır ululuk ıssından geldi çattı bana.</p>

  <p class="normal">Aşktır hünerim, şevktir küpüm… şarabım kendimdendir, esriklikse halimdir benim.</p>

  <p class="normal">Güzelimin aşkı uçsuz bucaksız bir denizdir; erlerin canları balıklardır o denizde.</p>

  <p class="normal">İlacım da sizsiniz, dermanım da siz… ümidim de sizsiniz, olgunluğum da siz.</p>

  <p class="normal">Açılıp saçılış gizlidir; aşktır eminlik veren; Rabdir borcu üstüne alan, umurlamaman için borçlanan.</p>

  <p class="normal">Ebedî aşk beni öldürmeye kastetti; ben de başıma gelecekleri beklemeye başladım.</p>

  <p class="normal">Dedim ki: Bize bir hengâme göster; işte buracıkta ama sen çuvaldasın dedi.</p>

  <p class="normal">Çuvalı yırt da dedi, başını dışarıya çıkar… çıkar da gör ki buluşmanın, kavuşmanın ta içindesin sen.</p>

  <p class="normal">A dostum, can yolunda incinme; çünkü sen kanatları olan bir devlet kuşusun.</p>

  <p class="normal">Dedim ki: Âşık, seni uygun görmede kendine… hayır, hayır dedi; eriyip akarsa belki.</p>

  <p class="normal">Suçsuzu öldürecek misin dedim… evet dedi, buluşmak pek pahalı çünkü.</p>

  <p class="normal">O bal dudaklardan ne tadabilirim ki dedim; aklını başına al da sürtünme dedi; o sana mum olmaz.</p>

  <p class="normal">Bir sabah çağı nimetlendir bizi; bir kâr iste; ger kanadını; çünkü köşk pek yüksek.</p>

  <p class="normal">A benimle oturup kalkan, hasta gibi inle… ağlayıp inlersen bu halini Tanrı görür.</p>

  <p class="normal">Gecelerin dalgalarına daldık da bir inci bulduk ama kaybettik gitti.</p>

  <p class="normal">Geceleri dileklerin çevresinde dön dolaş da güzel bir düşünce karşına çıkıversin, bir hoş söz duyuveresin.</p>

  <p class="normal">Geceleyin yıldız gibi dön dolaş… çünkü geceler inci denizidir.</p>

  <p class="normal">Bir elçim var ama usanmış; yarabbi sen usanç veren şeylerden kurtar.</p>

  <p class="normal">Bende öyle bir şarap var ki, çakalsın ama ondan bir tatsan arslan avlarsın.</p>

  <p class="normal">Fakat şimdi bırak da afyon yutmaya bak… çünkü kimi cevap peşindesin, kimi soru peşinde.</p>

  <p class="normal">Pek sarhoşum ben; kendimden geçtim mi hoşum… a beni kınayan, halimi bilmezsin sen.</p>

  <p class="normal">Sevgili, yukardan, damdan in aşağıya; kavuştur beni kendine de nimetlendir; ev de bomboş.</p>

  <p class="normal">Bir gizli kapaklı söz duy bu kuldan dedim; ey söyleyip duran, sus dedi.</p>

  <p class="normal">Susmak güç dedim; dedi ki: a söz sahibi, yüceliklere sahip ol.</p>

  <p class="normal">Dedim ki: Mahrem olacak kimse yok; soluğunu kısa kes; bence bir şey yok ama Allah daha iyi bilir.<sup class="calibre2"><a href="../Text/divanson_split_174.html#footnote-900-73" id="footnote-900-73-backlink">[73]</a></sup></p>

  <h3 class="h2baslik" id="calibre_toc_3243">LXXXIX</h3>

  <p class="indentmetin">Elâ harîme Leylâ aleykumu selâmî</p>

  <p class="indentmetin">Edertumu aleynâ safıyyete’l-mudâmî</p>

  <p class="normal">Ey Leylâ’nın bulunduğu yer, size esenlik benden… arı duru şarabı durmadan sunarsınız bize.</p>

  <p class="normal">İşte budur buluşma baharı, kavuşma çağı; herkesi kaplayan nimet zamanı.</p>

  <p class="normal">Biteviye sunun kadehleri, sarhoş edin erleri… büyük kişilerin toyu böyle olur zâti.</p>

  <p class="normal">Buluşmanıza son yok; ayrılmadan buluşun… nimetleriniz pek bol, hiç borçlanmadan yiyin.</p>

  <p class="normal">Yüreğim gecelerin karanlığı yüzünden burkulmaz artık; gözlerimden uyku kaçtı; uyumam artık.<sup class="calibre2"><a href="../Text/divanson_split_175.html#footnote-900-74" id="footnote-900-74-backlink">[74]</a></sup></p>

  <h3 class="h2baslik" id="calibre_toc_3244">XC</h3>

  <p class="indentmetin">Ey şeh-i câvidânî vey meh-i âsmânî</p>

  <p class="indentmetin">Çeşme-i zindegânî golşen-i lâmekânî</p>

  <p class="normal">Ey ölümsüz padişah, ey gökyüzündeki Ay; yaşayış kaynağısın, mekânsızlık gül bahçesi.</p>

  <p class="normal">Senin tatlı, arı duru suyunu gördüm de can masalını duydum; can gibi gözlere görünmez oldum; izsizlik âlemine daldım gitti.</p>

  <p class="normal">Güzel kokulu miske âşık olan, misk ceylanları avlar… sen koşturdukça sarhoş bir halde her yana koşar, girer.</p>

  <p class="normal">Senin o şeker gibi gülüşün yüzünden şeker bile kul köle olmuş sana; diri can, senin yüzünden dirilik denizine batmış gitmiş.</p>

  <p class="normal">Hey sarhoşlar, gündüz oldu; bülbülün gül bahçesindeki güzelim çilemesini, şakımasını duyun.</p>

  <p class="normal">Yasemin gibi cilvelen; başını böylece salla… şekerler saçacaksan evini ballarla doldur.</p>

  <p class="normal">Nerkis gözlerin sarhoş olmuş; cin misin, melek misin? Şekerle yoğrulmuşsun; gül bahçesinin goncasısın sen.</p>

  <p class="normal">Böyle bir Tanrı sâkîsi varken kendinde olmak mutlak küfürdür… bedava sunulan şarap yüzünden can taklalar atıp durmadadır.</p>

  <p class="normal">A kardeş, gece gündüz kendinde olmamak daha hoş… ulular ulusu Tanrı’nın sarhoşu ol; yoktur bir ikinci ona.</p>

  <p class="normal">Adı canlara candır; onu anış madenlere lâ’ldir… aşkı gönüllerde hem amandır, hem istek.</p>

  <p class="normal">Adını andım mı, bahtım yeşerir; işkilsiz, ikiliksiz, adı zatı olur gider.</p>

  <p class="normal">Şu yemyeşil meydanda gizlenmiş nice sarhoşlar var… onlara doğru gidiyorum; bilirsin ya, gene de sana söyledim işte.</p>

  <p class="normal">* Onlar Vîse’nin de canıdır, Râmîn’in de; pek şirin onlar, pek şirin… Yâsîn soyunun övüncü, Tanrı’dan bir armağandır.</p>

  <p class="normal">Sen de koşar, iversen, su kuşlarının yanına varırsan, abıhayatı bulursun, uçsuz bucaksız neşe denizine ulaşırsın.</p>

  <p class="normal">Tatlı, tuzlu yemekler yedin; yaşadın, zevke erdin; bir gececik de aşka gel de seyret ev sahipliğini onun.</p>

  <p class="normal">Biz de sabahlardan beri kendimizden geçmişiz; sarhoşuz, neşeliyiz… a dilekleri veren padişah, a muradına erenlerin sultanı, sarhoş bir halde tutmuşsun, bizi çekip duruyorsun.</p>

  <p class="normal">Nazlılarlayız, güzellerleyiz; geceye dek onlarla ayak vurmada, oynamadayız; keşişler pîrinin her solukta bağışladığı şarapla kendimizden geçmişiz.</p>

  <p class="normal">Bu kadeh, sizi bulmak, ağızsız bir yoldan size ulaşıp gönülde, canda parlamak için ivip duruyor.</p>

  <p class="normal">A anlayış ıssı, körün körlüğünü gider… bundan başka yapacak bir şey yok, sınanmaya kalkışma.</p>

  <p class="normal">Bundan başka yol da yok; bundan başka padişah da yok; bundan başka Ay da yok… bundan başka ne varsa geçici.</p>

  <p class="normal">Hayır, sus artık, sus; mahsustan yüzünü ekşit; akıl fikir ıssı olanları bırak da gizlice şarap iç.</p>

  <h3 class="h2baslik" id="calibre_toc_3245">XCI</h3>

  <p class="indentmetin">Der lûtf eger berevî şâh-ı heme çemenî</p>

  <p class="indentmetin">Der kahr eger berevî kührâ zi bon bekenî</p>

  <p class="normal">Lûtfa girişirsen bütün yeşilliğin padişahısın… kahra kalkışırsan, dağı kökünden sökersin.</p>

  <p class="normal">Sen de bilirsin, bülbül senin gülüne karşı ne der de ağlar… der ki: Aşk, ayrılık günü, kederlere uğrattı beni.</p>

  <p class="normal">Akıl senin yüzünden gençleşir; can senin yüzünden dirilir… benim aklımın da aklısın sen, canımın da canısın sen.</p>

  <p class="normal">Nimetinle sarhoşum ben, bilirim ki acırsın da her suç yüzünden gönlünü almazsın benden.</p>

  <p class="normal">Tacın başımızda, ışığın kucağımızda… kokun, yolumuzu kesmezsen, kılavuzumuz bizim.</p>

  <p class="normal">Çoban sensin sürüye, emniyete kavuşturursun sen… aşk ehli lûtuflar, nimetler ıssının gölgesinde aman bulur gider.</p>

  <p class="normal">Seninle konuşmaya başladım mı kendimden geçerim; fakat seninle de konuşmasaydım var olmazdım zâti.</p>

  <p class="normal">A can, bedene tutsaksın; a beden, bana perdesin… a baş, iplerle bağlanmışsın; a gönül, sensin vatanda olan.</p>

  <p class="normal">Mademki vatandasın ey gönül, sohbetimizi hatırla… sınanma yolunda yoldaştın bana sen.</p>

  <p class="normal">Ulular yolculuktan kurtuldular, sarp yerlerden geçtiler mi, oralarda kendilerine eş dost olanları anarlar.<sup class="calibre2"><a href="../Text/divanson_split_176.html#footnote-900-75" id="footnote-900-75-backlink">[75]</a></sup></p>

  <h3 class="h2baslik" id="calibre_toc_3246">XCII</h3>

  <p class="indentmetin">Tu Hodây hûyî tu sıfât-ı Hû’yî</p>

  <p class="indentmetin">Tu yekî nebâşî tu hezâr tûyî</p>

  <p class="normal">Sen Tanrı huylusun, sende O’nun sıfatları var… Sen bir kişi olamazsın, binlerce varlıksın sen.</p>

  <p class="normal">Bir yardımınla, bir lûtfunla herkesi gamdan da yursun, arıtırsın, suçtan da.</p>

  <p class="normal">Herkes yolunu yitirmiş; herkes kıbleden yüz çevirmiş… fakat ne gam? Sonunda herkesi de arar, bulursun sen.</p>

  <p class="normal">Herkes senin yüzünden ayaklarını vura vura çare aramada… herkes kutlu bir yüzün var diye seni övmede.</p>

  <p class="normal">Hangi bağdansın, hangi bahçeden; bana söylemiyorsun… hangi köydensin, hangi mahalleden; bana haber vermiyorsun.</p>

  <p class="normal">Bütün şahları kul edersin, bütün Ayları yakar, yandırırsın… tümden vay-vaysın sen, tümden hay-huysun.</p>

  <p class="normal">Dostsan, ne şaşılacak dostsun sen; düşmansan, gene ne şaşılacak düşmansın sen.</p>

  <p class="normal">Yaşayıştan duy bu sözü: Yaşayış bağışlayansın sen; şekerkamışından işit bu sözü: Şekerler şekerisin sen.</p>

  <p class="normal">Sarhoşlukla gönlümüzü yaraladıysan tut ki iki testi kırdın; iki yüz testi kırmadın ya.</p>

  <p class="normal">Kulağın çalgıda; aklın fikrin neşeli… iki gözün de görüşüsün, ağzın, boğazın balla şeker.</p>

  <p class="normal">Bir küp sirke var, bir küp de şarap… şarap küpündensen ekşi suratlılığı bırak.</p>

  <p class="normal">Sus artık, rebâba döndün… beden bakımından bir ırmağa benzersin ama gönül bakımından da bir kılsın sanki.</p>

  <p class="normal">Ne diye susmaya savaşırsın? Sen söylemezsen dünya bile kalmaz, yok olur gider.</p>

  <h3 class="h2baslik" id="calibre_toc_3247">XCIII</h3>

  <p class="indentmetin">Heddî nedârî der hoş-lıkaayî</p>

  <p class="indentmetin">Mislî nedârî der con-fezâyî</p>

  <p class="normal">Güzel yüzlülükte sınırın yok… cana can katışta eşin, benzerin bulunmaz.</p>

  <p class="normal">Vaadinden sonra, gülüşünden sonra dün kime hey nerdesin sen dedin?<sup class="calibre2"><a href="../Text/divanson_split_177.html#footnote-900-76" id="footnote-900-76-backlink">[76]</a></sup></p>

  <p class="normal">Zamane ehlinden bir yana çekildim; sen gelesin diye vardım, eve gittim.</p>

  <p class="normal">Yemeğini tattım, yüzünü görmedim ama… O değirmi ay yüzünü ne vakit göstereceksin?</p>

  <p class="normal">Dolunaysın, arı duru bir içim su kesilmişsin… mevki de sensin, ululuk da, bağış madeni de.</p>

  <p class="normal">Bugün sarhoşum, deliye tapıyorum; bir Tanrı eli, elimi tuttu benim.</p>

  <p class="normal">A benim padişahım sâkî, hadi, Allah için olsun, Allah için, o şarabı fazla fazla sun; çünkü Murtazâ’sın sen.</p>

  <p class="normal">Can bir bucakta çırpınakalmış… sun o şarabı da kurtulsun.</p>

  <p class="normal">Bedenimin yarısı, öbür yarısıyla savaşıyor; hadi, ne vakte dek eğleşeceksin? Barıştır onları.</p>

  <p class="normal">Kuzgunla doğan bir kafese girmiş; her ikisi de öbürünün yarasına uğramış.</p>

  <p class="normal">Kafesi aç da gençleşsinler… kapıyı sen açtın mı, savaş kalmaz.</p>

  <p class="normal">Göğsümüzde bir nefis var, bir de akıl… birbiriyle savaşmada, ikisi de mihnet içinde, ayrılık sarhoşu.</p>

  <p class="normal">Savaşmalarını istiyorsan ört kapıyı üstlerine; istemiyorsan sakalık et onlara.</p>

  <p class="normal">* Mademki canımızsın bizim; Mûsa’nın beşiği gibi at canımızı suya.</p>

  <p class="normal">At da lanetlenmiş Firavun da bulamasın onu, kötülük etmek isteyen herifler de.</p>

  <p class="normal">Güzelim beşiği korkudan kurtulsun; ümitsizlikten halâs olsun; su üstünde oynasın dursun.</p>

  <p class="normal">Fakat suya kavuşmadı mı Firavun tanır, bilir onu.</p>

  <p class="normal">Su beyi sensin, o su da boyuna vardır… sana insaf etmek düşer, ihsanda bulunmak değer.</p>

  <p class="normal">Mûsa, can korkusuyla evdeydi; ölümsüzlük amanını suda buldu.</p>

  <p class="normal">Her şey suyla diridir; sudur bize gökten inen meze.</p>

  <p class="normal">Suyun da suyusun, parlaklığın, gücün kuvvetin de parlaklığısın, gücü kuvvetisin… su da güzelliği, akıcılığı senden bulur.</p>

  <p class="normal">Nimet Karun’udur da tamahkârlık eder; senin bağışlarına karşı yoksulluğa girişir, yoksulluk yolunu tutar.</p>

  <p class="normal">Fakat bu ihsanı da yoksulluktan başka bir yolla kimsecikler elde edemez; ululuk ıssıyla pek de savaşma.</p>

  <p class="normal">Ağlayanı ister o, arayanı ister… savaş, inat, canı nimetten ayırır.</p>

  <p class="normal">Sustum ama gönlüm içimde bir neyzen oldu gitti.</p>

  <h3 class="h2baslik" id="calibre_toc_3248">XCIV</h3>

  <p class="indentmetin">Hazâ tabîbî inde’d-devâî</p>

  <p class="indentmetin">Hazâ habîbî inde’l-velaî</p>

  <p class="normal">İlaç verirken hekimimdir bu; severken sevgilimdir bu.</p>

  <p class="normal">Budur elbisem, budur kitabım… budur içkim, budur a’zam.</p>

  <p class="normal">Ayrılıkta benimle eş dost olandır bu… belâ çağında beni kurtarandır bu.</p>

  <p class="normal">Vazgeç derler; hâşâ… gönlüm vefanın ta ortasında yer yurt tutmuştur.</p>

  <p class="normal">Ahmed, gönlüme mi kastetmiş… eşiğinde canım, gönlüm feda olsun.</p>

  <p class="normal">Benden şikâyet ediyor da beni öldürmeyi istiyorsa baş üstüne, hem de dileye seve.</p>

  <p class="normal">Bu, bir silahdardır ki ayak diredi mi, eve ancak para verilirse girer.</p>

  <p class="normal">Ölümümdür, yaşayışımdır; hasadımdır, ekinimdir… hapsimdir, kurtuluşumdur; helâkimdir, hayatımdır.</p>

  <p class="normal">A beni kınayan, ne işim var benim seninle, ne işin var senin benimle? Çekinmemin, dayanmamın imkânı yok.</p>

  <p class="normal">Canım tutulmuş, gönlüm düşmüş; sabrımsa ayrılık ateşimle erimiş gitmiş.</p>

  <p class="normal">Dolunayın ışığını gördük göreli buluştuğumuz kişileri de unuttuk, görüştüğümüz kişileri de.</p>

  <p class="normal">A hünerler sahibi, zanların da üstünde olan, ârımı namusumu yakıp yandıran deliliklerimi seyret.<sup class="calibre2"><a href="../Text/divanson_split_178.html#footnote-900-77" id="footnote-900-77-backlink">[77]</a></sup></p>

  <p class="normal">Bugün o güzel, havada uçan kuşu tutmak için bir kere daha geldi.</p>

  <p class="normal">Gönlü olursa on on verir o; fakat yüzünü göstermede nekestir.</p>

  <p class="normal">Güzelimin çevresinde beş yüz güvercin tanıklık için kanat çırpar.</p>

  <p class="normal">A yarı ölmüş, burdan uç; çünkü burda hiçbir isteksiz, özlemsiz kişi bulunamaz.</p>

  <p class="normal">Az konuşan sarhoşlar, bedenden kurtuldular; ben de kilimciden bir kilim aşırdım.</p>

  <h3 class="h2baslik" id="calibre_toc_3249">XCV</h3>

  <p class="indentmetin">Tu çonin nebûdî tu çonin çerâyî</p>

  <p class="indentmetin">Çi konî husûmet çü ezân-ı mâyî</p>

  <p class="normal">Sen böyle değildin, niçin böylesin sen? Mademki bizimsin, ne diye düşmanlığa kalkışırsın?</p>

  <p class="normal">Selâmın geldi mi, gönül de kul köle olur sana, can da… a güzelim, sen bundan daha yüz kat fazlasına da değersin.</p>

  <p class="normal">Ay yüzlüsün sen, ilkbaharın gönlüsün sen… padişah huylusun, melek yüzlüsün sen.</p>

  <p class="normal">Ver o kadehi, genişlet gönlümüzü; eskimiş gama en iyi ilaç sensin.</p>

  <p class="normal">Gönül de nedir, can da ne? İki cihan da ne oluyor ki? Hepsini de feda etmek kolay; fakat sen nerdesin acaba?</p>

  <p class="normal">Masalı bırak da sarhoşlara padişahın bağışından bir bağış kadehi ulaştır.</p>

  <p class="normal">Tümden umutsun, ak şekersin sen… bizi gördün mü, bir bildiklik göster.</p>

  <p class="normal">Şekersin, şekerkamışısın, tümden yaşayışsın… zekât tabağısın, Tanrı keremisin sen.</p>

  <p class="normal">Dünyanın neşesisin, çalgısı; şaşılacak bir kıransın; can kulağına terelâ yelâlîsin sen.</p>

  <p class="normal">Yücelerden terelâ yelâlâ diye nağmeler uçurursun; bir belâ değilsin, yüzlerce belâsın sen.</p>

  <p class="normal">Gönlümü aldın da nerelere götürdün, kimlere verdin? Ne cevap verirsin, ne kurtarırsın beni.</p>

  <p class="normal">* Düzeni arttır, aldat bizi… zâti bütün dünya, sana karşı bir köydür ancak.</p>

  <p class="normal">Başımızı yardın; tuttun, başını bağladın, çattın… bunak bile böyle kötü bir iş yapmaz.</p>

  <p class="normal">Çıplakların çullarına büründün, körlerin sopasını aldın; ne ümidin var, kimden ne kapacaksın?</p>

  <p class="normal">Tamahkârlıkta böylesin, bağıştaysa bir dünyasın… sana karşı herkes şaşırmış kalmış, ne de acayip işler göstermedesin.</p>

  <p class="normal">* Sus a Safûrâ, bırak onu; ırmaktan çıkıyorsun da ırmaktan başka ne arıyorsun ki?</p>

  <p class="normal">İrâden elinde değil, tümden zora katlanmışsın, kendi dileğinle dönmüyorsun; değirmene benziyorsun sen.</p>

  <p class="normal">Sen bir testisin, ırmağa tutsaksın; fakat ırmaktan ayrılınca da ırmaktan başka ne ararsın sen.</p>

  <p class="normal">Kendi kendine ne yapmak istiyorsun? Madene tutsaksın sen. Kendinden ne söylüyorsun ki? Dağdan gelen bir yankısın sen.</p>

  <p class="normal">Sus a nağme, sıçra damın kıyısından… çünkü can sesisin sen, tümden nağmesin sen.</p>

  <h3 class="h2baslik" id="calibre_toc_3250">XCVI</h3>

  <p class="indentmetin">Gah çü oştor der vecel âyî</p>

  <p class="indentmetin">Geh çü şekârî der acel âyî</p>

  <p class="normal">Kimi olur, deve gibi ürkersin… kimi olur, bir av gibi balçığa saplanır kalırsın.</p>

  <p class="normal">A geçip giden oğlan, niceye bir kaçacaksın? Sonunda olanlar olacak sana.<sup class="calibre2"><a href="../Text/divanson_split_179.html#footnote-900-78" id="footnote-900-78-backlink">[78]</a></sup></p>

  <p class="normal">Cihetsizliğe yönel, git de orda ara… a gönül, ne vakte dek sebeplerde, illetlerde arayacaksın?</p>

  <p class="normal">Aramadasın, tutmuş çalgıya çengiye düşmüşsün… yün hırka giyinmişsin; sonra da ağır elbiseler ummadasın.</p>

  <p class="normal">Başın ağrır, kötülüklere uğrarsın… âşık ol da dertlerden, mihnetlerden kurtul.</p>

  <p class="normal">Can, korkan gönüle bir üfürdü mü, çalgıcı aramaya koyulursun, gazele başlarsın.</p>

  <p class="normal">O neye daha da güçlü üflerse, sevgilinin yüzüne, gözlerin sürmelenir de öyle bakarsın.</p>

  <p class="normal">Savaşa kalkışırsan ayıplanırsın; işler işlemeye kalkma; işler gelir başına.</p>

  <p class="normal">Sevgilinin gamıyla kucağına düştün onun. Zâti avcundasın, koltuğuna alır seni.</p>

  <p class="normal">Düşünceyi bırak, sonu düşünme… şaşırır kalırsın, düzenlere uğrarsın.</p>

  <p class="normal">Bir düşünce gelip çattı mı, onun zıddına da bak… olur ya, şaşkınlıkla bu ikisinden birini elde ediverirsin.</p>

  <p class="normal">Çünkü ikisinin arasında bocalayış, insanı şaşırtır; bu iki çeşit değişme, seni gerçeğe götürebilir.</p>

  <p class="normal">Düşüncenin önündeyken yolun sonunu gör… niceye bir sözle oyalanıp duracaksın?</p>

  <h3 class="h2baslik" id="calibre_toc_3251">XCVII</h3>

  <p class="indentmetin">Bâ çerh-i gerdan tîr-i hevâyî</p>

  <p class="indentmetin">Dâred hemîşe kasd-ı codâyî</p>

  <p class="normal">Dönüp duran gök kubbeden atılan, havadan uçup gelen ok, boyuna ayrılık kasdında.</p>

  <p class="normal">Budur Muhammed, beni öldürmeyi kastetmiş… bense onun cefalarını çekmeye hazırım.</p>

  <p class="normal">Budur sevgilim, budur hekimim… budur edeplim, budur ilacım.</p>

  <p class="normal">Budur dileğim, budur gönlüm… budur direğim, budur bayrağım.</p>

  <p class="normal">Testiyi dedikodusuz doldur… yahut dostumuzsan bizim, hay-huylar ederek doldur.</p>

  <p class="normal">Hadi a Safûrâ, kır testiyi; fakat ümitsizliğe düşüp amcanı kırma.</p>

  <p class="normal">Testi kaybolduysa ırmağımız var… sen sakasın ama tanınmış bir köydesin.</p>

  <p class="normal">Bu ölümsüz zevk saçma bir şey olamaz… havadaki kuş kanatsız uçamaz.</p>

  <p class="normal">Cana kulunca tutulup gidenleri bir göster; devlet kuşu gibi yalnız başına uç sen.</p>

  <p class="normal">Duygu bakımından onların bedenleri pistir; onlardan yoksulluk kokusundan başka bir koku duyulmaz.</p>

  <p class="normal">Şu üzümden koltuk kokusunu gider; nanenin yanındaki pırasayı sök, at.</p>

  <p class="normal">Gönlündekini örtmeye çok çalışıyorsun ama her parça buçuğun tanıklık ediyor.</p>

  <p class="normal">O, yazılmamış yazıları okur; söylenmedik sözleri bilir… fakat senin yüzün pek; aşırı ârsızsın; utanmazsın.</p>

  <p class="normal">Malın mülkün yok; bahtın yaver değil; o pek yüzünden dolayı da ululuk ıssı olamıyorsun.</p>

  <p class="normal">Köpek soyundansın, havlayıp duruyorsun… mademki eve gelmiyorsun, mahallede dolaşadur.</p>

  <p class="normal">Evde bülbülümüz var; şakıyor, çiliyor… köpekten güzel bir ses gelmez ki.</p>

  <p class="normal">İşte hür bülbül burda, sürahi de dolu; kalk a Sungur, niceye bir bekleyip duracaksın?</p>

  <p class="normal">Nuh gibi bir ömürsün, rûh gibi bir sevgilisin; kimi sabah yemeğisin, kimi akşam yemeği.</p>

  <p class="normal">Tatlı bir şarap, şarap iç; sus, söz söyleme… a mürâî, şu davulu az çal.<sup class="calibre2"><a href="../Text/divanson_split_180.html#footnote-900-79" id="footnote-900-79-backlink">[79]</a></sup></p>

  <h3 class="h2baslik" id="calibre_toc_3252">XCVIII</h3>

  <p class="indentmetin">Be cân-ı tu ey dâyı ki sûy-ı mâ bâz âyî</p>

  <p class="indentmetin">Tu her çi mîfermâyî heme şeker mîhâyî</p>

  <p class="normal">A dayı, canın için olsun, gene dön, gel yanımıza… ne buyurursan buyur, boyuna şekerler çiğnersin, ballar yersin sen.<sup class="calibre2"><a href="../Text/divanson_split_181.html#footnote-900-80" id="footnote-900-80-backlink">[80]</a></sup></p>

  <p class="normal">A güzel huylu, çık dama, tez dama yüz tut… bu yana iki üç adım at; şu sarhoşların razılığını elde et.</p>

  <p class="normal">Usanmışsan sarhoşlardan bir sağrak al… cana rahat verir o, adamın elinden tutar, masaldan kurtarır insanı.</p>

  <p class="normal">A cana canlar katan güzel, yarın gelirim diye vaad etmedin mi bize? Ne de aldatış bu, ne de yalan.</p>

  <p class="normal">A çekingen güzel, dudağımızı öpersen mürâîliği bırakmış olursun, güzelliğine güzellik katarsın…</p>

  <p class="normal">Başını bir kerecik pencereden çıkar, ahdini berkit, şekerlerle doldur; dünyayı incilere boğ, inan da bir sına hani.</p>

  <p class="normal">İyilik fidanını dik, gül fidanını silk… yakınların yanlarına gel, kötülük etme onlara.</p>

  <p class="normal">İki göze de bir uyku ver; zamana bir parlaklık, bir güç kuvvet bağışla; susamışlara bir su ver, koruğa bir lezzet ihsan et.</p>

  <p class="normal">Çengi al, tene-ten diye çalmaya koyul; gönlü ayrılıktan sök, at… apaydın şarabı getir de mahmurluğumuzu gider bizim.</p>

  <p class="normal">Şu usançtan vazgeç, pencereden bak; dostlarla şarap iç… dostların arasında bulunmak daha hoş.</p>

  <p class="normal">Kendimden geçtim de açılıp saçıldım; sevgilime dedim ki: Nereye düşersem düşeyim, gamınla eşim dostum ben.</p>

  <p class="normal">El çırpışına bak, sarhoş gözlerini seyret; oltaya benzeyen saçlarına dal; hasılı nesi varsa bak da gör.</p>

  <p class="normal">Eteğini tuttum mu, pek yücelirim; balla karılmış süte dönerim; onun lûtfuna karşı öleyim gitsin.</p>

  <p class="normal">A güzelim, bir avuç kaza berbat çalma; nehir yokken gemi yürütmeye kalkışma; ortalama bir yol tut.</p>

  <p class="normal">Güzelim tohumlar ek ki yarın yeşersin… çünkü burda ne ekersen onu biçersin orda.</p>

  <p class="normal">Bir tohum ektiysen neden pişman oldun? Dağda, çölde bile olsan yürü; altından tasın var.</p>

  <p class="normal">Usandıysan a güzel, yürü, işveleriyle dal uykuya… ateşlerle dolu dünyadan gizlice, bir hoş hoş kaç gitsin.</p>

  <p class="normal">Bu yandan göz yum, hırsızlamaca yoldan git… gizlilik âleminde esenleş, can kanadıyla uç.</p>

  <p class="normal">Âşık oturarak uyur; çünkü sabır yaraşır ona… Azrâ için Vâmık yeğinleşir, ileriye atılır.</p>

  <p class="normal">Artık söylemeyi kısa kes; susuşu yoldaş edin; padişahlar padişahına bak; o ay yüzü seyre dal.<sup class="calibre2"><a href="../Text/divanson_split_182.html#footnote-900-81" id="footnote-900-81-backlink">[81]</a></sup></p>

  <h3 class="h2baslik" id="calibre_toc_3253">XCIX</h3>

  <p class="indentmetin">Ez begeh ey yâr z’on akaar-ı semâ’yî</p>

  <p class="indentmetin">Deh be kef-i mâ ki nûr-ı dîde-i mâyî</p>

  <p class="normal">Sevgili, erkenden o gökyüzünün şarabını sun elimize; gözümüzün ışığısın sen.</p>

  <p class="normal">Her seher elinden nasibimiz var; döndür o kadehi; güneş yüzlüsün sen.</p>

  <p class="normal">Hem de bana sun a Ay, sunma başkasına; ahdinde dur, vefa göster, çünkü vefalı bir padişahsın sen.</p>

  <p class="normal">Toz duvakları altından görünen güzelim bir yeniaysın; dertlere güzelim bir demansın sen.</p>

  <p class="normal">Döndür kadehi; aşkının devri geldi çattı; halk nerde, senin gibi eşsiz güzeller nerde?</p>

  <p class="normal">Ay yüzüne bir değer biçebilseydi gökyüzü, zerreler kadar can feda ederdi sana.</p>

  <p class="normal">Bütün padişahlığınla beraber lûtfet de bize sâkîlik et; mahmur susuzlarız çünkü.</p>

  <p class="normal">Âdem, senin için dağarcık, zembil aldı eline; Havva senin için Havvalığını yaptı.</p>

  <p class="normal">Bunları yapan Âdem’le Havva değildi; yaratan çeşit çeşit Tanrılıkta bulunuyordu.</p>

  <p class="normal">Uçmağın dört ırmağı da senin kadehinde; bu gittikçe ululanan ululuk altı yönden, beş duygudan değil.</p>

  <p class="normal">Bu solukta bütün parça buçuklarımızı aç, saç da tanıklık naraları göğe ağsın.</p>

  <p class="normal">Şu çayırlıkta goncanın ağzı, çene topağı, sen ağzını açasın da gülesin diye gülüp durur.</p>

  <p class="normal">Senin güneş yüzün görünmese devlet kuşunun gölgesi bir kutluluk vermez.</p>

  <p class="normal">Kadehsiz ev, ne güzeldir, ne aydın… Rehâvî makamından çal, kurtuluş onda.</p>

  <p class="normal">Binlerce deniz değerindeki miski saç, dök gitsin… oturamaklı bir dağsın, cömertlik denizisin sen.</p>

  <p class="normal">Her gece gayb âleminden, âdeta bir çoban gelir de yayıma salınmış develer gibi canları bedenlerden kurtarır.</p>

  <p class="normal">Develeri gizlice yokluk yurduna çeker de bağış yeşilliklerinde bir hoş yayar.</p>

  <p class="normal">Ama yolu görmesinler diye de gözlerini bağlar onların; çünkü ilâhî bir yoldur, nefis, dilek yolu değil.</p>

  <p class="normal">Yaya, padişahın ayağına yüzünü koydu mu da yokluktan-yoksulluktan âdeta iki atla kaçar gider.</p>

  <p class="normal">Ondan sonra da ferzin gibi artık eğri yola sapmaz; Hindistan’ı uman fil gibi rüyalar görür.</p>

  <p class="normal">Mat ol da dedikodu oyununu bırak; çünkü yol göstermek, o satranç padişahının hakkıdır.</p>

  <h3 class="h2baslik" id="calibre_toc_3254">C</h3>

  <p class="indentmetin">Tu cân-ı mâyî mâh-sîmâyî</p>

  <p class="indentmetin">Fârıg zi cümle endîşekâyî</p>

  <p class="normal">Canımızsın bizim, melek yüzlüsün… bütün düşüncelere boş vermişsin sen.</p>

  <p class="normal">Düşünceye dalmışsın da hastalığına ilaçlar arıyorsun; fakat asıl hastalığını arttıran da düşünce.</p>

  <p class="normal">Düşünceyi bırak, şaşkınlığını arttır… düşünce eri değilsin, arılık duruluk, zevk, safâ erisin sen.</p>

  <p class="normal">Bu yolda düşünce bir ejderhâ kesilir… benim canım, deli divane ol; neden akıllısın?</p>

  <p class="normal">Adı kötüye çıkmış Mecnun savaşlardan, çekişlerden kurtuldu… fakat aklı başında olan bir kurtcağız ejderhâ kesildi gitti.</p>

  <p class="normal">Koza kurdunun düşünceleri var; çünkü sanatını göstermek ister o.</p>

  <p class="normal">Sanatını gösterir, bir şey doğar, meydana gelir; gelir ama bu şaşkınca düşünceyle de kendinden olur o.</p>

  <p class="normal">Sanatı bırak, sanatkâr yeter sana… fazla tanıklık etme, tanık olarak da yeter o, güzel olarak da yeter.</p>

  <p class="normal">Yoklara odur varlık veren; kalpları odur geçer akçe haline getiren.</p>

  <p class="normal">Gökyüzüne biteviye bir dönüş vermiştir o, elsizdir, ayaksızdır gökyüzü ama bundan bir ziyan gelmez kendisine.</p>

  <p class="normal">Dikkat et de çok söyleme, sus… her ne kadar kendinde değilsen de gene susmaya gayret et.</p>

  <h3 class="h2baslik" id="calibre_toc_3255">CI</h3>

  <p class="indentmetin">Cân-ı cân-ı mâyî hoşter ez helvâyî</p>

  <p class="indentmetin">Çerhrâ por kerdî zînet-o zîbâyî</p>

  <p class="normal">* Canımıza cansın, tatlılardan da hoşsun… gökyüzünü süslerle doldurdun, bezedin.</p>

  <p class="normal">Varlıkların dadısısın, sarhoşlukların kaynağı… sarhoşların sâkîsisin, başların âfeti.</p>

  <p class="normal">Toprağın bağısın, definesisin, gönüllerin meşalesi… senin çevrende dönmüştür de yüceliği bulmuştur Zühal.</p>

  <p class="normal">Gelirim diye vaad ettin, vaadimde dururum dedin; a ay yüzlüm benim, kimleri bekliyorsun?</p>

  <p class="normal">Bağış zamanı sevgili, madensin, denizsin sen… söylemeye başladın mı, sanki şeker çiğnersin.</p>

  <p class="normal">Sensiz bir pervaneyim, yerin meydanda değil… gönüller, ardında şaşırmıştır, yerden yere gitmede.</p>

  <p class="normal">Ne buyurursan buyruğun akılları kapar, ömre ömür katar, gözlerimizi açar.</p>

  <p class="normal">Senin bulunduğun meclislere, sen izin vermedikçe can bile giremez a benim padişahım.</p>

  <p class="normal">Sensiz yalnız kalırsam, budur en acı kadeh a canım benim, budur en sarp tuzak a cihanım benim.</p>

  <p class="normal">A benim sevdama düşen, nasılsın dersen, bu benim en hoş dileğimin ele geçişidir; en faydalı kârımdır.</p>

  <p class="normal">Pişkinlere şarapsın, hamlara sütsün… balın, sütün için kanlara bulanışa bak.</p>

  <p class="normal">Aşkın ciğerlere karılan ne de güzel bir şey… Kan dökücülükte elin her elin üstünde.</p>

  <p class="normal">Her el bir sarhoşun elini tutsa, değil mi ki sen meydanda değilsin, esriklere gene çare yok.</p>

  <p class="normal">Canları deniz bil, bedenleri köpük say… fakat sen gel ey denizin incisi, sen gel.</p>

  <p class="normal">Efendim, sahibim, konak yerim, yatağım; her şeyi örneksiz yaratansın, her parça buçuğu esriten.</p>

  <p class="normal">Sabahları ışıtan, canları yaratan… suya kandırdığın vakit de şarabıyla keremler buyuran.<sup class="calibre2"><a href="../Text/divanson_split_183.html#footnote-900-82" id="footnote-900-82-backlink">[82]</a></sup></p>

  <p class="normal">Ben elimi ağzıma koydum, ağzımı yumdum… sen söylersin artık, zâti sensin söylemeyi veren.</p>

  <h3 class="h2baslik" id="calibre_toc_3256">CII</h3>

  <p class="indentmetin">Ne zi âkılânem ki zi men begîrî</p>

  <p class="indentmetin">Hıredem tu bordî çi zi men begirî</p>

  <p class="normal">Akıllılardan değilim ki suçuma bakasın… aklımı sen aldın, götürdün, benden ne istersin?</p>

  <p class="normal">Horum, hakirim ama aşağılıkta bulunmam; vallahi gök kubbeyi bile iki habbeye satın almam.</p>

  <p class="normal">Mademki elim açık, mademki pek esriğim; sun a kardeş yoksulluk kadehini.</p>

  <p class="normal">Ne yaşamayı isterim, ne zekât isterim; ölsem bile beylik etmem ben.</p>

  <p class="normal">Mademki aklın var, kaç benden; hele uzaklaş benden; bu yürekliliği göstermeye kalkışma bana.</p>

  <p class="normal">Bildiksen iki gözümüzsün bizim… kabul edersen kulluk edeyim sana.</p>

  <p class="normal">* A Muhammed, n’olur bir gececik uyumasan da çalsan dursan… için geçip gitmese.</p>

  <p class="normal">Güzel bir huyun var; tanınmış bir padişahsın; sâkî, ölümsüzlük şarabından sun bize.</p>

  <p class="normal">Sarhoşların cefası yüzünden dostları bırakıp gitmezsin sen… yolun yordamın güzel; ok yarasına benzemezsin çünkü.</p>

  <h3 class="h2baslik" id="calibre_toc_3257">— D —<br class="chapter"/>
  CIII</h3>

  <p class="indentmetin">Rûy-ı tu ber negrîz-i kân mâned</p>

  <p class="indentmetin">Zolf-i tu be nakş-bend-i can mâned</p>

  <p class="normal">Yüzün madene renk verene; saçların cana şekil ihsan edene benziyor.</p>

  <p class="normal">Gül yaprağının gölgesi yüzüne vursa, o nazik yanağında bir iz kalır.</p>

  <p class="normal">Senden ayrıyken geçen bir gün bir yıl çeker… yoksul âşık öylece genç kalır gider.</p>

  <p class="normal">Gönlü daralmış görünüyorum ama dar gönüllü değilim; nihayet gönlüm o ağza benziyor.</p>

  <p class="normal">Benim gözüme gel, benim gözümle bak da yüz binlerce cana benzeyen bir beden seyret.</p>

  <p class="normal">Yediyüz yetmiş yılının kadri yüceltilmiş Muharrem ayı ortalarında gazeller,</p>

  <p class="normal">Allah’a hamd edilerek, Peygamberine rahmet okunarak bitti.</p>

  <p class="normal">Tercemenin bitiş tarihi: 27 Cumaze’l-ahıra 1379 ve 28 Aralık 1959</p>
</body>
</html>
