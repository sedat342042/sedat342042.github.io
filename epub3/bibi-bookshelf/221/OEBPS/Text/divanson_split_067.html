<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>divan1</title>
  <link href="../Styles/stylesheet.css" rel="stylesheet" type="text/css"/>
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h3 class="h2baslik" id="calibre_toc_1926">CXVI</h3>

  <p class="normal">İhtiyacı olmayan bir Tanrı’dan başka kimsecikleri istemem; ölümsüzlük göğünden başka hiçbir şey dilemem.</p>

  <p class="normal">Kulağına gider diye korkarım da onsuz yaşayış düşüncesini bile istemem.</p>

  <p class="normal">Güneş taşısa şarap testimi, gene de onsuz işret istemem ben.</p>

  <p class="normal">Üzüm cibresiyim ben; üzüm gibi yumruktan, tekmeden başka bir şey istemem.</p>

  <p class="normal">Canım yaralarının lezzetinden bir an bile kurtulsa istemem o ânı.</p>

  <p class="normal">Hâlis can olma zamanı geldi çattı; şu beden zahmetini istemem artık.</p>

  <p class="normal">Örtsün, kapasın diye Ahmed demiş; Ahmed’den Ahad’den başkasını istemem ben.</p>

  <p class="normal">Hepsi de Tebrizli Şems’tir; gerçeği de bu; sayı istemem ben.</p>

  <h3 class="h2baslik" id="calibre_toc_1927">CXVII</h3>

  <p class="normal">Bugün bana ne oldu, ne bileyim ben; bugün tezcanlılardanım ben.</p>

  <p class="normal">Aklın gözüne yerleşmişim, aşkın gözündeyse yerim yurdum yok…</p>

  <p class="normal">Yazıklar olsun ki yeryüzünde oturuyorum; insaf edin, zamanın keskin kılıcıyım ben.</p>

  <p class="normal">Şaşılacak şey de şu ki yeryüzüne ait bedenle gökyüzünün üstünde koşup duruyorum.</p>

  <p class="normal">* Gökyüzünün çekemediği yükü, aşkın kuvvetiyle çekmedeyim ben.</p>

  <p class="normal">Aşk göğsünden onun ateşini ta taşların, kayaların gönüllerine eriştiriyorum.</p>

  <p class="normal">Şekerindeki lezzetten, arılıktan, şu ağzım ballarla, şekerlerle doldu…</p>

  <p class="normal">Tebrizli Tanrı Şems’inin çözülmesi zor düğümlerindenim; dünyanın müşkül bir nüktesiyim ben.</p>

  <h3 class="h2baslik" id="calibre_toc_1928">CXVIII</h3>

  <p class="normal">Aşk gamından utanıyorsak dünyada ne işimiz gücümüz var öyleyse?</p>

  <p class="normal">Senin yüzünü görmedikçe karar edeceksek sen bize karar, huzur verme yarabbi.</p>

  <p class="normal">A Yusufların Yusuf’u nerdesin? Yüzümüz o diyarda bizim.</p>

  <p class="normal">Her sabah o ortadan ayrılmış saçlardan seher yeli gibi geçmedeyiz biz.</p>

  <p class="normal">Saçlarındaki halkaları sayıyorsun ya; gözümüz o sayıda bizim.</p>

  <p class="normal">Gözün canımızı avladı; o avda gözümüz var.</p>

  <p class="normal">A abıhayat kaynağı kucağından kaynayan güzel, bu ateşi o kucaktan aldık biz.</p>

  <p class="normal">O lâlelik yüzünden nasıl ağladık, nasıl sarardık solduk; yarabbi, nasıl bir lâleliğimiz var.</p>

  <p class="normal">Tebrizli Şems’in kıskançlığı yüzünden diyoruz ki: Ne gümüşümüz var, ne altınımız, ne sevgilimiz.</p>

  <h3 class="h2baslik" id="calibre_toc_1929">CXIX</h3>

  <p class="normal">Aslından, huriden doğmuş olmalıyız ki daima neşeli olalım.</p>

  <p class="normal">Neşenin, zevkin isteğini verelim de aşkta adalet âmiri kesilelim.</p>

  <p class="normal">Yapımızı aşk kurdu; biliyorsun ya, o yüzden huyumuz iyi olmuş.</p>

  <p class="normal">Aşkına göz açmışım, onu gözetmedeyim; çünkü ancak aşkınla ferahlıyoruz.</p>

  <p class="normal">Mademki muradımız muratsızlık; şu halde daima muradımıza ereriz biz.</p>

  <p class="normal">Aşkın kullarına kul olduktan sonra Keyhusrev oluruz, Kubad kesiliriz.</p>

  <p class="normal">Mademki o Mısır azizinin Yusuf’uyuz; mezatta olsak da ne çıkar?</p>

  <p class="normal">Yusuf’un yüzünde bir perde var; o perdenin ardında hikmet sahibi bir er olalım.</p>

  <p class="normal">Yel elbette perdeyi kapar; hemen biz yeli bekleyeduralım.</p>

  <p class="normal">Gönlüne gelelim, bizi ansın diye gönlümüzü Salâhaddin’e verdik biz.</p>

  <h3 class="h2baslik" id="calibre_toc_1930">CXX</h3>

  <p class="normal">Biliyor musun, bugün neden sarardım soldum a bütün gece tavla arkadaşım benim?</p>

  <p class="normal">Tavla oynarken gönül, benden zar aşırdı diye seni töhmet altına aldı.</p>

  <p class="normal">A gönül dedim, zarı getir; zarın gidişinden dolayı dertliyim ben.</p>

  <p class="normal">Gönlüm koynunu açtı, ara dedi; varsa bul, yutmadım ya.</p>

  <p class="normal">Zarın derdinden deli divane oldum; bütün gece gönüle işkence ettim.</p>

  <p class="normal">Gâh evet diyordu, gâh hayır, hayır diyordu; gâh da soğuk, sıcak işveler ediyordu.</p>

  <p class="normal">İşveyle senden el çekmem; sen aldın, bu meydanda dedim.</p>

  <p class="normal">Gönül, nasıl olur da hırsız olurum dedi; lacivert gökyüzünün bile haznedarıyım ben.</p>

  <p class="normal">Bu gürültüde eşek beni yere attı; o bile sâf, bön bir adam olduğumu anlamıştı.</p>

  <p class="normal">Eşek gitti, ip koptu; gönül de dedi ki: Onun izinin tozundan ne diye koşayım ben?</p>

  <h3 class="h2baslik" id="calibre_toc_1931">CXXI</h3>

  <p class="normal">Önüne ön olmayan aşkta yıllar geçirdik, ömürler sürdük; fakat hasetçinin dedikodusundan da kurtulamadık gitti.</p>

  <p class="normal">Bu gürültülerden kadınlar bile korkmaz; bize okuma bunları, erkekten de erkeğiz biz.</p>

  <p class="normal">Ercesine erlerin işlerine girişelim; yaptığımızı gizlemeyelim.</p>

  <p class="normal">Bizi altınla, gümüşle aldatma; çünkü yüzümüz aşkın hançerinden sapsarı altın kesilmiş.</p>

  <p class="normal">Derde binlerce aferin; artanı da bize; çünkü derdin dostuyuz biz.</p>

  <h3 class="h2baslik" id="calibre_toc_1932">CXXII</h3>

  <p class="normal">Birbirimizin sohbetini seçelim; birbirimizin yanına, kucağına oturalım.</p>

  <p class="normal">Dostlar, hepiniz de daha fazla oturun; oturun da birbirimizin yüzünü görelim.</p>

  <p class="normal">Bizi hep böyle sanma; içyüzden uzlaşmışız, bilişmişiz biz.</p>

  <p class="normal">Şu anda beraberce oturmuşuz; elimizde şarap kadehi, yenimizde gül;</p>

  <p class="normal">Şu anda bu görünmez âlemden görünmez âleme yolumuz var; selviyle, yaseminle komşuyuz.</p>

  <p class="normal">Her gün bağa bahçeye gidelim; açılmış gülleri seyredelim.</p>

  <p class="normal">(c. II, s. 22) Bahçeden topladıklarımızı önümüze yığalım, güzellerini seçelim.</p>

  <p class="normal">Âşıklara saçmak için etek etek güller derelim.</p>

  <p class="normal">Hırsızlamacasına gönlünüzü çalmayın bizden; hırsız değiliz, emin kişileriz biz.</p>

  <p class="normal">İşte şuracıkta; o gülün kokusu nefesimizden geliyor; biz adamakıllı inanç gül bahçesinin gül fidanıyız.</p>

  <p class="normal">Dünya o gülden esip gelen yelin getirdiği kokuyla doldu; yâni gül diyor, biz böyleyiz işte.</p>

  <p class="normal">Mademki kokusunu aldık; bizim kokumuzu da götürür oraya; köhneleşmişiz amma iyileştirir, gençleştirir bizi.</p>

  <p class="normal">Aşkın kuluyuz kölesiyiz amma tıpkı aşk gibi biz de pusuda oturmuşuz.</p>

  <h3 class="h2baslik" id="calibre_toc_1933">CXXIII</h3>

  <p class="normal">Dün yeniden ahdettim; hem de senin canına and içtim.</p>

  <p class="normal">Gözümü yüzünden ayırmayacağım; kılıç çekip öldürsen beni, gene senden dönmeyeceğim.</p>

  <p class="normal">Başka birisinden derman aramayacağım; çünkü derdim senin ayrılığından.</p>

  <p class="normal">Beni baş aşağı ateşe atsan, ah dersem erkek değilim.</p>

  <p class="normal">Toz gibi yolundan kalktım, tozudum, gene senin yoluna kondum.</p>

  <h3 class="h2baslik" id="calibre_toc_1934">CXXIV</h3>

  <p class="normal">* Bugün elemli değilim, şadım; gamı üç kere boşadım gitti.</p>

  <p class="normal">İster beyim olsun, ister ustam; nerde bir elemli varsa bıyığına.</p>

  <p class="normal">Bugüne neşeyle bağladım belimi; bugün o ay yüzlünün yüzündeki örtüyü açtım.</p>

  <p class="normal">Bugün zarifim, lâtifim; sanki lûtuftan doğmuşum.</p>

  <p class="normal">Nazından öpücük vermeyen sevgili, beni öpmek istedi de ben öptürmedim kendimi.</p>

  <p class="normal">Dün gece ne rüya gördüm acaba ki bugün tam muradıma erişmişim.</p>

  <p class="normal">Yürü dedin, git; padişahsın sen; evet; hoşum, adım sanım da kutlu.</p>

  <p class="normal">Sâkîsiz, şarapsız sarhoşum; tahtsız, külâhsız Keykubad’ım.</p>

  <p class="normal">Vehimler nerden erişecek bana? Süphânallah, nereye düştüm ben?</p>

  <h3 class="h2baslik" id="calibre_toc_1935">CXXV</h3>

  <p class="normal">Ona ait sözleri açıkça söylerim sana; fakat bütün hazır olanlardan gizli söylerim.</p>

  <p class="normal">İnsanların arasında söylesem de sözümü, senin kulağından başkasının kulağı işitmez.</p>

  <p class="normal">Hani rüyada dilsiz-dudaksız söz söylerler ya; uyanıkken de öyle söylerim ben.</p>

  <p class="normal">Kuyunun dibinden başka yerde ağlamam ben; senin gamının sırlarını mekândan dışarda söylerim ben.</p>

  <p class="normal">Yeryüzüne oturmuşum; tutarım, yerin hallerini gökyüzüne söylerim ben.</p>

  <p class="normal">Ne kadar izini, eserini söylesem sevgili o kadar gizlenir durur.</p>

  <p class="normal">Gamından feryada başladım mı, lâtif canlar da feryada koyulurlar.</p>

  <h3 class="h2baslik" id="calibre_toc_1936">CXXVI</h3>

  <p class="normal">Gönülden başka bir yere gelmeyelim; bir soluk bile gönülden dışarda durmayalım.</p>

  <p class="normal">Başı kesilmiş kamış gibi dalımız, budağımız yok, fakat sesimiz var.</p>

  <p class="normal">Âşıkın yanmış, kavrulmuş ciğeri gibi aşk ateşinden başka bir şeye lâyık değiliz.</p>

  <p class="normal">Aşk güneşinin zerreleriyiz biz; ey aşk, doğ da biz de doğalım.</p>

  <p class="normal">Bizi zerreler arasında ara; zerrelerin en küçüğüyüz biz.</p>

  <p class="normal">Arar da bulamazsan bir iz verelim de nerde olduğumuzu bil.</p>

  <p class="normal">Gün doğdu da saraya vurdu mu, sarayın üstünün, penceresinin çevresindeyiz biz.</p>

  <h3 class="h2baslik" id="calibre_toc_1937">CXXVII</h3>

  <p class="normal">A benim orucumun, namazımın düşmanı; a benim uzun ömrüm, sürüp giden kutluluğum.</p>

  <p class="normal">Hangi perdeyi gerdiysem yırttın; artık perde germek çağı geçti gitti.</p>

  <p class="normal">Ben yeryüzüne benziyorum, baharımsın benim sen; bütün sırlarım senin yüzünden meydana çıkmış.</p>

  <p class="normal">Av oldum, nasıl uçayım? Sana mat oldum, artık nasıl oynayayım?</p>

  <p class="normal">Pervanem muma atıldı, yandı, artık neden çekineyim?</p>

  <p class="normal">Bana aklımdan da yakınsın; artık nasıl sana yönelebilirim ben?</p>

  <p class="normal">Erit beni; baştan başa tüm şekerim ben; ister donayım, ister eriyeyim, şekerim, şeker.</p>

  <p class="normal">Bir uğurdan, vefadan el yuma; bir kere daha yalvarışımı duy, gör.</p>

  <p class="normal">Bir kere daha bana afsun oku; bir kere daha Mesîh’in rûhuyla beze beni.</p>

  <p class="normal">Baç memuru köprü üstünde; geçmem için buyruk ver ona…</p>

  <p class="normal">Sus, söylemene ihtiyacı yok onun; zaten ben de kendi sözlerimle yaveler düzmedeyim.</p>

  <p class="normal">Sus; mademki Eyaz’ım ben, elbette işin sonucu Mahmud olacak, iyi bitecek.</p>

  <h3 class="h2baslik" id="calibre_toc_1938">CXXVIII</h3>

  <p class="normal">Canım sana eş dost olalı nereye gidersem gideyim, gül bahçesindeyim.</p>

  <p class="normal">Yüzün gönlüme eş olalı toprağın üstünde değilim, gökyüzünün üstündeyim.</p>

  <p class="normal">Gölgem bu dünyada olsa da gam değil, o dünyadayım ben.</p>

  <p class="normal">Hoş olmayan şey iğreti bana; neyle hoşsam oyum ben.</p>

  <p class="normal">Aşk gemisinde bir hoş uykuya dalmışım; uyurken gidiyorum ben.</p>

  <p class="normal">Bugün cansızlar bile açılıp saçılmış; bugün dirilerin arasındayım ben.</p>

  <p class="normal">* Mademki “Kalemle öğretti” âyetine mazhar oldum; yazılmamış Levh’i de okurum ben.</p>

  <p class="normal">Mademki akıyk madeni açık; dükkânım harap olmuş; ne gam.</p>

  <p class="normal">O koca sağraktan gönlüm tezleşti; gönlüm tez amma başımda ağırlık var.</p>

  <p class="normal">A taç bağışlayan sâkî, beri gel de başımın, gözümün üstüne oturtayım seni.</p>

  <p class="normal">Mumdan, şekerden başka bir şey söyleme bana; bilmediğim bir şey söyleme bana.</p>

  <h3 class="h2baslik" id="calibre_toc_1939">CXXIX</h3>

  <p class="ortayazi">“Tercî-i Bend”</p>

  <p class="normal">A uyku, solukdaşlarımın yanından git; git ki kimsesiz, sınanmış bir halde kalmayayım.</p>

  <p class="normal">Tencere gibi ateşin üstüne koydun beni; ne pişiriyorsun tencerede? Bilmiyorum ki.</p>

  <p class="normal">(c. II, s. 23) Bir soluk başımı kaşısam aman vermiyorsun bana ey aşk.</p>

  <p class="normal">Öfkenden iki hilim kulağımı tıkadın; hem de ahlarımı, eyvahlarımı duymamak için.</p>

  <p class="normal">A benim canım, bizi bu dünyaya az havale et; çünkü bu dünyadan değiliz biz.</p>

  <p class="normal">Yolumu aç da canımı daha da tez ulaştırayım can dünyasına.</p>

  <p class="normal">Yardım et, kılavuzlukta bulun da pılımı pırtımı senin civarına çekeyim.</p>

  <p class="normal">A şu şekillerin canı, dinlersen bir tercî daha söyleyeyim.</p>

  <p class="ortayazi">*</p>

  <p class="normal">Coşkun, yeğin akan su sensin, dolap biziz; değirmen taşı gibi başımız dönmüş.</p>

  <p class="normal">Güneşsin sen, zerreler gibiyiz biz; dağın ardından doğ da doğalım.</p>

  <p class="normal">* İskencübin için bal ver; çünkü biz boyuna sirkeyi arttırıp duruyoruz.</p>

  <p class="normal">Gâh sana şaşıyoruz, nerdesin diye; gâh kendimize şaşıyoruz, nerdeyiz diye.</p>

  <p class="normal">Gâh verişimize, bağışımıza şaşıyoruz; gâh zarı kapacak kadar nekes davranışımıza.</p>

  <p class="normal">Gâh yerden yere göçüşümüzü hayran hayran seyrediyoruz; gâh kendimize gelişimize şaşıyoruz.</p>

  <p class="normal">Gâh bakırız, gâh hâlis altın; gâh da her ikisi için kimya kesiliyoruz.</p>

  <p class="normal">İkinci tercî, ikinci zevk ve meyil, ya Hay; vermek de Hay’dan, almak da.</p>

  <p class="ortayazi">*</p>

  <p class="normal">Gâh yemekle, kazançla neşelidir; gâh harcamakla, savurmakla.</p>

  <p class="normal">Gâh fidan gibi meyve elde etmeye uğraşır; gâh elde ettiği meyveleri saçmakla, dökmekle.</p>

  <p class="normal">* Gâh bağışta zamanının Hâtem’idir; gâh zembil elinde dolaşmakla Abbas.</p>

  <p class="normal">Ya oyuz biz, öbürü dal budak; yahut da senden başkayız şu iki zıt olmasa da.</p>

  <p class="normal">Çünkü iki zıttan meydana gelmişiz; aşağılatma da kurulmuş, yükseltme de.</p>

  <p class="normal">Yüceltmesi de düzene koymaktır, aşağılatması da; hani kandili asmak, indirmek gibi.</p>

  <p class="normal">Şu halde düzene koyması, bozmak içindir; bozması da yüceltmek için.</p>

  <p class="normal">Nice zayıf, kanadı kırık kuş, binlerce filin hortumunu yaralamıştır.</p>

  <h3 class="h2baslik" id="calibre_toc_1940">CXXX</h3>

  <p class="normal">Suda mıyız; ne biliriz biz. Nasıl bir coşkunluktayız, nasıl bir kötülüğe uğramışız; ne biliriz biz.</p>

  <p class="normal">Her solukta, izi belirmeyen şarapla daha da fazla sarhoşuz; ne biliriz biz.</p>

  <p class="normal">Güzelliğin incisini görünceye dek yüzümüz altına dönmüş; ne biliriz biz.</p>

  <p class="normal">Aşkın ayağımızı tutalı ayaksızız, başsızız; ne biliriz biz.</p>

  <p class="normal">Kurumuz da sensin, yaşımız da sensin; bir hoş kuruyuz, yaşız; ne biliriz biz.</p>

  <p class="normal">Saçlarının baş halkasını tuttuk; bir hoş sayıyoruz; ne biliriz biz.</p>

  <p class="normal">Âlem altüst olsa biz de altüst oluruz; ne biliriz biz.</p>

  <p class="normal">Yeşillik, bağ bahçe solsa, kurusa sende yayılırız, otlarız; ne biliriz biz.</p>

  <p class="normal">Gül bahçesindeki güller tamamıyla dökülse senden gül derer, devşiririz biz; ne biliriz biz.</p>

  <p class="normal">Gökyüzü binlerce Ay gösterse yalnız seni seyrederiz biz; ne biliriz biz.</p>

  <p class="normal">Dünyayı şeker kaplasa biz şarap içeriz; ne biliriz biz.</p>

  <p class="normal">A Tebrizli Şems, senin güneşine karşı Ay’a dönmüşüz; ne biliriz biz.</p>

  <h3 class="h2baslik" id="calibre_toc_1941">CXXXI</h3>

  <p class="normal">Yarabbi, niçin tövbemi bozdum, ne diye ağzımı bağlamadım lokmaya?</p>

  <p class="normal">Vesvese halka halka çevremi kapladıysa ne diye geçtim de ortasına oturdum?</p>

  <p class="normal">Sonucu, her şeyin yerini aklımla gördüm; yüzlerce defa, binlerce defa kurtuldum.</p>

  <p class="normal">Âdeta Tanrı’ya kulluk etmekten usanmışım; çünkü canla gönülle boğazıma tapmadayım.</p>

  <p class="normal">* “Bütün sıkıntılarını bir tek sıkıntı yapan” hadisini de Peygamber’den okumuşum hani.</p>

  <p class="normal">Nasıl oldu da gönlüme bir dumandır çöktü; nasıl oldu da tezce, toz gibi sıçramadım.</p>

  <p class="normal">Şimdi nedametle yazdığım şu satırları o vakit yazsaydı ya elim.</p>

  <h3 class="h2baslik" id="calibre_toc_1942">CXXXII</h3>

  <p class="normal">Gittim, dünyadan bir baş ağrısı eksildi; halecandan kurtuldum, canımı kurtardım.</p>

  <p class="normal">Düşüp kalktıklarıma hoşça kalın dedim; canımı izi belirmeyen dünyaya götürdüm.</p>

  <p class="normal">Şu altı kapılı evden çıktım; varımı yoğumu, bir hoşça, mekânsızlık âlemine ilettim.</p>

  <p class="normal">Gayb âleminin avlanan beyini gördüm; ok gibi uçtum, yayımı götürdüm.</p>

  <p class="normal">Ecel çevgeni yanıma geldi; kutluluk topunu ortadan kapıverdim.</p>

  <p class="normal">Penceremden şaşılacak bir Ay vurdu; dama gittim, merdiven götürdüm.</p>

  <p class="normal">Şu gök damı hani canların topluluk yeridir ya; sandığımdan da daha hoşmuş.</p>

  <p class="normal">Gül dalım soldu, döküldü; tekrar gül bahçesine götürdüm onu.</p>

  <p class="normal">Bir müşteri gibi paramı pulumu tezce madenin aslının aslına götürdüm.</p>

  <p class="normal">Can dedikleri altın kesiğini şu kalp para basanlardan kaçırdım, kuyumcuya armağan götürdüm.</p>

  <p class="normal">Gayb âleminde uçsuz bucaksız bir dünya gördüm; kara çadırımı o sınırsız yere götürdüm.<sup class="calibre2"><a href="../Text/divanson_split_461.html#footnote-500-65" id="footnote-500-65-backlink">[65]</a></sup></p>

  <p class="normal">Ağlama bana; bu yolculuktan neşeliyim ben; yolumu cennetlerin bulunduğu diyara ulaştırdım.</p>

  <p class="normal">Mezarımın başına şu ince anlamlı sözü yaz: Başımı belâdan, sınanmadan kurtardım.</p>

  <p class="normal">(c. II, s. 24) A beden, şu yerde bir güzelce uyu; senin haberini göklere götürdüm ben.</p>

  <p class="normal">Bağla çeneni; feryatların hepsini de dünyayı yaratana götürdüm artık.</p>

  <p class="normal">Bundan böyle gönül gamını söyleme; çünkü gönlü de gizli şeyleri bilene götürdüm.</p>

  <h3 class="h2baslik" id="calibre_toc_1943">CXXXIII</h3>

  <p class="normal">Nazlandı da ateşim ben dedi sana; evet, fakat sevgin, güneşin benim gönlümde.</p>

  <p class="normal">Senin sevgin olmadan bir gül kokarsam diken gibi hemencecik yak beni.</p>

  <p class="normal">Balık gibi susmaktayım amma dalga gibi, deniz gibi çırpınıp duruyorum; huzurum, kararım yok.</p>

  <p class="normal">A benim ağzımı mühürleyen, çek senden yana dizginimi.</p>

  <p class="normal">Maksadın nedir? Ne bileyim ben; şunu biliyorum ancak ki bu katardayım ben.</p>

  <p class="normal">Deve gibi senin gamını geviş getirmedeyim; esrik deve gibi ağzım köpürmede.</p>

  <p class="normal">Ne kadar gizlesem, söylemesem gene de aşkın tapısında apaçık meydandayım.</p>

  <p class="normal">Tohum gibi yeraltındayım; baharın buyruğunu bekliyorum.</p>

  <p class="normal">Hele bahar gelsin de benim nefesim olmadan bir hoş nefes alayım; benim başım olmaksızın bir baş kaşıyayım.</p>

  <h3 class="h2baslik" id="calibre_toc_1944">CXXXIV</h3>

  <p class="normal">Zamanda kaybolmuş gitmişiz amma sevgilinin civarına yol bulmuşuz.</p>

  <p class="normal">Gönül ateşimizi bir salarsak zaman da bizim gibi kaybolur gider.</p>

  <p class="normal">Fitnenin başını bir kaşıdık mı, ne başı kalır onun, ne aklı.</p>

  <p class="normal">Şu ölüm var ya, hani halk lokması onun; bir lokma yaparız, yutuveririz onu; hiç de gamlanmayız yâni.</p>

  <p class="normal">Sen şu kumarda borçlara batmışsın; bizse oyunculara borç verip durmadayız.</p>

  <p class="normal">Rehin verecek bir canımız kaldı; bâri onu da verelim de kurtulalım gitsin.</p>

  <h3 class="h2baslik" id="calibre_toc_1945">CXXXV</h3>

  <p class="normal">Âşıkız, gönülsüzüz, yoksuluz biz; hem çocuğuz, hem genç, hem ihtiyar.</p>

  <p class="normal">Barut gibiyiz, kuru odun gibi; hemencecik aşk ateşiyle alevleniveriyoruz.</p>

  <p class="normal">Aşk ateşiyle parlıyoruz; fakat şimşek gibi çabucak sönmüyoruz.</p>

  <p class="normal">Arslan gibi ciğer kanını içiyoruz; pars gibi peynire âşık değiliz biz.</p>

  <p class="normal">Siz hangi eli tutuyorsunuz derler; de ki: Senin elini tutuyoruz, elden tutanlarız biz.</p>

  <p class="normal">Kendisine tapanlar katında diken gibiyiz amma dosta tapanlar katında ipek gibiyiz.</p>

  <p class="normal">Mum gibi yanıp yakılan âşıktan ayrılmamıza imkân yok, sanki fitiliz o muma.</p>

  <p class="normal">Bizden kaçma, çünkü biz seninle sütle bal gibi karılmışız, birleşmişiz.</p>

  <p class="normal">Sen eşsiz bir av beyisin; biz de eşsiz bir avız.</p>

  <p class="normal">Güzellikte tandırın kızmış; yay bizi o tandıra, hamuruz biz çünkü.</p>

  <p class="normal">Bizi ayaklarının altına yay; ayaklarının altında bir hasırız âdeta.</p>

  <h3 class="h2baslik" id="calibre_toc_1946">CXXXVI</h3>

  <p class="normal">Biz ululuk ışığıyla diriyiz; hem yabancıyız biz, hem olasıya bildik,</p>

  <p class="normal">Nefis kurttur amma içyüzdeniz biz, Mısır Yusuf’uyla ömrümüze ömürler katmadayız.</p>

  <p class="normal">Yüzümüzü göstersek Ay kendini görmeye, kendini beğenmeye tövbe eder.</p>

  <p class="normal">Biz kol kanat açtık mı, güneş bile kolunu kanadını yakar, yandırır.</p>

  <p class="normal">Şu insan şekli bir yüz örtüşüdür; biziz bütün secdelerin kıblesi.</p>

  <p class="normal">O soluğa bak, insanı görme de canını lûtufla kapıverelim.</p>

  <p class="normal">Şeytan ayrı ayrı gördü de sandı ki biz Tanrı’dan ayrıyız.</p>

  <p class="normal">Tebrizli Şems de bir bahane zaten; güzellikte eşsiz olan da biziz, lûtufta eşsiz olan da biz.</p>

  <p class="normal">Fakat örtmek için, halka, o kerem sahibi bir padişahtır, biz yoksuluz de.</p>

  <p class="normal">Padişahlıktan, yoksulluktan bize ne? O padişaha lâyığız ya; buna sevinmedeyiz biz.</p>

  <p class="normal">Tebrizli Şems’in ışığında mahvolmuşuz; mahvoluştaysa ne o kalır, ne biz kalırız.</p>

  <h3 class="h2baslik" id="calibre_toc_1947">— N —<br class="chapter"/>
  CXXXVII</h3>

  <p class="normal">Aşk, göğe uçmak, her solukta yüzlerce perdeyi yırtmaktır.</p>

  <p class="normal">İlk solukta nefisten kurtulmaktır, ilk adımda ayaktan geçmektir aşk.</p>

  <p class="normal">Şu dünyayı görülmemiş saymaktır, kendi gözünü görmektir aşk.</p>

  <p class="normal">A gönül dedim, kutlu olsun âşıkların halkasına ulaşman;</p>

  <p class="normal">O bakış diyarına bakman, gönüllerin sokaklarında koşman.</p>

  <p class="normal">A gönül, şu soluk nerden geldi; şu çırpınman neden?</p>

  <p class="normal">A kuş, kuşların dillerini söyle; senin kapalı sözlerini dinlemeyi bilirim ben.</p>

  <p class="normal">Gönül dedi ki: İş yurdundaydım; balçık evine dek koştum.</p>

  <p class="normal">Sanat evinden uça uça, sanatı yaratanın evine geldim.</p>

  <p class="normal">Ayağım kalmayınca da çekiyorlardı beni; şekil düzülüşünü nasıl söyleyeyim?</p>

  <h3 class="h2baslik" id="calibre_toc_1948">CXXXVIII</h3>

  <p class="normal">A yüzü gülen ilkbahar; nazar değmesin, ne de gülüp duran bir güzel.</p>

  <p class="normal">A güzelim, seni cennet bahçesinde bir nar ağacının dalında gülüyor görmedeyim.</p>

  <p class="normal">Bir soluk bile ayrılma benden a güleç yüzlü, a güzel yanaklı sevgili.</p>

  <p class="normal">A gülen padişahlar padişahı, sultanlar sultanı, dünya şehri sensiz harap oluyor.</p>

  <p class="normal">Kaynak başlarında, gülen yeşilliklerde yüzlerce kızıl gül sana âşık.</p>

  <p class="normal">Gönül ormanında yüzünün hayali bir arslandır ki gülerek avlar avını.</p>

  <p class="normal">Gülen kararsız devlet gibi her gün bir yandan çıkagelirsin.</p>

  <p class="normal">Tebrizli Şems’in sıfatları öylesine bir denizdir ki gülen iri taneli incilerle doludur.</p>

  <h3 class="h2baslik" id="calibre_toc_1949">CXXXIX</h3>

  <p class="normal">A ay yüzü neşeli, güleç dost, dilerim, yüzün daima gülsün.</p>

  <p class="normal">O Ay hiç kimseden doğmamıştır; doğduysa bile gülerek doğmuştur.</p>

  <p class="normal">A Yusufların Yusuf’u, adalet tahtına gülerek geçtin, kuruldun.</p>

  <p class="normal">Daima kapalı bulunara o kapı senin yüzünden gülerek açıldı.</p>

  <p class="normal">A abıhayat, sen gelip eriştin de ateş de güldü, yel de, toprak da.</p>

  <h3 class="h2baslik" id="calibre_toc_1950">CXL</h3>

  <p class="normal">A sarhoşların sâkîsi, a sarhoşların ellerinden tutan, gönlünden sarhoşa vefa etmeyi çıkarma; vefalı ol sarhoşlara.</p>

  <p class="normal">A mahmur susuzların sâkîsi, şaraba tapanlar çok susadılar.</p>

  <p class="normal">Şarabı elden ele yürüt; hileyi, düzeni ele alma.</p>

  <p class="normal">(c. II, s. 25) Yokluk vesilesini sun bize; varlar yokluğun hasretini çekiyor.</p>

  <p class="normal">* Mademki kayserimiz Kayseri’de; bize Babilistan’ı gösterme artık.</p>

  <p class="normal">Nerde şarap varsa meclis de ordadır; nerde o varsa işte oracığıdır gül bahçesi.</p>

  <p class="normal">Güneş gibi bir kadeh sun da o kadehle aşağılık bir hale düşenlerin fidanını yücelt.</p>

  <p class="normal">İnananlara Tanrı cemalini görmek haktır; onlar ne Harezm’i görürler, ne Dehistan’ı.</p>

  <p class="normal">Bostana korkuluk olarak nasıl eşek başı dikerlerse münkir de nazar değmesin diye bulunuyor.</p>

  <p class="normal">O güzel, onun gönlünde değilse bizim gönlümüze bir güzelce oturmuş, yerleşmiş.</p>

  <h3 class="h2baslik" id="calibre_toc_1951">CXLI</h3>

  <p class="normal">Gene kollarını, yenlerini sallaya sallaya, güle oynaya geldi o canın da, aklın da, imanın da düşmanı güzel;</p>

  <p class="normal">Yüz binlerce gönül yağmalayan, yüz binlerce dükkân yıkan dilber;</p>

  <p class="normal">Yüz binlerce fitne koparan, yüz binlerce hayranın hayret makamı olan sevgili.</p>

  <p class="normal">Gene geldi aklın hem dadısı olan, hem akla âfet kesilen; cana hem eş dost olan, hem düşman kesilen dost.</p>

  <p class="normal">* O, öyle hafif aklı nerden kapacak? Lokman’ın aklı gibi bir akıl gerek ona, öyle bir akıl ister o.</p>

  <p class="normal">O, aşağılık canı nerden kabul edecek? Bahr-i Umman gibi bir can ister o.</p>

  <p class="normal">* Geldi de köyün haracını getir dedi; yıkık bir köy bu köy dedim.</p>

  <p class="normal">Dedim ki: Senin tufanın, şehirleri bile kırdı geçirdi; koca bir tufana karşı bir köy ne yapabilir ki?</p>

  <p class="normal">Yıkık yer dedi; definenin bulunduğu yerdir; a Müslüman, bizim yıkık yerimizdir o.</p>

  <p class="normal">O yıkık yeri ver bana; çık dışarıya; kınamaya kalkışma, saçma sapan söylenme.</p>

  <p class="normal">Senin yüzünden yıkık; sen gittin mi, padişahın adaletiyle mamûr olur.</p>

  <p class="normal">Düzene girişme; gittim deyip de kapının ardında gizlenme.</p>

  <p class="normal">Kendini ölüye döndürme de insan canıyla diri ol.</p>

  <p class="normal">Gördüğün işi ortaya koy; iyiden iyiye bil ki o Tanrı işidir.</p>

  <p class="normal">Gazelin kalan kısmını gizlice söyleyeceğim; hamların yanında söylenemeyecek.</p>

  <p class="normal">* Sus; dil sözüyle Furkan nuru arasında yüz binlerce fark var.</p>

  <h3 class="h2baslik" id="calibre_toc_1952">CXLII</h3>

  <p class="normal">Akıl aşkın elinden afyon yuttu; akıl delirdi gitti şimdi.</p>

  <p class="normal">Delinin aşkı da, akıllının aklı da; ikisi de deli divane bugün.</p>

  <p class="normal">Aşkla denize giden ırmak, deniz kesildi, ırmak mahvoldu gitti.</p>

  <p class="normal">Aşkla vardı da bir kan denizi gördü; geçti ta ortasına oturdu akıl.</p>

  <p class="normal">Kan dalgaları başını aştı; her yandan onu cihetsizlik tarafına götürmeye koyuldu.</p>

  <p class="normal">Sonunda kendisini tamamıyla kaybetti; aşkla çevikleşti, güzelleşti.</p>

  <p class="normal">Kendini kaybedişte öyle bir yere erişti ki orda ne yer vardı, ne gök.</p>

  <p class="normal">İleriye gitse ayağı yok; otursa ziyan edecek.</p>

  <p class="normal">Derken ansızın o mahvoluş yanından, o neliksiz-niteliksiz ışık dünyasından,</p>

  <p class="normal">Lâtif ışıklardan meydana gelmiş bir sancakla yüz binlerce mızrak gördü; meftun oldu gitti.</p>

  <p class="normal">Tutulmuş ayağı yürür oldu; o şaşılacak çölde yola düştü, gidip duruyordu.</p>

  <p class="normal">Belki oraya ayak basarım da diyordu; kendimden de kurtulurum, kendimden aşağılardan da.</p>

  <p class="normal">Derken önüne iki vadi çıktı; birisi ateşti, öbürü güllük gülistanlık.</p>

  <p class="normal">Gir ateşe, atıl ateşe de gül bahçesinde neşelere, safâlara dal diye bir ses geldi. Diyordu ki ses:</p>

  <p class="normal">Güllüğe dalarsan kendini külhan ateşinin içinde bulursun;</p>

  <p class="normal">Ateşe atılırsan İsa gibi, meleklerin kanatları üstünde göğe ağarsın; gülistana dalarsan Karun gibi yere batarsın;</p>

  <p class="normal">Kaç, bütün bağlardan çık da can padişahının amanını ara.</p>

  <p class="normal">O padişah, Tebriz’in övündüğü Şemseddin’dir; onu nasıl översen öv; bütün övüşlerden üstündür o.</p>

  <h3 class="h2baslik" id="calibre_toc_1953">CXLIII</h3>

  <p class="normal">Tövbeyi bozma zamanı, binlerce tövbe tuzağından sıçrayıp kurtulma çağı geldi çattı.</p>

  <p class="normal">Gönlün, canın ellerini çözmek, sonra gamın ellerini bağlamak çağı şimdi.</p>

  <p class="normal">Tam zamanı can sevgilisini görmenin, lâ’l dudaklarını öpüp sorarak çürütmenin;</p>

  <p class="normal">Abıhayatta yıkanmanın, o suyla bedeni arıtmanın.</p>

  <p class="normal">Vuslatının kıyameti koptu; niceye bir ümitlere kapılıp oturacağız?</p>

  <p class="normal">O sevgili bir bağı çözer, koparırsa dikkat et de bak; o çözmede, o koparmada yüzlerce bağlamak, ulaştırmak vardır.</p>

  <p class="normal">A herkesin tapı kıldığı Tebrizli Şems, a gül bahçesinden kaçmış can.</p>

  <h3 class="h2baslik" id="calibre_toc_1954">CXLIV</h3>

  <p class="normal">Kalk, sabah şarabını döndür, ey yüzü parlak güneşe benzeyen sevgili.</p>

  <p class="normal">Yeni yoldan gelen canları o eski nimetlerinle doyur; oturt sofrana.</p>

  <p class="normal">O canlar dün gece rüyada uçmuşlar, gayb âleminde perişan olmuşlardı.</p>

  <p class="normal">Her can bir ilde, bir şehirde garipler gibi başıboş kalmıştı.</p>

  <p class="normal">Uçmuş kuşları havadan indir; davul döv, ıslık çal.</p>

  <p class="normal">Onları kendilerinden geçir, yoldan ne armağan getirmişlerse hepsini de al.</p>

  <p class="normal">Çünkü yaprağı olan gül, bu gül bahçesinden bir fayda elde edemez.</p>

  <p class="normal">Bir akıl gerektir ki akıldan bezmiş olsun; şaşkın adamın kılavuzluğu doğru değil.</p>

  <p class="normal">* Bütün yolda kılavuz karga olursa her adımda binlerce yıkık yer belirir.</p>

  <p class="normal">A benim Tanrım, padişahın şehrinin burçlarından sen yetiş feryadımıza bizim.</p>

  <p class="normal">Şu yolu kes artık; çünkü bu yolda deve uyudu kaldı; deveci de sarhoş oldu gitti.</p>

  <h3 class="h2baslik" id="calibre_toc_1955">CXLV</h3>

  <p class="normal">A aydın ışık, gitme bizden; gitme de benim gibi binlercesi dirilsin.</p>

  <p class="normal">Her dikenin gönlünden yüzlerce nerkis, yüzlerce yasemin, yüzlerce süsen açılıp saçılsın.</p>

  <p class="normal">Her dal binlerce meyve versin; her taze gül binlerce gül bahçesi kesilsin.</p>

  <p class="normal">Gecenin canına tıpkı ışıksın, yahut ışığın canına tıpkı yağsın.</p>

  <p class="normal">Evin penceresine güneşsin sanki; yahut da kapısı kapalı eve penceresin.</p>

  <p class="normal">* Zırha, tıpkı Davud’un elisin; yahut da savaş Rüstem’ine zırhsın sanki.</p>

  <p class="normal">(c. II, s. 26) Güneş senin için ateşlere dalmış; Ay senin için harman yaymış.</p>

  <p class="normal">Senden başka hiç kimsecik baharın öcünü karakıştan alamaz.</p>

  <p class="normal">Bağ da, bahçe de, çayır da, çimen de senin şevkinle coşmuş; gül senin aşkınla yakasını, eteğini yırtmış.</p>

  <p class="normal">A benim dostum, bana sen baş olduktan sonra borç etmekten hiç korkmam ben.</p>

  <p class="normal">Pazardan geçtiğin gün, hem erkek kendinden geçer, hem kadın.<sup class="calibre2"><a href="../Text/divanson_split_462.html#footnote-500-66" id="footnote-500-66-backlink">[66]</a></sup></p>

  <p class="normal">Sabah şarabı sen olduğun gece, can da harap olur gider, beden de.</p>

  <p class="normal">* O sabah şarabı Türklük eder de, öfkeyle Hintli geceye sensen der.<sup class="calibre2"><a href="../Text/divanson_split_463.html#footnote-500-67" id="footnote-500-67-backlink">[67]</a></sup></p>

  <p class="normal">* Fakat senin Türklüğün, Bulgar haracından da iyidir. Senin her “sensin” demen, binlerce yol kesicidir.<sup class="calibre2"><a href="../Text/divanson_split_464.html#footnote-500-68" id="footnote-500-68-backlink">[68]</a></sup></p>

  <p class="normal">Sus dedin, susuyorum işte; çünkü sen söyletmiyorsun beni.</p>

  <p class="normal">Gönül rebâbının kulağını burarsan ten-tenen-ten diye söze gelirim.</p>

  <p class="normal">Susan, hareket etmeyen bir topraktım, beni var ederek sarhoş ettin.</p>

  <p class="normal">Varlığı bırakayım, toprak olayım da bir başka şekilde var et beni.</p>

  <p class="normal">* Sus, söz de varlıktır; “susun” emrine uy da dilsiz ol.</p>

  <h3 class="h2baslik" id="calibre_toc_1956">CXLVI</h3>

  <p class="normal">Aşk, süslen diyor bana; fakat bizim katımızda süslenmen, adamakıllı inanca, anlayışa sahip olmandır.</p>

  <p class="normal">Bizden başkasına bakma da körleşme; iyiden iyi inanç ve anlayış gözü zanla sapıtmaz.</p>

  <p class="normal">Korkan, hor, hakir olan kişide zevk olamaz; katımızda eziyet çekme, emin ol.</p>

  <p class="normal">Benim aşkıma düşen nasıl helâk olur; birinin muradı ben olursam nasıl mahzun olur o?</p>

  <p class="normal">Aşk size elçimizdir bizim; işte bir güzel, fakat biz ondan da güzeliz.</p>

  <p class="normal">Belâ çetinleşti amma razı ol; ayrılık belâdan da çetindir.</p>

  <p class="normal">Kim yücelere ağmak istiyorsa işte şu sebebe dayansın.</p>

  <p class="normal">A ıztırablara dalan, gel, kurtul, şu yurdumuzda muradına eriş, amma ne de güzel yurttur bu yurt.<sup class="calibre2"><a href="../Text/divanson_split_465.html#footnote-500-69" id="footnote-500-69-backlink">[69]</a></sup></p>

  <h3 class="h2baslik" id="calibre_toc_1957">CXLVII</h3>

  <p class="normal">A dostum, bırak azarlamayı da derdimize derman ara.</p>

  <p class="normal">A dostum, bizden ayrılma da bizi belâdan, gamdan ayır.</p>

  <p class="normal">Düşünce bir hırsız gibi girdi gönüle; sarhoş et beni de hırsızı yok et gitsin.</p>

  <p class="normal">Gamın içinde neşeyi belirt; vefası olmayan âlemde vefakâr ol.</p>

  <h3 class="h2baslik" id="calibre_toc_1958">CXLVIII</h3>

  <p class="normal">Geç gelmişsin, tez gitme a gidişi canın gidişine benzeyen.</p>

  <p class="normal">Geç gelmek, tez gitmek, gül bahçesinde gülün töresidir.</p>

  <p class="normal">Nasılsın dedin; kızgın kumun üstüne düşen balığın hali nasılsa o haldeyim işte.</p>

  <p class="normal">A padişahım, padişah devletsiz, insafsız, adaletsiz olursa şehir ne hale gelir? O haldeyim ben.</p>

  <p class="normal">Sensiz değilim ben, fakat sende bir gizli senlik var ya, onu istiyorum senden.</p>

  <p class="normal">Gün ışığı geceleyin de vardır; hele temmuzda sıcak, kızgın bir halde.</p>

  <p class="normal">Fakat kuşların korkusundan, yarasadan başka, güneşin yalnız ıssılığını yeter bulan yoktur.</p>

  <p class="normal">Ona düşman olan kuşların hepsi de hem ıssılığı ister, hem aydınlığı.</p>

  <p class="normal">İki cins kuşun huyunu da söyledik; ey gazel okuyan, bak bakalım hangisindensin sen?</p>

  <h3 class="h2baslik" id="calibre_toc_1959">CXLIX</h3>

  <p class="normal">A aklın, tatlı canın düşmanı; a Mûsa’nın nuru, Turusîna’sı.</p>

  <p class="normal">A benim dostum, senin izini dosdoğru söylesin; canda bu güç yok.</p>

  <p class="normal">Ne dersem, ne yazarsam, daha önceden, yazılmadan okumuşsundur sen.</p>

  <p class="normal">A menekşesiz, pelinsiz dertleri iyileştiren hekim;</p>

  <p class="normal">A muhtaçların rızkını çuvalsız, dağarsız, dağarcıksız gönderen.</p>

  <p class="normal">Senin huzurunda olmayan her zevk ham incir şurubudur, ejderhâ sokması.</p>

  <p class="normal">İki kerpiç parçası alırsın; bundan Vîse yaparsın, şundan Râmîn.</p>

  <p class="normal">Derken o şekli kazırsın, tıraş edersin; toprakta bir avuç toprak olur gider.</p>

  <p class="normal">Şekiller yapan sanatının karşısında şu padişahlar oyuncaklardır âdeta.</p>

  <p class="normal">İki testiyi çarp birbirine; birisi horlukla öbürünü kırsın.</p>

  <p class="normal">Sonra da kıran, ben kırdım diye lâf etsin… Halbuki yaratış eliyle sen kırdın onu.</p>

  <p class="normal">Bir yele şekil verirsin; tavus kuşu olur, doğan olur, şahin olur.</p>

  <p class="normal">Geceleyin yolcunun uykusunu bağlarsın; yâni uyuma, kalk, otur dersin.</p>

  <p class="normal">Otur, gönül hayat yurdunda da seyret yaptığım her şekli.</p>

  <p class="normal">Seyret de yalancı şekli gör, doğrusunu gönlünde bul.</p>

  <p class="normal">Kalemimi övesin, beğenesin diye senin için yaptım bunu.</p>

  <p class="normal">Bu gece bütün şekiller avdır; attan eyeri indirme.</p>

  <p class="normal">Sabaha dek avlan, at sür; yatağı, yastığı düşünme.</p>

  <p class="normal">Mecnun’san oturup kalma; Leylâ’nın çevresinde dolaşadur.</p>

  <p class="normal">* Padişah bu gece sadakalar veriyor; “Sadakalar yoksullar içindir.”</p>

  <p class="normal">* Padişahın ölçeğini arıyorsan Bünyâmîn’in çuvalında bulursun ancak.</p>

  <p class="normal">Çok döndün dolaştın, yeter artık; duaya başla; bundan böyle âmin sözüyle kulağını beze.</p>

  <h3 class="h2baslik" id="calibre_toc_1960">CL</h3>

  <p class="normal">Bedenin kazancı maldır, altındır; gönlün kazancıysa dostluğu arttırmaktır.</p>

  <p class="normal">* Bağ bahçe zindandır dostsuz; zindan gül bahçesidir dostla olunca.</p>

  <p class="normal">Dostluk lezzeti olmasaydı ne erkek meydana gelirdi, ne kadın.</p>

  <p class="normal">Dostun bahçesinde biten diken, binlerce selviden, binlerce süsenden güzel.</p>

  <p class="normal">Aşkımızı ipliğe, iğneye minnet etmeden birbirine eklemiş, dikmiş.</p>

  <p class="normal">Âlem evi karanlıksa aşk tam altmış tane pencere açar o eve.</p>

  <p class="normal">Oktan, kılıçtan korkuyorsan aşk zırhçısı zırh yapmış.</p>

  <p class="normal">Kendi olgunluğunu gene aşk söyler; soluğunu kes, dilsiz kesil.</p>

  <h3 class="h2baslik" id="calibre_toc_1961">CLI</h3>

  <p class="normal">A benimle dün kavgaya girişen; benimle şarap içen, coşan.</p>

  <p class="normal">A can, dün geceki vuslat hakkı için böyle öfkeyle muamele etme bana.</p>

  <p class="normal">(c. II, s. 27) Kulunun bir kötülüğünü söyledilerse gizleme benden; söyle bana.</p>

  <h3 class="h2baslik" id="calibre_toc_1962">CLII</h3>

  <p class="normal">Bugün sen mi daha güzelsin, ben mi daha güzelim? Bensiz nasılsın, benimle olunca nasıl?</p>

  <p class="normal">Hayır, hayır; ben-sen deme; bırak bu lâfı; seninle benim bir ayrılığım yok ki zaten.</p>

  <p class="normal">Sensiz, göğün ta üstündeydin sen; yıllar boyunca da ben bensizdim.<sup class="calibre2"><a href="../Text/divanson_split_466.html#footnote-500-70" id="footnote-500-70-backlink">[70]</a></sup></p>

  <p class="normal">Ben derideyim, sense üzüm gibi tatsın, sudan ibaretsin; ben nerdeyim, sen nerde?</p>

  <p class="normal">O Hâtem-i Tayy nekesliği bıraktı; cömertlik kapısını açtı da benim, ben dedi.</p>

  <p class="normal">Bense nekesliği de bağışladım gitti, cömertliği de; cömertlikte Hâtem’den de ileriyim ben.</p>

  <p class="normal">Sen güzel yüzlü lâtif bir cansın; ben de o güzel yüze karşı bir ayna tutanım.</p>

  <h3 class="h2baslik" id="calibre_toc_1963">CLIII</h3>

  <p class="normal">Biz mi daha sevinçliyiz, sen mi a can? Biz mi daha arı duruyuz, madenin gönlü mü?</p>

  <p class="normal">Kendi aşkımıza düşmüşüz; hepimiz de gönülden olmuşuz; kendi yüzümüze dalmışız, hayran olup gitmişiz.</p>

  <p class="normal">Biz mi daha sarhoşuz, kadeh mi daha sarhoş? Biz mi daha temiziz, gönül mü, can mı daha temiz?</p>

  <p class="normal">Bir bize bakın, bir aşkın yüzüne; ikimizden hangimiz daha usta a dostlar?</p>

  <p class="normal">İman aşktır, küfür biziz; küfre de bak, imana da.</p>

  <p class="normal">İman küfürle ses sese vermiş; bir perdeden şarkı okuyorlar.</p>

  <p class="normal">Anlayan, bilen bile bu sözü anlamazken bilgisiz, anlayışsız nerden anlayacak bu sözü?</p>

  <h3 class="h2baslik" id="calibre_toc_1964">— V —<br class="chapter"/>
  CLIV</h3>

  <p class="normal">Gördün mü, o peri yüzlü, o ay yüzlü, o Müşteri yüzlü güzel ne yaptı, neler etti?</p>

  <p class="normal">O yalım yüzlü Halil’in aşkıyla bütün putlar yüzüstü yerlere kapandı; bütün güzeller ona karşı mat oldu gitti.</p>

  <p class="normal">O, kâfirliğe yüz tutunca kâfirlik iman mumlarına döndü.</p>

  <p class="normal">O salına salına yürüyen dolgun yüzlü güzelin yüzünden, bütün dünya gülen cennete döndü.</p>

  <p class="normal">Belki iki bin tane tüm büyü bilir o; eyvahlar olsun, büyücülüğe yüz tutarsa.</p>

  <p class="normal">Yüzü safran gibi sararıp solmuş gönlün inadına; kızıl gül gibi baharı yalımlattı, parlattı.</p>

  <p class="normal">Güneş, amber gibi simsiyah yüzlü gecenin çehresine kâfurlar saçtı.</p>

  <p class="normal">O kızıl yüzlü lâ’l şarabın yüzünden sarı şişe lâleye döndü.</p>

  <p class="normal">Aşk semirdi, gelişti; akılsa inadına arıklığa yüz tuttu.</p>

  <p class="normal">Yüzüm artık lâ’l renkli şaraba döndü; niceye bir kuyumculuğa yüz tutacağım?</p>

  <p class="normal">Yeter, ya fitneyi coşturma, yahut da şâirlikten yüz çevir.</p>

  <h3 class="h2baslik" id="calibre_toc_1965">CLV</h3>

  <p class="normal">A güzel, gene ne diye kandırıyorsun beni sen; gene düzenle ne diye aldatıyorsun beni sen?</p>

  <p class="normal">Her solukta keremler gösteriyorsun da çağırıyorsun beni; a dostum, ne diye aldatıyorsun beni sen?</p>

  <p class="normal">Sen ömürsün, ömürse vefasızdır; beni vefalarla ne diye aldatıyorsun sen?</p>

  <p class="normal">Gönül ırmaklarla kanmıyorken ne diye sakayla aldatıyorsun beni sen?</p>

  <p class="normal">Ay yüzün olmadıkça göz bozarıp gitti; sopayla ne diye aldatıyorsun beni sen?</p>

  <p class="normal">A dostum, dua bizim ödevimiz; bizi ne diye dua ile kandırıyorsun sen?</p>

  <p class="normal">Aman fermanını verdiğin kişiyi korkuyla, ümitle ne diye aldatıyorsun sen?</p>

  <p class="normal">Tanrı’nın kazasına, kaderine razı ol dedin; ne diye kaza ile aldatıyorsun bizi sen?</p>

  <p class="normal">Mademki devâ kabul etmiyor şu derdim; ne diye devâ ile aldatıyorsun beni sen?</p>

  <p class="normal">* Yalnız yemek yemeyi âdet edindin, hoş; fakat salâ sesiyle ne diye kandırıyorsun bizi sen?</p>

  <p class="normal">Mademki neşe çengimizi kırdın, hoş gördük bunu; iyi ki kırdın; amma üç telli sazla ne diye aldatıyorsun bizi sen?</p>

  <p class="normal">Bizi bizsiz okşuyorsun; böyle olduğu halde, bizi ne diye bizimle aldatıyorsun gene sen?</p>

  <p class="normal">Canım tapında hizmet kemerini kuşandı; bizi ne diye ağır elbiselerle aldatıyorsun sen?</p>

  <p class="normal">Sus, senden başkasını istemiyorsun. Bizi bağışlarla ne diye aldatıyorsun sen?</p>

  <h3 class="h2baslik" id="calibre_toc_1966">CLVI</h3>

  <p class="normal">A güzelim, arslan da yüzüne av olmuş, ceylan da; böyle yüz nasıl gizlenebilir ki?</p>

  <p class="normal">Gücün ne kadar yeterse o kadar örtedur; istersen kat kat peçelerle ört yüzünü.</p>

  <p class="normal">Terazi burcundan doğan Güneş gönüllerin pencerelerine vurur, ışır durur.</p>

  <p class="normal">Gelin diye aşk gürültüsü yokluk ülkesini de doldurdu, varlık ülkesini de.</p>

  <p class="normal">A iki şekere benzeyen lâ’l dudakları aklı yakıp yandıran, a iki oka benzeyen gözleri delecek ciğer arayan dilber.</p>

  <p class="normal">Daha otuz beyit söylememi istedi o güzel, sarhoşluk bu isteğe düşürdü onu.</p>

  <p class="normal">Fakat o yanda bir evdir açıldı da o evin yüzünden otuz beyti bir beyte sattım gitti.</p>

  <h3 class="h2baslik" id="calibre_toc_1967">CLVII</h3>

  <p class="normal">Söyle ilkbaharın parlaklığını; söyle ey lâleliğin neşesi, söyle.</p>

  <p class="normal">Şarap satanın gussasını çekmeden şarap iç; diken dalının zahmetini çekmeden söyle.</p>

  <p class="normal">A bülbül, a binlerce masal okuyan, söyle baharın sıfatlarını, söyle.</p>

  <p class="normal">A kulağı halkalı köle, a gülün âşıkı; kulağını, başının arkasını kaşıma; söyle.</p>

  <p class="normal">Selvinin boyunu, gülün yüzünü, ardıcın, selvinin üstüne kon da söyle.</p>

  <p class="normal">Güz geçti, gül, yüzünü gösterdi; selviye çık da apaçık öv gülü.</p>

  <p class="normal">Üzümün canı nedir diye sorarlarsa sana; yaprağa bakma, söyleyedur.</p>

  <p class="normal">Yüzlerce arslanı, binlerce çeşit tavşanı avlamak istiyorsan durma, söyle.</p>

  <p class="normal">Özrünün kabul edilmesini istiyorsan güzel yüzlü çiçeklerden bahset.</p>

  <p class="normal">Sarhoşların kararını almak istiyorsan o mahmur nerkis gözleri öv.</p>

  <p class="normal">Bugün şarap içmek fikrindeyiz; sâkî ol bize güpegündüz şakı, çile.</p>

  <p class="normal">Sarhoşluk geldi, usanman, üşenmen gitti; artık yüz kere söyle, bin kere söyle.</p>

  <p class="normal">A içinde şarap olan kadeh, dön. A lâtif telli çeng, çal.</p>

  <p class="normal">A hak görür, gözetir arif, sevaba girmek, Tanrı rahmetini elde etmek için söyle.</p>

  <p class="normal">Seni bekliyoruz, tez gel; bekletme zahmetine uğratma bizi, hemen söyle.</p>

  <p class="normal">Verecek, bağışlayacak bir şey yok diye kınamaya, yermeye kalkışma; işte bak, saçmak için getirdim, buracıkta; hemen söyle.</p>

  <h3 class="h2baslik" id="calibre_toc_1968">CLVIII</h3>

  <p class="normal">A sözü güzel arif, söyle; a bütün uluların övüncü, dile gel.</p>

  <p class="normal">Her sınanmış kişi elden çıktı; al ele kadehi de söylemeye başla.</p>

  <p class="normal">Kalk ayağa, mat et aklı; mat et o olgun, o kıvamında şarapla; söyle.</p>

  <p class="normal">(c. II, s. 28) Hepimiz de, şarap sun da can olalım; söyle de kul efendi olsun.</p>

  <p class="normal">Pencereyi yeter bulmuyor; damın örtüsünü yar da söyle.</p>

  <p class="normal">Sâkînin sunduğu gece şarabını al; mademki sarhoş oldun, boyuna söyle.</p>

  <p class="normal">O yanmış yakılmış hamların sunduğu sızırılmış altına benzeyen kadehi al, söyle.</p>

  <p class="normal">Dünyanın kurumuş otları değişti, bambaşka oldu; şu otluktan nasıl kurtuldun? Söyle.</p>

  <p class="normal">Dudağımı yumdum; a şeker dudaklı güzel, vasıtasız, habersiz, sen söyle.</p>

  <h3 class="h2baslik" id="calibre_toc_1969">CLIX</h3>

  <p class="normal">A baharımızın oğulları, gelin. Şimdicek gül, hiçbir şeyi umursamayın diyor.</p>

  <p class="normal">Aşk, cennet sizindir, ayrılmayın diye apaçık bağırıyor size.</p>

  <p class="normal">Ağzı, dili olmayanlar, donup kalan cansızlar bile bugün konuşuyorlar, dile geldiler.</p>

  <p class="normal">Gizlenip kalmış, ümidini kesmiş olanlar bile eridiler, gülüşüyorlar, muratlarına erdiler.</p>

  <p class="normal">Güzellik, alım üstüne vurdu da göründü; sarhoşlukla olgunluk da güzelliği kapladı gitti.</p>

  <p class="normal">Bundan böyle onu kızmış, öfkelenmiş görürseniz inanmayın; öfke değildir bu; nazdır, cilvedir.<sup class="calibre2"><a href="../Text/divanson_split_467.html#footnote-500-71" id="footnote-500-71-backlink">[71]</a></sup></p>

  <h3 class="h2baslik" id="calibre_toc_1970">CLX</h3>

  <p class="normal">Bana bir vaadde bulunmuştun hani; nerde o vaad? Burda bir ben varım, bir sen varsın; göster bana, nerde?</p>

  <p class="normal">Hile, düzen, kime yapılırsa yapılsın, hoş bir şey değildir; o yalan ahde vefa nerde?</p>

  <p class="normal">Rebâpçının kızoğlankızı gibi dudağını yummuşsun; hani o açılış, saçılış; nerde o bağış?</p>

  <p class="normal">A vaadi gerçek sabaha benzeyen, nerde o mum, nerde o ışık, nerde o parıltı?</p>

  <p class="normal">Ne vakte dek yakışmaz sözler söyleyecek, sövüp duracaksın? O gönül alıcılık, o yakışık alır sözler nerde?</p>

  <p class="normal">Kalkın, çekin onu benim yanıma; a topluluk, nerde yardımınız sizin?</p>

  <p class="normal">A yürekleri taş kesilenler, cevap verin, o akıyk madeni, o kimya nerde?</p>

  <p class="normal">Ya büyü yaptı, bağladı gözümüzü; nerde o büyücü, nerde o düğümleri çözen?</p>

  <p class="normal">Yahut da kanadını açtı, havaya uçtu; a gönül kuşu, nerde o hava?</p>

  <p class="normal">Vallahi de gitmedi, gidecek kişi değil o; biziz kendimizden geçip giden; nerdeyiz biz?</p>

  <h3 class="h2baslik" id="calibre_toc_1971">— H —<br class="chapter"/>
  CLXI</h3>

  <p class="normal">Gördün mü ne yaptı o biricik güzel? Geçen gün bir bahanedir icat etti.</p>

  <p class="normal">Bizi de, seni de nerelere gönderdi; yalnız o kaldı, bir de evdeki iki üç peri.</p>

  <p class="normal">Bizi aldattı gitti; zaten o büyücülere lâyık hareketlere karşı biz de kim oluyoruz ki?</p>

  <p class="normal">Elindeki o zincir yok mu, onunla zamanın bile boynunu bağlar o,</p>

  <p class="normal">Taştan bile çeker, bir hile çıkarır o; alkışlar olsun; ne de şeker gibi masallar söylüyor ya.</p>

  <p class="normal">Kaşlarını bir çattı mı akıl bu arada kaybolur gider.</p>

  <p class="normal">Kapısında tıpkı bir çividir gönül; kendisini eşiğine kakmış.</p>

  <p class="normal">Bir dağın beline yapışsa onu bir saman çöpü gibi kendisine çekiverir.</p>

  <p class="normal">Zaten o Kafdağı da Zümrüdüanka gibi gelmiş, onun civarında yuva kurmuş.</p>

  <p class="normal">Saltanat bineğine binmiştir o; elindedir kamçı onun.</p>

  <p class="normal">İnciler saçan akıykını görmüş de inciler utanmış; tane tane eriyip gidiyorlar.</p>

  <p class="normal">* Bedende onun aşkından meydana gelen yel, râziyâneyle yatışmaz.</p>

  <p class="normal">Yalnız âşıklardır erkek olanlar; şu halksa mesanede kalakalmıştır.</p>

  <p class="normal">Sâkî, sun kadehi; geceden kalmış sarhoşlarız biz.</p>

  <p class="normal">Su serp, çünkü gönül ateşi yalım yalım göğe çıkıyor.</p>

  <p class="normal">Elimde daima mushaf vardı; şimdiyse aşkla çalparayı taktım ellerime.</p>

  <p class="normal">Tespihle meşgul olan ağızda şiir var, rubai var, nağmeler var şimdi.</p>

  <p class="normal">Nice ibadet yurtlarını sel götürdü; hem de nasıl sel; sanki uçsuz bucaksız bir deniz,</p>

  <p class="normal">Rebâptan yaysız nasıl ses çıkmazsa, ayık oldum mu da benden hikâye duyulamaz.</p>

  <p class="normal">* Beni sarhoş et, ondan sonra Kinâneoğulları’nın hikâyelerini dinle benden.</p>

  <p class="normal">Kendinden geçen, duvardan bile süzülür, geçer de havada yürür gider.</p>

  <p class="normal">Tanrı şarabıyla sarhoş oldu mu, arık bıldırcın yüce bir doğan kesilir.</p>

  <p class="normal">Kendinde olanlar, Tanrı’ya daldılar, kendilerinden geçtiler mi, âşıkçasına şaraplar içerler.</p>

  <p class="normal">Gördüm ki dudağı şarap içiyor; kim görmüştür dudakta muğların şarabını?</p>

  <p class="normal">Hem de ne şarap? Tanrı şarabı; filân erkeğin, yahut fişman kadının küpündeki şarap değil.</p>

  <p class="normal">Göğün bir ucundan bir Ay’dır doğdu, parladı; bu arada gönlüm kayboldu gitti.</p>

  <p class="normal">Şaşılacak şey şu ki; gönülsüz, cansız kişi, nasıl oluyor da çeng gibi feryat edip duruyor?</p>

  <p class="normal">Aşk derdini ayıktan dinleme; çünkü ayığın dudağı da soğuktur, canı da.</p>

  <p class="normal">Hiç sen buzluğun ateşten haber verdiğini gördün mü; yahut kimsecikler görmüş müdür?</p>

  <p class="normal">Sus, üstünlüğü, hüneri bırak gitsin; doğan kuşuna karşı ne hüneri olabilir bıldırcının?</p>

  <h3 class="h2baslik" id="calibre_toc_1972">CLXII</h3>

  <p class="normal">Ay da geldi, yıldızlar ordusu da; Güneş bir atlı gibi kaçtı gitti.</p>

  <p class="normal">Nerde bir göz ki günden de, geceden de dışarı olan o Ay’a bakabilsin.</p>

  <p class="normal">(c. II, s. 29) Minareyi görmeyen göz, minarenin üstündeki kuşu nasıl görebilir?</p>

  <p class="normal">Gönül bulutumuz bu Ay’ın aşkıyla gâh toplanıyor, gâh parça parça dağılıyor.</p>

  <p class="normal">Aşkın doğdu mu, hırsın ölür; binlerce işin varken işsiz güçsüz kalırsın.</p>

  <p class="normal">Amma değil mi ki kaya sonunda lâ’l oluyor, işsiz güçsüz sayılmaz.</p>

  <p class="normal">Aşk mahallesine vardın da kanarada kesik başları gördün mü,</p>

  <p class="normal">Kaçma, gir içeriye de iyice bak; öldürülenler ikinci defa dirilmişlerdir.</p>

  <h3 class="h2baslik" id="calibre_toc_1973">CLXIII</h3>

  <p class="normal">A güzelim, yaşayışlar, sensiz donmuştur; müzik ve raks sen olmayınca ölüdür, ölü.</p>

  <p class="normal">Biz aşk kapısında halkayı çalıp duruyoruz; sense kapıyı kilitlemişsin, anahtarı da yanına almışsın.</p>

  <p class="normal">Her diri ateş senin soluğunla diridir; şu sayılı soluğa da merhamet et.</p>

  <p class="normal">Hamız, gel, yak bizi çerçöp gibi, yak, yandır aşk ateşinde.</p>

  <p class="normal">* Kimsenin sütünü emmedik Mûsa gibi; senin sütünle huy hus sahibi olduk.</p>

  <p class="normal">A gözümüz gibi sevgili dost, perde ardında durma; gözde perde hiç de hoş değildir.</p>

  <p class="normal">Aşktan çok bahsetme, aşkı iç; söylemek, yenmiş, içilmişe benzemez.</p>

  <h3 class="h2baslik" id="calibre_toc_1974">CLXIV</h3>

  <p class="normal">A doğru gören kişi, doğru gözü nasıl görmüşsün sen, nerde o gören göz?</p>

  <p class="normal">O vefasız katre ne görmüştür ki? Gören göz, vefa incileriyle dopdoludur.</p>

  <p class="normal">Tutyanın parasını yiyen, ne görebilir ki? Tutyanın ecrini veren, ona şükreden, gözdür.</p>

  <p class="normal">Ey günden de, geceden de dışarda olan, göz gece gündüz seni bekliyor, seni gözetliyor.</p>

  <p class="normal">Güneşe benzeyen yüzünün ışığında göz, zerreler gibi oynayıp duruyor.</p>

  <p class="normal">Sensiz iki göz de can düşmanı kesilmişti bize; şimdiyse senin yüzünden can oldu bize.</p>

  <p class="normal">A gözleri de gönülleri gibi dağılıp gidenler, gözleriniz asıl gönüllerinizin ta içindedir sizin.</p>

  <p class="normal">Her göz ayrı ayrı ondan bir ışıktır; gören bizim gözlerimizden ayrıdır; gözlerimiz değildir.</p>

  <p class="normal">Göz Tanrı’yı gördü mü, sanki gören Tanrı’dır dersin.</p>

  <p class="normal">* Dağın gözü Tanrı’ya düşünce her taşından bir göz belirdi gitti.</p>

  <h3 class="h2baslik" id="calibre_toc_1975">CLXV</h3>

  <p class="normal">A elindekini veresiye mala zekât olarak veren; dilerim Tanrı mükâfat olarak hep veresiye ihsan etsin sana.</p>

  <p class="normal">Tanrı’dan hayırlı bir mükâfat olarak dilerim, peşin belânı versin senin, veresiye olarak da kurtuluş vaadetsin sana.</p>

  <p class="normal">Senden önce her taraf peşindi; senin yomsuzluğundan her taraf veresiye oldu gitti.</p>

  <p class="normal">A yüzü bayat veresiye kesilmiş kişi, bu yepyeni devlet, dilerim sensiz olsun.</p>

  <p class="normal">Çünkü senin kutsuz falında ölüm peşin de, yaşayış veresiye.</p>

  <p class="normal">Dilerim her şey sana veresiye olsun; ancak ölüm veresiye olmasın.</p>

  <p class="normal">Mademki suçu peşin olarak işliyor, tövbeyi veresiyeye bırakıyorsun; bu gece elbette sana bir veresiye berat verir.</p>

  <h3 class="h2baslik" id="calibre_toc_1976">CLXVI</h3>

  <p class="normal">Can beden bineğinden inmiş de basit bir âleme yaya olarak gelmiş.</p>

  <p class="normal">Sel geldi de canı kaptı, götürdü; hem de o sel, denizlerden de artık bir sel.</p>

  <p class="normal">Can iki gözünü de açtı da kendini lâtif bir su gördü.</p>

  <p class="normal">Bu su şeker gibi kendiliğinden tatlıydı; şarap gibi kendiliğinden coşup köpürüyordu.</p>

  <p class="normal">Halk cana göz dikmiş, bakmadaydı; cansa kendisine göz dikmişti.</p>

  <p class="normal">Ne secde eden vardı, ne secde edilen yer, ne de seccade; işte böyle bir halde can kendisine secde etmedeydi.</p>

  <p class="normal">A can neşesi, a neşeli can diye, dudağını kendi dudağına koymuş, öpüp duruyordu.</p>

  <p class="normal">Her şey birbirinden doğar; a can, sen hiç kimseden doğmadın.</p>

  <p class="normal">Can bir deveydi sanki, beden de yuları; Tebriz şehrine doğru sürüp gitmede.</p>

  <h3 class="h2baslik" id="calibre_toc_1977">CLXVII</h3>

  <p class="normal">Biziz iki gözü de, canı da şaşırmış kalmış kişiler; dalıp gitmiş, kendinden geçmiş âşıklara bir bak hele.</p>

  <p class="normal">Sen bir aysın sanki, biz de yüzünün çevresinde, şaşkın gökyüzü gibi başımız dönmüş, dönüp duruyoruz.</p>

  <p class="normal">Her halin çevresindeki çoban akıldır; fakat feryat bu şaşkın çobandan.</p>

  <p class="normal">Gözde binlerce ışık parlamada; fakat şu göz şamdan gibi şaşırmış kalmış.</p>

  <p class="normal">Doğudan batıya dek ışık dalgaları gizli âlemden şaşkın bir halde baş gösterip duruyor.</p>

  <p class="normal">Ölmüş âlemden dışarda bir padişah var; aşkla hayran olup gitmiş bir başka dünya var.</p>

  <p class="normal">Amma sen, o dünyanın izini göster bana diyorsun; şaşkın ancak şaşkının izini gösterebilir.</p>

  <p class="normal">Siyah gözün kanlarla dolu akı görünür; şaşıran kişinin dili gözüdür ancak.</p>

  <p class="normal">Salâhaddin’in yüzüne bak da hayranlığın anlatılmasını orda bul.</p>

  <h3 class="h2baslik" id="calibre_toc_1978">CLXVIII</h3>

  <p class="normal">Biziz evveline evvel düşünülemeyen bir zamandan beri aşka düşenler; geri kalanların hepsi de seyirci.</p>

  <p class="normal">Fakat seyirciler usandı; yalnız şu yalımlar yiyen kızgın gönül kaldı ortada.</p>

  <p class="normal">Gökyüzü gibi güneşin eşiyiz dostuyuz biz; yıldız gibi gizli kalmayız.</p>

  <p class="normal">Parmakla gösteriliyoruz, tanınmışız; hem de minarenin üstündeki deve gibi tanınmışız.</p>

  <p class="normal">Bizden bir hayalden başka bir şeycik kalmadı, o da parça parça oldu, ortadan kalktı gitti.</p>

  <p class="normal">Yol erleri çare aradılar; varlık kaldıkça çare yoktu.</p>

  <p class="normal">Demir, bakır, kaya gibi aşk ateşinde saf kurdular;</p>

  <p class="normal">Ercesine hepsi de kıyısı bucağı olmayan bir denize daldı gitti.</p>

  <h3 class="h2baslik" id="calibre_toc_1979">CLXIX</h3>

  <p class="normal">O sofrayı getir, ser ortaya; o kâseyi de koy âşıkların önüne.</p>

  <p class="normal">Ekmeği de bol bol koy; çünkü sofradakilerden birinin ekmek yok demesi, çirkin bir şey.</p>

  <p class="normal">Bedeni ekmekle avladın mı canı al, canın önüne koy.</p>

  <p class="normal">Bugün kıyametin koptu senin; kalk, gökyüzüne ayak bas.</p>

  <p class="normal">Aşk ateşinden bir merdiven yap da gök kubbeye daya.</p>

  <p class="normal">A Zühre, Hintli gözlerden korunmak için Türk’çesine ok koy yaya.</p>

  <p class="normal">Gönül, yaradan ziyana giriyorsa o ziyanın üstüne bir başka yara daha aç.</p>

  <p class="normal">Mademki göz ucuyla işaret ediyorsun; boyuna ağzımızı mühürle bizim.</p>

  <p class="normal">A gözyaşı, mademki gözün kapısından çıktın gittin; oraya var da başını eşiğe koy bâri.</p>

  <h3 class="h2baslik" id="calibre_toc_1980">CLXX</h3>

  <p class="normal">(c. II, s. 30) Kızan, kızgınlıkla, kinle and içen sevgiliden feryat.</p>

  <p class="normal">Evi de birbirine kattı, bizi de; hammal tuttu, varını yoğunu taşıttı.</p>

  <p class="normal">Gönüle koskoca bir kilit taktı; kendi gitti, anahtarı bıraktı.</p>

  <p class="normal">A güzelim, sensiz yaşayış acıdı gitti; sensiz zevk ışığı öldü.</p>

  <p class="normal">Sensiz şarap tortulandı; sensiz müzikler de, rakslar da dondu gitti.</p>

  <p class="normal">A kırmızı beniz, a beyaz ten, sensiz kaldım; ben sarardım soldum; gecemse kapkara oldu.</p>

  <p class="normal">A aşkı perdeler yırtan, bir soluk olsun perdeden başını dışarıya çıkar.</p>

  <h3 class="h2baslik" id="calibre_toc_1981">CLXXI</h3>

  <p class="normal">A mutlu, kutlu gün, biz toplanmışız, sen de aramızda oturmuşsun.</p>

  <p class="normal">A solukdaşımız bizim, boyuna yanımıza gel de kırık dökük soluk dirilsin, yaşasın.</p>

  <p class="normal">Şu iki üç söz, gönlün haberidir sana; kırık dökük sözü dinle:</p>

  <p class="normal">Bir kerecik kulum de bana da bütün zahmetten, bütün eziyetten kurtulayım.</p>

  <p class="normal">Şu elini çek yüzünden; çek de deste deste gül devşireyim.</p>

  <p class="normal">Bir kerecik dudaklarını aç da şekerler saç; kafesten kurtulmuş duduyu bir seyret.</p>

  <h3 class="h2baslik" id="calibre_toc_1982">CLXXII</h3>

  <p class="normal">Bir kadeh yüz binlerce candan yeğdir; kalk da kumaşımızı rehine koy gitsin.</p>

  <p class="normal">Biz kendimizden de tövbe ettik, yakınlarımızdan da; bu köyden başka bir yere gitmeyeceğiz.</p>

  <p class="normal">Şarap bizi bir renge boyuyor da büyükle küçük bir olup gidiyor.</p>

  <p class="normal">Yoksul kendisinden boşaldı; sun yokluk şarabını, sun.</p>

  <p class="normal">Kalk, o yayın kirişini çek, ger o yayı; yay biziz, şarap da tıpkı kiriş.</p>

  <p class="normal">Hünerlerle dopdolu akıl duramadı yerinde; şişman ihtiyarın lâyığı da bu zaten.</p>

  <p class="normal">* Biz gam yemiyoruz amma kim görmüştür bunu: Sen yük çekesin; o, ıh desin.</p>

  <p class="normal">Gamdan kaç, padişahın bulunduğu tarafa git; iğreti evden çık gitsin.</p>

  <h3 class="h2baslik" id="calibre_toc_1983">CLXXIII</h3>

  <p class="normal">A gönlü mermere dönmüş sevgili; taşa, mermere karşı çaremiz ne?</p>

  <p class="normal">Şişelerin, mermere karşı, kendilerini çarpıp paramparça olmalarından başka ne çareleri var?</p>

  <p class="normal">Yıldız, karşında can versin diye gerçek sabah gibi gülüyorsun.</p>

  <p class="normal">Aşk, kucağını açınca düşünce kaçtı, bir bucağa sığındı.</p>

  <p class="normal">Sabır düşüncenin bozgunluğunu görünce tek başına at sürdü, o da bir yana kaçtı.</p>

  <p class="normal">Sabır öldü, sevda kaldı, hem ağlıyordu, hem yanıp yakılıyordu.</p>

  <p class="normal">Bir bölük halk da, senin sıkıp sıkıştırmandan uzak düşmüş de posa gibi yerlere serilmiş.</p>

  <p class="normal">Ciğerleri kan olmuştur amma gene bu yolda aramaya koyulmuşlar, ne yapalım, ne edelim diye çarelere başvurmuşlardır.</p>

  <p class="normal">Şu iş için biz de akılla, bin tarakta bezi olan gönülle yabancı kesildik.</p>

  <p class="normal">Aşk gerçekten de ululuktur, beyliktir; şiir de onun davuludur, alâmetidir.</p>

  <p class="normal">Çekin ha; beyimiz pek kızgındır; her seher çağı her şeyi yağmalar durur.</p>

  <p class="normal">Bırak şunu da ayrılığı anlat; ayrılığın korkusundan sözün bile ödü patlıyor.<sup class="calibre2"><a href="../Text/divanson_split_468.html#footnote-500-72" id="footnote-500-72-backlink">[72]</a></sup></p>

  <p class="normal">A müezzin, imam kaçtı; sus, sen de minareden in artık.</p>

  <h3 class="h2baslik" id="calibre_toc_1984">CLXXIV</h3>

  <p class="ortayazi">“Tercî-i Bend”</p>

  <p class="normal">A bana dert veren, devâmı da ver; dünyayı karartma, ışık ver âleme.</p>

  <p class="normal">Derdin devâdır bize, gönlün gözü kör; o kör göze ışık ver; görür bir hale getir.</p>

  <p class="normal">Her gamla ümitsiz bir hale düşmedeyim; ümitsiz kalana ümit ihsan et.</p>

  <p class="normal">Senin için ağlayan göze sürme çek, Mustafâ’nın nurunu bağışla.</p>

  <p class="normal">Önce şükretmeye başarı ver de sonra nimet ver; önce sabrını ver de sonra belâya uğrat.</p>

  <p class="normal">Canda, cihanda vefa yoksa rahmetinden vefa bağışla onlara.</p>

  <p class="normal">Huyun güzeldir senin, güzellikler ihsan et; işin gücün bağışlar bağışlamaktır, bağışla.</p>

  <p class="normal">Senin nefesinle rızklanan kamışa o güzelim nefesinle bir de ses ver.</p>

  <p class="normal">Şu kilidi gönüle sen vurdun; anahtar yolla, bir gönül açıcı lûtfet ona.</p>

  <p class="normal">Gazabına kimsenin tahammülü yoktur; şu gazabı gider de yerine razılık ver.</p>

  <p class="normal">* Gam, Münker-Nekîr gibi saldırdı bize; bizi kurtar onlardan; bir bildik kişiye bağışla bizi.</p>

  <p class="normal">Neyle kopardığım, tercîe eş ettiğim şu feryada, şu figana acı.</p>

  <p class="ortayazi">*</p>

  <p class="normal">Mademki her feryattan haberin var; bu ateşli halden de aman verirsin bize.</p>

  <p class="normal">Gam, keder konuk olarak geldi bize; amma ne kan dökücü, ne kaba konuk.</p>

  <p class="normal">Binlerce canı bir lokma eder; artık bir yarım canın ona karşı ne değeri olur ki?</p>

  <p class="normal">Onun her sillesi bir Zül-fekaar; her anlamı ince sözü bir kılıç.</p>

  <p class="normal">Denizin ağzı bile onun yüzünden acı; öylesine bir ağız nasıl acı olabilir ki?</p>

  <p class="normal">* Deniz de kim oluyor? Onun heybetinden gök bile mavi elbiseler giyinmiştir.</p>

  <p class="normal">Biz sevilip okşanmakla gelişmiş, yetişmişiz; dünya nazenininin iltifatlarıyla beslenmişiz.</p>

  <p class="normal">* Şeker yurduna benzer bir sâkînin sunduğu Selsebîl ve Tesnîm şaraplarına alışmışız.</p>

  <p class="normal">Raksa girmiş şeker dudaklı güzellerle her solukta düğünümüz, toyumuz var.</p>

  <p class="normal">Bir sınanmayla dağılıp giden şu zevk ve neşeye yazıklar olsun.</p>

  <p class="normal">(c. II, s. 31) Lâtif kişilerin meclislerinin bu çeşit bir ağırlıkla hemencecik bozulup gitmesi yazıktır doğrusu.</p>

  <p class="normal">Sevgili, üçüncü tercî geldi; bizi zevke, neşeye daldır.</p>

  <p class="ortayazi">*</p>

  <p class="normal">Gönül kuyuya düştü; çıkarın; çaresiz bir halde bekletmeyin onu.</p>

  <p class="normal">Yarın çıkarırız diye ona vaadde bulunursanız, bugün şu kıvılcımlar yakar, yandırır onu.</p>

  <p class="normal">Bu ayrılık tutsağına, onun arık, kararsız canına bağışlayın onu.</p>

  <p class="normal">Zalimse de, suçluysa da mazlum sayın, gönlü kırık sayın onu.</p>

  <p class="normal">Lâle gibi kanlara batmıştır; yanağı safran gibi sararıp solmuştur.</p>

  <p class="normal">Senin yarandan ölmek ister; işi, kazancı boyuna budur onun.</p>

  <p class="normal">Dostu Tanrı olan, nerden başka bir dost beğenecek?</p>

  <p class="normal">Bir gün çağırdığın kişiyi zamanın eline bırakma.</p>

  <p class="normal">Gam mezarının ta dibindedir amma senin düşüncendir mağara dostu ona.</p>

  <p class="normal">Geçen yılki buluşmayı anar da, bu yıl Ay gibi erir gider.</p>

  <p class="normal">Şu çölde bir yol aç ona; şu toz içinde bir Ay göster ona.</p>

  <p class="normal">Haberin tamamını anlatırsam şaraptan da kalırım, kadehten de.</p>

  <h3 class="h2baslik" id="calibre_toc_1985">— Y —<br class="chapter"/>
  CLXXV</h3>

  <p class="normal">Meclis mum gibi; sense suya dönmüşsün; mum sudan harap olur gider.</p>

  <p class="normal">Topluluğa güneş vurmuş; yürü git bu aradan, buluta benziyorsun sen.</p>

  <p class="normal">Sofraya oturma; iyiden iyiye hamsın sen; eğer kebapsan nerde kebap kokusu?</p>

  <p class="normal">Perdeciyim diye öne düştün; vallahi perdeci değilsin; perdesin sen.</p>

  <p class="normal">Kapı perdecisinin alâmetleri olur; hangi kapıdansın, bilirler seni.</p>

  <p class="normal">Sopadan bir ata binmişsin de bilgisizliğinden koşup duruyorsun.</p>

  <p class="normal">Ya tez ve peşin ele geçen aşkı seç; yahut da sevap istiyorsan zahitliği ele al.</p>

  <p class="normal">Uyanıklarla otur kalk; çünkü bu kervan yürüdü gitti, sense hâlâ uykudasın.</p>

  <p class="normal">Tebriz’e yol bulursan Şemseddin’in sayesinde konak yerine ulaşırsın.</p>

  <h3 class="h2baslik" id="calibre_toc_1986">CLXXVI</h3>

  <p class="normal">A tek, eşsiz sevgili, niceye bir uyuyup duracaksın; a zamanın padişahı ne vakte kadar uyuyup duracaksın?</p>

  <p class="normal">Kul ne vakte dek pencerende bekleyecek; a evin parlaklığı, ne zamana dek uyuyacaksın?</p>

  <p class="normal">A yay kaşına ok kurmuş dilber; a atmaca, ne vakte dek uyuyup duracaksın?</p>

  <p class="normal">Masalımızı duy; aşkta masal olduk gitti; niceye bir uyuyacaksın?</p>

  <p class="normal">Mıh gibi eşiğine baş koymuşuz biz; ne zamana dek uyuyup duracaksın?</p>

  <p class="normal">Küpün ağzı kapalı değilse geceden artan şarabı sun; ne vakte dek uyuyacaksın?</p>

  <p class="normal">Sun şarap kadehini de geç, otur ortaya mum gibi; niceye bir uyuyup duracaksın?</p>

  <p class="normal">Padişahım, şu kadir gecesinin sonu geliyor; acele et, ne vakte dek uyuyacaksın?</p>

  <h3 class="h2baslik" id="calibre_toc_1987">CLXXVII</h3>

  <p class="normal">Bıldır bir şarap içmişim; bu yıl ne de sarhoşum, ne de harabım.</p>

  <p class="normal">Bıldır bir ateşten geçtim; bu yıl neden böyle kebaba döndüm ki?</p>

  <p class="normal">Susuz bir halde dereye gittim; derede bir balık gördüm.</p>

  <p class="normal">Arslanların hepsi de ay ışığı arar; ben de arslanım, ay ışığının dostuyum.</p>

  <p class="normal">Derdimi sorma, yüzümün rengine bak da o renk cevap versin sana.</p>

  <p class="normal">Canım sarhoş, bedenim harap; can yıkık yerde oturakalmış bir sarhoş.</p>

  <p class="normal">Bu her ikisi de böyle işte, gönülse bunlardan da beter; gamdan balçığa saplanmış bir eşek âdeta.</p>

  <p class="normal">Bir soluk bile usanca düşme; dinle de Tanrı’dan sevaba nail ol.<sup class="calibre2"><a href="../Text/divanson_split_469.html#footnote-500-73" id="footnote-500-73-backlink">[73]</a></sup></p>

  <h3 class="h2baslik" id="calibre_toc_1988">CLXXVIII</h3>

  <p class="normal">Ey zamanın yularını elinde tutan; ey anlamlar cennetinin kapısını açan.</p>

  <p class="normal">* Meydana çıkan şeyleri ortaya döküp saçan, senin Lâhût’undur; Nâsût’unsa dileklerin merdivenidir.</p>

  <p class="normal">* Yüzünü cihetlerde arayan, “Sen hiç mi hiç göremezsin” diye sürülür.</p>

  <p class="normal">A dostum, beni niceye dek, “Göremezsin” sözüyle öldüreceksin; “Bana gelemezsin” hitabıyla mahvedeceksin?</p>

  <p class="normal">(c. II, s. 32) Seninle buluşma kapısına geldim de nice sürdün beni; nice o kapıdan döndüm de tuttun, çağırdın beni.</p>

  <p class="normal">Canı ne kadar defa canımla koçuştu; nice kere mekânsızlık yurdunda oturdu benimle.</p>

  <p class="normal">Nice zamanlar elbiseler giydirdi bana; nice demdir doyurdu, suvardı beni.</p>

  <p class="normal">Nice demler sevgi kadehiyle erler, çalgıcılar arasında sarhoş etti beni.</p>

  <p class="normal">A yürek, yeter artık, uzatma sözü; Allah için olsun a dil, sus artık.<sup class="calibre2"><a href="../Text/divanson_split_470.html#footnote-500-74" id="footnote-500-74-backlink">[74]</a></sup></p>

  <h3 class="h2baslik" id="calibre_toc_1989">CLXXIX</h3>

  <p class="normal">A bizim uykumuzu dağıtan; tuttun, gittin, bir bucağa oturdun.</p>

  <p class="normal">Bize yokluk gül bahçesini gösterdin; varlıkla nasıl sabredelim artık?</p>

  <p class="normal">Seninle buluşan, sarhoş olan can, ayrılık mahmurluğuyla nasıl olur, ne hale gelir?</p>

  <p class="normal">Ayrılıkla direğini yıktığın ev nasıl bir ev olabilir?</p>

  <p class="normal">Sandın ki a sarhoş kafa; mahmurluk zahmetinden kurtuldun artık.</p>

  <p class="normal">Aşkta buluşma da var, ayrılık da; yolda tepe de var, düz de.</p>

  <p class="normal">Bir yandan Hakk’ı tanıyorsun amma on yandan da balçığa tapıyorsun.</p>

  <p class="normal">Tamah ettiğin, sevdasına düştüğün yere varmak için daha çok uzun bir yol var.</p>

  <h3 class="h2baslik" id="calibre_toc_1990">CLXXX</h3>

  <p class="normal">Yürü, yürü ki bu dünyadan geçtin; mihnetten, sınanmadan kurtuldun.</p>

  <p class="normal">A resim, ressama gittin; a can, canlar canına vardın.</p>

  <p class="normal">İman ağacının meyvelerini ye hele; amansız bir konaktan geçtin çünkü.</p>

  <p class="normal">Balık gibi dal abıhayata; toprak yurdundan, gurbet ilden geçtin sen.</p>

  <p class="normal">Güneş gibi burçtan burca yürü; gökyüzü yıldızlarından geçtin çünkü.</p>

  <p class="normal">Geldiğin madene gittin gene; bu evden, şu dükkândan geçtin sen.</p>

  <p class="normal">Namaza hangi yoldan gittin sen; gerçekten de gizli bir yoldan geçip gittin.</p>

  <p class="normal">Gene gel de o yanın halini, yahut tabiatınla bırakıp gittiğin âlemi anlat;</p>

  <p class="normal">İnce, Sırat köprüsü gibi bir yoldan, kervanın peşine takılıp nasıl geçtiğinden bahset.<sup class="calibre2"><a href="../Text/divanson_split_471.html#footnote-500-75" id="footnote-500-75-backlink">[75]</a></sup></p>

  <p class="normal">Dünyanın damını döndün dolaştın, su gibi oluktan akıp gittin.</p>

  <p class="normal">Sus, şimdi sükût içinde bütün susanlardan da vazgeçtin gitti.</p>

  <h3 class="h2baslik" id="calibre_toc_1991">CLXXXI</h3>

  <p class="normal">A bizim uykumuzu dağıtan; gittin, bir bucağa oturdun.</p>

  <p class="normal">A her gönlü dirilten; sonucu, cefalarla tuttun, gönlümü kırdın.</p>

  <p class="normal">A gönül, mademki tuzağına tutuldun; binlerce tuzağın bağından kurtuldun gitti.</p>

  <p class="normal">İki dünyanın da mahmurluğundan kurtuldun; artık mahşere dek dostun kadehiyle sarhoşsun sen.</p>

  <p class="normal">* Belâ kanadıyla uçadur; çünkü Elest gül bahçesinin mahremisin sen.</p>

  <p class="normal">Tortu oldukça aşağılardaydın; yürü şimdi, arı duru bir halde gökyüzü küpünün yücesine ağ.</p>

  <p class="normal">* A aşk Yusuf’u, yüz gösterdin de binlerce sarhoşun elini doğrattın.</p>

  <p class="normal">Sus, oltanın şekillerine bağlı kaldıkça denizden payın yok senin.</p>

  <h3 class="h2baslik" id="calibre_toc_1992">CLXXXII</h3>

  <p class="normal">A gece şarabını sunan sâkîye, hadi, sun; bir kadeh şarapla sıfatlarımı yok et gitsin.</p>

  <p class="normal">Suyla, selle karışmamış şarap kaynağından sun bana.</p>

  <p class="normal">Doyur alabildiğine neşeyi, akıt zevki; ürkme kovcuların kınamasından.</p>

  <p class="normal">Bilgisizleri, nekesleri sarhoş etme; aklı fikri yerinde olanlara sun, onları kendinden geçir.</p>

  <p class="normal">Kalk, yanaklarınla aklımı al, tutsak et; kalk, gözlerinle özümü yok et.</p>

  <p class="normal">Rûhü’l-Kudüs tecelli edecek; müjdeler olsun; bakışım, görüşüm, altı yanı görmekten kurtulacak.</p>

  <p class="normal">Öze, ölüm yüzünden bir korku da yok, yok olmak da yok; ölüm ona bir şeycikler yapamaz.</p>

  <p class="normal">Fakat kurtuluştan kes ümidimi benim, ne emniyet ver, ne aman ver bana.</p>

  <p class="normal">Tebriz’dir hayatım benim; yoksa ölüp gitmişlerden say beni.<sup class="calibre2"><a href="../Text/divanson_split_472.html#footnote-500-76" id="footnote-500-76-backlink">[76]</a></sup></p>

  <h3 class="h2baslik" id="calibre_toc_1993">CLXXXIII</h3>

  <p class="normal">A göz, gözyaşından zebun olmadın gitti. A gönül, ayrılıktan kan kesilmedin gitti.</p>

  <p class="normal">A akıl, yoksa canın taş mı senin? Nasıl oluyor da yüzlerce deliliğin özü, mayası kesilmedin?</p>

  <p class="normal">Her afsuna uyup aşktan geçmedin ya; bu tek hünerin binlerce hünere değer.</p>

  <p class="normal">Fakat gönlün bir şikâyeti var senden; neden feryatlarla erganuna dönmüyorsun ki?</p>

  <p class="normal">Dostun düşüncesinden bir koku bile alamadın; kendi düşüncenden bir türlü geçemedin?</p>

  <p class="normal">Beden evinden çıkamadın da o yüzden güneşten kızışamadın gitti.</p>

  <p class="normal">Güneşin dönüşünü gördün de nasıl zerreye dönmedin sen?</p>

  <p class="normal">Mademki Hızır’ın abıhayatını gördün; nasıl oluyor da arı duru bir hal almıyorsun, nasıl oluyor da su rengine boyanmıyorsun?</p>

  <p class="normal">Akıllı kuşu bile ayağından baş aşağı astı o; şükürler olsun ki hünerin, marifetin yok senin.</p>

  <p class="normal">* O dersten cansızlar bile bilgi elde etti; halbuki sen, “Bilenler” diye anılanlardan olamadın bir türlü.</p>

  <p class="normal">A Tebrizli Şems, evvelce canlara candın; neden değilsin şimdi?</p>

  <h3 class="h2baslik" id="calibre_toc_1994">CLXXXIV</h3>

  <p class="normal">Sonucu gülü de gördün, dikeni de; gündüzü de gördün, kapkaranlık geceyi de.</p>

  <p class="normal">Rengi, şekli göreli nice renkleri bozdun, nice şekilleri kırdın sen.</p>

  <p class="normal">Toprak âleminden geçtin, o toz toprağı gördün.</p>

  <p class="normal">Artık şu gül bahçesinde gül gibi güledur; çünkü baharın canını gördün sen.</p>

  <p class="normal">İşin sonundaki kazancı gördün de dünya işlerine boş verdin; işsiz güçsüz kaldın.</p>

  <p class="normal">Mademki mahmurluğun zahmetini gördün; sâkînin sunduğu şaraba karıl gitsin.</p>

  <h3 class="h2baslik" id="calibre_toc_1995">CLXXXV</h3>

  <p class="normal">Neşe günü, sevinç yılı; çünkü bugün köyümüze düştün bizim.</p>

  <p class="normal">Karanlık da, gam da tamamıyla kalktı gitti; mumu getirdin, ortaya koydun sen.</p>

  <p class="normal">O sendeki vefa kadehi varken düşünceyle gamın ayak diremesine imkân mı var?</p>

  <p class="normal">A şarap, hangi tulumdan dolduruldun sen? A Ay, hangi Ay’dan doğdun sen?</p>

  <p class="normal">Sarhoşsun, güzelsin, neşelisin; gönül padişahısın, Keykubad’sın sen.</p>

  <p class="normal">Gamın kethüdası olan aklı bizden aldın, ona verdin.</p>

  <p class="normal">Alkış sana, gamın ayağını bağladın da yüz türlü neşe kapısını açtın.</p>

  <h3 class="h2baslik" id="calibre_toc_1996">CLXXXVI</h3>

  <p class="normal">Bahar sancağı, coşkunluk, kararsızlık ordusu geliyor.</p>

  <p class="normal">(c. II, s. 33) Gül bahçesi yüzündeki peçeyi açıyor; bülbül gene feryada başladı.</p>

  <p class="normal">Lâle eline bir kadeh aldı; a sarhoş nerkis diyor, ne iştesin?</p>

  <p class="normal">Bugün menekşe rükûa varmış; Tanrı’dan yardım istiyor.</p>

  <p class="normal">O lâle yüzlü dağ güzelleri, mağaradan baş çıkardılar.</p>

  <p class="normal">Avlanmak için bir hoşça bakıyorlar; yarabbi, kimi aldatacaklar acaba?</p>

  <p class="normal">Yasemini küçük görme, yeşilliğe hor bakma.</p>

  <p class="normal">Çünkü Tanrı konuklarını hor görürsen doğru bir iş etmezsin.</p>

  <p class="normal">* Her yaprağın hal dilinden duy; diyorlar ki: Neyi ekersen onu biçersin.</p>

  <p class="normal">Öküzün dili bile Tanrı’yı överek, ona şükrederek söze geldi.</p>

  <p class="normal">Kerpice bile bir güzel yüz, bir güzel yanak verene şükretmezsen özrün kabul edilmez.</p>

  <p class="normal">O kerpiç dallandı, yapraklandı; can buldu da şükretmede canlar verdi.</p>

  <p class="normal">Yüzlerce meyve, şerbet şişeleri gibi; her birinin tadı bir başka çeşit hoş.</p>

  <p class="normal">Şükredersen şeker gibi bâzısı; bâzısı da mahmursan ekşi.</p>

  <p class="normal">Sus da dinle; ne halka vaaz et, ne Kur’an oku.</p>

  <h3 class="h2baslik" id="calibre_toc_1997">CLXXXVII</h3>

  <p class="normal">Gönlünde, abıhayat kaynağında, çayırlık çimenlikte bir Hızır var.</p>

  <p class="normal">Sende olandan haberi olsaydı Hızır abıhayata boş verirdi.</p>

  <p class="normal">Nuh’un gemisindeki rûha benziyorsun; can gül bahçesinde ilkbaharsın sen.</p>

  <p class="normal">Varlıklar davulu yırtılsa yokluk gizliliğinden bayrak çekersin sen.</p>

  <p class="normal">Şu dört tabiat yansa yakılsa gam değil, çünkü dördünün de canısın sen.</p>

  <p class="normal">Varlığın ilk avcısısın sen; dünya cüzlerinin hepsi de avındır senin.</p>

  <p class="normal">A işe işler katan, gâh bağlarsın, gâh açarsın; ne iştesin sen?</p>

  <p class="normal">O, yüce bir selvi sanki, sen de gölgeye benziyorsun; o güney yeli, sense tozsun.</p>

  <p class="normal">Gözüne uyanıklık sürmesini çekti de sandın ki dilediğini yapabilmek elinde.</p>

  <p class="normal">Şu gök bile dileğiyle dönmüyor; şu arıklıkla, şu küçüklükle sen kim oluyorsun?</p>

  <p class="normal">Sen misin yokluktan var eden seni? Ne diye boynunu uzatıp durursun?</p>

  <p class="normal">Şu korkun bir delildir sana; bir başkasından korkuyorsun demek.</p>

  <p class="normal">Kimsenin gönlü kendisinden korkmaz; kimsecikler kendinden yardım istemez.</p>

  <p class="normal">Şu halde korkunla umun, saltanat sahibi, dileğine ermiş bir padişahın varlığına tanıktır.</p>

  <p class="normal">Korkuyla umuttan yüceldin mi, Tanrı sıfatları gibi emniyete erersin.</p>

  <p class="normal">Gemi korkar denizden, deniz değil; sen de kıyısı olmayan bir denizde bir gemisin.</p>

  <p class="normal">Senin senlik gemin kırıldı, parçalandı mı sus artık, bırak sözü.</p>

  <p class="normal">Parçalanmış gemiyi kararsız dalgalardan başka kim sürer, götürür?</p>

  <p class="normal">O kerem denizi lûtfularla, ihsanlarla kırık gemilerin kaptanıdır.</p>

  <p class="normal">Sus ki aklın diline mühür vurulmuştur; yerinde otur, sular karardı.</p>

  <h3 class="h2baslik" id="calibre_toc_1998">CLXXXVIII</h3>

  <p class="normal">A padişahın gözü, ışığı; Allah’a and olsun, ne var sende, ne var?</p>

  <p class="normal">Gönlünün köşesinde bir mum var ki göklere sığmaz.</p>

  <p class="normal">Güneş bile utanır da o mumun karşısında bir zerre olur.</p>

  <p class="normal">Toprak vücuda o söylediğin tohumu, söz tohumunu ekmenin tam zamanı.</p>

  <p class="normal">Abıhayatı safranın yüzüne yağdırsan ne olur yâni?</p>

  <p class="normal">Yağdırsan da âşıkların lâleliklerini Tanrı gül fidanından güldürsen ne çıkar ki?</p>

  <p class="normal">Sen onların başlarını bir soluk kaşısan, onlar gökyüzünün üstüne ayak basarlar.</p>

  <p class="normal">Ayağını basar da ezersen varlık üzümü şarap olur gider.</p>

  <p class="normal">A herkesin tapı kıldığı Tebrizli Tanrı Şems’i, öyle bir lûtufsun sen ki binlerce ilkbaharsın.</p>

  <h3 class="h2baslik" id="calibre_toc_1999">CLXXXIX</h3>

  <p class="normal">Lûtfedip de başını kaşıdığın kişiyi akıldan da edersin, her şeyden de.</p>

  <p class="normal">O bakışta nen var ki yarabbi, bir bakışınla kıyametler kopar.</p>

  <p class="normal">Gönül, lâ’linden bir inci çaldı da o yüzden öyle sıkıştırıyorsun ki onu.</p>

  <p class="normal">Sıkıştır hırsızını; gam değil; çünkü gamına dalacak, derdini dert edinecek gene sensin.</p>

  <p class="normal">Sıkıştır; çünkü yankesicilikle müminlerin varını yoğunu gizlemiştir o.</p>

  <p class="normal">A kullarını her türlü dikenlik yerlerden alıp yücelten, lûtfuyla keremlerde bulunan.</p>

  <p class="normal">İhsanıyla zamanlar, demler geçtikten sonra kaybettiklerimizi tekrar bize veren.</p>

  <p class="normal">Kalblerimizin yeşilliğinde sevgi ırmaklarını kaynatıp akıtan.</p>

  <p class="normal">Can bahçelerimizde o ırmakların sularıyla lezzetli meyveler veren dalları yeşerten.</p>

  <p class="normal">Apaçık olarak yüreklerimizi eline alan, sonra gene onları bize gizlice veren.<sup class="calibre2"><a href="../Text/divanson_split_473.html#footnote-500-77" id="footnote-500-77-backlink">[77]</a></sup></p>

  <p class="normal">Dün geçti, evvelsi gün de geçti; bugün ne vereceksin, ne edeceksin diye bekliyor can.</p>

  <p class="normal">Şu bin türlü avlar avlayan doğanın her gün bir tayını var senden.</p>

  <p class="normal">Doğanın başından külâhı çıkar da ovalarda kanat çırpıp uçsun.</p>

  <p class="normal">Dosttan önce o lûtfetti, o ihsanlarda bulundu bana.</p>

  <p class="normal">Sonucu sarhoş oldum, o lûtufla, o hak gözetmekle şarap içemez oldum âdeta.</p>

  <p class="normal">Bahçeden lûtuf gelir, yeşillik biter; bahardan da bahara lâyık olan umulur, gelir.</p>

  <p class="normal">Halbuki onun yüzüne karşı yüzlerce bahçe, yüzlerce bahar, utancından baş eğmiştir.</p>

  <p class="normal">A bahar yeli, a aşk, a sevda; hasta gönüllere ne yapıyorsun sen?</p>

  <p class="normal">Sus, aşk kanadını aç da uçmaya, uçup dolaşmaya bak.</p>

  <p class="normal">Sus ki harften, sesten başka sen daha yüzlerce lâkaba binersin.</p>

  <h3 class="h2baslik" id="calibre_toc_2000">CXC</h3>

  <p class="normal">A dünyanın canı, ne diye kaçıyorsun? A padişahların övüncü, ne diye kaçıyorsun?</p>

  <p class="normal">Bizi ne işe gönderiyor da sen gizli gizli kaçıyorsun?</p>

  <p class="normal">Ok gibi gidiyor, sonra gene geliyorsun; şimdicek ne diye kaçıyorsun yaydan?</p>

  <p class="normal">(c. II, s. 34) Senin binlerce definen, hazinen var, şu yarı buçuk ziyandan ne diye kaçıyorsun?</p>

  <p class="normal">Şekerine son yok; otur bu arada, ne diye kaçıyorsun?</p>

  <p class="normal">Her şekerin mahremi ağızdır; ne diye kaçıyorsun ağızdan?</p>

  <p class="normal">Dünya senin yüzünden aman bulur; sen ne diye emniyetten, amandan kaçıyorsun?</p>

  <p class="normal">Dünya baştan başa adam yiyen kurttur; a gönül, ne diye kaçıyorsun çobandan?</p>

  <p class="normal">Sus ki dil, baştan başa ziyandır; ne diye kaçıyorsun dile doğru?</p>

  <h3 class="h2baslik" id="calibre_toc_2001">CXCI</h3>

  <p class="normal">Halimizin hikâyesini ne diye soruyorsun? Âşıkları öldürmekten ürkmüyorsun ki.</p>

  <p class="normal">A aşk incisi, hangi denizdensin sen? A aşk ateşi, hangi yandansın sen?</p>

  <p class="normal">Senin bulunduğun yere, o gökyüzünden, Arş’tan, Kürsî’den aşıp da kim yol bulabilir ki?</p>

  <p class="normal">A gönül, gönülsün sen, demirden yapılma kazan değilsin ya; aşk ateşiyle ne vakte dek kaynayacaksın?</p>

  <p class="normal">* Canı da, gönlü de, nefsi de; üçünü de yakın; niceye bir “Nefsime zulmettim” deyip duracağım?</p>

  <h3 class="h2baslik" id="calibre_toc_2002">CXCII</h3>

  <p class="normal">Çalışıp çabalamanda vesveseye yol verirsen bil ki coşkunluğun geçer, donar kalırsın.</p>

  <p class="normal">Şu, öfkeden meydana gelen kızgınlığın yok mu, şerbet gibi görünür amma yaralayan bir zehirdir.</p>

  <p class="normal">Bir kör fare kızmış; nimetler verenin ambarına ne ziyan gelir ki?</p>

  <p class="normal">Şeker satanın şekerine bir iki sinek üşmüş, ne ziyanı ver ki?</p>

  <p class="normal">Süt sağan, bir kap kırsa devenin sütüne ne noksan gelecek?</p>

  <p class="normal">Geceydi, herkes uyumuştu; hiçbir kimsenin aklı başında değildi.</p>

  <p class="normal">O Ay lûtfetti de zurna çalmaya başladı; ortalığa bir coşkunluktur düştü.</p>

  <p class="normal">Bundan böyle gene o yanı görmez, perde ardında kalırsan kendi kanına kendin girersin.</p>

  <p class="normal">Tebrizli Şems’in aşkıyla hem aşkla söylüyoruz, hem susuyoruz biz.</p>

  <h3 class="h2baslik" id="calibre_toc_2003">CXCIII</h3>

  <p class="normal">A sûfî âşıkların dilberi; senin canın duymasın, anlamasın; hâşâ.</p>

  <p class="normal">A ayrılık, lâm gibi iki kat olduk; gamdan, kûfî yazının kef’ine döndük.</p>

  <p class="normal">Dönersen kendi çevrende dönersin; evde oturduğun vakit bile tavaf edersin sen.</p>

  <p class="normal">Bizi sev, bizimle ülfet et; sevgi ve ülfetler madenisin sen.</p>

  <p class="normal">Sırlar senin açıklamanla açılmıştır; her açılamaya açılamasın sen.</p>

  <p class="normal">Ay gibi tutulmazsın sen; tutulacak Ay değilsin sen.</p>

  <p class="normal">Gün gibi de tutulmazsın; o güneş değilsin ki tutulasın, kararasın.</p>

  <p class="normal">A mühendis, birler evindeyiz biz, sense binler evini yurt edinmişsin.</p>

  <p class="normal">A birler, binlere katıl; çünkü burda, korkulu bir yerdesin sen.</p>

  <h3 class="h2baslik" id="calibre_toc_2004">CXCIV</h3>

  <p class="normal">Bağ bahçe, bahar, yüce, usûl boylu selvi… Biz burayı bırakıp bir yerlere gitmeyiz.</p>

  <p class="normal">Yüzündeki örtüyü aç, kapıyı ört; biz varız, bir de sen varsın, evde kimsecikler yok.</p>

  <p class="normal">Bugün aşkın tam eşiyiz dostuyuz; hiçbir şeye umursamadan kadehi kaldırmış.</p>

  <p class="normal">A güzel sesli, güzel neyli çalgıcı, pek büyük, pek hoş bir feryat etmen gerek.</p>

  <p class="normal">A neşeli, muradına ermiş, hoş halli sâkî, hemencecik şarap sun bize.</p>

  <p class="normal">Sun da bir hoşça içelim; sonra da zevâlsiz gölgede rahatça yatıp uyuyalım.</p>

  <p class="normal">Bir içiş ki boğaz, karın yoluyla değil; bir uyku ki gecelerin sonucu değil.</p>

  <p class="normal">A gönül, o kadehi yüzüne, gözüne sür; bunu istiyorum ben.</p>

  <p class="normal">Şarapta tamamıyla yok oldun mu, o anda tam olgunluğa ulaşırsın.</p>

  <p class="normal">* “Rableri suvarır” şarabıyla ölümden, yok olmadan, göçmeden kurtulursun, ebediliğe erersin.</p>

  <p class="normal">Hırsızlığı bırak da valinin işkencelerinden emin bir halde güzelce yürü.</p>

  <p class="normal">Diyorsun ki: Göster, nerde eminlik yer? Yürü, yürü, henüz sorular sormadasın sen.</p>

  <p class="normal">A gün, bu güzellikle hangi günsün, ne çeşit günsün sen? A gün, binlerce yıldan da güzelsin sen.</p>

  <p class="normal">A gün, bütün günler kul köle olsun sana; onlar ayrılıktır, sensin vuslat.</p>

  <p class="normal">A gün, senin yüzünü kim görebilir? A gün, pek büyük bir güzelliğin var.</p>

  <p class="normal">Kendi güzelliğini, kendi yüzünü gene sen görebilirsin; hem de kulağını burduğun gözle.</p>

  <p class="normal">A gün, gündüzden meydana gelen gün değilsin sen; ululuk ıssı Tanrı’nın nurundan meydana gelen günsün sen.</p>

  <p class="normal">Güneş her akşam secde eder de Ay’ından ululuk ister.</p>

  <p class="normal">A günler içinde gizli gün, a zevâlsizlik mülkünde konaklamış gün.</p>

  <p class="normal">A günlerin, gecelerin rızkı; a kuzeyin, güneyin lûtfu.</p>

  <p class="normal">Olgun sözlerden de susayım, vazgeçeyim; çünkü sen her olgunluğun ilerisindesin.</p>

  <p class="normal">Olgunluğun sözle belirmez; sözden, sesten de daha açık olarak meydandasın sen.</p>

  <p class="normal">Sözden hayal belirir; halbuki sen vehimden de yücesin, hayalden de yüce.</p>

  <p class="normal">O vehim, o hayal, sana susamıştır a suya arılık duruluk, tat veren.</p>

  <p class="normal">Vehim de, hayal de, ikisi de can suyuna dalmış; fakat hem seninle dopdolu, hem sensiz olan şu âlemde ikisinin de ağzı kupkuru.</p>

  <p class="normal">Gazelin öte yanı perdenin ardında; senden gizli; çünkü usandın artık.</p>

  <h3 class="h2baslik" id="calibre_toc_2005">CXCV</h3>

  <p class="normal">A eşim dostum benim, evveline evvel olmayan küpünden doldur kadehi.</p>

  <p class="normal">O hasta gözlerinin bakışıyla umduğumu doğru çıkar, iyileştir beni.</p>

  <p class="normal">A yer yurt edinmiş er, aşk için yollara düştün, yurdundan göçtün; misafir yer yurt sahibini arar.</p>

  <p class="normal">Seni bir gün olsun görene; müjde olsun sana, nimetler ihsan edenin görülmemiş nimetleri denir.</p>

  <p class="normal">Aklına uyup da beni kınayan, önüne ön düşünülemeyen aşkımın fıskiyesini, bu fışkıran, atılan ezelî aşkı bilemez.</p>

  <p class="normal">And olsun ki sen yücelikler bahçesisin; a gönül, sen sen ol, burda otur.</p>

  <p class="normal">Bu mahremlik yurdunda, sarhoş olan bir gününü geçirdin mi a gönül?</p>

  <p class="normal">Efendimiz Tebrizli Şemseddin, güzelikler, alımlar sahibidir, eli de pek açıktır, keremi pek boldur onun.<sup class="calibre2"><a href="../Text/divanson_split_474.html#footnote-500-78" id="footnote-500-78-backlink">[78]</a></sup></p>

  <h3 class="h2baslik" id="calibre_toc_2006">CXCVI</h3>

  <p class="normal">A vuslatı abıhayat olan dost; kurtuluşumuzun çaresini sen bilirsin ancak.</p>

  <p class="normal">Gözden kaybolma, ışıksın sen; gönülden ayrılma, cansın sen.</p>

  <p class="normal">Gözümden kaybolduğun zaman canım gizli gizli ağlar durur.</p>

  <p class="normal">(c. II, s. 35) Zaten kim oluyorum ben ki senin vuslatını arayayım, isteyeyim; lûtfediyorsun da sen çekip duruyorsun beni.</p>

  <p class="normal">A gönül, her ne kadar dünya Kalender’isin amma gene de meyhaneye gitme.</p>

  <p class="normal">Çünkü orda varını yoğunu oynayıp elinden çıkarmış erler vardır; korkarım, mızıkçılık edersin de kalakalırsın.</p>

  <p class="normal">Gideceksen kendinde olarak gitme; izi belirmezlik elbisesini giyin de git.</p>

  <p class="normal">O yayın okuna âşıksan kalkan gibi göğsünü örtme.</p>

  <p class="normal">Birisi, âşıklık nedir diye sordu; dedim ki: Şu anlamları sorma.</p>

  <p class="normal">Benim gibi olunca görürsün; seni çağırdılar mı sen de çağırmaya başlarsın.</p>

  <p class="normal">Ercesine gir içeriye, arslan gibi ersin sen; ne diye kadınlar gibi yüreğini oynatıp duruyorsun?</p>

  <p class="normal">A gayb âlemine mensup gül yanaklarından al al yüzümün safran gibi sararıp solduğu güzel.</p>

  <p class="normal">A güzelliğinin baharı hevesine düşüp de her solukta benden güz yelleri estiren dilber.</p>

  <p class="normal">A bağı bahçeyi güz mevsiminin cevrinden, cefasından kurtaran.</p>

  <p class="normal">Söylemede, dinlemede, bir et parçasına tercümanlık ödevini vermişsin sen.</p>

  <p class="normal">Peygamberlerin dillerine evveline evvel olmayan sırla dildeşlik vermişsin sen.</p>

  <p class="normal">Erenlerin canlarına ölümde ölümsüz yaşayış vermişsin sen.</p>

  <p class="normal">Kötü sanışlı akla baş damında bekçilik hizmetini vermişsin sen.</p>

  <p class="normal">Gül yüzlülerin gözlerine mahmurluk, büyücülük, gönül alıcılık vermişsin sen.</p>

  <p class="normal">İki katre gönül kanına düşünce, tedbir, ince şeyleri anlama kabiliyetini vermişsin sen.</p>

  <p class="normal">Aşka kudretinle erlik, erkeklik, pehlivanlık vermişsin sen.</p>

  <p class="normal">Her gece halktan şu beş ışığı alırsın sen.</p>

  <p class="normal">Senâî’nin öğüdüydü bu: Apaçık görmeyi istiyorsan canınla oyna.</p>

  <p class="normal">A Tebrizli Şems, baştan başa nurdan ibaretsin sen; çünkü gül bahçesinin ışığısın sen.</p>

  <h3 class="h2baslik" id="calibre_toc_2007">CXCVII</h3>

  <p class="normal">Bir şeker alıcısı, Mısır’dan kervan geldi diye haber verdi.</p>

  <p class="normal">Yüz deve, hepsi de şekerkamışı yüklü; yarabbi, ne de güzel armağan.</p>

  <p class="normal">Gece yarısı bir mum geldi çattı; ölünün bedenine can geldi.</p>

  <p class="normal">Dedim ki: Açık söyle; filân geldi, filân dedi.</p>

  <p class="normal">Gönül çeviklikle yerinden sıçradı; akıldan bir merdiven dayadı.</p>

  <p class="normal">Aşkla dama koştu; bu haberden bir iz arıyordu.</p>

  <p class="normal">Ansızın dam başından, bizim dünyamızdan dışarı bir dünya gördü.</p>

  <p class="normal">Dünyayı kaplamış bir deniz, bir testinin içinde; toprak şeklinde bir gökyüzü.</p>

  <p class="normal">Damda bir padişah oturmuş; bekçi elbisesi giyinmiş.</p>

  <p class="normal">Bir bağ, bir bahçe, sonsuz bir cennet; hem de bahçıvanın gönlünde.</p>

  <p class="normal">Hayali gönüllerde dönüp dolaşıyor; gönül padişahını bildiriyor.</p>

  <p class="normal">A hayali, gözümden kaçma da bir zamancağız gönlüm tazeleşsin.</p>

  <p class="normal">Tebrizli Şems, mekânsızlık âlemini gördü de o âlemde bir mekândır kurdu.</p>

  <h3 class="h2baslik" id="calibre_toc_2008">CXCVIII</h3>

  <p class="normal">Sensiz yaşayış haram; sen olmadıktan sonra yaşayış da nedir?</p>

  <p class="normal">Güzelim yüzün yokken yaşamak, yaşayış adı verilen ölümdür ancak.</p>

  <p class="normal">Panzehir sensin, dünya zehir; yem sensin, yaşayış tuzak.</p>

  <p class="normal">İnci sensin, bu dünya sanki bir hokka; şarap sensin, yaşayış kadeh.</p>

  <p class="normal">Senin suyun olmadıkça gül bahçesi dikenlik, çorak; senin coşup kaynaman olmadıkça yaşayış ham, çiğ.</p>

  <p class="normal">Tam kıvamında olan güzelliğin olmazsa yaşayış, kıvamına gelmez.</p>

  <p class="normal">Sensiz, bütün dileklere, muratlara erişmek, yaşayış muradını elde edememektir.</p>

  <p class="normal">Esenlik vermedikçe sen, yaşayış nerden selâm verecek?</p>

  <p class="normal">Sustum, sen söyle; padişahsın sen, yaşayış, tapında kul köle.</p>

  <h3 class="h2baslik" id="calibre_toc_2009">CXCIX</h3>

  <p class="normal">Aşk şarabının sarhoşunda âr, hayâ yoktur; bu aşk şarabına da değer biçilemez.</p>

  <p class="normal">O meclise benzeyen aşkla şarap, cana yenilendi; fakat çağırmaya imkân yok.</p>

  <p class="normal">Akıl başından geçenleri söylemeye başladı amma can, şimdi dinleyecek vaktim yok, sırası değil dedi.</p>

  <p class="normal">Candan o arılığı aradım; evet dedi, arılık vardır amma bir zamancağız için.</p>

  <p class="normal">Dedim ki: Sana eşit ne altın var, ne kimya; bundan böyle gizleme.</p>

  <p class="normal">Şimşeğe benzeyen şu sözün ondan doğuyor; ondan başka cana canlar katan, ondan başka gönüller alan yok.</p>

  <p class="normal">Yanılıyorsun dedi; o değilim ben; ben Hasan’ın babasıyım, Ebû’l Âla değilim.</p>

  <p class="normal">Dedim ki: Nerkis gözlerinin başı için şivelerle, işvelerle kovma beni.</p>

  <p class="normal">Senin şu kanlı bakışların binlerce kişiyi öldürdü; hiçbiri de kan diyeti istemedi.</p>

  <p class="normal">A ululuğu Tanrı ululuğundan başka bir şey olmayan, and olsun Allah’a ki sensin, çünkü sende senlik yok, sensizsin sen.</p>

  <p class="normal">Sensin, fakat sen olmasan da gözlerini senden ayıran yok ki.</p>

  <p class="normal">Vara yok buyursan nerde o kudret ki neden yok oluyormuş diyeyim, haddim mi?</p>

  <p class="normal">Mıhladızsın sen, cansa demire benziyor; sarhoş bir halde geliyor; fakat ne başı var, ne ayağı.</p>

  <p class="normal">İlk kadehle kızıştım mı, kaza ve kadere teslim olmaktan başka çarem yok.</p>

  <p class="normal">Şarap başımı aştı mı, şaraba teslim olmaktan, yahut ne yaparsa ona razılık getirmekten başka bir çare, bir yol yok bana.</p>

  <p class="normal">O, ortadan ikiye ayrılmış simsiyah, kıpkıvırcık saçların yok mu? Rüzgâr için onlardan başka öpülecek, okşanacak hiçbir şeycik yok.</p>

  <p class="normal">A seher yeli, sabah olsun esesin diye seni beklemekten yandım; fakat sabah yok ki.</p>

  <p class="normal">Peki a Kalender, biz o düğümü ne yapalım, ona ne çare bulalım ki çözecek yok mu yok.</p>

  <p class="normal">Her an sahip mi değilsin bize? Bu da Tanrı sırrından, onun kendisine ait cilvelerden başka bir şey değil.</p>

  <p class="normal">Herkesin tapı kıldığı Tebrizli Şems, bir güneştir ki bu gökyüzünde öylesine güneş yok.</p>

  <h3 class="h2baslik" id="calibre_toc_2010">CC</h3>

  <p class="normal">A gönül dedim, neden böylesin sen; niceye bir aşkla düşüp kalkacaksın?</p>

  <p class="normal">Gönül dedi ki: Niçin sen de gelmezsin? Gelsen de aşkın tadını duysan n’olur?</p>

  <p class="normal">Abıhayatı bilseydin, aşk ateşinden başka bir şeyi mi seçerdin ki?</p>

  <p class="normal">(c. II, s. 36) A letafette yele dönen; sağrak gibi şarapla dolan,</p>

  <p class="normal">Su gibi, şekillerin canısın, hepsini gösterirsin; ayna gibi güzelliğe eminsin.</p>

  <p class="normal">Aşktan anlamayan her aşağılık can, seni şu göründüğün gibi bilir, bir şekil olarak görür, öyle sanır.</p>

  <p class="normal">Halbuki görünüşte yeryüzündensin amma göğün de canısın sen.</p>

  <p class="normal">A sürme gibi dövülen, toz haline gelen, sen iyiden iyiye inanç gözüne sürmesin.</p>

  <p class="normal">A lâ’l, hangi madendensin; yüzük halkasına gir, güzel bir taşsın sen.</p>

  <p class="normal">Kılıç gibi kinlerle doldun mu, binlerce rahmet utanır senden.</p>

  <p class="normal">A Tebrizli Şems, görünüşün hoş, mâna âlemindeyse ne de hoş yardımcısın sen.</p>

  <h3 class="h2baslik" id="calibre_toc_2011">CCI</h3>

  <p class="normal">Aşk şekerler saçmaya başladı mı, gizli bir Ay cilvelenmeye koyulur.</p>

  <p class="normal">Bakarsın ki şekerin sonu yok; hem bir güzelce yersin, hem isteyene verirsin.</p>

  <p class="normal">Ne yana istersen yuvarlan; çayırlıktasın çimenliktesin, yemyeşil bağdasın bahçedesin.</p>

  <p class="normal">Başına ister taç vurun, ister vurunma; bütün padişahlara padişahsın sen.</p>

  <p class="normal">Benim söylemediklerimi görüyorsan; söylersem de anlarsın.</p>

  <p class="normal">Fakat ansızın gözlerini açarlarsa o dünyanın koskocaman şehrine;</p>

  <p class="normal">Yeni doğmuş çocuk gibi şaşkın şaşkın bakınırsın, dalar gidersin hani.</p>

  <p class="normal">Gözün o dünyaya takıldı mı, bu dünyanın izi bile kalmaz artık.</p>

  <p class="normal">Tebrizli Şems’e kaç da bütün anlamlar açılıversin.</p>

  <h3 class="h2baslik" id="calibre_toc_2012">CCII</h3>

  <p class="normal">A anlamlar şarabının sâkîsi, erguvan renkli şarabı sun bana.</p>

  <p class="normal">O cevabı acı ihtiyar şarapla gençlik alımını çoğalt.</p>

  <p class="normal">O padişahlar padişahı sevgilinin sarayında kurulmuş mecliste can gibi güzeller seyredelim.</p>

  <p class="normal">Geceki işretin lezzetinden aydın gündüze dönmüş canları seyret.</p>

  <p class="normal">Görürsün ki dünya, o dünyadaki canların halkasını görmüş de şaşırmış kalmış.</p>

  <p class="normal">Dünya onların meclisine armağan olarak gökyüzünden Ay’ı yollar.</p>

  <p class="normal">Gökyüzünün küçücük bir çalgıcısı olan Zühre, güzelim nağmelerle çalgı çalmaya başlar.</p>

  <p class="normal">Bunların hepsi de beraberdir; bizse anlamlarla dopdolu olan dilberle halvetteyiz.</p>

  <p class="normal">O padişah, yanağını yanağımıza koymuş; bundan ötesini zaten bilirsin artık.</p>

  <p class="normal">O padişah kim? Tebrizli Şems; o dünya saltanatının padişahlar padişahı.</p>

  <h3 class="h2baslik" id="calibre_toc_2013">CCIII</h3>

  <p class="normal">Safran gibi sararmış yüzleri gör; dertten iz var bu yüzlerde.</p>

  <p class="normal">Güz mevsimindeki bağ gibi dertten hastalanmış şehri seyret.</p>

  <p class="normal">Bu dert gökyüzünden gelen buyruğun heybetindendir; ayrılık gamındandır.</p>

  <p class="normal">Bir korkudur ki ateşiyle, gizli gizli feryadıyla gökyüzünü bile karartmıştır.</p>

  <p class="normal">Neşe içinden ansızın bir cehennemdir baş göstermiştir; hele seyret de gör.</p>

  <p class="normal">Her yandan bir feryattır kopmuş; a kimsesizlerin kimsesi; sen bilirsin ancak.</p>

  <p class="normal">Buyurdu ki: Bu ayrılık geçicidir; ebedî ayrılıktan feryat.</p>

  <p class="normal">Yarabbi, ne olurdu bizi iki ayrılıktan da kurtarsaydın.</p>

  <p class="normal">Bunu söyledi de yumuldu ağzım; gücün yeterse ötesini sen söyle.</p>

  <h3 class="h2baslik" id="calibre_toc_2014">CCIV</h3>

  <p class="normal">A vuslatı, neşenin aslı olan; onlar şekillerdir, buysa anlamların ta kendisi.</p>

  <p class="normal">Bir soluk bile ayrılma benden; su olmadıkça gemi yürümez.</p>

  <p class="normal">Doğru olmayan bir mushafım ben; fakat sen okudun mu düzelirim.</p>

  <p class="normal">Bir Yusuf, yüzlerce kurt; fakat sen çoban oldukça kurtulur bu Yusuf.</p>

  <p class="normal">Gözyaşlarımla, safran gibi sararmış yüzümle her an, nasılsın diye soruyorum sana.</p>

  <p class="normal">Bu iki iz de halka göre; sana izin ne lüzumu var? Zaten izinin tozu belirmiyor ki.</p>

  <p class="normal">Sen söylenmedik sözü duyar, işitirsin; yazılmadık senedi okursun.</p>

  <p class="normal">Uyumadan rüya görürsün; deniz olmadan gemiler yürütürsün.</p>

  <p class="normal">* Övüşü bırak, az yalvar; çünkü gayb âleminden, “Beni hiç göremezsin” sesi geldi.</p>

  <h3 class="h2baslik" id="calibre_toc_2015">CCV</h3>

  <p class="normal">A çalgıcıların padişahı, o güzelden ne biliyorsan onu çal, onu söyle.</p>

  <p class="normal">* A güzel sesli, onun güzel mushafından iki aşir okumanı istiyorum.</p>

  <p class="normal">Öylesine iki aşir ki her harfi, dinleyene anlamlar kaynağını akıtsın.</p>

  <p class="normal">* Sin’i, “Şimdi icabet edin” desin; nun’u, “Beni hiç mi hiç göremezsin.”</p>

  <p class="normal">A büklüm büklüm saçı, ne de ayak bağlamadasın sen; a bakışı, ne de amansızsın sen.</p>

  <p class="normal">A al gül, yırttığın o al atlas, onun nerkis gözlerinin nuruyla dokunmuştur.</p>

  <p class="normal">Bu şiiri tamamlamaktan kaldım; geri kalanını bu tarzda sen söyle.</p>

  <h3 class="h2baslik" id="calibre_toc_2016">CCVI</h3>

  <p class="normal">Bunca sevginle, bunca merhametinle beraber gene de öfkelisin; fakat gönül vermişim sana ben.</p>

  <p class="normal">* Bütün bu sırçalar yurdunu, “Beni hiç mi hiç göremezsin” diye birbirine vurmuş, kırmış geçirmişsin.</p>

  <p class="normal">Dünya yurdu depremler içinde; çünkü varını yoğunu evden taşıyorsun sen.</p>

  <p class="normal">Yüz binlerce hasta senin yüzünden ağlıyor; sensiz yaşayamazlar, bunu sen de biliyorsun.</p>

  <p class="normal">Dünya gece sanki; sense bir güneşsin; halk tamamıyla şekilden, kalıptan ibaret, sensin can.</p>

  <p class="normal">Geçim derdine düşmüşlerdir de candan haberleri yoktur amma,</p>

  <p class="normal">Can, yerinden kımıldadı mı, feryada, figana başlarlar.</p>

  <p class="normal">Güneş tutuldu mu, ne zevk kalır, ne neşe.</p>

  <p class="normal">O varken, kimsecikler hatırlamaz bile onu; fakat gizlendi mi, eyvahlar olsun.</p>

  <p class="normal">A savaşın parlaklığı, pazarın canı; evin, dükkânın tadı tuzu.</p>

  <p class="normal">Sus; dedikodu, muallâkta duran anlamlar denizine perdedir.</p>

  <h3 class="h2baslik" id="calibre_toc_2017">CCVII</h3>

  <p class="normal">Canlar canı olduğunu duymuştum; öylesin, hattâ binlerce defa daha da ilerisin.</p>

  <p class="normal">Halktan şeklini filân işitmiştim; o söylenenler eşin, örneğin değilmiş meğer.</p>

  <p class="normal">Benim ağzımdan sen okursun ümidiyle hamd olsun, hamd etmekten de oldum.</p>

  <p class="normal">(c. II, s. 37) Bu letafette bir can, kim görmüştür; bu akıcılıkta bir rûhu kim seyretmiştir?</p>

  <p class="normal">A anlamlar gibi can gıdası olan, a şekli mânalardan da güzel bulunan dilber.</p>

  <p class="normal">A güzelim, senin madenindeki lezzet yüzünden mekânsızlık âlemindeki gerçekler, mekân âlemine gelmiştir.</p>

  <p class="normal">A padişaha da, vezire de kutluluk; a ihtiyar dünyaya gençlik.</p>

  <p class="normal">Bu dünyadan kaçan canı tuttun; gene bu dünyaya mal ettin.</p>

  <p class="normal">Bu dünyaya sen can olduktan sonra, şu geçici dünya ölümsüz olur gider.</p>

  <p class="normal">Senin yüzünden canın dili tatlı; fakat gene de senin diline benzemiyor.</p>

  <h3 class="h2baslik" id="calibre_toc_2018">CCVIII</h3>

  <p class="ortayazi">“Tercî-i Bend”</p>

  <p class="normal">A o dünyanın sesi, çağırışı; a bizi çağırmaya gelmiş dost.</p>

  <p class="normal">Senin soluğunu bekliyorduk; ne mutlu ki mekânsızlık âleminin elçisisin sen.</p>

  <p class="normal">Mademki o şeker yurdunun dudususun; hadi, o baharı anlat bize.</p>

  <p class="normal">Güz mevsiminin soluklarındaki nağmelerle donduk, sarardık solduk.</p>

  <p class="normal">Bizi şu ihtiyarın düzeninden kurtar; bizi o gençliğe ulaştır.</p>

  <p class="normal">Onun sunduğu şeker, zehir kesildi bize; izi, eseri, soğukluk, buz kesiş.</p>

  <p class="normal">Sen bilirsin; elden çıktık; bir panzehir getir de çaremizi bul.</p>

  <p class="normal">Şu zehirli otlaktan çek, çıkar bizi; zamanın hem Mûsa’sısın, hem çobanı.</p>

  <p class="normal">* Sana Şuayb’in emanetiyiz biz; merhametle yay, otlat bizi.</p>

  <p class="normal">Ta deniz kıyısına, bahçeye dek sür, götür bizi.</p>

  <p class="normal">Götür de semirelim, anlamlar sünbüllerini, süsenlerini yiyelim de neşelenelim, gelişelim.</p>

  <p class="normal">Usananların daralmalarından, ululanmalarından gizlendiler şu elçiler.</p>

  <p class="ortayazi">*</p>

  <p class="normal">A iki gözümüzün de gözü, ışığı; a bizi can korusuna çeken.<sup class="calibre2"><a href="../Text/divanson_split_475.html#footnote-500-79" id="footnote-500-79-backlink">[79]</a></sup></p>

  <p class="normal">Bu korudan, iyiden iyiye yemeden, burda yayılmadan çıkarma bizi.</p>

  <p class="normal">Üç aylıkken sütten kesilen çocuk, yeniay gibi arık kaldı.</p>

  <p class="normal">Lûtfunla can çocuğunu dadının kucağına ver de emeklemeye başlasın.</p>

  <p class="normal">Mademki feryadımız kulağına geldi; duymazlıktan gelme.</p>

  <p class="normal">Olgun olmayan meyveyi dal sıkıca tutar.</p>

  <p class="normal">Daldan düşmesinden, zevk vermeden solmasından korkar.</p>

  <p class="normal">Can, seçilmiş akıl gibi bir dadısı varken o cansızdan daha aşağı değildir.</p>

  <p class="normal">A seher çağı yüzümü ısıran, senden üç öpücük istiyorum; hakkım bu.</p>

  <p class="normal">Fakat bugün yorgunsun, kaçmışsın; iki öpücükle de barışabilirim.</p>

  <p class="normal">Sus, kerem sahibi bir dilberdir o; huyu husu güzeldir.</p>

  <p class="normal">Kendine gel, uyuma; yoksa hırsızlar, yankesiciler bir kötülük ederler, külâhını çalarlar.</p>

  <p class="ortayazi">*</p>

  <p class="normal">Şu nefsin günahı arttırdıkça arttırmaya koyuldu; bir kurttu, ejderhâ kesildi.</p>

  <p class="normal">Gece, leş gibi, haram yiyici; gündüz, göbekli, hırsız, herzevekil.</p>

  <p class="normal">Yürü, bayrak sahibi, reyi doğru, isabetli bir beyden yardım iste.</p>

  <p class="normal">Şehir halifesiz olmaz; Tanrısız yaratık da nedir ki?</p>

  <p class="normal">Adalet, ceza, buyruk olmazsa, dünya bozuk düzen bir hale gelir.</p>

  <p class="normal">Dünyanın hastalığına, illetine son ilaç kılıçtır.</p>

  <p class="normal">Büyük savaş zamanı geldi; kalk ey sûfî, savaşa gir.</p>

  <p class="normal">Şöhretin boğazını açlıkla sık; çorbayla coşma.</p>

  <p class="normal">Yoksulun cömertliği bedenle can bağışlamaktır; her cömertliğin başı, temeli budur.</p>

  <p class="normal">Ateşine yan, eri; ateşi her hama kimyadır onun.</p>

  <p class="normal">Sus; sâkî ateş kesilir, sakalık eder de ateş nur olur gider.</p>

  <p class="normal">Susarken söyleyen Akl-ı Küll’e bizden yüzlerce tapı, yüzlerce selâm.</p>

  <h3 class="h2baslik" id="calibre_toc_2019">CCIX</h3>

  <p class="normal">Beni benden aldığın gün o bildiğin şey yok mu, onu yitirme benden.</p>

  <p class="normal">Yitirme de seninle öz nur olayım; o lâtif, ebedî nur kesileyim.</p>

  <p class="normal">(c. II, s. 38) Senin gibi bir abıhayatla beraberken niceye bir ölümden feryat edeceğim?</p>

  <p class="normal">Onun yüzünden öleceksem öleyim; o ölüm, gençlik çağından da yeğdir.</p>

  <p class="normal">Kendi harmanından, o gizli inci harmanından zekât ver bana.</p>

  <p class="normal">Beratımı şunun bunun adına yazma; sınama yolunu bırak.</p>

  <p class="normal">Sus, fakat elindeki nedir senin? Yağmur yağmaya başladı; sense bir oluksun.</p>

  <h3 class="h2baslik" id="calibre_toc_2020">CCX</h3>

  <p class="normal">Gücün kuvvetin yettikçe ters mızrap vurma; aykırı, ters vurduğun her mızrap yüzünden nağmeden kalakalırsın.</p>

  <p class="normal">Dünyanın zevk gelini ihtiyardır; alırsan ölümünü istemiş olursun; tezcek ölür gider.</p>

  <p class="normal">Yüzünü göstermedikçe tamamıyla nurdur; fakat yüzünü gösterdi mi duman gibi bir şeydir ancak.</p>

  <p class="normal">Mademki aşkta pehlivansın; saman çöpü gibi belâ selinden kaç.</p>

  <p class="normal">Akarsu gibi her bitkiye yaşayış vermen gerek.</p>

  <h3 class="h2baslik" id="calibre_toc_2021">CCXI</h3>

  <p class="normal">Dudağının lâfını edeyim mi, etmeyeyim mi, a lâ’l dudaklarına değer biçilemeyen güzel?</p>

  <p class="normal">A bütün sözlerimiz yalnız senin bulunduğun, bizimse yok olup gittiğimiz, a ne kul köle olasıca dilber.</p>

  <p class="normal">Benim bulunduğum yerde hatadan başka bir şey yok; senin bulunduğun yerdeyse bağıştan başka bir şey yok.</p>

  <p class="normal">Burda söz söylemek bedenledir; ordaysa tamamıyla varlıktır, candır.</p>

  <p class="normal">Yıldızlar boyuna yürür giderler amma ayakları yoktur; yüzlerce tulum yürür gider; saka görünmez.</p>

  <p class="normal">Eyyub gibi hastadır onlar; derken sağlığa, esenliğe kavuşmuşlardır; fakat ilaç yok ortada.</p>

  <p class="normal">Yakub gibi gözleri görmez olmuştur; derken görmeye başlamıştır gözleri, fakat tutyasız.</p>

  <p class="normal">Balık gibi yol yürürler, koşup yelerler; yollarını görürler; fakat ışık yok.</p>

  <p class="normal">Senin kıskançlığın yüzünden ağzımı kapadım; şekerine de son yok ki.</p>

  <h3 class="h2baslik" id="calibre_toc_2022">CCXII</h3>

  <p class="normal">Bütün mâna müftülerinden, kanımın dökülmesi hakkında fetvâ geldi.</p>

  <p class="normal">Halka söyle; benim hilemden, lâtifemden, dâvamdan uzak dursunlar.</p>

  <p class="normal">Gönüle, böyle oluş, hoşuna gidiyor mu dedim; nara atarak evet, evet dedi.</p>

  <p class="normal">Gönlüm bir rebâpçık aldı eline de çalmaya koyuldu; yâni hoşuz biz dedi.</p>

  <p class="normal">Çünkü bu kınayış varlıktan gelmede; halbuki benim olduğum yerde kınayış nerde?</p>

  <p class="normal">Benim olduğum yere ben bile sığamıyorum; artık bir başkası sığabilir mi oraya? Cevap ver, hayır, hayır de.</p>

  <p class="normal">Sen, ben olursan onu göremezsin; çünkü vakit gece, göz de kör.</p>

  <p class="normal">Fakat senin gözün bu göz oldukça nerden göreceksin? Nefis parasında bizim damgamız yok ki.</p>

  <p class="normal">A kendine bile hayrı olmayan kişi, Tebriz’e git, Şemseddin’e kaç bâri.</p>

  <h3 class="h2baslik" id="calibre_toc_2023">CCXIII</h3>

  <p class="normal">Mademki kardeşlik tarafına koşmaktasın, önce yüzünü yuman gerek.</p>

  <p class="normal">Başında mahmurluktan ötürü bir baş ağrısı varsa, kardeşlerin başlarını ağrıtma bâri.</p>

  <p class="normal">Ya koltuk kokusundan kurtulmaya bir çare bul; yahut da sevgilinin kucağını bırak.</p>

  <p class="normal">Menekşe saçlı bir ay yüzlünün kârına çalışıyorsan hay-hayla ağlaman şart mı yâni?</p>

  <p class="normal">Tuzaksız bir av arıyorsan bil ki benim gibi olmayacak şey arıyorsun sen de.</p>

  <p class="normal">Sarhoşluktan kulağın kızardıysa semâ’ ehli bir sûfîsin; hay-huy edebilirsin.</p>

  <p class="normal">Eğer aklının kulağından bile haberi yoksa bir kat değilsin, binlerce katsın sen.</p>

  <h3 class="h2baslik" id="calibre_toc_2024">CCXIV</h3>

  <p class="normal">Sâkî, insaf et; ne güzel bir yüzün var; yerden oldum ben, nerdesin sen?</p>

  <p class="normal">Kul desem lâyık değil sana; Allah desem korkarım.</p>

  <p class="normal">Susturmuyorsun ki susayım; fakat söz söylemek yolunu da açmıyorsun bana.</p>

  <p class="normal">Üzüm gibi sıkıp eziyorsun beni; sevgili değilsin, belâsın bana.</p>

  <p class="normal">Senden göz yumarsam küfürdür bu; çünkü sen nura nurlar katmadasın.</p>

  <p class="normal">Gözümü açarsam da bakma bana diyorsun; sen beni hevâ ve heves gözüyle görmüşsün.</p>

  <h3 class="h2baslik" id="calibre_toc_2025">CCXV</h3>

  <p class="normal">Kalk da bir gönül kapan sevgilinin vuslatını anarak bir nağmedir tuttur.</p>

  <p class="normal">Hadi, sabah şarabı içme zamanı; bir aç bizi, açıl bize; hadi, dua zamanı, durma, çağır bizi.</p>

  <p class="normal">O koca küpün kapağını aç da halk el çırpsın, ayak vursun.</p>

  <p class="normal">Gönülde yüzlerce düğüm var; can şarabından başka düğüm çözen yok.</p>

  <p class="normal">Hiçbir yerde kararı olmayanı, bir koca sağrakla yerinden et gitsin.</p>

  <p class="normal">Mademki varlığın vefası yok; yokluk çölünden başka bir karar yurdu da yok.</p>

  <p class="normal">Toprak sofrasında bir tere bile yok, fakat her yanda ne diye bir devedikeni var?</p>

  <p class="normal">Âlem leş, şu halksa köpek; köpekte cömertliği kim görmüştür?</p>

  <p class="normal">Sâkî, çağır dostları; canlar senin gibi cana canlar katanı görmemiştir.</p>

  <p class="normal">Biz, senin gibi bir kimyaya karşı bakır gibi, demir gibi şaşırmış kalmışız.</p>

  <p class="normal">Dök beyinlere o şarabı da halktan bir hay-huydur kopar.</p>

  <p class="normal">Böylece de can sarhoş olsun, yerlere yıkılsın da kınamayı övmeden ayırt etsin.</p>

  <p class="normal">Eflâtun bu şaraptan sarhoş oldu mu, dertle devâyı fark etmez olur.</p>

  <p class="normal">Tortulu bir şarap sun da aklı, tortuluyla arı duruyu ayırt edemez bir hale getir.</p>

  <p class="normal">Lojikten bahsedenlere, sabah şarabı içenlerin kadehinden bir bağışta bulun.</p>

  <p class="normal">Bulun da artık her yoksulun ne zembilini arasın, ne somununu dilesin.</p>

  <p class="normal">Sus ki yokluktan var etmek, zaten senin işin gücündür; bu iş sana verilmiştir.</p>

  <h3 class="h2baslik" id="calibre_toc_2026">CCXVI</h3>

  <p class="normal">Sıçra, bahar salâ verdi; herkesi çağırıyor; seher yeli gibi salına salına bahçeye gir.</p>

  <p class="normal">Ağacın dalından, oynamayı öğren, raksa gir; lâleden, dağdan sesler işit.</p>

  <p class="normal">Reyhan yeşilliğe bir sırdır söylüyor; bülbül gülden bir nağme istiyor.</p>

  <p class="normal">Çimenler yelle dalga dalga coşuyor; denizde de bir bildiklik havası esmede.</p>

  <p class="normal">Denizden gebe kalan buluttan, gelinin gözündeki ağlayışa benzer ağlayışı seyret.</p>

  <p class="normal">Bulutun ağlayışından, şimşeğin gülüşünden, sünbülün boy atmasına, selvinin yücelmesine bak.</p>

  <p class="normal">Onlara karşı, kumrunun kulağı âdeta tuzak kurmuş; bahaneler öğrenmek istiyor sanki.</p>

  <p class="normal">Nerkis, süsene, hadi diyor, sen de kınayışla karışık bir övüş söyle.</p>

  <p class="normal">A yüzlerce dili olan süsen, kuşlara devlet kuşunun hikâyesini oku.</p>

  <p class="normal">(c. II, s. 39) Süsen, sus diyor, değeri ağır bir kadehle sarhoşum ben.</p>

  <p class="normal">Sarhoşum, kendimde değilim; dilimden yanlış bir söz çıkarsa bilmem artık.</p>

  <p class="normal">Sen çiçeklere ibrişim elbiseler giydiren padişaha yüz tut.</p>

  <p class="normal">Söğüt ağacı başını sallaya sallaya diyor ki: Bir ejderhânın elinden kurtulduk.</p>

  <p class="normal">A selvi, buna şükrederek sen de böylece ayak vur, oyna.</p>

  <p class="normal">A can, a cihan, can gibi görünen can işkencesinden kurtulduk biz.</p>

  <p class="normal">Bu çeşit bir eşin dostun vesvesesinden kurtulduk; bu çeşit bir düzenbazın düzeninden halâs olduk.</p>

  <p class="normal">O karakıştan kurtulduk; fakat başımıza neler getirdi; bir baş gösterdi de geçti gitti, şükürler olsun.</p>

  <p class="normal">Şom belirtisiyle nice gizli kötülükleri meydana getiren o zalim, bir daha belirmesin.</p>

  <p class="normal">Sus da korku zahmeti olmaksızın ümidi seyre dal hele.</p>

  <h3 class="h2baslik" id="calibre_toc_2027">CCXVII</h3>

  <p class="normal">Pek yüce, pek büyük bir kimyasın sen; kalp da geçer akçedir sence, ayarı tam da.</p>

  <p class="normal">Yolda attan yörük bir eşek vardı; senin lûtfunla öncülük etti.</p>

  <p class="normal">Bir köpeğin ayağı senin yoluna bassa, onu savaş arslanından daha üstün bir hale getirirsin.</p>

  <p class="normal">Her varlığın, aşkınla ayağı kırılmıştır; kanatlarını açmayı umuyorlar.</p>

  <p class="normal">Bir sinek bile sana gönül bağladı mı, kapından Zümrüdüanka kanatlarını elde eder.</p>

  <p class="normal">* Lûtfun, keremin, yoksulluk kapısını açmamak için “Bana kolaydır” dedi.</p>

  <p class="normal">Sus; her olmayacak, her güç nesne, Tanrı’nın elinde kolaylaşır gider.</p>

  <h3 class="h2baslik" id="calibre_toc_2028">CCXVIII</h3>

  <p class="normal">A pervane gönüllü, o mum neşeye neşe kattı mı, sen de oynamaya, çırpınmaya koyulursun artık.</p>

  <p class="normal">Can geldi mi yalnız beden oynamaz; can gelince kalkar, mezardan çıkarsın.</p>

  <p class="normal">Müzik sesi dağa düşse koca dağ bile bir sesle kaybolur gider.</p>

  <p class="normal">Bu bahar yeli, dalları oynamaya çağırıyor;</p>

  <p class="normal">Güneş bile oynamaya koyulursa zerrede nerden karar kalacak?</p>

  <p class="normal">Cana canlar katan bir güzelin yüzündeki ateşle hem ateş cansız bir hale geldi, hem duman.</p>

  <p class="normal">A güzelim, aysın, bedensiz bir cansın, şuhsun, şekersin, bir belâsın sen.</p>

  <p class="normal">Bir devlet kuşunun gölgesiyle biz de gâh kısaldık, gâh uzadık.</p>

  <p class="normal">Hem de dostun dudağıyla sarhoş olduk; ney gibi feryada başladık.</p>

  <p class="normal">Saman çöpü gibi yele bindik; bir kehribar yüzünden o yana bu yana dönüp dolaşmaya koyulduk.</p>

  <p class="normal">Sivrisinek gibi kendi kanımızla sarhoşuz; artık ciğer tenceresine boş verdik a gönül.</p>

  <p class="normal">Halvette hay-huy etmedeyiz; toplulukla hay-hay etmede.</p>

  <p class="normal">Görünüşte aşağılık bir kuluz; gizlilik âlemindeyse bir Tanrı sıfatlı.</p>

  <p class="normal">Bunu ulular ulusu Tebrizli Şems verdi; bu ululanmaksızın ululuk ıssı oluşun bir delili işte.</p>

  <h3 class="h2baslik" id="calibre_toc_2029">CCXIX</h3>

  <p class="normal">A sâkî, sun bir kadeh şarap bana; tez ol, sabah ışıdı.</p>

  <p class="normal">Her taraf aydınlanıyor. Hadi a benim güvencim, dayancım, a benim şifam.</p>

  <p class="ortayazi">*</p>

  <p class="normal">A benim sâkîm, a benim gözümün nuru; gönlümün rahatı, huzuru; süsüm ziynetim.</p>

  <p class="normal">A dolunay, gedilme; eksilme burdan a benim güvencim, dayancım, a benim şifam.</p>

  <p class="ortayazi">*</p>

  <p class="normal">A başımın övüncü, a benim tacım, devletim; niceye bir bu utangaçlık, niceye bir bu inat?</p>

  <p class="normal">Bana, benim huyuma hiç rağbetin, yok a benim güvencim, dayancım, a benim şifam.</p>

  <p class="ortayazi">*</p>

  <p class="normal">Mademki onun bakışından bir bakışa nail oldun; bir soluk bile kendinde olursan çıfıtsın;</p>

  <p class="normal">İş böyle olunca ey aşk ateşi, sen de dumandan ibaretsin; a benim güvencim, dayancım, a benim şifam.<sup class="calibre2"><a href="../Text/divanson_split_476.html#footnote-500-80" id="footnote-500-80-backlink">[80]</a></sup></p>

  <p class="ortayazi">*</p>

  <p class="normal">* Mubâhî bir Kalender çıkageldi; karşıla şarapla onu ey sâkî;</p>

  <p class="normal">Sabaha dek de böylece boyuna sun ona a benim güvencim, dayancım, a benim şifam.</p>

  <p class="ortayazi">*</p>

  <p class="normal">Cansın sen, cana canlar katarsın sen; bir bakışta gönüller kaparsın sen;</p>

  <p class="normal">Bu yüzden de vefasızlık da hakkındır a benim güvencim, dayancım, a benim şifam.</p>

  <p class="ortayazi">*</p>

  <p class="normal">O kararda kalmak; güz mevsimine karşı bahar gibi davranmak, soğuk bir iştir;</p>

  <p class="normal">Kaçan dosta dost olmak güçtür a benim güvencim, dayancım, a benim şifam.</p>

  <p class="ortayazi">*</p>

  <p class="normal">Her çerçöp makulesi kişiden yaralanmışız; bu yüzden a kutlu Ay, senin sırlarını</p>

  <p class="normal">Söylüyoruz, söylüyoruz amma kapalı kapalı a benim güvencim, dayancım, a benim şifam.</p>

  <p class="ortayazi">*</p>

  <p class="normal">Aşka teslim oldun; sonra sıçradın, kaçtın; sonra da gönül levhimizi yıkadın.</p>

  <p class="normal">Biz bağladık; sen bağlanmışı çözdün a benim güvencim, dayancım, a benim şifam.</p>

  <p class="ortayazi">*</p>

  <p class="normal">Bu ateşten yüreğimizde binlerce dağ var; fakat her dağlanma yüzünden de yüz binlerce bağ bahçe kesilmişiz.</p>

  <p class="normal">Senin zevkinle her ışığın gözü olmuşuz a benim güvencim, dayancım, a benim şifam.</p>

  <p class="ortayazi">*</p>

  <p class="normal">Derler ki: Sırlar cefadadır; o sevgilinin aşkıyla inandım buna.</p>

  <p class="normal">Hayır, hayır; bu işe girişmeye cefanın da haddi yok a benim güvencim, dayancım, a benim şifam.</p>

  <p class="ortayazi">*</p>

  <p class="normal">A gönül, aşktan ne vakte dek coşacaksın? Âşıklık yüzünden niceye bir köpüreceksin, dalgalanacaksın?</p>

  <p class="normal">Aşkta susmak da hoştur a benim güvencim, dayancım, a benim şifam.</p>

  <p class="ortayazi">*</p>

  <p class="normal">A şekil, sen bir padişahın hayalisin, bâri gözümüzden sen gitme;</p>

  <p class="normal">Gitme ey dostun yüzünden armağan olan; gitme a benim güvencim, dayancım, a benim şifam.</p>

  <p class="ortayazi">*</p>

  <p class="normal">A bahçe, a bahardan ayrılan bahçe; gül gitti, bir yeşillik kaldı ancak;</p>

  <p class="normal">Bâri a yeşillik, sen sabret, eğlen a benim güvencim, dayancım, a benim şifam.</p>

  <p class="ortayazi">*</p>

  <p class="normal">Öğüdünü kendime dost edindim; fakat Tebriz’denim, Şemseddin’denim ben;</p>

  <p class="normal">Aşk ateşinde işte böyleyim ben a benim güvencim, dayancım, a benim şifam.<sup class="calibre2"><a href="../Text/divanson_split_477.html#footnote-500-81" id="footnote-500-81-backlink">[81]</a></sup></p>

  <h3 class="h2baslik" id="calibre_toc_2030">CCXX</h3>

  <p class="normal">Sensiz yaşamanın, sensiz cana can katmanın imkânı yok; a bizim gönlümüzdeki, canımızdaki güzel, nerdesin?</p>

  <p class="normal">Bir gece yarısı el çırpa çırpa, bir şeyler okuya okuya mahallemize çıkagelsen n’olur?</p>

  <p class="normal">Canı armağan sunalım sana; fakat can da nedir ki? Bizim canımızın canı değil misin sen?</p>

  <p class="normal">Evinin damına bir çıksan gökyüzü damına ateş düşer.</p>

  <p class="normal">Yüzüne karşı güneş değirmisi de kim oluyor ki aydınlıktan, aydınlatmaktan lâf açsın.</p>

  <p class="normal">(c. II, s. 40) Hem gözsün bize, hem ışık; hem belâyı defedersin bizden, hem belâsın bize sen.</p>

  <p class="normal">A gönül gözü, ümitsiz göze her solukta ne gösterirsin sen?</p>

  <p class="normal">A sarhoş bülbül; feryadından bir bilişlik, tanışlık kokusu geliyor.</p>

  <p class="normal">Ağla, feryat et; ağlayış, feryat ediş ayrılık yarasına melhemdir.</p>

  <p class="normal">Ağla, feryat et de ağlayışından, feryadından Tanrılığa ait bir şey açılsın, bilinsin.</p>

  <h3 class="h2baslik" id="calibre_toc_2031">CCXXI</h3>

  <p class="normal">A Ay, gönül göğüne doğdun mu, can gibi dünyanın bedenine girersin, onu canlandırırsın sen.</p>

  <p class="normal">A Ay, ne de güzelsin, ne de güzel yüzün var; a Ay, söyle hele, nerdensin sen?</p>

  <p class="ortayazi">*</p>

  <p class="normal">Aşkından beratımız var; güzelim şeker mi, şeker dudaklarından şekerimiz var;</p>

  <p class="normal">Lâ’l dudağından bir zekât ver bize; a Ay, söyle hele, nerdensin sen?</p>

  <p class="ortayazi">*</p>

  <p class="normal">A can Yusuf’u, esircinin elindesin; güzellikte, alımda seninle kıyaslanacak kimsecik yok.</p>

  <p class="normal">Bize bir bak, çünkü tanırsın bizi sen; a Ay, söyle hele, nerdensin sen?</p>

  <p class="ortayazi">*</p>

  <p class="normal">Şarabınla öylesine sarhoşuz ki kendimizden bir eser bile bulamıyoruz.</p>

  <p class="normal">Dayanamayız amma gene de ışıdıkça ışı; a Ay, söyle hele, nerdensin sen?</p>

  <p class="ortayazi">*</p>

  <p class="normal">Ağacının altında oturayım; gönül çeken meyvelerini devşireyim;</p>

  <p class="normal">Senin yüzünden başka bir şey görmeyeyim; a Ay, söyle hele, nerdensin sen?</p>

  <p class="ortayazi">*</p>

  <p class="normal">Senin şarabını içtiğimiz zaman, canımız daha da aydın oluyor; kulağımız daha da iyi duyuyor;</p>

  <p class="normal">Kendimizden geçtik mi, geliyor aklımız başımıza; a Ay, söyle hele, nerdensin sen?</p>

  <p class="ortayazi">*</p>

  <p class="normal">Âşıklar ateşlerinle parıl parıl parlamada; doğruya da boş vermişler, yalana da;</p>

  <p class="normal">* Ateş kıblesine karşı sanki muğ onlar; a Ay, söyle hele, nerdensin sen?</p>

  <p class="ortayazi">*</p>

  <p class="normal">A putların da, puta tapanların da kıskandıkları güzel; a yıkılmış sarhoşların gönüllerine rahat, huzur veren dilber;</p>

  <p class="normal">Sana uyanlardan çekme ayağını; a Ay, söyle hele, nerdensin sen?</p>

  <p class="ortayazi">*</p>

  <p class="normal">A Tebrizli Şems, bir padişahsın ucu bucağı olmayan Tanrısal ülkede;</p>

  <p class="normal">Ay’dan balığa dek her şey buyruğuna uymuş; a Ay, söyle hele, nerdensin sen?<sup class="calibre2"><a href="../Text/divanson_split_478.html#footnote-500-82" id="footnote-500-82-backlink">[82]</a></sup></p>

  <h3 class="h2baslik" id="calibre_toc_2032">CCXXII</h3>

  <p class="normal">Aşkta fedai olan, yeryüzünden değildir, göğe mensuptur o.</p>

  <p class="normal">Çünkü âşıklık belâsına lâyık olacak canın, ulular ulusuna mensup olması şarttır.</p>

  <p class="normal">Yara, öz kulların, Tanrı âşıklarına baş olanların delilidir.</p>

  <p class="normal">Belâ belâlığını yapmaya girişti mi, şu toprak dünya, toprağa değer ancak.</p>

  <p class="normal">Halbuki belâsının bir arpa kadarı bile altınlar madenidir; a definenin başucunda duran, bir gör, nerdesin?</p>

  <p class="normal">Mihnet güneşinin her yakışı, aşk âleminde bir devlet kuşunun gölgesidir.</p>

  <p class="normal">Bunun kokusuna bile lâyık olmayan kişi, sen o belâya lâyık olamazsın ki.</p>

  <p class="normal">* Onun yarasına lâyık olan, ancak Murtazâ’nın vücududur, Tanrı razılığını kazananın bedenidir.</p>

  <h3 class="h2baslik" id="calibre_toc_2033">CCXXIII</h3>

  <p class="normal">Güzel, vefalı bir dostsan, gönülle, canla bizimsen,</p>

  <p class="normal">Şu araya gelmeni istiyorum; a Ay, söyle hele, ne vakit doğarsın sen?</p>

  <p class="ortayazi">*</p>

  <p class="normal">Can gibi işin gücün güzel; ne diye halkadan bir kenara çekilmişsin?</p>

  <p class="normal">Dostcağızına yazık değil mi? A Ay, söyle hele, ne vakit doğarsın sen?</p>

  <p class="ortayazi">*</p>

  <p class="normal">Kalk, bizimle sen, bir canız sanki; birbirimizin sırcağızını biliriz.</p>

  <p class="normal">Sonucu seninle ben, birbirimizin dostcağızı değil miyiz? A Ay, söyle hele, ne vakit doğacaksın sen?</p>

  <p class="ortayazi">*</p>

  <p class="normal">Bir anla hele, Tanrı kapısındayız; bir bak hele, nerdeyiz biz?</p>

  <p class="normal">Bir bak da oynaya güle kapıdan içeriye girelim; a Ay, söyle hele, ne vakit doğacaksın sen?</p>

  <p class="ortayazi">*</p>

  <p class="normal">Ey can, ey cihan, niçin böylesin? Sevdiceğini görüyorsun da,</p>

  <p class="normal">Sonra bir bucağa çekiliyor, suratını ekşitip oturuyorsun; a Ay, söyle hele, ne vakit doğacaksın sen?</p>

  <p class="ortayazi">*</p>

  <p class="normal">Nasılsın, o güzelim gönlün ne elemde; o yüzün, o ince boyun nicedir?</p>

  <p class="normal">Bir gececik eş olmak isterim sana; a Ay, söyle hele, ne vakit doğacaksın sen?</p>

  <p class="ortayazi">*</p>

  <p class="normal">Tanrı âleminde, Ay’ın eteğinden balığa dek bütün kâinatta,</p>

  <p class="normal">Neyi der, neyi dilersen o olur; a Ay, söyle hele, ne vakit doğacaksın sen?<sup class="calibre2"><a href="../Text/divanson_split_479.html#footnote-500-83" id="footnote-500-83-backlink">[83]</a></sup></p>

  <h3 class="h2baslik" id="calibre_toc_2034">CCXXIV</h3>

  <p class="ortayazi">“Tercî-i Bend”</p>

  <p class="normal">Elinde bilişlik şarabı, her sabah, vakitsiz olarak erkenden kapıdan girersin.</p>

  <p class="normal">Bize bir yakıcı selâmdır verirsin; yarabbi, ne güzel, ne hoş bir belâsın sen.</p>

  <p class="normal">Bizi işvelerle baştan çıkarırsın, deli divane edersin, hay-hay diye bağırtırsın.</p>

  <p class="normal">Sen yoklukta varlığını gösterdikçe ha yokluk olmuş, ha varlık, ikisi de bir.</p>

  <p class="normal">A binlerce çeşit tövbe eden; zahitlik yolunu tutan,</p>

  <p class="normal">Tövbe senin güzelim yüzünü gördü mü, bilir ki tövbelerin düşmanısın sen.</p>

  <p class="normal">Kaçar tövbe, gönül peşinden bağırır: Gel, nerdesin, nereye gidiyorsun?</p>

  <p class="normal">Tövbe der ki: Tövbenin eceli geldi çattı, artık hayır umma tövbeden.</p>

  <p class="normal">* Tövbe erkek ejderhâ bile olsa, a aşk, sen Tanrı zümrütüsün.</p>

  <p class="normal">A sâzende, dokuzuncu beyitten sonraki tercî beytini dinle de rebâbın kulağını buradur.</p>

  <p class="ortayazi">*</p>

  <p class="normal">A tövbeden yüzlerce okluk bağlanan; al şarap kadehini, çek başına.</p>

  <p class="normal">Çünkü o amberler gibi kokan, amberler gibi siyah, karışık saçlar, aman vermez bir kazadır.</p>

  <p class="normal">(c. II, s. 41) A zamanın güzeli, şahı, ruhu sürdüğü zaman onun hileli rûhu bir fayda vermez sana.</p>

  <p class="normal">Burun bükmenin, kedi gibi onu ısırmaya kalkışmanın ne faydası olur?</p>

  <p class="normal">Secde et şu Ay gibi güzelin yüzüne karsı, İblis gibi baş çekme.</p>

  <p class="normal">Sevgilinin yüzü, altı yandan da dışarıdır amma altı yan de onun yüzünden ışıklarla dopdoludur.</p>

  <p class="normal">Sevgili bugün pek sarhoş; fitnelerle dolu, dertlere, elemlere batmış gitmiş.</p>

  <p class="normal">Can onun hem bezenmiş olan, hem bezeyen güzelliğine karşı yüz binlerce şaşkınlığa dalmış.</p>

  <p class="normal">Yeryüzü aşktan çiçeklerle dolu; gökyüzü gene aşktan yıldızlarla bezenmiş.</p>

  <p class="normal">Sus da aşk şarabını iç; titremeden de kurtul, korkulu yerlere düşmeden de.</p>

  <p class="normal">Mademki lâ’l dudağın tembih etti, gönlümüze bir lâ’l mühür vuralım.</p>

  <p class="ortayazi">*</p>

  <p class="normal">Sâkîmiz sen olduktan, şarap sunup durduktan sonra ayıklık küfürdür, haramdır.</p>

  <p class="normal">A akıl, pek üstünsün amma sarhoşa hor bakma.</p>

  <p class="normal">Alımın varsa, bile bir iyice dikkat et de bak; ondaki madeni elde edemezsin sen.</p>

  <p class="normal">Bir güzel, ayağından yakaladı mı, bir solukcağız başını bile kaşımaya bırakmaz seni.</p>

  <p class="normal">Deli divane olursun da karasevdalara düşer, kara kumlara tohum ekmeye kalkışırsın.</p>

  <p class="normal">Ateş gözlerden kurtuldu da ölümde gördü yaşayışı, arif olan.</p>

  <p class="normal">Nur geldi, ateşi söndürdü gitti; ilkbaharın soluğu elbette kışı öldürür.</p>

  <p class="normal">Gece senin gözüne karanlık görünür amma onun gözüne göndüzdür âdeta.</p>

  <p class="normal">Aşk onun gözlerine sarhoşsun der, güzelsin, mahmurluklar akıyor gözlerinden.</p>

  <p class="normal">Yeter buldum; artık aşk, bensiz, yapayalnız söze girişsin.</p>

  <p class="normal">Bugün gönül isteklere düşmüş; sevgilinin saçları gibi düğüm düğüm olmuş gitmiş.</p>

  <h3 class="h2baslik" id="calibre_toc_2035">CCXXV</h3>

  <p class="normal">Aşk yiğittir, fedaidir, yalnız yürür, tektir, bir tek de elbisesi vardır.</p>

  <p class="normal">Ey altı yönden, beş duygudan zarı kapan, gönül kapıcılık tavlasını getiren, oyunu kazanan.</p>

  <p class="normal">Ey güzel bir sûrette iki dünyadan da tek kalan; bir gönüllülerden ikiliği alan.</p>

  <p class="normal">Sonucu, hangi mayadansın, hangi temelden? A yerden yurttan da tertemiz er, nerdensin sen?</p>

  <p class="normal">Susanların âleminde ne de öndesin sen; gönül ülkesinde ne de canlara can katarsın sen.</p>

  <p class="normal">A aşk, sana sabretmenin imkânı yok; a sabır, sen bu hevese lâyık değilsin.</p>

  <p class="normal">Gözün gibi kendini görmezlikten gelme; bildik gibi yabancı bir tavırla gitme.</p>

  <p class="normal">Biz, biz oldukça baştan başa bulutuz; fakat bizim bizlik karartımız kalmadı mı, a Ay, sen bizsin.<sup class="calibre2"><a href="../Text/divanson_split_480.html#footnote-500-84" id="footnote-500-84-backlink">[84]</a></sup></p>

  <p class="normal">A can, onun gam ayağının ucunda ne gördün de ellerini açmışsın, şu duaya koyulmuşsun?</p>

  <p class="normal">A gönül, kazadan, kaderden ne yüz gösterdi sana ki aşkla belâ istiyorsun sen?</p>

  <p class="normal">Aşka gittim de bu kaça dedim; buna değer biçilemez ki dedi;</p>

  <p class="normal">Ancak padişah Tebrizli Şems’e, başını ayak eder de gelirsen elde edebilirsin.</p>

  <h3 class="h2baslik" id="calibre_toc_2036">CCXXVI</h3>

  <p class="normal">Günde iki bin defa gelsen, her defasında da can gibi bir işe gelirsin sen.</p>

  <p class="normal">Yaşayışı tazelemek için dünyaya bahar gibi geliyorsun.</p>

  <p class="normal">Şekerler, ballar gibi geliyorsun da bu yüzden âşıkların hepsi de helvaya düştü.</p>

  <p class="normal">Şarap sun, irâdemizi al elimizden; çünkü zaten tüm irâde meclisinden geliyorsun sen.</p>

  <p class="normal">Senin kucakladığın kişi, dünya halkını bırakır, bir yana çekilir gider.</p>

  <p class="normal">Tapında susmak daha doğrudur; çünkü yaratanın tapısından geliyorsun sen.</p>

  <p class="normal">Seni gördük, elden çıktık; çünkü oturamaklı bir âlemden geliyorsun sen.</p>

  <p class="normal">A kuş, Arş’ın kemerinden uçup gelmedesin; a arslan, çayırlıktan çimenlikten geliyorsun sen.</p>

  <p class="normal">A her yanı kaplamış deniz; ne de yaman coşuyorsun; a dalga, ne de kararsız geliyorsun sen.</p>

  <h3 class="h2baslik" id="calibre_toc_2037">CCXXVII</h3>

  <p class="normal">O Mesîh’in dinine mensup güzeli düşünme de, gönül hastalanmasın, karasevdalara düşmesin.</p>

  <p class="normal">* Lâ havle oku, esenlik yolunu tut; o güzelliği, o alımı düşünme.</p>

  <p class="normal">Fakat fırsat nerde ki lâ havle okuyasın; bir soluk bile ona sabretmeye imkân yok ki.</p>

  <p class="normal">Balık nerden sabredecek denize? Yahut can dudu kuşu nerden şekerler çiğnemeden vazgeçecek?</p>

  <p class="normal">O darmadağın, o haça benzeyen saçlar yüzünden dinle iman nasıl olur da dağılmaz?</p>

  <p class="normal">Gönül, yüzünün ateşinde bir kor oldu; akıllar yel ölçüp poyraz biçmeye koyuldu.</p>

  <p class="normal">Gönül, neden iki dünyaya da yabancı? Yerden, yersizlik, mekânsızlık sıfatları kaçıyor da ondan.</p>

  <p class="normal">A beden, ne diye şu dünya dikenliğine düştün; nasıl oldu da diken çiğnemeyi huy edindin?</p>

  <p class="normal">A akıl, git de gelin başı, gelin yüzü süsle; bu sanatla övün, çünkü âlemi de bezemektesin sen.</p>

  <p class="normal">Şu mektepte bir hocalıktır edinmişsin; işe işler katmada, işi boyuna arttırmadasın amma topladığını da adamakıllı tutansın sen.</p>

  <p class="normal">* Bû-tîmâr kuşu gibi boyuna deniz kıyısındasın; fakat izin yok ki bir kerecik dudağını ıslatasın.</p>

  <p class="normal">Bunların hepsi de gitti; hadi sâkî, kalk da gönlü susamışlara sakalık et.</p>

  <p class="normal">Doğu ne yapar? Işık yakar ancak; padişah ne iş görür; padişahlık eder, sultanlık sürer.</p>

  <p class="normal">Kara dumanı arıttın, aynayı cilâladın mı, dünyanın yüzü parıl parıl parlar.</p>

  <p class="normal">Hani, şarap bile şaraplığı ondan öğrenmiştir; işte o cana canlar katan şarabı sun.</p>

  <p class="normal">Tek bir zevktir ondan gelen, eşi yoktur; öylesine bir işrettir ki arifin canı bile tekliği ondan öğrenmiştir.</p>

  <p class="normal">Kim fırsat bulur da elinden o şarabı içerse “Yoktur tapacak” gussasına düşmeden, “Tanrı’dır ancak” makamına varır.</p>

  <p class="normal">Ne mutlu çağdır o çağ ki sürahiyi uzaktan sarhoşuna gösterirsin.</p>

  <p class="normal">Şarabın aslı toprağıma vurdu mu, bedenimin toprağı sırça kesilir gider.</p>

  <p class="normal">Aşk denizinin sıfatları coşuyor; emredersen anlamı kapalı bir iki söz diyeyim.</p>

  <p class="normal">Emretmezsen söylemeyeyim, öylece dursun; yalnız bir ben bileyim, bir de sevgilim bilsin.</p>

  <p class="normal">Bundan da geçtim, o kızıl şarabı, o binlerce safralının safrasını bastıranı, sararmış, solmuş rengine renk vereni sun.</p>

  <p class="normal">(c. II, s. 42) Sun da gün günün dertlerinden kurtulsun; şu Hintli gece de lalalığı bıraksın artık.</p>

  <p class="normal">Hal kapın kapalı galiba ki boyuna sözün ardına düşüp gelmedesin.</p>

  <h3 class="h2baslik" id="calibre_toc_2038">CCXXVIII</h3>

  <p class="normal">Gücüm kuvvetim uçtu gitti; ne düzenim kaldı, ne hilem; şiddetler içinde feryat etmek için sabahladım bu geceyi.</p>

  <p class="normal">Gündüzün, aşk derdinden zulmeder, günümü karartır; artık geceleyin ne hallerdeyim, nasıl haber verebilirim size?</p>

  <p class="normal">Ne derdim doldu, tükendi, ne aşkım, iştiyakım; ne de ölçeğim razılığınla doldu senin.<sup class="calibre2"><a href="../Text/divanson_split_481.html#footnote-500-85" id="footnote-500-85-backlink">[85]</a></sup></p>

  <h3 class="h2baslik" id="calibre_toc_2039">CCXXIX</h3>

  <p class="normal">Dilberimizin izi kimde var; kimin evinde bir Ay gizlidir.</p>

  <p class="normal">Gözsüz olarak güzelliğini kim görür onun; dünyadan dışarı kimin bir dünyası vardır?</p>

  <p class="normal">Avı can olan oku atan yay kimdedir; onu göster bana.</p>

  <p class="normal">Her yanda bir güzel var; fakat sûfî, alımlı olan hangisi, sen ona bak.</p>

  <p class="normal">Halkın şu görünüşü, hep şekilden, resimden ibaret; kimde can var, can bilir ancak onu.</p>

  <p class="normal">Bunların hepsi de yoksul, hepsi de başak toplamada; inciler saçan el, kimin eli?</p>

  <p class="normal">Dünya çengele dönmüş; üstüne takılandan haberi bile yok; madenden haber alan nerde?</p>

  <p class="normal">Tebrizli Şems’in zamanı, ne mutlu zaman; fakat bir de bak bakalım, o zaman kime nasip olmuş?<sup class="calibre2"><a href="../Text/divanson_split_482.html#footnote-500-86" id="footnote-500-86-backlink">[86]</a></sup></p>

  <h3 class="h2baslik" id="calibre_toc_2040">CCXXX</h3>

  <p class="normal">Gücün yettiği kadar sevgiliyle uyuşmaya bak da kimsesiz kalma, belâlara uğrama.</p>

  <p class="normal">Uyuşma sırrını bilirsen abıhayat kaynağına yol bulursun.</p>

  <p class="normal">Sevgilinin gölgesinde yürü, tek ol; kendinden bir iz, bir eser bile gösterme.</p>

  <p class="normal">Koca bir sağrak bile sunarlarsa çek, çekinme; a can, vazgeç şu ağırcanlılıktan.</p>

  <p class="normal">A gönül, bundan böyle bir şekil kabul etme artık, suya dön, su gibi ak git.</p>

  <p class="normal">Şekil kabul etmek, cansızlıktan ileri gelir; eğer can şarabını içmişsen, o şaraba katılmışsan, donup taş kesilme.</p>

  <p class="normal">Gönül meclisine gel; orda zevk var, neşe var; eş dost da göğe mensup.</p>

  <h3 class="h2baslik" id="calibre_toc_2041">CCXXXI</h3>

  <p class="normal">Cana benzeyen şarabı içmek için uyandırın sarhoşları.</p>

  <p class="normal">A ölümsüzlük şarabının sâkîsi, evveline evvel olmayan küpten doldur onu.</p>

  <p class="normal">Boğazdan geçmez amma dili açar o şarap.</p>

  <p class="normal">A sâkî, canı, o gayb sırlarını bilen yüce canı şarap tulumuna döndür.</p>

  <p class="normal">Sonra da o tezcanlı ağır tulumu, sabah şarabı içenlerin yanına çek, getir.</p>

  <p class="normal">Sun filân oğlu filâna, sarhoş gözlerinin sağrağıyla şarap.</p>

  <p class="normal">Göz göze öylesine bir şarap sun ki ağzın haberi bile olmasın.</p>

  <p class="normal">Çünkü sâkî, gizli şarabı mecliste öylece bırakmış.</p>

  <p class="normal">Tez ol ki göz o apaçık şarabı zerre zerre aramada.</p>

  <p class="normal">O misk ceylanına benzeyen tulumu eline al da gökyüzünün göbeği çatlasın gitsin.</p>

  <p class="normal">Çünkü o miskin burcu burcu kokusu, Yusuflarda bile sabır, karar bırakmaz.</p>

  <p class="normal">Mektup geldi mi, inciler saçan Tebrizli Şems’e secde et.<sup class="calibre2"><a href="../Text/divanson_split_483.html#footnote-500-87" id="footnote-500-87-backlink">[87]</a></sup></p>

  <h3 class="h2baslik" id="calibre_toc_2042">CCXXXII</h3>

  <p class="normal">A bizim uykumuzu dağıtan güzel; sonra da tuttun, gittin, bir köşeye oturdun,</p>

  <p class="normal">Hepimizi de tuzağa bağladın, derken biz bağlandık, sen sıçradın, tuzaktan kurtuldun.</p>

  <p class="normal">Senin kadehinden başka ne küfür vardır, ne iman var; yarabbi, ne de uzun elliymişsin.</p>

  <p class="normal">Uyku, huzur gittiyse gam değil; sen varken devlet, kucağımızda bizim.</p>

  <p class="normal">Âşıklara sen sâkî olduktan sonra bundan böyle ömrümüz boyunca içeriz, sarhoşuz artık.</p>

  <p class="normal">A şeklin canı, canın şekli, bütün güzellerin pazarını kırdın geçirdin.</p>

  <p class="normal">Hayalin bize put olduktan sonra puta tapmak vacip oldu bize.</p>

  <p class="normal">* İkinci akılla birinci nefis gelmiş, tapımızda gönül alçaklığı ediyor bize.</p>

  <p class="normal">Bu sözler benim vehmim, seni anlatmak değil; sen nasılsan öylesin ancak.</p>
</body>
</html>
