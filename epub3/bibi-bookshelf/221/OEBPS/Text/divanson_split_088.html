<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>divan1</title>
  <link href="../Styles/stylesheet.css" rel="stylesheet" type="text/css"/>
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h2 class="h2baslik1" id="calibre_toc_68">BAHR-İ HEZEC<br class="chapter"/>
  –MATVÎYY–</h2>

  <p class="ortayazi">müfteilün müfteilün müfteilün müfteilün</p>

  <h3 class="h2baslik" id="calibre_toc_2752">— A —<br class="chapter"/>
  I</h3>

  <p class="normal">Hâce beyâ hâce beyâ hâce deger bâr beyâ</p>

  <p class="normal">Def’ medih def’ medih ey meh-i eyyâr beyâ</p>

  <p class="normal">Hoca, gel… hoca gel; hoca, bir kere daha gel… a düzenbaz Ay, gelmem deme; gel.</p>

  <p class="normal">Senden ayrılmış âşıkı gör, kargaşalıklarla dopdolu dünyayı seyret… mahmur susamışa bak a meyhaneci padişah, gel.</p>

  <p class="normal">Ayak da sensin, el de sen; her varın varlığı da sen… sarhoş bülbülsün sen; gül bahçesine gel.</p>

  <p class="normal">Kulak da sensin, göz de sen; her şeyden seçilmiş de sen… çalınmış Yusuf’sun sen; pazar başına gel.</p>

  <p class="normal">A gözlerden gizlenmiş, a herkese can olmuş, cihan kesilmiş, bir kere daha güle oynaya, gönülsüz, sarıksız gel.</p>

  <p class="normal">Günün aydınlığı sensin; gamı yakan sevinç sensin; geceleri aydınlatan Ay sensin; a şekerler yağdıran bulut, gel.</p>

  <p class="normal">A yepyeni bir dünyanın bayrağı, her akıl fikir sana rehin verilmiş… kimi gelmezlikten, kimi kaçıp gitmeden gelme; tümden, birden gel.</p>

  <p class="normal">A kanlara bulanmış gönül; bu coşkunluk, bu delilik niceye bir sürecek? Üzüm olgunlaştı; koruk sıkmaya kalkışma artık da gel.</p>

  <p class="normal">A darmadağın gece; a söylenmemiş, kalmış gam, a uyumuş akıl, gidin… a uyanık devlet, gel.<sup class="calibre2"><a href="../Text/divanson_split_276.html#footnote-800-61" id="footnote-800-61-backlink">[61]</a></sup></p>

  <p class="normal">A âvâre gönül, gel… a ciğerimin parçası, gel… kapıya varan yol kapanmışsa duvara çık, duvardan aş da gel.</p>

  <p class="normal">A Nuh’un soluğu, gel; a rûhun hevesi, gel… a yaralının melhemi, gel… a hastanın sağlığı, esenliği, gel.</p>

  <p class="normal">A yüzü parıl parıl yanan Ay, a derenin gönlünde akan su, sen âşıkların neşesini ara; yabancılar kör olsunlar, gel.</p>

  <p class="normal">A can sözcüsü, niceye dek dille böyle sözler söyleyeceksin? Niceye dek anlatış davulunu çalacaksın? Soluksuz, sözsüz gel.</p>

  <h3 class="h2baslik" id="calibre_toc_2753">II</h3>

  <p class="normal">Yâr merâ gaar merâ ışk-ı ciger-hâr merâ</p>

  <p class="normal">Yâr tuyî gaar tuyî hâce nigehdâr merâ</p>

  <p class="normal">Dostum benim, mağaram benim, ciğerimi yiyen aşkım benim… Dost da sensin, mağara da sen; hoca koru, gör, gözet beni.</p>

  <p class="normal">Nuh da sensin, rûh da sen; açan da sensin, açılan da sen… sırlar kapısında genişlemiş gönül de sensin bana.</p>

  <p class="normal">Işık da sensin, düğün de sen; yardım görmüş devlet de sen… beni gagasıyla yaralayan Tur Dağı’nın kuşu da sensin.</p>

  <p class="normal">Katre de sensin, deniz de sen; lûtuf da sensin, kahır da sen… şeker de sensin, zehir de sen; daha fazla incitme beni.</p>

  <p class="normal">Güneşin odası da sensin, Zühre’nin evi de sen… ümit bahçesi de sensin; a sevgili, yol aç bana.</p>

  <p class="normal">Gün de sensin, oruç da sen; el açıştan elde edilen de sen… su da sensin, testi de sen; bu sefer su ver bana.</p>

  <p class="normal">Tane de sensin, tuzak da sen; şarap da sensin, kadeh de sen… pişmiş de sensin, ham da sen; ham bırakma beni.</p>

  <p class="normal">Bu beden az dokusaydı gönül yolum da az vurulurdu… derken yol olurdu da bütün bu sözlerim olmazdı.</p>

  <h3 class="h2baslik" id="calibre_toc_2754">III</h3>

  <p class="normal">Âh ki on sedr-i serâ mînedehed bâr merâ</p>

  <p class="normal">Mînekuned mehrem-i can mehrem-i esrâr merâ</p>

  <p class="normal">Ah, o sarayın başı bana izin vermiyor, beni meclisine almıyor; can mahremi yapmıyor, sırlarına mahrem etmiyor beni.</p>

  <p class="normal">Alımı, güzelliği, ışığı, ateş gibi keskin bakışları, şeker gibi soruşları giriftâr etti gitti beni.</p>

  <p class="normal">Bana, sevgin nerde dedi, rengin nerde, ışığın nerde? Onu gördüğüm anda renk nerde kaldı bende, koku nereye gitti benden?</p>

  <p class="normal">Kerem deresine daldım; o seher çağına kulum köleyim… o güzel kokulu gül, umuyorum ki gül bahçesine gelir, götürür beni.</p>

  <p class="normal">Irmağa dalan kişiye elbisesi yük olur… benim şu hırkamla sarığım da ne kadar ziyan veriyor, ne kadar ağır geliyor bana.</p>

  <p class="normal">Seçilecek mal mülk, şeker gibi ay yüzlülerdir… sevgili bana vefa etti mi, mal da budur bence, mülk de bu.</p>

  <p class="normal">Tezgâh da senin olsun, sanat da; hüner de senin olsun, düşünce de… arslan da senin olsun, orman da; Tatar ülkesinin ceylanı yeter bana.</p>

  <p class="normal">Yok eder, var eder; gönülsüz bırakır, elsiz-ayaksız kor… şarap sunar, sarhoş eder o meyhaneci sâkî beni.</p>

  <p class="normal">A kalleş gönül, etme; fitneler koparma, savaşa girişme… bırak, pazarın başında yayma beni, açma sırlarımı benim.</p>

  <p class="normal">Beni satın alınmış bir sevgili haline sokmak ümidiyle bağlar… Öğüt gönlümü kırarsa da bağ beni semirttikçe semirtir.</p>

  <p class="normal">İkilikten fazla bahsetme; iki Tanrı tanıyan kişi gibi iki, iki deme; sebeplerin temelini ara, iste; yeter artık, izlerden, eserlerden söz açma bana.</p>

  <h3 class="h2baslik" id="calibre_toc_2755">IV</h3>

  <p class="normal">Restem ezin nefs-o hevâ zinde belâ morde belâ</p>

  <p class="normal">Zinde vo morde vetenem nîst be coz fezl-i Hodâ</p>

  <p class="normal">Şu nefisten, şu hevâdan, hevesten kurtuldum, gitti… dirisi de belâ, ölüsü de belâ… diri olayım, ölüp gideyim; yerim yurdum Tanrı lûtfundan başka bir yer değil.</p>

  <p class="normal">A ezel padişahı, şu beyitten, gazelden de kurtuldum; müfteilün müfteilün müfteilün öldürdü beni.</p>

  <p class="normal">Kafiyeye de, yanıltmacaya da söyleyiver: Hepsini de sel alsın, götürsün… zâti şâirlerin kafalarının harcı deriyle uğraşmadır, deriyle uğraşma.</p>

  <p class="normal">A susmak, benim özüm sensin, o güzelimin perdesi sensin… susmanın en değersiz ihsanı, korkunun da yok olup gitmesidir, ümidin de.</p>

  <p class="normal">* Yıkık köyden ne öşür alınır, ne vergi… sarhoşum, yıkılmışım; sözlerimde yanlış arayıp durma.</p>

  <p class="normal">Beni yıkmadıkça o defineyi hiç verir mi bana? Beni bir sele kaptırmadıkça nasıl olur da ihsan denizine çeker, götürür.</p>

  <p class="normal">Söz adamının şeker gibi tatlı mı tatlı susmadan ne haberi olur? Kuru, yaşı ne bilir; terlelelâ-terlelelâ.</p>

  <p class="normal">Aynayım ben, aynayım, söz adamı değilim. Kulaklarınız göz kesilirse halimi görür, anlarsınız.</p>

  <p class="normal">Ağaç gibi el sallamaktayım, Ay gibi çark urmaktayım… çarkım yeryüzünün renginden ama göğün çarkından da daha arı duru.</p>

  <p class="normal">A söyleyen arif, söyle de dua edeyim sana… çünkü her seher çağı geldi, dua vakti erdi mi, güzelleşirim, sarhoş olurum.</p>

  <p class="normal">Abamı, hırkamı esirgemem senden; padişahtan ne gelirse yarısı senin, yarısı benim.</p>

  <p class="normal">Önüne ön olmayan sağrak, padişahın eliyle sunulmada bana… o şarabın bir yudumunu içen yoksul, güneş kaynağı kesilir.</p>

  <p class="normal">Boğazım yaralı, susmuşum ben; sen söyle a söyleyen arif… çünkü sen Davud soluklusun, bense yerinden kaymış bir dağım.</p>

  <h3 class="h2baslik" id="calibre_toc_2756">V</h3>

  <p class="normal">Tovk-ı cunun silsile şod bâz mekun silsilerâ</p>

  <p class="normal">Lâbe-zenî mîkunemet râh tu zen kaafilerâ</p>

  <p class="normal">Delilik halkası bir zincir oldu, çözme zinciri… Yalvarmadayım sana; kervanın yolunu sen vur.</p>

  <p class="normal">Senin sarhoşunum, senin hoşunum, senin lûtfundan gebe kalmışım… gebe yük taşımazsa suç sayma bunu.</p>

  <p class="normal">Gökyüzü, başından dönme, yürüme sevdasını çıkarabilir mi hiç? Yeryüzü kendinden depremi giderebilir mi hiç?</p>

  <p class="normal">O padişah sayılar döküp duruyor; gönül onun elinde bir kalem… hoca, sen de bir soluk olsun Müslümanlığını yenile, bırak şu şikâyeti.</p>

  <p class="normal">Padişah cefa eder ya hani; o cefayı padişahın elinde bir kabarcık bil… padişahın elini bulan kişi, o kabarcığı öper de öper.</p>

  <p class="normal">Dünya gizli hükümlerin toplandığı bir kitaptır sanki; canınsa o kitabın baş yazısı… şu meseleyi anlayıver.</p>

  <p class="normal">Boyuna sevin, suratını ekşit; derken suyu dondur, sus… eşeğinin boynundan o oyalayıcı çıngırağı çöz gitsin.</p>

  <h3 class="h2baslik" id="calibre_toc_2757">VI</h3>

  <p class="normal">Şem’-i cihan dûş nebod nûr-ı tu der helge-i mâ</p>

  <p class="normal">Râst begû şem’i ruhet dûş kocâ bud kocâ</p>

  <p class="normal">A dünyanın mumu, dün gece ışığın bizim halkamızda yoktu… Doğru söyle, yanağının mumu nerdeydi dün gece, nerdeydi?</p>

  <p class="normal">Gönlümüze bir bak hele… ömrün uzadıkça uzasın; seni görme hevesiyle yok oldu da hâlâ seyrine doyamadı gitti.</p>

  <p class="normal">Dün gece ay yüzün nereye doğmuştu, otağın nereye kurulmuştu; adamların, ordun nerde konaklamıştı? Nerde kaftanını çıkarırsan ordadır devlet.</p>

  <p class="normal">Dün gece nerde olursan ol, bugün şunu biliyorum ki lâ havle mescidi de gönlüm gibi gamlarla yıkılır gider.</p>

  <p class="normal">Dün gece ta seher çağına dek feryatlar ederek dönmüş dolaşmıştım; sabah oldu, tanyeri. ağardı da gözümü bile yummadım.</p>

  <p class="normal">Sen bir ışığın gölgesisin; biz de bütün dünyada senin gölgeniz… ışığın gölgeden ayrıldığını kim görmüştür ki?</p>

  <p class="normal">Gölge, kimi ışığın yanında olur; kimi onda yok olur gider… yanı başındaysa onunla bir sıradadır, onda yok olmuşsa buluşmuştur onunla, kavuşmuştur ona.</p>

  <p class="normal">Eriyip yok olunca Tanrı ışığı onu alsın da Tanrı’ya çeksin diye, gölge şaşılacak kadar sıkı yapışmıştır, ışığa istek elini adamakıllı atmıştır.</p>

  <p class="normal">Gölgeyle ışığın ayrılığını, birbirine katılmasını boyuna anlatsam; sen de bana bir kat daha yardım etsen bitmez de bitmez, tükenmez de tükenmez.</p>

  <p class="normal">Işık, sebebi yaratandır, ne kadar sebep varsa hepsi de onun gölgesidir… Tanrı, sebepsizliği her şeye sebep etmiştir.</p>

  <p class="normal">Sebebi yaratanla sebep birbirinin aynasıdır; kim ayna gibi değilse aynayı göremez.<sup class="calibre2"><a href="../Text/divanson_split_277.html#footnote-800-62" id="footnote-800-62-backlink">[62]</a></sup></p>

  <h3 class="h2baslik" id="calibre_toc_2758">VII</h3>

  <p class="normal">Hayyaca nevmî va nafâ rîhu ala’l-favrı hefâ</p>

  <p class="normal">Ezkerenî va amduhu tıybe zamanın selefâ</p>

  <p class="normal">Birdenbire esip geçen yel, uykumu darmadağın etti, yok etti gitti… ılıklığı, geçen zamanın güzelliğini hatırlattı bana.</p>

  <p class="normal">A bakışları canımı amaç eden ceylan, a sözleri gönlüme yücelikler veren Ay.</p>

  <p class="normal">Özleyişlere saldı beni, zevkler verdi bana; buldu beni de güldürdü, sevindirdi… yok-yoksul etti o cömertlikler, o yücelikler sahibi beni, derken şükürler ettirdi bana.</p>

  <p class="normal">Beni sürerse kapısından tertemiz eder beni; lûtfeder, görünürse yok eder gider beni… Uzaklaşırsa benden, kocaltır beni; dilerim, sağ olsun buluşacağımız güne dek.</p>

  <p class="normal">Lûtfetti de eşiğimi yüceltti; ok attı da bayrama kurban etti beni… ok atmaya başladı mı derdim, hastalığım da o oklardadır, ilacım, şifam da o oklarda.</p>

  <p class="normal">A geceleri aydınlatan Ay, a başların tacı, doğulardan doğdun, göründün de gecem kuşluk çağına döndü.</p>

  <p class="normal">Bir güzelim kurtuluş, bir hoş murada eriş yerinde doğdu, ışıdı; uykuları, sersemlikleri dağıttı gitti; a güvencim, dayancım olanlar; gevşek davranmayın; fırsatı ganimet bilin de tez olun.</p>

  <p class="normal">A gözüm, onu görünce yumulursan şükret, hamd et bu hale… çünkü ona bakarsan kızdırırsın onu da döner, görünmez yerlere gider.</p>

  <p class="normal">Kurtulma bu dertten sen ey âşık, eziyetler çek, kıvran dur… gökte yıldız akar gibi ak; sön, yok ol gitsin.</p>

  <p class="normal">Ey gören, fakat görünmeyen; gözden uyku kaçtı; gece yola düşmek için gönlüm tutsaklıktan kurtuldu; haydin, bu âlemin ardına doğru düşün yola.<sup class="calibre2"><a href="../Text/divanson_split_278.html#footnote-800-63" id="footnote-800-63-backlink">[63]</a></sup></p>

  <h3 class="h2baslik" id="calibre_toc_2759">VIII</h3>

  <p class="normal">Kâhil-o nâ-dâşt bodem kâr derâverd merâ</p>

  <p class="normal">Tûtî-i endîşe-i o hemçu şeker hord merâ</p>

  <p class="normal">Tembeldim, aylaktım; işe güce soktu beni… onun düşünce dudu kuşu, şeker gibi yiyiverdi beni.</p>

  <p class="normal">Ezel güneşinin parıltısı, canı, cihanı besleyip yetiştiren, gülbeşeker gibi oldurdu, yetiştirdi beni.</p>

  <p class="normal">A çarh-ı felek dedim, senin cefanı çekecek adam değilim ben… A geçer akçe dedi, yoksa şu adam arık mı buldu beni?</p>

  <p class="normal">A gökyüzü satrancının padişahı, mat olmak bana, yutmak, kazanmak sana… a padişah, taht senin, şu tavla tahtası da benim.</p>

  <p class="normal">Ey deniz, sana öylesine susamışım, öylesine susuzum ki ben, uçsuz bucaksız denizi içsem gene kanmam.</p>

  <p class="normal">Senin eşi, benzeri olmayan güzelliğin, beni iki dünyada da garip etti… senin tekliğin nasıl olur da her şeyden tek bir hale getirmez beni?</p>

  <p class="normal">Güz çağında elimi dişleyerek üzüm bağına gittim; her sararmış yaprak bana senin ayrılığından söz açtı da ağlamaya, feryat etmeye koyuldu.</p>

  <p class="normal">O gündüze benzeyen yüz, seni âşıklara bir fitne eder; bu, geceleri dönüp dolaşan gönül de beni dünyalara yayar gider.</p>

  <p class="normal">Bayrağının perçemi gibi havalara uymuşum, dosdoğru oynamadayım… Kanadımı bir hoşça aç, dürmeye kalkışma beni.</p>

  <p class="normal">Sabah çağı soğuk bir soluktur alır yâ; güneş için alır o soluğu. Benim şu soğuk soluğum da senin güneşine kavuşmak içindir.</p>

  <p class="normal">Senin bedeninden bir parça kesilir de acır, değil mi? Peki, benim parça buçuğum da tümden kesildi; nasıl olur da derdim olmaz benim?</p>

  <p class="normal">Kulum köleyim o kişiye ki beni suçsuz incitir… çünkü onun da beni inciten Ay gibi bir huyu var.</p>

  <p class="normal">Kaza, kader herkesceğize bir heves vermiş, herkesciği bir hevese düşürmüş; kaza, kader bana da yol hediyesi olarak onun aşkını getirmiş.</p>

  <p class="normal">Söz atını daha yürük sürme, can yolunu tozutma; o toz bana can sürmesi gelir ama gene de toz kaldırma sen.</p>

  <h3 class="h2baslik" id="calibre_toc_2760">IX</h3>

  <p class="normal">Kâr tu dârî senemâ kadr tu bârî senemâ</p>

  <p class="normal">Mâ heme pâ-beste-i tu şîr-şikârî senemâ</p>

  <p class="normal">İş, senin işin gücün ey güzel; yücelik, senin harcın ey güzel. Biz, hepimiz de senin ayağı bağlı avınız; arslan avcısı sensin ey güzel.</p>

  <p class="normal">Bizim kin gütmeyen güzelimiz; göğsümüzün, gönlümüzün mumu, ışığı… İki dünyada da, iki yurtta da iş senin ey güzel.</p>

  <p class="normal">Zerre zerre her şey kapında secdelere kapanmış… her şey senin kulun, senin dostun… Ah, ne de sevgilisin sen ey güzel.</p>

  <p class="normal">Her solukta daha da artık susuzum; inek açlığına tutulmuşum… denizi içer misin dedi de dedim ki: Evet, içerim de siler, sömürürüm ey güzel.</p>

  <p class="normal">And olsun Tanrı’ya, senden ayrılmayan asla ölmez… Ölüm varsa bile bâri tapında gelsin çatsın ey güzel.</p>

  <p class="normal">Ne kârım var benim, ne dükkânım var; dünyada işsiz güçsüz biriyim… çünkü senden başka bir iş başaran bilmiyorum ki ey güzel.</p>

  <p class="normal">İster gece olsun, ister seher çağı; ikisinden de haberim yok… haber dediğin kim, haber de nedir ki gün saymadasın ey güzel.</p>

  <p class="normal">Benim günüm, seni görmek; gecem, senden ayrılma gamı… senin yüzünden gecem gündüze döner; gündüze benziyorsun ey güzel.</p>

  <p class="normal">Nimetlerle dopdolu bağım bahçem; süslenmiş, bezenmiş gül fidanım benim… kimsecikler senin gibi bir bahar görmemiştir; olmaz da zâti ey güzel.</p>

  <p class="normal">Bedenimi toprak edersin, toprağımı arıtırsın… sonra tekrar yeniden düzer, koşarsın beni; Ay yanaklımsın benim ey güzel.</p>

  <p class="normal">Filozofcağız kör olur, gözünün ışığı uzaklaşır ondan… bu yüzden de sen din sünbülünü diksen de ona bitmez o sünbül ey güzel.</p>

  <p class="normal">Filozof şu varlığımdır benim; seni anlayabilense sarhoşluğumdur, kendimden geçmemdir… onun çirkinliğine, bunun güzelliğine bakma; eşsiz bir güzelsin sen ey güzel.</p>

  <h3 class="h2baslik" id="calibre_toc_2761">— D —<br class="chapter"/>
  X</h3>

  <p class="normal">Secde konem pîş-i reh-i on kad-i bâlâ çi şeved</p>

  <p class="normal">Dîde konem pîş-keş-i on dil-i bînâ çi şeved</p>

  <p class="normal">O yüce boya bosa karşı secde edersem ne olur? O görür gönüle gözlerimi armağan verirsem ne çıkar?</p>

  <p class="normal">Onun şarabını içerim ben… ben içmezsem kim içer ki zâti; bugün bulmuşken içer, yarını düşünmezsem ne olur ki?</p>

  <p class="normal">Onun şarabı gönüldeşim benim; gökyüzü damı konak olmuş bana… kanadımı açar da oraya uçarsam ne çıkar ki?</p>

  <p class="normal">Gönlü tanımasam ne olacakmış… koy, can da varsın gitsin, beden de; gam yemem ben, gam yemem, gam yemem, ne olacak yâni?</p>

  <h3 class="h2baslik" id="calibre_toc_2762">XI</h3>

  <p class="normal">Bî tu be ser mîneşeved bâ degerî mîneşeved</p>

  <p class="normal">Her çi kunem ışk beyan bî cigerî mîneşeved</p>

  <p class="normal">Sensiz hiçbir iş başa çıkmıyor; bir başkasıyla olamıyorum… aşka dair ne anlatırsam anlatayım; bir ciğeri yanıp kavrulmuş olmadıkça anlamıyor kimsecikler.</p>

  <p class="normal">Akıp giden gözyaşlarım her seher çağı gönlümden bir haberdir getiriyor; fakat kimseciklerin gönlümden haberi yok.</p>

  <p class="normal">Senin hevesin orduya, askere; işin gücün dünyayı birbirine katmak, kötülükler etmek… fakat padişahım, senin yolun, senin dileğin olmadıkça bir geçit bile bulunmuyor.</p>

  <p class="normal">Gamında, bedenimde bir kıl bile yok ki abıhayat kesilmesin bana, yahut da bir inci tanesi haline gelmesin.</p>

  <p class="normal">A gamı cana esenlik dost, nedir bunca feryadın? Ben bağırmasam, feryat etmesem ne ordu toplanıyor, ne halk.</p>

  <p class="normal">Topluluk da nedir? Canların kendilerinden geçmeleri… kuş yumurtada kaldıkça kanatları bitmez ki.</p>

  <p class="normal">Şu güneş gibi yirmi tane güneş doğsa da gecemi aydınlatmaya kalksa, sen gelip de ayağını basmadıkça tanyeri ışımıyor, seher olmuyor.</p>

  <p class="normal">Böyle bir balçığa gönül tohumunu ektin ama baharın gelmedikçe bir ağaç bile bitmez.</p>

  <p class="normal">* Gazelimde cebir de var, kader de; geç ikisinden de. Çünkü bu bahis ancak aykırılığı, kötülüğü arttırıyor.</p>

  <h3 class="h2baslik" id="calibre_toc_2763">XII</h3>

  <p class="normal">Ey ki zi yek tâbiş-i tu kûh-ı Uhud pâre şeved</p>

  <p class="normal">Çi eceb er moşt-ı gilî âşık-o bîçâre şeved</p>

  <p class="normal">Ey bir parıltısıyla Uhud Dağı’nı paramparça eden, bir avuç toprak da tutar, sana çaresiz bir âşık kesilirse ne çıkar ki?</p>

  <p class="normal">Lûtfeder de bir bakarsan taş da mum olur, toprak da… fakat kahırla bir baktın mı, mum donar, taş kesilir.</p>

  <p class="normal">Feryat eder de feryat edersin; ölmüş gönül dirilir, can bulur… bir iştir edersin, bir iştir edersin; canının işi gücü budur senin.</p>

  <p class="normal">Can yolculuğu kurmada; sense ayağına bir ağır bağdır bağlarsın… Fakat sonunda koparır o bağı da âvâre olur gider can.</p>

  <p class="normal">Süleyman gitti mi, dev, padişahlar padişahı olur… akılla can gitti mi, nefsin, kötülükleri buyurur bir hale gelir.</p>

  <p class="normal">Bütün dünyayı aşk kaplamıştır da sen rengini bile görmezsin… fakat ışığı bedene vurdu mu, betin benzin sararır gider.</p>

  <p class="normal">Bir şehzade gerek ki lâ’le müşteri olsun… bir bulunmaz er gerek ki senin için gam yesin.</p>

  <p class="normal">* Tanrı sözünü duy; yeryüzü beşiktir size diyor… çocuk olmasa insan, ne diye beşiğe bağlansın?</p>

  <p class="normal">Onun öfkesinden kaçarsan yumuşaklık eteğine sarılırsın da yakıp kavurucu ateş, lûtuf olur, keremler yağdırır sana.</p>

  <p class="normal">Şu benim gölgemin dönüp dolaşması, Tanrı güneşinin yüzündendir; gönlü yıldızlara vurgun müneccim değilim ben.</p>

  <h3 class="h2baslik" id="calibre_toc_2764">XIII</h3>

  <p class="normal">Hin suhan-ı tâze begû tâ du cihan tâze şeved</p>

  <p class="normal">Vârehed ez hadd-i cihan bîhed-o endâze şeved</p>

  <p class="normal">Kendine gel, yepyeni bir söz söyle de dünya yenilensin… sözün öylesine bir söz olmalı ki dünyanın da sınırını aşmalı; sınır nedir, ölçü ne? Bilmemeli.</p>

  <p class="normal">Senin soluğundan gençleşmeyenin kara toprak başına… senin soluğunu duyan, ya baştan başa renk kesilir, yahut da bir ses olur gider.</p>

  <p class="normal">Kim senin kapına halka olursa altın kesintilerini tez kapar… hele kapıyı açarsan, hele o, içeriye de mahrem olursa…</p>

  <p class="normal">Su ne bilirdi ki söyleyen bir inci olacak… toprak ne bilirdi ki sırlar söyleyen bir bakış kesilecek?</p>

  <p class="normal">Lâ’l dudağının şarabı olmadıkça kimsenin yüzü kızarmaz; sensiz kızarsa bile gaz boyamasındandır o renk.</p>

  <p class="normal">Salih’in devesi dağdan doğdu ya; iyice anladım artık ki dağ bile, senin muştuluğunu duyunca yörük bir deve kesilir.</p>

  <p class="normal">Sırrı gizle, susmak acı bile olsa sus; ciğeri yakan şey, yakar ama yeniler ciğeri.</p>

  <h3 class="h2baslik" id="calibre_toc_2765">XIV</h3>

  <p class="normal">Yâr merâ mîneheled tâ ki behârem ser-i hod</p>

  <p class="normal">Heykel-i yârem ki merâ nîfeşerd der ber-i hod</p>

  <p class="normal">* Sevgili, başımı kaşımaya bile bırakmıyor beni; sevgilinin muskasıyım sanki; beni göğsünde sıkıp duruyor.</p>

  <p class="normal">Kimi olur, deve katarı gibi beni ardından çeker, götürür; kimi olur, o padişah ordu kumandanı gibi öne sürer beni.</p>

  <p class="normal">Kimi bana mühür basmak için yüzük taşı gibi emer beni; kimi de bir halka yapar, kapısına kakar, takar beni.</p>

  <p class="normal">Kan halinden geçirir, erlik suyu yapar; erlik suyundan geçirir, yaratır beni… yaratır, derken akıl haline kor, mahşerini yayar, döker.</p>

  <p class="normal">Kimi, kamışla güvercin gibi yurttan kovar beni… kimi, yüzlerce yalvarışla kapısına çağırır beni.</p>

  <p class="normal">Kimi, gemi gibi deniz üstünde yolculuğa salar beni; kimi, bağlar, demirini atar da durdurur beni.</p>

  <p class="normal">Kimi, temizlenmek isteyenler için su yapar beni; kimi yıldızı kutsuz kulunun yoluna diken eder beni.</p>

  <p class="normal">Ölümsüzlük yurdu sekiz cennet bile olsa o padişahı görecek bir yer değil de ne hoştur bu ki şu gönlüm onu seyredecek bir pencere kesilmiş.</p>

  <p class="normal">Ben, o can güzelinin birliğini, varlığını dilimle bildirerek inanç sahibi olmadım; kendime kâfir oldum da o vakit inandım ona.</p>

  <p class="normal">Safına giren kişi, onun telef etmesinden aman bulur… ben de elinde kılıç gördüm onun da kalkanımı yaktım, yandırdım gitti.</p>

  <p class="normal">Cibril’le beraber uçuyordum, altı yüz kanadım vardı… mademki ona ulaştım, artık kanadı ne yapayım?</p>

  <p class="normal">Geceler, gündüzler gelip geçti; ben o can incisine bekçi kesildim… inci denizinin dibindeyim, kendi incime boş vermiş gitmişim.</p>

  <p class="normal">Niceye bir övüp duracaksın onu, övüşe sığmaz ki… yeter artık, sus da ben de başımı alayım, kendi coşkunluğuma varıp gideyim.</p>

  <h3 class="h2baslik" id="calibre_toc_2766">— R —<br class="chapter"/>
  XV</h3>

  <p class="normal">Gurratu vachun selebet kalbu camîı’l-beşeri</p>

  <p class="normal">Dâ’a bihâ iz zaharat bâtınu leylin kederi</p>

  <p class="normal">Ay yüzlü, bütün insanların gönüllerini çeler; bir göründü mü, yüzüyle boz bulanık, kapkara gecenin özü aydınlanır gider.</p>

  <p class="normal">Bir kadına mı rastladım, yoksa insanların gönüllerine sahip olan bir sıfata mı, yahut da düşünceler örtüsünün altında bir Ay’a mı?</p>

  <p class="normal">Hem içtedir, hem dışta… hem doğmuştur, hem parıl parıl parlamada; görünüşü insan sanki; oysaki yaradılışı kıvılcımdan, kordan.</p>

  <p class="normal">Uzaklaşırsa beni mahveder; yakınlaşırsa oynatır gider beni… öylesine parıl parıl parlamada ki parıltısı gözü almada.</p>

  <p class="normal">Boyu yüce mi yüce; değeri ağır mı ağır… bakışları büyücü, ağzının yâri şeker mi şeker.</p>

  <p class="normal">İşte hüthüt bir haberle ulaştı bize; bana o haber erişeli beri beni de o haber gibi yitirdi gitti.</p>

  <p class="normal">* Rûhü’l-Kudüs’e, nedir bu dedim, şaşılacak bir şey, söyle bana… Tanımıyor musun, bilmiyor musun dedi; cehennem pek büyük mahlûklardan biri derler ya, o işte.<sup class="calibre2"><a href="../Text/divanson_split_279.html#footnote-800-64" id="footnote-800-64-backlink">[64]</a></sup></p>

  <h3 class="h2baslik" id="calibre_toc_2767">— S —<br class="chapter"/>
  XVI</h3>

  <p class="normal">Işk gozîn ışk derov kovkebe mîrân-o meters</p>

  <p class="normal">Ey dil-i tu âyet-i Hak mushaf gej hân-o meters</p>

  <p class="normal">Aşkı seç, aşk ek, aşk biç… şu şatafatı sür gitsin; korkma. Ey gönlü Tanrı âyeti, mushafı ters oku istersen; korkma.</p>

  <p class="normal">Can taşıyorsun, candan ayrılacağım diye tir tir titriyorsun… “re”yi de bırak “vav”ı da; tüm can kesil; korkma.</p>

  <p class="normal">Şüphe kesilirsen tam inançtan korkarsın elbet… oğul, şüphenin ta kendisini tam kanış, tam inanç bil; korkma.</p>

  <p class="normal">Ölümsüzlük güneşinin yok edip gittiği gölge var ya, artık gölge deme ona; o kalanlara bir ibrettir; korkma.</p>

  <p class="normal">Madenin gönlünde geçer altınsın sen; yalnız kendini göremiyorsun; oynaya güle, yalımlar saça saça sıçra şu madenden, korkma.</p>

  <p class="normal">Gönül senden kesin delil istiyor; kesin delilin gölgesi değil misin sen? Gölge gibi yürü kesin delile; korkma.</p>

  <h3 class="h2baslik" id="calibre_toc_2768">— Ş —<br class="chapter"/>
  XVII</h3>

  <p class="normal">El-hazer ez ışk hazer her ki nişanî bovedeş</p>

  <p class="normal">Ger besitîzed bereved ışk-ı tu berhem zenedeş</p>

  <p class="normal">Sakının aşktan, sakının… Ne korsanız alır gider aşk… Birisi inada kalkışırsa aşkın onu kırar geçirir, darmadağın eder.</p>

  <p class="normal">Aşk, adamı candan eder, gönülden eder… adamı küstahlaştırır, inancını alır gider. Sel geldi mi, ovada ne varsa siler süpürür; sürer gider.</p>

  <p class="normal">Buna iyice kan ki yolunu kesen odur; kanın kendi boynuna… uzak ol onun hızından, şerrinden, uzak ol onun iyisinden, kötüsünden.</p>

  <p class="normal">Şarap içersin, sarhoş olursun; gönlün elden gider; gönülsüz, elsiz kalırsın… kurtuluş yoktur; seni çeker, yer gider aşk.</p>

  <p class="normal">Şu ırmağa ayak bastın mı, ta kıyamete dek kurtulamazsın… kim bu dalgaya kapılırsa, dalga onu deniz kıyısına dek sürer, götürür.</p>

  <p class="normal">Aşka düşen şaşırır kalır, her işten olur… hüneri elinden tutmaz onun, aklı fayda etmez.<sup class="calibre2"><a href="../Text/divanson_split_280.html#footnote-800-65" id="footnote-800-65-backlink">[65]</a></sup></p>

  <p class="normal">A soluğu tuzak kesilen, sus… suçsuzları öldürme… a yüzü aklın fikrin şarabı olan, bu şarap, içeni ebedî sarhoş eder.</p>

  <h3 class="h2baslik" id="calibre_toc_2769">XVIII</h3>

  <p class="normal">Yâr nehânem-ki boved bed-hu-vo gam-hâr-o turuş</p>

  <p class="normal">Çün lehed-o gûr-ı mogan teng-o dil-efsâr-o turuş</p>

  <p class="normal">Sevgilinin kötü huylu, gamlı, ekşi suratlı, muğların mezarı gibi dar, gönül sıkıcı olmasını istemem.</p>

  <p class="normal">Sevgili aynaya; dost, badem helvasına benzer… oynaşma çağında korkmamalı, kaçmamalı, surat asmamalı.</p>

  <p class="normal">Kendisine âşık olan kişinin beş tane kötü alâmeti vardır: Katı yüreklidir, gevşek ayaklıdır, tembeldir, düzenbazdır, asık suratlıdır.</p>

  <p class="normal">Tez öfkelenir, boyuna suratını ekşitir? Şöyle bil onu; sanki pek keskin bir sirkedir o.</p>

  <p class="normal">Ekşi suratlıları anlatma; yeter artık, bu kadarı bile yeter… Şekerler yağdıran tabiat, iki dünyada da nasıl olur da ekşi suratlı birini arar, ister?</p>

  <h3 class="h2baslik" id="calibre_toc_2770">XIX</h3>

  <p class="normal">Ey şeb-i hoş-rû ki tuyî mihter-o sâlâr-ı Hebeş</p>

  <p class="normal">Mâ zi tu şâdîm heme vekt-i tu hoş vekt-i tu hoş</p>

  <p class="normal">A güzel yüzlü gece, sen Habeş ehlinin en yücesisin, en ulusu… Seninle neşeliyiz biz; boyuna hoş olsun vaktin, hoş olsun.</p>

  <p class="normal">Aşkın harcımız bizim; özlemin gönlümüzde… başımıza el koy; çekme elini bizden, çekme elini.</p>

  <p class="normal">* A güzellik, a iyilik gecesi, sıçradın, kalktın mı, can da sıçrar, kalkar… üç sayısına üç kattın mı altı olur, altı.</p>

  <p class="normal">Altı yönüm de senin yüzünle, senin kutlu bakışınla yedi göğe de güzellik verir, alım verir; alım verir, güzellik verir.</p>

  <h3 class="h2baslik" id="calibre_toc_2771">— L —<br class="chapter"/>
  XX</h3>

  <p class="normal">Bâde deh ey sâki-i can bâde-i bî dord-o degel</p>

  <p class="normal">Kâr nedârem coz ezîn ger bezeyem tâ be ecel</p>

  <p class="normal">Şarap sun ey can sâkîsi; dertsiz, düzensiz şarabı sun… ölümüme dek yaşasam bundan başka işim gücüm yok benim.</p>

  <p class="normal">Sun sevgilim şarabı, üşenerek, yorgun argın sunma ama… içenden bütün usancı, bütün ürküntüyü, arıklığı gideren şarabı sun.</p>

  <p class="normal">Altın gibi şarabı sun, zâti altın kesildim ben; dopdolu sağrağı sun; erkeğim ben… dilediğin şeyin ta içine daldın; artık bilgiyle, amelle ne işin var?</p>

  <p class="normal">Gönlüm uyanık olarak, sarhoşluğuyla övünerek sabahladı… yalan söylemişse bugün doğru söylüyor, zulmettiyse bugün adalet göstermede.</p>

  <p class="normal">A kadeh, bugün ululuğun üstünde, gel… Ulu, yüce Tanrı’nın verdiği şarap var; padişahlık şarabı var sende.</p>

  <p class="normal">Bugün salına salına tavaf ettim onu, bugün övünerek muradıma erdim onunla… bugünkü şarap sunulursa birine, bütün dileklerine erer gider.</p>

  <p class="normal">Hoca Hasan, sarhoşsun, hoşsun ama benim sarhoşluğum değil sarhoşluğun… altın kesesi de adamı sarhoş eder ama ezel kadehinin sarhoşluğuna benzemez o sarhoşluk.</p>

  <p class="normal">Bayrağımız yücelmiş, adamlarımız toplanmış… canlarımız gördüğün gibi yücelmiş, yüceliklere ulaşmış.</p>

  <p class="normal">A amcasının canı, bizim tövbemiz balığın suya tövbe etmesine benzer. A ulu şeyh, hiç beden gönülle candan tövbe eder mi?</p>

  <p class="normal">Aşkın bize geldi çattı; sonra düşmanlığa girişti, kavgaya koyuldu bizimle… hani sarhoş, bir yere girer de sarhoşluğu yüzünden kötülükler eder ya, onun gibi işte.</p>

  <p class="normal">A sarhoş, yeter, sus artık; can bedenden kurtuldu, sus artık. Şarabı al eline; başkaları kavga etmede, birbirleriyle savaşmada.</p>

  <p class="normal">A bağırıp duran, sus; yeter artık, bağışla, Tanrı da seni bağışlasın… Arı duru şarabı sun; buluşma, kavuşma çağı geldi çattı artık.<sup class="calibre2"><a href="../Text/divanson_split_281.html#footnote-800-66" id="footnote-800-66-backlink">[66]</a></sup></p>

  <h3 class="h2baslik" id="calibre_toc_2772">XXI</h3>

  <p class="normal">Bang zedem nîm-şebon kîst derin hâne-i dil</p>

  <p class="normal">Goft menem kez ruh-ı men şod meh-o horşîd hecil</p>

  <p class="normal">Gece yarısı bağırdım; kimdir şu gönül evindeki dedim; benim dedi; hani Ay da yüzümü görünce utanmıştı, güneş de; işte o’yum.</p>

  <p class="normal">* Neden dedi, şu gönül evi şekillerle dolu? A yüzü Çiğil güzeline bile hasetler salan dedim; bunlar, senin gölgelerin, hepsi senden vurmuş.</p>

  <p class="normal">Peki dedi, şu ciğer kanına bulanmış şekil de ne? Bu dedim benim şeklim; gönlü yaralı, ayağı balçığa saplanmış kulunun şekli.</p>

  <p class="normal">Canın boynunu bağladım, kapısına götürdüm de aşk suçlusudur bu dedim; suçlumuzun hakkını helâl etme.</p>

  <p class="normal">Bana bir ipucu verdi; fitnelerle, düzenlerle dopdolu bir ipucu… çek dedi, ben de çekeyim; hem çek, hem koparma.</p>

  <p class="normal">O can otağından bana daha da güzel bir Türk doğdu, parladı. Ona el attım; elime vurdu da bırak dedi.</p>

  <p class="normal">Filân gibi dedim, sen de yüzünü ekşittin… Yok, dedi, ben bir iş başarmak için yüzümü ekşitirim; kinden, düzenden değil.</p>

  <p class="normal">Kim, benim diye içeri girerse başına, koluna vururum; çünkü burası aşk haremidir a hayvan, ağıl değil.<sup class="calibre2"><a href="../Text/divanson_split_282.html#footnote-800-67" id="footnote-800-67-backlink">[67]</a></sup></p>

  <p class="normal">O Türk’ün şekli, gönlün, dinin salâhıdır; bak da gör… Gözünü ov da gönlün şeklini gör, gönlün şeklini.</p>

  <h3 class="h2baslik" id="calibre_toc_2773">— M —<br class="chapter"/>
  XXII</h3>

  <p class="normal">Def’ medih def’ medih men nerevem tâ nehorem</p>

  <p class="normal">İşve medih işve medih işve-i mestan neherem</p>

  <p class="normal">Kovma beni, kovma beni… içmedikçe gitmem ben. Cilvelenme, cilvelenme; sarhoşların cilvesini satın almam ben.</p>

  <p class="normal">Söz verme, söz verme, söz vermeye müşteri değilim; ya verirsin, yahut da dükkânından rehin olarak madeni alır giderim.</p>

  <p class="normal">Bana bir şey aldırmamak için ağır bir fiyat korsan hadi, yürü, var koy… hiçbir şeyden haberim yok ama değerinden fazla bir pul bile alamazsın benden.</p>

  <p class="normal">Perde germe, perdeyi yırtma, perde ardına girme… ya yol ver, yol; ya da çık haremden dışarıya.</p>

  <p class="normal">A güzel, gönül de kul köle sana, can da; ikisi de şekere benzer gülüşüne bağlanmış… nedir gülüşün senin?</p>

  <p class="normal">İnatçı, savaşçı talihimi Ay’dan ara, Mirrîh’ten sor… gökten inen kazalar gibi yüreğim pek, hiçbir şey tanımam.</p>

  <p class="normal">Gök bile benim inadıma şaşırır da başı döner… böylece küçücük görünmedeyim ama olduğumdan yüzlerce kez üstünüm, çoğum ben.</p>

  <p class="normal">Sen benden kâr edersin ama ben senden yüz kez daha çok kâr ederim… Keseyi alır giderim, keseyi; çünkü altın gibi iki yüzüm var benim.</p>

  <p class="normal">Altın gibi iki yüzüm var ama görüşüm, bakışım senin sevgini taşır… Gökyüzündeki Ay’dan da uluyum, Güneş’ten de; göklerden de daha yüceyim ben.</p>

  <p class="normal">Sözler ederim, sözler; çünkü sözlerimi gerçeklersin sen, doğru söyletirsin beni… nazlanırım, nazlanırım; çünkü kapında itibarım var.</p>

  <p class="normal">Güzel haberler veriyorsam ne diye şaşılsın buna? Sensin haber haline getiren beni… bakışım, görüşüm güzelse niye şaşmalı ki? Sensin bakışımdaki, görüşümdeki güzel.</p>

  <p class="normal">Gökyüzünden bütün gece zehir yağıyorsa bana ne? Şeker mi şekerim ben, şeker mi şeker.</p>

  <p class="normal">Herkesceğizin bir kimseciği var; her gönlün bir hevesi… fakat nerden nereye? Ben bir başka havadayım, başka havada.</p>

  <p class="normal">Ben aradıkça arıyorum; sen neşelendikçe neşeleniyor, çalıp çağırdıkça çalıp çağırıyorsun… sendeki neşe yüzünden aramaya düşmüşüm; başım dönmüş gitmiş.</p>

  <p class="normal">Sen ok yonmadasın, ben iğ yapmada… sen pırıl pırıl Ay’sın; ben gece gibi kapkara.</p>

  <p class="normal">Gökyüzünün avcı bir beyisin, okla gönlümü… cefa oklarını atarsan, bil ki yeryüzü gibi benim de kalkanım yok.</p>

  <p class="normal">Dünyanın bütün kalkanları yarılır, yaralanır gider… senin oklarınla yaralanmak için bir kalkan kesilirsem, işte o vakit tehlike yoktur bana.</p>

  <p class="normal">Senin yüzünden şu dönen başımda ne akıl kaldı, ne fikir… öyle bir hale geldim ki a oğul, bilemiyorum, oğul muyum ben, baba mıyım?</p>

  <p class="normal">O başıboş gönlüm yolculuktan döner de gelirse evi ıpıssız bulur; izimin tozunu bile göremez.</p>

  <p class="normal">Sirke döküp de ne yapmak istiyorsun? Ateşimizi söndürmek mi? Senin sirkenden ateşim daha da çoğalır, daha da artar.</p>

  <p class="normal">Aşk bir gün beni kurban ederse bayramım o gündür işte… fakat bu bayrama erişmezsem adam değilim, üstelik kahpeyim ben.</p>

  <p class="normal">* Arefe de sensin, bayram da sen; ben zilhicce ayının ilk günüyüm; sana ulaşamam da, ardından uçamam da.</p>

  <p class="normal">Davulunu duydum mu, senin doğanınım, senin doğanın… a benim sultanım, a benim padişahlar padişahım; kolum kanadım açılıverir o zaman.</p>

  <p class="normal">Şarap verirsen içerim, vermezsen gene hoşum… başımı korum, ayağımı çekerim; başsız-ayaksız bakar dururum ben.</p>

  <h3 class="h2baslik" id="calibre_toc_2774">XXIII</h3>

  <p class="normal">Morde bodem zinde şodem girye bodem hende şodem</p>

  <p class="normal">Dovlet-i ışk âmed-o men dovlet-i pâyende şodem</p>

  <p class="normal">Ölüydüm, dirildim; ağlayıştım, gülüş oldum; aşk devleti geldi; durup duran, geçip gitmeyen devlet kesildim.</p>

  <p class="normal">Tok bir gönlüm var, pek bir yüreğim; arslanların ödü var bende; doğup parlayan Zühre oldum ben.</p>

  <p class="normal">Dedi ki: Deli değilsin de bu eve o yüzden lâyık değilsin… gittim, delirdim; zincirlere bağlandım.</p>

  <p class="normal">Dedi ki: Sarhoş değilsin; yürü git, bu yandan değilsin sen… gittim, sarhoş oldum, çalgıyla çağanakla doldum.</p>

  <p class="normal">Dedi ki: Öldürülmemişsin; çalgıya çağanağa bulanmamışsın… yaşayışının yüzüne karşı öldürüldüm, yerlere serildim gitti.</p>

  <p class="normal">Dedi ki: Aklı eren bir adamcağızsın; hayallerle, zanlarla sarhoşsun sen. Aptal oldum, küstahlaştım, herkesten kesildim.</p>

  <p class="normal">Mum oldun, bu topluluğun kıblesi kesildin dedi; topluluk da değilim, mum da değilim; dağılan bir duman kesildim ben.</p>

  <p class="normal">Şeyhsin, başsın; önde gidensin, kılavuzsun dedi; şeyh de değilim, ön de değilim; senin buyruğuna kul oldum ben.</p>

  <p class="normal">Kolun kanadın var; sana kanat vermem ben dedi… onun vereceği kanatlara heves ettim de kanatlarımı yoldum, kanatsız kaldım.</p>

  <p class="normal">Devletin bana, yürüme, yorulma dedi; lûtfederim, kerem buyururum da ben gelirim sana.</p>

  <p class="normal">Eskimiş aşk, kucağımızdan kalkma, yanımızdan gitme dedi; peki dedim, gitmem, oturdum, kalakaldım.</p>

  <p class="normal">Sen güneş kaynağısın, bense söğüt gölgesiyim… başıma vurdun mu kısalırım, erir giderim, yok olurum.</p>

  <p class="normal">Gönlüm can parıltısını buldu, açıldı, yarıldı… gönlüm senin atlasını buldu da şu yamalı hırkaya düşman kesildim.</p>

  <p class="normal">Can şekli, seher çağında bakıştan, görüşten söz açıyordu; kuldum, eşek tımarcısıydım; derken padişah oldum, her şeyin sahibi oldum gitti.</p>

  <p class="normal">Kâğıdın, sayıya sığmaz şekerine şükreder; o şekerler kucağıma geliverdi de şekere döndüm ben de der.</p>

  <p class="normal">Gamlara batmış toprak, gökyüzüne, yıldızlara şükreder de onun bakışı, onun dönüşü yüzünden ben de ışıklandım, ben de ışıdım der.</p>

  <p class="normal">Gökyüzü, o padişaha, o saltanata, mülklere şükreder de onun bağışıyla aydınlandım, aydınlıklar bağışlamadayım der.</p>

  <p class="normal">Tanrı arifi de ödülü kaptık, herkesten ileriyiz; yedi kat göğün üstünde parıl parıl parlayan yıldız kesildik diye şükreder.</p>

  <p class="normal">Zühre’ydim, Ay oldum; yüzlerce Ay’a gök kesildim; Yusuf’tum, şimdiden sonra Yusuf’u doğurmadayım ben.</p>

  <p class="normal">A Ay, senin yüzünden herkesçe bilindim, tanındım… bir bana bak, bir kendine… senin gülüşünün yüzünden gül bahçesi kesildim, gülüp durmadayım.</p>

  <p class="normal">Yürüyüp giden satranç taşları gibi tümden dil kesil, gene de sus… çünkü o dünya padişahının yüzünden kutlandım, kutlu oldum gitti.</p>

  <h3 class="h2baslik" id="calibre_toc_2775">XXIV</h3>

  <p class="normal">Yâr şodem yâr şodem bâ gam-ı tu yâr şodem</p>

  <p class="normal">Tâ ki resîdem ber-i tu ez heme bîzâr şodem</p>

  <p class="normal">Dost oldum, dost oldum, gamınla dost oldum… sana ulaşınca herkesten bezdim, usandım artık.</p>

  <p class="normal">Gökyüzü, senin dönüşüne şaştım kaldım dedi bana; dedim ki: Şu nokta yok mu? O beni böyle yaptı, bir pergel kesildim gitti.</p>

  <p class="normal">Gece gündüz gönül kubbesinden bir gürültüdür işitiyorum… gönül kubbesinin gidişinden ben de döner bir kubbe oldum.</p>

  <p class="normal">Ses gibi ansızın senin gam çengine düştüm; senin mızrabının hevesiyle bir telden de değersiz bir hale geldim.</p>

  <p class="normal">Benim sillemden çekinir de gam başını çeker benden… Çünkü ben can ormanında bir Hayder-i Kerrâr oldum.</p>

  <p class="normal">Kadehini göreli şarap içen küstahlara baş oldum… külâhını göreli gönülsüz, başsız bir hale geldim.</p>

  <p class="normal">Kalender gönlüm, her şeyi unutturan o şarabı bana sundu da oynaya güle, hırkamı çeke sürüye meyhaneciye yürüdüm gittim.</p>

  <p class="normal">* Hoca Ferec bana dedi ki: Sabır, insanı sıkıntıdan kurtarır… Kurtarışından uğradığım derdi hiç mi hiç anma.</p>

  <p class="normal">Öylesine çark urup döndüm ki gökyüzü bana uydu da döndü de döndü… Şu mağaraya girdim ya; sevgili bu yüzden çok ağladı, inledi.</p>

  <p class="normal">Bir gece yarısı Ay’a yoldaş oldum, yola yüz tuttum… Onun güzelliğine heves ettim de gül bahçesine yöneldim.</p>

  <p class="normal">Kimi oldu, süsen gibi gül yüzünden şâir oldum, övdüm onu… kimi oldu, bülbül gibi seher çağlarında boyuna çiledim de çiledim.</p>

  <p class="normal">Düşüncelerle estim, savruldum, yüzlerce hünere, yüzlerce sanata sahip oldum… Derken gönlüm seni gördü de her türlü işten güçten kesildim gitti.</p>

  <h3 class="h2baslik" id="calibre_toc_2776">XXV</h3>

  <p class="normal">Ger tu konî rûy turuş zehmet ezincâ beberem</p>

  <p class="normal">Ger tu meyî men kedehem ver turuşî men keberem</p>

  <p class="normal">Yüzünü ekşitirsen burdan çekilir giderim; rahatsız etmem seni… Şarapsan kadehim ben, turşuysan kabım.</p>

  <p class="normal">Güvencim, dayancım yüzünü astı; yüzünün ışığıydı yardımım benim… Ona duyulan her çeşit düşkünlük güzeldir; lûtfun, keremin ta kendisidir.</p>

  <p class="normal">Ay yüzüne gönül vermezsem dirilmez gönlüm; şekerkamışını almazsam akıl fikir yoktur başımda.</p>

  <p class="normal">Gülüşü şakıtır, çiletir beni; yüzünü asarsa depremler salar bana… başını tarayıp bezeyeni kıskanırım da koşar giderim; ayrılığıysa binlerce kocalıktır zâti.</p>

  <p class="normal">Ona karşı bir eğrilikte bulunursam yay gibi oklar yerim… Ona bir hüner göstermeye kalkışırsam hünerim yoktur benim.</p>

  <p class="normal">Dün gece onu düşündüm; bu düşünce kıvrandırdı beni, daralttı gönlümü; kalktım da sarhoşluğu fırsat bildim; döndüm dolaştım çevresinde.</p>

  <p class="normal">Dileğine uyup gitmezsem iliğim, damarım kopsun; denizine yönelmezsem incim kırılsın gitsin.</p>

  <p class="normal">Cennet bahçesinin, İrem bağının ortasında bitmiş ölümsüzlük ağacı… Gölgelendim, yemişlerini devşirdim, rızıklandım onunla.</p>

  <p class="normal">Av olmazsam ona, iyice bil ki köpeğim hoca… atının peşine düşüp koşmazsam iyice bil ki eşeğim hoca.</p>

  <p class="normal">Ağırdım, usanmıştım; cezbesi hafifletti beni… avlusunda yatmış, uyumuştum, setten gelen sel kaptı, götürdü beni.</p>

  <p class="normal">Gönlüm kapanmış dedim; kilitleri açan benim dedi. Beni öldürdün sen dedim; ben senden beterim dedi.</p>

  <p class="normal">Yürü, işten güçten konuşma; hepsinden de hürüm ben. Var dikenden söz açma, baştan başa gül devşirmedeyim ben.<sup class="calibre2"><a href="../Text/divanson_split_283.html#footnote-800-68" id="footnote-800-68-backlink">[68]</a></sup></p>

  <h3 class="h2baslik" id="calibre_toc_2777">XXVI</h3>

  <p class="normal">Cem’-i tu dîdem pes ezin hîç perîşan nerevem</p>

  <p class="normal">Râh-ı tu dîdem pes ezin hem-reh-i îşan nerevem</p>

  <p class="normal">Topluluğunu gördüm senin, bundan böyle hiç dağılmam… Yolunu gördüm senin; bundan böyle onlara yoldaş olmam artık.</p>

  <p class="normal">Yeşilliğin padişahısın, benim gibi yüzlercesini doyurursun… Gözümü de doyurursun, gönlümü de; artık şu sofraya düşmem ben.</p>

  <p class="normal">Kâbe yanıma, kucağıma gelirse Kâbe’ye gitmem artık… Ay yeryüzüne geldi; Zühal’e çıkmaya kalkışmam artık.</p>

  <p class="normal">Semirmişim, yelinle dopdoluyum; senin sarhoşunum, seninle hoşum… Hem kulunum kölenim, hem azatlın; artık şeytana kul olmam ben.</p>

  <p class="normal">Yeryüzünün de padişahısın, zamanın da; akıl gibi hem ortadasın, hem gizli; a benim canım, a benim cihanım; senin kapında neden tüm can kesilmeyeyim?</p>

  <h3 class="h2baslik" id="calibre_toc_2778">XXVII</h3>

  <p class="normal">Zin du hezâran men-o ma ey ecebâ men çi menem</p>

  <p class="normal">Gûş benih erbederâ dest menih ber dehenem</p>

  <p class="normal">Şu binlerce ben’in, biz’in hangisiyim acaba? Ağzımı elinle kapatma da kavgaya kıyamete bir kulak ver.</p>

  <p class="normal">Elden çıktım, yoluma şişe koyma… Korsan ayağımı basarım; bulduğumu kırar geçiririm.</p>

  <p class="normal">Gönlüm her solukta senin hayaline dalmış, şaşırmış gitmiş… Sen çalıp çağırır, neşelenirsen ben de çalar çağırırım, neşelenirim; sen mahzunsan ben de mahzunum.</p>

  <p class="normal">Acıtırsın, acılaşırım… lûtfedersin, lûtuf kesilirim. A çene topağı tatlı mı tatlı, şeker dudaklı güzelim benim; seninle oldum mu, hepsi de hoş.</p>

  <p class="normal">Temel sensin; ben kim oluyorum? Elinde bir aynayım ancak; ne gösterirsen onu gösteririm; hem de sınanmış bir aynayım ben.</p>

  <p class="normal">Sen sanki yeşillikte bir selvisin, ben gölgenim senin… Mademki gülün gölgesi oldum; varayım, gülün yanı başına çadır kurayım.</p>

  <p class="normal">Sensiz gül devşirsem elimde diken olur; seninle oldum mu, baştan başa diken olsam gene de tümden gül olurum, yasemin kesilirim.</p>

  <p class="normal">Her solukta ciğerimin kanını sağrak sağrak içmedeyim… her solukta testimi sâkînin kapısına vurup kırmadayım.</p>

  <p class="normal">Yüzümü tırmalasın, gömleğimi yırtsın diye her solukta bir güzelin gömleğine el atmadayım.</p>

  <p class="normal">Gönül ve din salâhının lûtfu, gönlümün ta ortasında parıl parıl parladı… O, dünyada gönül mumu; ben kimim? Bir leğen ancak.</p>

  <h3 class="h2baslik" id="calibre_toc_2779">XXVIII</h3>

  <p class="normal">Bâz der esrâr revem cânib-i on yâr revem</p>

  <p class="normal">Ne’re-i bolbol şenovem der gol-o gol-zâr revem</p>

  <p class="normal">Gene sırlara gidiyorum, o sevgiliye gidiyorum… Bülbülün narasını duyacağım, güle, gül bahçesine gidiyorum.</p>

  <p class="normal">Ne vakte dek şu utanıp arlanma? Utanmayı yak gitsin; gönüle yoldaş oldum; hoş bir halde gönül alana gidiyorum ben.</p>

  <p class="normal">Sabrım kalmadı ki veresiyeye kulak asayım… aklım kalmadı ki yol yordam gözeteyim.</p>

  <p class="normal">A benim Zührem, ten-teni-ten nağmeleriyle çeng çal da şu sese kulak vereyim, yüzünü görmeye gideyim.</p>

  <p class="normal">Gönlüm tuzak hastası; kapıda, damda gönlüm… gönül güzelini tutup çekeyim de alıcısına götüreyim gitsin.</p>

  <p class="normal">Ne hünerin var, ne de bir işte güçtesin dedi bana… Peki dükkânımın yolunu göster de kâr peşine düşeyim.</p>

  <p class="normal">Gönlümün kendinden haberi varken izini izlemedeydi… gönlümün izi nerde; göster de izini izleyeyim.</p>

  <p class="normal">Elimi sevgilinin eline vereyim de mağaraya gireyim; hasetçilerin kem gözleri değmesin bize.</p>

  <p class="normal">Güzel uluların dersi, kendinden geçiştir, susuştur; daha dersimi pişiremedim, tekrarlayıp durayım bâri.</p>

  <h3 class="h2baslik" id="calibre_toc_2780">XXIX</h3>

  <p class="normal">Mutrıb-ı ışk-ı ebedem zehme-i işret bezenem</p>

  <p class="normal">Rîş-i tereb şâne kunem soblet-i gemrâ bekenem</p>

  <p class="normal">Ölümsüz aşk çalgıcısıyım, zevk mızrabını vurayım; neşenin sakalını tarayayım, gamın bıyığını yolayım.</p>

  <p class="normal">Çalgı düzenlendi, neşe doğdu mu canlar tazelenir… küpün ağzı açıldı ya, ağzındaki balçığı uzaklaştırayım küpten.</p>

  <p class="normal">Halil olmuşum ya, âteşkedeye âşıkım, cana, akla âşıkım, putun şekline de düşman.</p>

  <p class="normal">Güneş, Koç burcuna eş oldu; bahar geldi, sevda işine girişme çağı artık… gönlümün kanı kaynıyor, bedenimdeki kar eriyor, su kesiliyor.</p>

  <p class="normal">A parlak Ay dedim; neden eriyip gitmedesin? Gönüle tutuldum, bir güzel yüze âşıkım dedi.</p>

  <p class="normal">Öylesine birine âşıkım ki kulağımdan tutmuş, çekip sürümede beni… Bütün bedenim sanki bir kalkan; her yanıma oklar gelip vurmada.</p>

  <p class="normal">Şu gürültünün içindeyim, belâlara uğramışım ama şükür denizine dalmış gitmişim… yolculuğa tutsak olmuşum ama yerimin yurdumun kokusuyla terütazeyim.</p>

  <p class="normal">Sevgiliyle buluşmuştum, güzelliğine dalmıştım… kaza, bir olmayacak yazıdır okudu, düzenlerle ayrılık koydu araya.</p>

  <p class="normal">Bedenimde bir damar oynayıverse de a benim çene topağı tatlı mı tatlı padişahım; yurduma doğru uçarak koşsam.</p>

  <p class="normal">Her solukta duyulan o güzel kokusu, o kulağımı çekmek isteyişi, o benim selvimin, yaseminimin sâkîsi, bir akarsu yaptı beni.</p>

  <p class="normal">Yakub’a yoldaş oldum; o güzele fitne kesildim… can Yusuf’u lûtfetti de gömleğini armağan gönderdi.</p>

  <p class="normal">Gerçekten de ne hoşsun a sevgili; vefa yayını çekersin sen… İki dünyada da senin gibi bir güzel gören var mı hiç?</p>

  <p class="normal">Onunla eşit oynayamam ama gene de el atayım ona… o taşa vurayım şişeyi; şişe kıranın kuluyum zâti.</p>

  <p class="normal">* Fil, cefa hortumunu Kâbe’ye döndürdü; ben Tanrı’nın ebabiline benziyorum; her gergedana yardımcıyım ben.</p>

  <p class="normal">Her aynanın cilâsıyım; her sağ cenahın Rüstem’iyim; her aça gücüm kuvvetim; her topluluğun yıldızıyım ben.</p>

  <p class="normal">Her boyun bosun; her yüzün gözün anlamıyım, biricik Tanrı lûtfunun gölgesiyim… her iyinin kötünün Kâbe’siyim, bağın bahçenin dadısıyım ben.</p>

  <p class="normal">Kimi kötü huylu ateş olur, her yanı yakar, yandırır… güzel yüzlü oldu mu da benim Huten dilberim olur gider.</p>

  <p class="normal">Sen böylesine şaşı bakarsan kâseyi kırarsın, testiyi dikersin başına, içersin… hiçbir şeye muhtaç olmayanın adalet gölgesiyim; her şeyi uygun dokurum ben.</p>

  <p class="normal">A padişahlar padişahı, a dünya güzellerinin başı, ağız açıp söylemediklerimi lûtfeder de anlatırsan hoş olur; vakti geldi çünkü.</p>

  <h3 class="h2baslik" id="calibre_toc_2781">— N —<br class="chapter"/>
  XXX</h3>

  <p class="normal">Âyineî bezâdiyem ez cehet-i menzer-i men</p>

  <p class="normal">Vây ezin hâk tenem tîre dil-i ekder-i men</p>

  <p class="normal">Kendimi görmem için bir ayna cilâlıyor bana… Ah bu toprak bedenimden; daha da bulanık gönlümse kara mı kara.</p>

  <p class="normal">Gece geçti de şu gönlüm balçıktan arınmadı gitti. A bana şarap sunacak sâkîm, nerde kızıl kadehim benim?</p>

  <p class="normal">Yazıklar olsun, eşeğim gitti elden; ansızın öldü eşeğim… Ama şükürler olsun ki eşeğin tersi de uzaklaştı kapımdan.</p>

  <p class="normal">Eşeklerin ölümü güç bir şey, fakat bana uğurlu geldi… çünkü eşek uzaklaştı mı, İsa gelir, kucaklar beni.</p>

  <p class="normal">Saman kalburunun peşinde ne kadar ömür harcadım; arık eşeğim için ne kadar arıklaştım, eğrildim…</p>

  <p class="normal">Eşeğin bana yaptığını yırtıcı kurt yapamaz; onun derdiyle, onun gamıyla ne kadar Tanrı hakkı kaldı boynumda.</p>

  <p class="normal">Acılığım, hamlığım, horluğum, kötüye çıkmış adım sanım, gönül kanı içişim… Bunların yüzünden toprak başıma benim.</p>

  <p class="normal">Benim hırsızım, beni ayırt edenim… beni yaratanım lûtfeder, görür beni; görüşünle mumu söndürürsün de göz verirsin, görüş ihsan edersin sen.</p>

  <h3 class="h2baslik" id="calibre_toc_2782">XXXI</h3>

  <p class="normal">Kasd-ı cefâhâ nekonî ver bekonî bâ dil-i men</p>

  <p class="normal">Vâ dil-i men vâ dil-i men vâ dil-i men vâ dil-i men</p>

  <p class="normal">Cefa etmeye kasdın yok ama bir de gönlüme cefa etmeyi kurdun mu, vay gönlüme, vay gönlüme… Ah gönlüme, eyvah gönlüme.</p>

  <p class="normal">Bana kastettin mi düşmanım sevinir… Sonra da bu yüzden ya senin gönlün yaralanır, ya benim gönlüm.</p>

  <p class="normal">Şaşırmış kalmış, delirmiş gitmiş gönlüm… Kanlarla dopdolu bir ev benim gönlüm. N’olur, bir seyretmek için zahmet çeksen de geliversen gönlüme.</p>

  <p class="normal">Şekerler yemiş gönlüm; kemerler kuşanmış gönlüm… seher çağlarında her yana gitmiş benim gönlüm.</p>

  <p class="normal">Ölmüş de gönlüm, dirilmiş de… Ağlayış da gönlüm, gülüş de… Efendi de gönlüm, kul da… Senin yüzünden denize dönmüş gönlüm.</p>

  <p class="normal">A ustalaşan, esenliğe eren, artık ateşte oturma… Şöyledir, böyledir ama a benim gönlüm, hiç mi hiç dinlenme.</p>

  <p class="normal">Can nimetini dilemek, gönlümü dileğine kavuşturmak için gönül ve din salâhına Cibrîl-i Emin indi şimdi.</p>

  <h3 class="h2baslik" id="calibre_toc_2783">XXXII</h3>

  <p class="normal">Kasd-ı cefâhâ nekonî ver bekonî bâ dil-i men</p>

  <p class="normal">Vâ dil-i men vâ dil-i men vâ dil-i men vâ dil-i men</p>

  <p class="normal">Cefa etmeye kasdın yok ama bir de gönlüme cefa etmeyi kurdun mu, vay gönlüme, vay gönlüme… Ah gönlüme, eyvah gönlüme.</p>

  <p class="normal">Bana kastettin mi düşmanım sevinir… Sonra da bu yüzden ya senin gönlün yaralanır, ya benim gönlüm.</p>

  <p class="normal">Şaşırmış kalmış, delirmiş gitmiş gönlüm… Başsız-ayaksız gönlüm… Seher çağlarında her yana gitmiş benim gönlüm.</p>

  <p class="normal">Kendinden geçmiş bir deli, gönlüm; kanlarla dopdolu bir ev gönlüm… Hem durmada, hem dönmede gönlüm; Süreyya yıldızının da üstünde gönlüm.</p>

  <p class="normal">Sana yanmış yakılmış, senin yüzünden arıklaşmış; senin incini aramada; gelmiş de deniz kıyısına otağ kurmuş gönlüm.</p>

  <p class="normal">Kimi yanar, kavrulur da kokusu dünyayı tutar gönlümün… kimi de rebâb gibi inler, nağmeler çıkarır şu gönlüm.</p>

  <p class="normal">Şimdi ağlamaktadır, suçuna bakılmaz… şimdi savaşlara dalmıştır; şimdi Zümrüdüanka’nın peşine düşmüştür. Kafdağı’ndadır gönlüm.</p>

  <p class="normal">Bir çocuk olan gönlüm şu gece dadısından süt emmez… gece dadısının göğsünü kara buldu galiba gönlüm.</p>

  <p class="normal">Mûsa bir taştan su kaynattı, ırmak akıttı ya… Tanrı hikmeti de akan bir ırmak; Mûsa’nın taşı şu gönlüm.</p>

  <p class="normal">Meryemoğlu İsa göğe ağdı da eşeği kaldı ya; işte ben de yeryüzünde kaldım; gönlüm yücelere ağdı.</p>

  <p class="normal">Yeter artık; şu dilin söyleyişi, gönüle de perde, cana da… Keşke gönlüm ne dilden haber alsaydı, ne söylemeyi bilseydi.<sup class="calibre2"><a href="../Text/divanson_split_284.html#footnote-800-69" id="footnote-800-69-backlink">[69]</a></sup></p>

  <h3 class="h2baslik" id="calibre_toc_2784">XXXIII</h3>

  <p class="normal">Işk-ı tu âverd kedeh por zi belâ-yı dil-i men</p>

  <p class="normal">Goftem men mey mehorem goft berâ-yı dil-i men</p>

  <p class="normal">Aşkın gönlümün belâsıyla dopdolu bir kadeh sundu… ben şarap içmem dedim, hatırım için iç dedi.</p>

  <p class="normal">Onu tanıyış şarabını sundu; ne biçim şaraptı, söyleyeyim sana: Acı, sinici, hoş… tıpkı gönlümün vefası gibi hani.</p>

  <p class="normal">* Bir yandan da Rûhü’l-Emin geliverdi… bizse böylece sarhoştuk… Gönlümün ululuğunu bir seyret diye yanına koştum.</p>

  <p class="normal">Tanrı sırlarını herkese gösterme dedi, gönlümle buluştuğu için Tanrı’ya hamd etti, şükürler olsun dedi.</p>

  <p class="normal">İşte bu olmaz, aşkın gizli kalmaz; gönlümün arılığına perde olabilecek nedir ki dedim.</p>

  <p class="normal">Aşk kanlar içmeye koyuldu mu, Rüstem bile çaresiz kalır, Uhud Dağı bile paramparça olur; gönlümün de sözü mü olur hiç?</p>

  <p class="normal">Ne mutlu andır o an ki ay yüzlüm otağıma gelir, girer de lûtfeder, kerem buyurur, gönlümün kaftanının düğmelerini çözer.</p>

  <p class="normal">Üşümüşsün, bensiz sararmış solmuşsun… daha beri gel de gönlümün havası vursun sana der.</p>

  <p class="normal">Derim ki: Nerde lûtfun? Kulunu sen ara… senden başka gönlümün bağlarını çözmeyi kim bilir?</p>

  <p class="normal">Evet der, şimdi gençleşirsin, kabına sığmaz olursun; gönlümün seher yeliyle nerkisten, gülden daha taze bir hale gelirsin.</p>

  <p class="normal">Derim ki: A her derde o derdin devâsını veren; senden başka devâm yok benim; sensin gönlümün ilacı.</p>

  <p class="normal">Her ağacın, her dalın meyvesi tanıktır o ağacın, o dalın gönlündekine… Altın gibi sararmış yüzümle inci gibi gözyaşlarım da benim gönlüme tanık.</p>

  <h3 class="h2baslik" id="calibre_toc_2785">XXXIV</h3>

  <p class="normal">Kâferem er der du cihan ışk boved bihter ezin</p>

  <p class="normal">Dîde-i îman şeved er nûş koned kâfer ezin</p>

  <p class="normal">İki dünyada da bundan daha hoş bir aşk varsa kâfir olayım… Kâfir bile bunu içse imanın gözü kesilir.</p>

  <p class="normal">Aşk hünerler madenidir, aşk altın madenidir… dost onunla cilvelenir, görünür; deri onunla altınla dolar.</p>

  <p class="normal">Aşk dudağını açtı mı öylesine şaşılacak bir güzel koku salar ki misk bile duyar da sarhoş olur, amber utanır gider.</p>

  <p class="normal">Aşk dünya güzelidir; padişahların, güzellerin anasıdır… Toprak onun yüzünden mücevhere döner, ana onunla övünür.</p>

  <h3 class="h2baslik" id="calibre_toc_2786">XXXV</h3>

  <p class="normal">Kû her-i men kû her-i men pâr bemord on her-i men</p>

  <p class="normal">Şokr Hodârâ ki herem bord sudâ’ ez ser-i men</p>

  <p class="normal">Eşeğim nerde, eşeğim nerde? Bıldır öldü eşeğim… Tanrı’ya şükrolsun ki başımın ağrısı da dindi.</p>

  <p class="normal">Öküzüm de ölecekmiş; varsın ölsün, gam yemem… benim güzelim amberimin kokusu ne öküzde vardır, ne öküzün karnında.</p>

  <p class="normal">Öküz gitmiş, eşek ölmüş, ne çıkar? İki dünyada da güzelim sağ olsun, gönlümü alanım var olsun, yaşadıkça yaşasın, yaşadıkça yaşasın.</p>

  <p class="normal">Eşeğimin kulağında küpe var… eşek, sonra da altın küpe; şu hale bak da acı; vah benim altınıma, vah.</p>

  <p class="normal">Baş çeker, yol almaz; nazlanır, arpa yemez… kapıma tezek yığınından bir tepe dikmekten başka bir hizmeti yoktur bana.</p>

  <p class="normal">* Güzelim bir öküz… gökyüzünde bir Öküz, yeraltında bir başka öküz… şu ikisinden bir sıçradım, kurtuldum mu, bahtın çemberinden geçtim gitti.</p>

  <p class="normal">Eşeklerin pazarına gittim; o yana bu yana bakındım… gözüm, gönlüm eşeğe de doydu, eşeğin sahibine de.</p>

  <p class="normal">Birisi, mademki eşeğin öldü, eşek çok, bir tane daha al dedi… sus dedim, eşek yolda bir ayak bağıydı bana zâti.<sup class="calibre2"><a href="../Text/divanson_split_285.html#footnote-800-70" id="footnote-800-70-backlink">[70]</a></sup></p>

  <h3 class="h2baslik" id="calibre_toc_2787">XXXVI</h3>

  <p class="normal">Hey çi gerîzî çendin yek nefes incâ beneşin</p>

  <p class="normal">Sebr-ı tu kû ey sâbır ey heme sabr o temkîn</p>

  <p class="normal">Hey, ne diye kaçıyorsun böyle? Bir solukcağız şurda otur; a tamamıyla sabır, tamamıyla dayanç olan kişi, bunca sabrın, kararın hani?</p>

  <p class="normal">* Biz, iki üç kişiyiz; yeni ölmüşüz; bekleyip duruyoruz… Telkıynle dirileceğiz, kefenlenmeden kurtulacağız diye o perdenin önünde bekleyip yatmadayız.</p>

  <p class="normal">Hadi, kıyamet gününden önce bir üfür geçmişlere de gökyüzü bile duysun, mahşerini beğensin.</p>

  <p class="normal">Hey, hadi, bizim dilimizle söyle… ama işaretle değil, apaçık söyle; a bütün huyu kan dökmek olan güzel; niceye dek sitemlerle kan içeceksin sen?</p>

  <p class="normal">Niceye bir ciğerini ısıracaksın, başını yemeyi kuracaksın? Niceye bir iş şöyle oldu, böyle oldu diye kötü haberler vereceksin ona?</p>

  <p class="normal">A dudağı şekere, gecesi güzelim cennete benzeyen, niceye bir dudağını acıtacaksın onun, niceye bir gecesini karartacaksın?</p>

  <p class="normal">Hiç bal zehir verir mi, ya da şekerden sirke coşar mı? A uluları bile yanıltan, niceye bir yanıltıp duracaksın bizi?</p>

  <p class="normal">O dudaklarından ne çıkarsa çıksın; şekeri haber vermededir… ne yaparsan yap, yaptığında lûtuflar vardır, fakat gizli.</p>

  <p class="normal">Selvi bir çöpe benzer mi hiç; altın bakıra çalar mı? A kıyamet gününün sahibi, sen de kimseciklere benzer misin hiç?</p>

  <h3 class="h2baslik" id="calibre_toc_2788">XXXVII</h3>

  <p class="normal">Men hoşem ez lûtf-ı hesan v’ez leb-o lonc-ı toroşan</p>

  <p class="normal">Men bekesem dâmen-i tu dâmen-i men hem tu keşan</p>

  <p class="normal">Aşağılık kişilerin sözleri umurumda bile değil; ekşi suratlıların dudaklarına da aldırış etmem, salına salına gezişlerine de… hoşum ben, eteğini çekeyim senin; sen de çek benim eteğimi.</p>

  <p class="normal">Kader senin canınla benim canımı birbirine dikmiş… senin kapında hoşum da hoşum, iyiyim de iyiyim ey hoşların, güzellerin padişahı.</p>

  <p class="normal">Dudaklarını bana sundu; hiçbir dudakta o tat yok… dudaklarından tattığım lezzeti hiçbir dudak tatmamıştır.</p>

  <p class="normal">Yüzünü ekşiten, boyuna para pul peşine düşen kişi, sirke küpüdür; şekerlerle oturtma, onlarla bir tutma onu.</p>

  <p class="normal">A bayrak sahibi padişah, ballar içindeyim, balımdan kim tadar dedim… Güzel huylular, yolları yordamları güzel olanlar dedi.</p>

  <h3 class="h2baslik" id="calibre_toc_2789">— V —<br class="chapter"/>
  XXXVIII</h3>

  <p class="normal">Çun becehed hende zi men hende nihan dârem ezo</p>

  <p class="normal">Rûy toroş sâzem ezo bang-o fegan ârem ezo</p>

  <p class="normal">Nasıl gülebilirim ki? Gülüşümü gizlemedeyim ondan… Onun yüzünden yüzümü ekşitmedeyim, onun yüzünden bağırmadayım, feryat etmedeyim.</p>

  <p class="normal">Asık suratlılarla alay ediyorsun, gülüyorsun onlara ama bundan kavga çıkar… gülüşümü gizliyorum da onun yüzünden yağmur gibi gözyaşları döküyorum ben.</p>

  <p class="normal">Bedenim bir ulu şehir… Gam bir yanda, ben bir yandayım; bir yanım su kesilmiş onun yüzünden, bir yanım ateş mi ateş.</p>

  <p class="normal">Ekşi suratlılarıyla ekşiyim, şekerleriyle şeker… Yüzüm de o, sırtım da o; onun yüzünden kaşımadayım neşenin, çalgının sırtını.</p>

  <p class="normal">Senin gibi yüzlercesi, benim gibi yüzlercesi, onun yeşilliğinden sarhoş olmuş gitmiş… her damın üstünde onun yüzünden oynamadayım, onun yüzünden el çırpmadayım.</p>

  <p class="normal">Şekerler yiyen duduyum, şekerden başka bir şey yemem; dünyada nerde bir ekşi varsa ondan uzağım, bezmişim ondan.</p>

  <p class="normal">Ekşi bir şey verse bile baldır, şekerdir bana… sen onun yüzünden seke seke, topallaya topallaya yürüyorsun ama ben hoşum, rahvan yürümedeyim.<sup class="calibre2"><a href="../Text/divanson_split_286.html#footnote-800-71" id="footnote-800-71-backlink">[71]</a></sup></p>

  <p class="normal">Bu yola düşmeyenin yolu tozdur dumandır; ben anayoldayım, o yüzden de dümdüz yürüyorum.</p>

  <p class="normal">* Gönlüm Mescid-i Aksâ’dır; gönlüm Cennet-i Me’vâ’dır; bütün izim tozum onun yüzünden güneş kesildi, ışığa döndü.</p>

  <p class="normal">Tanrı kimi güldürürse ağzından gülüşler dökülür onun… sen onu inkâr ediyorsan et; ben tümden ikrar etmedeyim.</p>

  <p class="normal">Gülün payına gülme düşmüş; ne yapsın, ağlayamıyor… onun yüzünden uyanık gönlümde süsenler açılmada, güller açmada.</p>

  <p class="normal">Sabır, ben kavuşma müjdesiyle geldim ondan demede; şükür de onun yüzünden ambarım var diyor.</p>

  <p class="normal">Akıl, onun yüzünden zahidim, hastayım demede; aşk da boyuna, onun yüzünden büyücüyüm, yankesiciyim diyor.</p>

  <p class="normal">Can boyuna diyor ki: Onun yüzünden inci definesiyim ben… define boyuna diyor ki: Onun yüzünden duvarın dibinde gömülüyüm.</p>

  <p class="normal">Bilgisizlik boyuna diyor ki: Haberim yok ondan, kendimde değilim zâti… Bilgi de boyuna diyor ki: Onun yüzünden çarşının pazarın en ulusuyum ben.</p>

  <p class="normal">Zahitlik boyuna diyor ki: Onun yüzünden sırları bilmedeyim, anlamadayım; yokluk boyuna diyor ki: Onun yüzünden ne gönlüm var, ne sarığım.</p>

  <p class="normal">Tanrı Şems’im, Tebriz’den geri gelirse bütün sözlerim onun yüzünden açılır, anlaşılır.</p>

  <h3 class="h2baslik" id="calibre_toc_2790">XXXIX</h3>

  <p class="normal">Ey ten-o can bende-i o bend-i şeker hende-i o</p>

  <p class="normal">Akl-o hered hıyre-i o dil şeker-âgende-i o</p>

  <p class="normal">Beden de, can da ona kul köle olmuş, onun tatlı gülüşüne bağlanmış. Akıl da, fikir de ona karşı şaşırmış kalmış; gönülse şükürleriyle dolu onun.</p>

  <p class="normal">Başımızın dileği ne? İnsanı sarhoş edip yerlere seren sağrağına kavuşmak… Gönlümüzün muradı ne? Devletinin durdukça durması.</p>

  <p class="normal">Şu muallak duran gök nedir? Onun en eski bir otağı… Rüstem’le Hamza da kim? Onun şehidi, onun yerlere serilmiş bir eri.</p>

  <p class="normal">Bir leşin yanına varsa ölüyken dirilir leş… bir yoksulun yanına varsa yamalı hırkası yalım yalım balkır.</p>

  <p class="normal">Şekli gönlümden hiç gitmedi, gitmez de… ona eşit, ona benzer kimsecikler gelmemiştir, gelmez de.</p>

  <p class="normal">Dünya mülkü de nedir ki onunla övünsün… dünya onunla övünür; çünkü dünyanın sahibi odur.</p>

  <p class="normal">* Ne mutlu o gönüle ki derdi de sensin, düşüncesi de… ne mutlu o köye ki baç alıcısı sensin.</p>

  <p class="normal">Sevgilimiz aşktır, şekli, kılığı yoktur bizce… Zâti onun her şeyi doğuran gönlüne karşı şekil de nedir, kılık da ne?</p>

  <p class="normal">Bundan böyle sinekleri şekerden kovacağım dedi; ne mutlu o sineğe ki onu kovan, kışalayan sensin.</p>

  <p class="normal">Felek bir hırsızdır, keseni koru ondan… tanesi tuzaktır onun, dirisi ölü.</p>

  <p class="normal">Söz herkese kolay görünür ama yeter artık, sus… zâti binlerce kişi içinde anlayan bir tek kişi vardır ancak.</p>

  <h3 class="h2baslik" id="calibre_toc_2791">XL</h3>

  <p class="normal">Kâr-ı cehan herçi boved kâr-ı tu kû bâr-ı tu kû</p>

  <p class="normal">Ger du cihan bot-kede şod on bot-i eyyâr-ı tu kû</p>

  <p class="normal">Dünyanın işi ne olursa olsun… senin işin gücün nerde? İki dünya da puthane olmuş; senin o hırsız güzelin nerde?</p>

  <p class="normal">Tut ki kıtlık dünyayı kaplamış, artık ne yemek var, ne ekmek… A hem apaçık görünen, hem gizli olan, senin kilen, senin ambarın nerde?</p>

  <p class="normal">Tut ki dünya diken olmuş, akreple, yılanla dolmuş; a canın çalgısı çağanağı, a can neşesi, senin gül bahçen nerede?</p>

  <p class="normal">Tut ki cömertlik ölmüş, nekeslik herkesi öldürmüş… a bizim gönlümüz, senin lûtfun hani, ihsanın nerde?</p>

  <p class="normal">Tut ki Ay da, Güneş de, ikisi de yola düşüp gitmişler, dolunup görünmez olmuşlar… a kulağa, göze yardımcı olan, senin yalımın, senin ışıkların nerede?</p>

  <p class="normal">Tut ki müşteriye bir inci satacak sarraf kalmamış… nasıl olur da ululukta bulunmazsın sen; nerde senin inciler yağdıran bulutun?</p>

  <p class="normal">Tut ki bir ağız bile yok, söyleyecek bir dil bile bulunmuyor ki sırlardan söz açsın… peki, senin sırlarının coşup köpürüşü nerde?</p>

  <p class="normal">Kendine gel, hepsinden de geç, biz buluşma, kavuşma sarhoşuyuz… Geç oldu, erken gel; senin meyhanen nerde?</p>

  <p class="normal">Bizim sarhoşumuza, gönüldeşimize, eldeşimize iyi bak… yıkılıp kalmamışsan, bunak değilsen sor, nerde senin cübben, nerde sarığın de.</p>

  <p class="normal">Bir kahpe, külâhını aldı, götürdü; bir başkası cübbeni kaptı… yüzün Ay’dan da sarı; senin arkan nerde, kim görüp gözetmede seni?</p>

  <p class="normal">Yabanın biri gelmiş de ezel sarhoşlarının yolunu vurmada… ne diye şahnelik etmiyorsun? Hani yaralaman, nerde yiğitliğin?</p>

  <p class="normal">A harfler saçan, sus; susanlar gibi kulak kesil? Halka tercemanlık etme; hani halin, nerde hal yönünden sözlerin senin.</p>

  <h3 class="h2baslik" id="calibre_toc_2792">XLI</h3>

  <p class="normal">Rûşeni-i hâne tuyî hâne bemegzâr-o merov</p>

  <p class="normal">İşret-i çün şekker-i mârâ tu nigehdâr-o merov</p>

  <p class="normal">Evin aydınlığı sensin, evi bırakıp gitme… şeker gibi zevkimizi koru, gitme.</p>

  <p class="normal">Düşmanım aldatmaya kalkışır seni; sözlerine kanma onun… canımı, gönlümü gama, gussaya ısmarlayıp gitme.</p>

  <p class="normal">Senin, benim düşmanımı Allah için olsun sevindirme; düşmanın hilesini duyma, dostu incitme, gitme.</p>

  <p class="normal">A güzel, hasetçi hiç kimse için iyi söz söylemez; keremine ne lâyıksa dosta onu yap; gitme.</p>

  <p class="normal">Aşağılık kişiler gibi her solukta kendini esen yele kaptırma; vesveseleri bir uğurdan ateşe yak; gitme.</p>

  <h3 class="h2baslik" id="calibre_toc_2793">XLII</h3>

  <p class="normal">Şeb şod ey Hâce Zekî âhır on yâr-ı tu kû</p>

  <p class="normal">Yâr-ı hoş-âvâz-ı tu on hoş-dem-o şeştâr-ı tu kû</p>

  <p class="normal">* Gece oldu a Hoca Zekî, söyle bakalım, o dostun nerde senin; o güzel sesli dostun, o güzel altı telli sazın nerde?</p>

  <p class="normal">O terütaze dostun, senin kucağında yatar, uyur… güzel ses uyutur onu; nerde o uyuyan uyanık dostun?</p>

  <p class="normal">Kimi bir yol gösterirsin ona, kimi kulağını burarsın… senin gönlünden nefes alır, sesler çıkarır o; nerde sırlarına mahrem olanın?</p>

  <p class="normal">Her yurttaşı diriltir; ağızsız, dilsiz feryatlar eder… her erkeğin, her kadının fitnesi olan o söz solukdaşın nerde senin?</p>

  <p class="normal">Damarına el koy, tez koştur onu… a soluğu bize parlaklık veren, nerde pazarının parlaklığı?</p>

  <h3 class="h2baslik" id="calibre_toc_2794">— H —<br class="chapter"/>
  XLIII</h3>

  <p class="normal">Bâde bedih bâd medih v’ez hod-ı man yâd medih</p>

  <p class="normal">Rûz-ı neşâtest-o tereb ber meneşin dâd medih</p>

  <p class="normal">Şarap sun, şarap sun… bizi anma gitsin… neşe, çalgı çağanak günü; oturma; kayırma bizi.</p>

  <p class="normal">Buluşma sarhoşu olmuş da gelmişim; yokluk kılıcına kurban olmuş da gelmişim… Böyle değilsem hiç mi hiç sevindirme beni.</p>

  <p class="normal">Hocam, anlamış, bilmişsin, devlet davulunu çalmışsın; can olgunu olmuş da gelmişsin, artık ustaya el sunma.</p>

  <p class="normal">* Yıkık gönlünde onun gizli definesi var… Kendine gel de şu yıkık köyünü Bağdat’a bile değişme.</p>

  <p class="normal">And olsun Tanrı’ya, senin şu karanlık gecen, yüzlerce güzelim günden iyi… geceyi verme, gündüzü arama; âc ağacını verip şimşadı alma.</p>

  <p class="normal">İki dünyada da Tanrı’dan başka solukdaş yok… nen varsa ondan başkasına verme sakın.</p>

  <p class="normal">* Şu çadırın içindesin ama çadırı kuranı da bilesin; yalnız gönül ipini evtâddan (ulu kazıklardan) başkasına verme.</p>

  <p class="normal">A can sâkîsi, sözle harcama ömrünü; yetimlerin malını yeme de feryat etmeye el atma.</p>

  <p class="normal">A yeşillikte, lâlelikte yatmış, uyumuş güzel, şarabı sarhoşlardan alıp da şuna buna sunmaya kalkışma.</p>

  <p class="normal">Tohumu çöle saçma; kargalarla, kuzgunlarla düşüp kalkma… teklik incini boş yere şuna buna verip durma.</p>

  <p class="normal">A âşık, bütün varlık âlemi peşin parayla dolmuş; nasıl oluyor da görmüyorsun, nasıl? Paran peşin bugün, çalış da veresiye verme.</p>

  <p class="normal">Hem sen sensin, hem sen benim; yurdumdan hiç gitme… Kuş sensin, yavru benim; yavruyu her hor kişiye verme.</p>

  <p class="normal">Kendi kendisine rehin olmuş kişinin bilgisine de kulak asma, hünerine de aldırma pek… Senin bilgin sana yeter, o şundan şuna nakledilegelmiş sözlere fikir yorma.</p>

  <p class="normal">Dağ delenlere padişahlar padişahısın sen… ağır bir külüngün var; Ferhad’dan başkasına verme onu.</p>

  <p class="normal">Yeter, sus artık… akıldan doğan şu söz, çocukça bir oynayıştan ibaret; olgunluğa ulaşmış arife ibadetle oyalananın tespihini verme.</p>

  <h3 class="h2baslik" id="calibre_toc_2795">XLIV</h3>

  <p class="normal">Sâki-i ferruh-ruh-ı men câm çü gol-nâr bedih</p>

  <p class="normal">Behr-i men er mey nedehî behr-i dil-i yâr bedih</p>

  <p class="normal">A yüzü kutlu sâkî, sun o nar renkli kadehi… bana şarap sunmayacaksan bâri sevgilinin hatırı için sun.</p>

  <p class="normal">Gönüller alan sâkîsin, hastalara dermansın; neşe şerbetisin, şifa ilacısın; tez hastalara sun kadehi.</p>

  <p class="normal">O kadehe dök şarabı, düşüncenin vur boynunu… aman a gönül, meded a sevgili, kırma gönlümüzü.</p>

  <p class="normal">O meyhaneyi aç, bırak şu kavgayı… susamış sâkîye meyhanecinin küpünden sun şarabı.</p>

  <p class="normal">Baharın da canısın, yeşilliğin de; selviye de sen parlaklık verirsin, yasemine de… bir gör bizi de bahaneler bulma; a düzenbaz güzel, sun kadehi.</p>

  <p class="normal">Hileye adım atar da sarhoşların ellerinden fırlar gidersen düşmanımız sevinir; kör olsun düşman; sun kadehi bize.</p>

  <p class="normal">Gam verme, ah ettirme, neşeden başkasına yol verme… ah ediş yol ucundandır, aç yolu, ver yükümüzü.</p>

  <p class="normal">Hepimiz de kavuşma mahmuruyuz; güzellik, alım sağrağına susamışız… hırkayı, sarığı sâkîye rehin ver gitsin.</p>

  <p class="normal">Susamış bir deliyim ben; gönlüm de sımsıcak, göğsüm de… Kadehi, kâseyi kır; sayısız sun, çok çok sun.</p>

  <p class="normal">Zâti ay da sensin, ay ışığı da sen… Şu suyun balığıyım ben. Balık Ay’a ulaşamaz; şu halde Ay’dan gelirler ver bana.</p>

  <h3 class="h2baslik" id="calibre_toc_2796">— Y —<br class="chapter"/>
  XLV</h3>

  <p class="normal">Çün dil-i men cest zi ten bâz negeştî çi şodî</p>

  <p class="normal">Bî dil-i men bî dil-i men râst şodî her çi bodî</p>

  <p class="normal">Gönlüm bedenimden sıçrayıp çıksaydı da bir daha geri gelmeseydi ne olurdu? Gönlüm olmayınca ne varsa hepsi de düzelir giderdi.</p>

  <p class="normal">Eğri olsun, doğru olsun; az olsun, çok olsun; hoca, her iyiden, kötüden kurtulurdu, hepsine de boş verirdi.</p>

  <p class="normal">Boşuna bir iş kalmazdı; usanç yok olur giderdi… ne bilgi kalırdı, ne aptallık… esenlikler davulunu çalmaya başlardı.</p>

  <p class="normal">A hoca, ne diye rehin almaya kalkarsın beni? Sen gitmezsen gitme, ben gidiyorum… Hoca, eskimiş değilim; yardımlar içinde yardımlar gördüm; yeniyim ben, yeni.</p>

  <p class="normal">Ateşle neft yağı yakıp bitirmez beni… Yaksa, bitirse bile yeniden yaratır… Sayıyla yiyip sömürse sayısız geri verir gene.</p>

  <p class="normal">Toprak yığınımın üstüne çık da bağır; görünüşte mezardayım ama de, çayırlıktayım çimenlikteyim ben.</p>

  <p class="normal">Mezarda olsa bile değil mi ki biricik Tanrı’yla… hoştur bu; o tuzakta olanı şeytan, canavar nerden tutabilir ki?</p>

  <p class="normal">Fakat ondan uzak düşen kişi, Mansûr bile olsa karıncadan da arık bir hale gelir… çünkü dayancı, güvenci yoktur onun.</p>

  <h3 class="h2baslik" id="calibre_toc_2797">XLVI</h3>

  <p class="normal">Ayş-ı cihan pîse boved gâh hoşî gâh bedî</p>

  <p class="normal">Âşık-ı o şov ki dehed milket-i ayş-i ebedî</p>

  <p class="normal">Dünya yaşayışı alacalıdır; kimi hoşlukla geçer ömür, kimi kötülükle… sen ona âşık olmaya bak da ölümsüz bir geçim sultanlığı versin sana.</p>

  <p class="normal">Mademki herkesin ömrü aktır, karadır… ihtiyaçsız Tanrı ışığı gibi salt nurdan ibaret bir başka ömür ara.</p>

  <p class="normal">A kendisine dalıp gitmiş kişi, mezarından haberin bile yok… zâti kendi varlık mezarına gömülmüşsün sen.</p>

  <p class="normal">Sana rızık vereni görmen, helâl bir rızıktır; sayıya sığar rızık peşinde ne diye ateş gibi dükkândan dükkâna koşarsın?</p>

  <p class="normal">Eşi bulunmaz bir dudusun sen; şeker madeni de özün… gül bahçesinin lâ’l yanaklı bir bülbülüsün sen.</p>

  <p class="normal">Şaşılacak şey; Leylâ ile Mecnun’un ikisi de bir bedende; ikisinin de aynası sensin; bir abaya bürünmüşsün yalnız.</p>

  <p class="normal">Can âlemi arılık duruluk denizi; şekille kalıp o denizin köpüğü… arı duru denize dal, ne diye şu köpüğe el atarsın?</p>

  <p class="normal">Denizin üstündeki köpük hiç durmaz; dalgalar onu bir halde bırakmaz ki.</p>

  <p class="normal">Çünkü köpük kuru olsa denize lâyık olamaz… iyi, varır, iyiye kavuşur, kötü de kötüye yönelir gider.</p>

  <p class="normal">Köpük, ya bir uğurdan su kesilir, ya da tutar, kıyıya vurur… Çünkü tek Tanrı’nın denizine iki renklilik sığamaz.</p>

  <p class="normal">Dalga denizden meydana gelir de secdeler ederek, a benim benliğim, varlığım, ah, neden sayıya sığmazsın sen diyerek kendini seyre dalar.</p>

  <p class="normal">Bütün canlar birdir; bütün bu varlık bir padişahın aksidir… Aklın başındaysa şaşı olma da iyice görmeye bak.</p>

  <h3 class="h2baslik" id="calibre_toc_2798">XLVII</h3>

  <p class="normal">Hem nezerî hem heberî hem kameranrâ kamerî</p>

  <p class="normal">Hem şeker ender şeker ender şeker ender şekerî</p>

  <p class="normal">Hem bakışsın, görüşsün, hem habersin, hem Aylara Ay kesilmişsin sen, hem şekerlerin şekerisin, balların balı.</p>

  <p class="normal">Hem devlet basamağısın, hem zamanımıza kurtuluş… hem kadehsin, hem ferahlık, hem de gecemize sehersin sen.</p>

  <p class="normal">Hem kızıl gülsün, hem ak yasemin; hem de gülleri kınar, gönüllerini kırarsın… gökyüzüne saldırırsın, Ay’la Zühre’yi kaparsın sen.</p>

  <p class="normal">Ay, bir yol veresin diye gökte ne kadar döndü dolaştı; bir bakasın diye şeker, ne kadar eridi gitti.</p>

  <p class="normal">Zincir hevesine düştü de akıl, ne kadar delirdi… Bir bakasın ona diye, gönlüm kaç kere halden hale girdi.</p>

  <p class="normal">O neşeli kadehi sun; sözü bırak, şarap ver… Dinle de duy, seher çağının horozu bile ötmeden kaldı artık.</p>

  <p class="normal">Güzellerin meyhanesinde, her yanda bir lâle yanaklı varmış; varsın olsun… a güzel, sen başlı başına bir başka lâleliksin.</p>

  <p class="normal">Hem deliliğe yardım edersin sen, hem aklın fikrin güzelliğisin, yüzüsün, gözü… hem belâ oku senden gelir, hem belâya kalkansın sen.</p>

  <p class="normal">Gönül ve din salâhı, gönül meclisine padişah oldu ya; artık devlet anası, can kızına babalık eder durur.</p>

  <h3 class="h2baslik" id="calibre_toc_2799">XLVIII</h3>

  <p class="normal">Tûtîy-o tutî-beçeî kend be sed nâz horî</p>

  <p class="normal">Ez şekeristân-ı ezel âmedeî bâz peri</p>

  <p class="normal">Dudusun, dudu yavrususun; nazlı nazlı şekerler yersin… ezel şekerkamışlığından gelmişsin, gene uçarsın, oraya gidersin.</p>

  <p class="normal">Şekerin kutludur, hele gülersen yok mu? Gülmeye başladın mı, ben de meclisi yeni baştan düzer, koşarım.</p>

  <p class="normal">A ölümsüz neşe yurdu, a biricik Tanrı’nın şekerkamışlığı; hem neşe içinde neşesin sen, hem şeker mi şekersin.</p>

  <p class="normal">Ya duvak altında bir Yusuf’sun, ya tan yerinde bir arslan, ya da Ay mısın, Ay; Aylara da Ay kesilmişsin.</p>

  <p class="normal">Bu meyhanenin sâkîsisin, işret nöbetini vurmuşsun; herkesi sarhoş etmeyi, sarhoşların hırkalarını alıp götürmeyi kurmuşsun.</p>

  <p class="normal">Sarhoş olmaya oldum; sarhoşum ama birazcık da kendimden haberim var… a benim her halimi bilenim, şu halden de kurtar beni de hiçbir şeyden haberim olmasın.</p>

  <p class="normal">Yüzünün balkıyışı bırakmıyor ki anlayayım; melek misin, insan mı? Biraz daha, biraz daha beri gel, yaklaş.</p>

  <p class="normal">Her kadehte oynayıp gülmedeler, feraha erdin diye naralar atmadalar… şişe yapanlar şişe kırmadalar, şişe yapmayı boşlamış gitmişler.</p>

  <p class="normal">Neşe kadehi herkese sunulmada; akıl, başına gelenlere şaşmada… Başa gelenlerle uğraşmadansa Tanrı’nın elinden kadehi almak, elbette daha iyi.</p>

  <p class="normal">* Aklı attım başımdan; bir başka akıl buldum… dünya aklının bir başı var, gizli aklınsa iki başı.</p>

  <p class="normal">Tan yerlerinin rahibi oldum, herkese isyan ettim… sen benden vazgeçmeyesin diye herkesten kesildim, her şeyden vazgeçtim.</p>

  <p class="normal">Gamına alıştım, kendimden göz yumdum… senin baktığın kişi, nasıl olur da senden başkasına bakabilir?</p>

  <p class="normal">Ey aşk, insaf et bana, gir insaf kapısından içeriye; ölümsüz olarak seninim ben, yol uğratmış bir konuk değilim.<sup class="calibre2"><a href="../Text/divanson_split_287.html#footnote-800-72" id="footnote-800-72-backlink">[72]</a></sup></p>

  <p class="normal">A gökyüzü, sana benziyorum ben; hem durmadayım, hem altüst olmada… bakılınca sen de durur görünürsün ama gece gündüz yoldasın.</p>

  <p class="normal">Seni dünyaya getirip gösteren var ya, ona bakıp durmadasın… hani onun yüzünden yollara düştün, onun yüzünden oturup kaldın ya; onun tapısındasın sen.</p>

  <h3 class="h2baslik" id="calibre_toc_2800">XLIX</h3>

  <p class="normal">Bergozerî der nigerî coz dil-i hûban neberî</p>

  <p class="normal">Ser mekeş ey dil ki ezo her çi konî can neberî</p>

  <p class="normal">Uğrar, geçersin; bakar, gidersin; güzellerin gönüllerinden başka bir şey de alıp gitmezsin… baş çekme a gönül, ne yaparsan yap, canını kurtaramazsın ondan.</p>

  <p class="normal">Kapısına toprak kesilmedikçe razı olup kapı açmaz… dikeninin derdini çekmedikçe gül bahçesinden bir gül bile koparamazsın.</p>

  <p class="normal">Dağı bir hayli kazmadıkça eline bir lâ’l geçmez… denize gitmezsen ne inci bulabilirsin, ne mercan.</p>

  <p class="normal">* Tanrı sarhoşu olmadıkça gam ayrılmaz senden… kurt kılığına girmedikçe Ken’an Yusuf’unu kapamazsın.</p>

  <p class="normal">Eyazlık etmedikçe nerden Mahmud kesileceksin? Devlikten geçmedikçe nerden Süleyman’ın saltanatını bulacaksın?</p>

  <p class="normal">Nimet, bedeni hamlaştırır; onu râm eden mihnettir. Din mihnetini çekmedikçe iman devletini elde edemezsin.</p>

  <p class="normal">Dünya pazarına şaşkın gelme, bu pazardan şaşkın gitme… çünkü şu alışverişte bunu vermedikçe onu alamazsın.</p>

  <p class="normal">Toprak, topraklığından geçmedikçe süsen olamaz, ağustos gülü haline gelemez… eski hırkayı çıkarmadıkça padişahın kaftanını giyemezsin.</p>

  <p class="normal">Ah, neyleyim; dilenci yüzlü olmuşsun, hatırın bir şeycikle olmuyor; kâfirlik etmedikçe Müslüman mülküne erişemezsin sen.</p>

  <p class="normal">Hiçbir kimsecik dünya dağarcığından zarı alamadı gitti… yorulma; sen de dağarcıktan zarı alamazsın.</p>

  <p class="normal">Ben dağarcıktan zarı almam ama iman incisini alırım… sen can vermede nekeslik edersen canını canana iletemezsin.</p>

  <p class="normal">A Tanrı aşkının çekişi, keremin hiç durmaz; onların gönüllerini almadıkça şu küçük kişilerden el çekmezsin.</p>

  <p class="normal">Hadi, yapış eteğimize de bir hoşça çek gitsin, çek bizi… çektiğin gönlü darmadağın bir yola götürmezsin sen.</p>

  <p class="normal">Sözünde duruyor, çekmeden vazgeçmiyorsun… çeke çeke, oynaya güle herkesi meydana götürüyorsun.</p>

  <p class="normal">Hiç söyleme a dilim, dudağım; söyleme de gönlüm açılsın… çünkü bir taş yürekliyle düşüp kalktıkça Bedahşan lâ’li olamazsın ki.</p>

  <p class="normal">Yüzlerce şart koşuyorsun ama hiçbir şart gözetmeden ihsan ediyorsun… pek tamahsızsın; altını keseye koymazsın sen.</p>

  <h3 class="h2baslik" id="calibre_toc_2801">L</h3>

  <p class="normal">Seng mezen ber teref-i kâr geh-i şîşe-gerî</p>

  <p class="normal">Zehm mezen ber ceger-i heste-i heste-cegerî</p>

  <p class="normal">Şişecinin iş yurduna taş atma… ciğeri yaralı birisinin ciğerini yaralama.</p>

  <p class="normal">O taşların hepsini de bana at; ben dururken bir başkasını yaralaman, bir başkasına taş atman yazıktır, yazık.</p>

  <p class="normal">Benden başka bütün cefa tutsaklarını azat et de cefa ederken de benden başkasına göz dikme.</p>

  <p class="normal">Vefa edersen de hoşum, cefa edersen de… vefaya da sakın bensiz gitme, cefaya da.</p>

  <p class="normal">Birisinin gözüne hayalin gelmiyorsa, gözü, kesilmiş keçinin gözü gibi morarır da bön bön bakar durur.</p>

  <p class="normal">Dünya zindanına düşmeden önce boyuna seninleydim ben; keşke şu tuzağa yol uğratmasaydım.</p>

  <p class="normal">Sana kaç defa söyledim; hoşum ben, hiç yolculuğa çıkmam dedim… gel de şu sarp yolculuğa bak; ta yücelerden yeryüzüne dek bir yolculuk.<sup class="calibre2"><a href="../Text/divanson_split_288.html#footnote-800-73" id="footnote-800-73-backlink">[73]</a></sup></p>

  <p class="normal">Lûtfun yolladı beni, git, hiç ürkme; sana bir zarar gelmez; keremim kılavuzluk eder dedi.</p>

  <p class="normal">Gidersen açılırsın, pişer olgunlaşırsın; her şeyden haberin olarak marifetli, hünerli bir halde yurduna gene döner gelirsin diye kandırıyorsun beni.</p>

  <p class="normal">A haberin de canı dedim; sensiz haberi ne yapayım ben? Zâti bir haber için kim gider? Meğerki senden haberi olmasın.</p>

  <p class="normal">Elinden şarap içtim mi hiçbir şeyden haberim olmaz, sarhoş olur, hoş bir hale gelirim… ne zarardan ürküntüm kalır, ne bir korkum; ne insanlığın kötülüğünden haberim olur, ne iyiliğinden.</p>

  <p class="normal">Yol kesenlerin sözleri gibi kulağıma sözler söyledi de baştan çıkardı o padişah beni; bir şaşkın etti gitti.</p>

  <p class="normal">Hikâye uzundur; evet… ah onun düzenbazlığından, ah. Fakat bir lûtfetti mi de şu gecemize bir seher çağıdır gelir çatar.</p>

  <h3 class="h2baslik" id="calibre_toc_2802">LI</h3>

  <p class="normal">Ârif-i gûyende eger tâ be seher sebr konî</p>

  <p class="normal">Ez cehet-i heste-dilân cân-o nigeh-bân-ı menî</p>

  <p class="normal">A sözler söyleyen arif, gönülleri yaralılar için sehere dek sabredersen, sensin benim canım, sensin benim görüp gözetenim.</p>

  <p class="normal">Vesvese Ebû Leheb’i yol kesiciliğe kalkışmasın diye, Ali gibi durduğun safta ayak dirersin, can, baş kaygısına düşmezsin.</p>

  <p class="normal">Yol kesenleri kır geçir de yerinde yurdunda olduğun halde Tanrı sana, gazim, benim hacım diye ad taksın.</p>

  <p class="normal">* Ezel kadehinin sahibisin; şekerlerin, balların özüsün; canın, gönlün otağ kurduğu yersin; Ebû’l-Hasan’ın definesinin bulunduğu yersin sen.</p>

  <p class="normal">Meleklerin kanatlarının çarpıntısısın, gök damının doğuşusun; tertemiz kişilerin topluluğuna tatsın tuzsun; Tanrı mumuna leğensin sen.</p>

  <p class="normal">Şarap sunarsın, bütün erlerimi sarhoş edersin; onları kavgaya tutuşturursun, birbirlerine girerler.</p>

  <p class="normal">* Ersen, gönlün temizse, inanç sahibiysen, güvenilir kişiysen, yılan bir delikten iki kere sokamaz seni.</p>

  <p class="normal">A benim gönlüm, sus, benim adımı hiç söyleme… onun adını söyle ki gül gibi hoşsun, açılıp saçılmışsın, gülmedesin onun yüzünden.</p>

  <h3 class="h2baslik" id="calibre_toc_2803">LII</h3>

  <p class="normal">Ey dil-i ser-geşte şode der teleb-i yâve-revî</p>

  <p class="normal">Çend begoftem ki medih dil be kesî bî gerevî</p>

  <p class="normal">A gidip kaybolan dostun ardına düşen, başı dönen gönül; kaç kere söyledim; rehin almadan kimseye gönül verme dedim sana.<sup class="calibre2"><a href="../Text/divanson_split_289.html#footnote-800-74" id="footnote-800-74-backlink">[74]</a></sup></p>

  <p class="normal">Bir güzelin satrancının başında elbiseni yırtar, keseni açarsın da benim gibi gönlü sâf birine karşı sersem, şaşkın görünürsün.</p>

  <p class="normal">Altın definesinden bir arpa bile elde edemediğim o güzel, bütün varımı yoğumu aldı benim; bir yapracığım bile yok.</p>

  <p class="normal">O eski aşk yesin, sömürsün, alsın gitsin canımı… her solukta o eski dosta yeniden yeniye canlar veriyorum ben.</p>

  <p class="normal">O eski dostun huyu husu yeni; Tanrı gibi yanı, yönü yok… özü güzel, bakışı güzel, haber verişi güzel, dinleyişi güzel.</p>

  <p class="normal">A salına salına yürüyen selvi, senin yüzünden dünya gül harmanı oldu… düşmanınsa arpa biçmede, buğday devşirmede.</p>

  <p class="normal">A yel huylu, herkesin varlık suyunu çek… güneş gibi sen de o çukurdaki çiğ taneciğini em gitsin.</p>

  <p class="normal">Sen de güneşsin ama onun harareti gibi dağlamazsın, yakmazsın adamı… Seher yeli gibi lûtuf ıssısın, şaşkınca koşmazsın yalnız.</p>

  <p class="normal">Gönlümde eğri bir huy varsa çek çıkar, at onu… Bahçe sahibi de eğri dalı koparıp atar.</p>

  <p class="normal">Din evinde haset faresi bir deliktir açar ama fare de ne oluyor? Kedinin bir miyavlamasından ürker de kaçıverir.</p>

  <p class="normal">Bir buluştun mu, suyla toprak yeşerir; gönlümle dilber bir araya gelir; fakat ikilik yoktur arada.</p>

  <p class="normal">Daha beri gel de burda ne ben kalayım, ne söz kalsın… Zâti senin gibi bir sabahın karşısında gece karanlığı da nedir ki?</p>

  <h3 class="h2baslik" id="calibre_toc_2804">LIII</h3>

  <p class="normal">Tu ne çonânî ki menem men ne çonânem ki tuyî</p>

  <p class="normal">Tu ne be anî ki menem men ne ber ânem ki tuyî</p>

  <p class="normal">Ben nasılsam öyle değilsin sen; sen nasılsan öyle değilim ben… Ne sen benim bulunduğum haldesin, ne de ben senin bulunduğun haldeyim.</p>

  <p class="normal">Ben bir uğurdan senin buyruğuna uymuşum; sen tümden kanıma kastetmedesin… Ay olsam, güneş kesilsem, gene de senden aşağıyım ben.</p>

  <p class="normal">Bütün bunlarla beraber gene de a perilerin bile kıskandıkları güzel, bana uğrayınca o kadar tez at sürme de senin sen olduğunu anlayayım.</p>

  <p class="normal">Dün kapımın önünden geçtin ama bir koku bile alamadım senden… Yalnız canım, rûhum kulağıma söylediler; geçen senmişsin.</p>

  <p class="normal">A benim canım, a benim gönlüm; can da kim oluyor, gönül dediğim de kim? Kapının toprağı, çayır çimen gibi can bitirir, gönül yetiştirir.</p>

  <p class="normal">Gözün bize bakmada, akıl gibi her solukta bizimlesin… fakat o yürek nerde ki sıçrayalım da sensin diyelim sana.</p>

  <p class="normal">Kulağımdan tuttun da bulunduğum yerden çeke sürüye aldın, götürdün beni hani; fakat ben de bütün o gördüğüm, seyrettiğim yerlerde seni buldum, seni gördüm.</p>

  <p class="normal">Sarhoşum, sen de benim yüzümden sarhoşsun… yanıldım, bir hatadır ettim… ben erişmeye erişemem ya; sen sana eriştirirsin beni.</p>

  <p class="normal">Dilim sensin dedi ya; bu suçun özrü olarak bundan böyle tümden susayım, sabredeyim, zehirler içeyim.</p>

  <h3 class="h2baslik" id="calibre_toc_2805">LIV</h3>

  <p class="normal">Ah ki çi divane şodem der teleb-i silsileî</p>

  <p class="normal">Der hom-ı gerdon fekenem her neferî golgoleî</p>

  <p class="normal">Ah, bir zincirin hevesine düştüm de ne deli oldum, divane kesildim… her solukta gök küpüne bir gürültüdür salacağım artık.</p>

  <p class="normal">Her seher çağında bir çulu ayaklarımla çiğner, aşarım; bir kervanı araya araya ciğer kanlarımı saçarım.</p>

  <p class="normal">Ah elinden o kişinin; bir şaşılacak dağ vurdu gönlüme… onun yolunda yürümeden ayaklarımın altı şişti, kabardı.</p>

  <p class="normal">Hem Zühre, onun damından gökyüzüne bir kıvılcımdır salar; hem heybetinden yeryüzünü depremler kavrar.</p>

  <p class="normal">İşine hiç karışmam, karışsam da komaz ya… bir dur hele sözüyle yüzlerce benim gibisini sürer gider.</p>

  <p class="normal">Onun tapısından sürüldüm mü de gider, bir köşeciğe baş korum… aşk çulhası bir çileyle başucuma gelir, başıma bez örer benim.</p>
</body>
</html>
