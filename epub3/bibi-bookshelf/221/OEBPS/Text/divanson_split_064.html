<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>divan1</title>
  <link href="../Styles/stylesheet.css" rel="stylesheet" type="text/css"/>
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h2 class="h2baslik1" id="calibre_toc_52">BAHR-İ SARÎ’<br class="chapter"/>
  –MATVİYY-İ MAVKUF–</h2>

  <p class="ortayazi">müfteilün müfteilün fâilât</p>

  <h3 class="h2baslik" id="calibre_toc_1608">— A —<br class="chapter"/>
  I</h3>

  <p class="normal">(s. 268) Daha yakın gel, daha yakın, a vefalı dost; benden, bizden geç de daha tez gel.</p>

  <p class="normal">Daha yakın gel; benlikten, bizlikten geç gitsin; daha yakın gel de ne sen kal, ne biz kalalım.</p>

  <p class="normal">Ululuğu, ululanmayı bırak da ona karşılık böylesine bir ululuk elde et.</p>

  <p class="normal">* Rabbiniz değil miyim dedi, evet dedin sen; belî – evet demenin şükrü nedir? Belâ çekmek.</p>

  <p class="normal">Evet demenin sırrı nedir? Yâni yokluk-yoksulluk yapısının kapı halkasını çalıp duruyorum demek.</p>

  <p class="normal">Hem yerden yurttan var git, hem gitme. Yer yurt nerde, mekânsızlık tapısı nerde?</p>

  <p class="normal">Tertemiz ol, tamamıyla toprak kesil de toprağından otlar bitsin.</p>

  <p class="normal">Ot gibi kupkuru bir hale geldin mi güzelce yan; yan da yanışından ışıklar belirsin.</p>

  <p class="normal">Yana yana küle döndün mü külün kimya kesilir.</p>

  <p class="normal">Gayb âlemine bak da gör, ne biçim bir kimyasın; sen bir avuç toprakken, o tutuyor da böyle bir kimya haline getiriyor seni.</p>

  <p class="normal">Denizin köpüğünden yeryüzü yapıyor; kara dumandan göğü halk ediyor.</p>

  <p class="normal">Bir lokma ekmeği cana yardımcı yapıyor, bir yelden ibaret olan soluğa bunca bilgiler veriyor.</p>

  <p class="normal">Böylesine ululuk ıssının tapısında can ver; yokluk, vericiliği, cömertliği canla bilir ancak.</p>

  <p class="normal">İlletlerle dolu canı verirsin ona; fakat yerine de güzel mi güzel, sonu bulunmaz bir can alırsın.</p>

  <p class="normal">Şu söylemeyi bırakayım da susayım; cana canlar katan sözü susarak söylemek daha iyi.</p>

  <h3 class="h2baslik" id="calibre_toc_1609">II</h3>

  <p class="normal">Niceye bir o gülüşü gizleyeceksin? Niceye bir o parlak, o kutlu ay yüzünü gizleyip duracaksın?</p>

  <p class="normal">Yüzün yüzlerce padişahı kul köle eder; gülüşün kulu padişah yapar.</p>

  <p class="normal">Kırmızı güle gülüşü öğret; o ölümsüz devleti bir gösteriver.</p>

  <p class="normal">Senin gibi bir kapılar açanı kendisine çekmek içindir ki gök kapısı kapanmıştır.</p>

  <p class="normal">Esrik deve katarlarının gözleri, onları yedip çekeni beklemektedir.</p>

  <p class="normal">Saçlarını çöz, dağıt da yüzlerce halka kapanların boyunlarına tak; çek onları.</p>

  <p class="normal">Kavuşma, buluşma günü, güzel de burda, gelecek zamanı hiç bekleme.</p>

  <p class="normal">Pek yüzlü tef, vuruşlara âşık; o feryat eden neyin dudağa meyli var.</p>

  <p class="normal">Tefin yüzüne birkaç sille vur; o feryat eden neye üfürüver.</p>

  <p class="normal">Rebâb tamaha düşer de ağlarsa o bağışlayıcı avcunu aç, ona da ihsan et.</p>

  <p class="normal">Gazel güdük kaldıysa ayıplama; uçup giden hatırda vefa yoktur ki.</p>

  <h3 class="h2baslik" id="calibre_toc_1610">III</h3>

  <p class="normal">O kadehe düşkün dosta şarap sun; sun o ekşi yüzlü, şeker parçası sevgiliye.</p>

  <p class="normal">O gammaz, o kan içici bakışlarını o yana değil, bu yana çevir.</p>

  <p class="normal">Eline yapışmış, çaresizler gibi ellerini ovuşturmada; o çaresizin çaresini eline sunuver.</p>

  <p class="normal">Her işe koyulan şu gün görmüş, yaş yaşamış aklı şaşırt, başını döndür, işten güçten et gitsin.</p>

  <p class="normal">Lûtfun, keremin, binlerce lûtfa, binlerce kereme padişahtır; mermer kayaların ciğerlerine kaynaklar gönderirsin sen.</p>

  <p class="normal">İki günlük çocuk bile senin kokunu duysa beşiğini alır, senin yanına götürür.</p>

  <p class="normal">Dadıya da boş verir, yüzlerce sütten de vazgeçer, susam yağını da bırakır gider.</p>

  <p class="normal">Kapanmış kapıya bir hoş anahtarsın, başıboş gönüle bir güzel kementsin sen.</p>

  <p class="normal">A Güneş, işin gücün budur senin; Ay’a da ışık gönderirsin, yıldıza da.</p>

  <p class="normal">Sen de onu bekle de Ay gibi ışıklan; şu alayı, bekleyişi boşla.</p>

  <p class="normal">Rahmetin yılana panzehir verir; sancıp öldüren akrebe in.</p>

  <p class="normal">İşini gücünü unutana yapacağını hatırlatır; tundan tuna dolaşan akla unuttuğunu buldurur.</p>

  <p class="normal">Taştan yonulma her güzel, soluğuyla canlanır; o büyücü güzelin ne de kuvvetli soluğu var.</p>

  <p class="normal">Sus, söz bu âlemdendir; şu gaddar âlemi bırak gitsin.</p>

  <h3 class="h2baslik" id="calibre_toc_1611">IV</h3>

  <p class="normal">Sevgili, bu gece sana uyku yok; boş yere umma diye adak adamış âdeta;</p>

  <p class="normal">Mademki sevgilimiz uyanık kalmamızı istiyor; tepemize vurup aklımızı toparlamamız gerek.</p>

  <p class="normal">Senin kafan kandilin zeytinyağı sanki; bizim bedenimizin kandilindeyse hiç vefa yok.</p>

  <p class="normal">Kafa, zeytinyağıyla dopdolu olsa gene faydası yok; sonucu, sabah olur, kandilin yok olur gider.<sup class="calibre2"><a href="../Text/divanson_split_397.html#footnote-500-1" id="footnote-500-1-backlink">[1]</a></sup></p>

  <p class="normal">Güneşin çağırışı, senin zeytinyağından çok iyidir; o bir çağırış, ne kadar kandile değer.</p>

  <p class="normal">Onun güzelim gözlerine hiç mi hiç uyku girmez; bütün halkın gözünü sarhoş eder o gözler.</p>

  <p class="normal">Bütün gözler uyur da o güzelim gözleri, gözlerin kapanmasına bakar, gülümser.</p>

  <p class="normal">* Derken, “Mülk kimin” sesi göklere ağar; der ki: Nerde altınla bezenmiş kaftanlar giyen padişahlar?</p>

  <p class="normal">Nerde beyler, nerde vezirler, nerde ulular? Nerde Tanrı şehirlerini koruyan kişiler?</p>

  <p class="normal">Bilginler ne oldu, yazarlar ne oldu? Şu dîvânda artık bir tek dev bile bulamazsın.</p>

  <p class="normal">Beden evleri kararmış, daralmış; bir solukcağız ışık götürdük de gördük biz.</p>

  <p class="normal">Hani, yel eser, toz ne hale gelir? Kara topraklara serilir zavallıcık.</p>

  <p class="normal">Fakat gene de uyku perdelerinden kalktılar mı cefa bıyığını burmaya koyulurlar.</p>

  <p class="normal">Ah; ne de unutkandır şu topluluk; bilgilerinin şöylece bir duruşu bile yoktur.</p>

  <p class="normal">Bilgisizlik, körlük yüzünden pervanenin gönlü de mumun yakışını tezce unutur gider.</p>

  <p class="normal">Yarı yanmış kanadıyla gene de gelir, yanmaya lâyık olmayan gönül gibi kanatcağızını yakar, yandırır.</p>

  <p class="normal">(s. 269) Hüküm elinde a Tanrı, geceleyin de, gündüzün de, seher çağında da sen ada, sen hükmet.</p>

  <h3 class="h2baslik" id="calibre_toc_1612">V</h3>

  <p class="normal">Kalk, sabah çağı şarap sun, çağır dostları. Kalk, sabah oldu, dua çağı geldi çattı.</p>

  <p class="normal">Testiyi şarapla doldur, kâseye dök; kalk, küpceğizi kırma, koca küpün aç ağzını.</p>

  <p class="normal">Sağrağı döndür, amma ilkönce bana sun; a cana canlar katan, benim canımı yenile ilkin.</p>

  <p class="normal">Kalk; her yandan çeng sesi göklere ağdı, sesle doldurdu gökleri.</p>

  <p class="normal">Vaktin hoş olsun a yüzü güzel ay, ten-teni ten-ten nağmesini duy, sus; ses çıkarma.</p>

  <p class="normal">Şarabı dök başıma da bağla ayağımı; boş yere bir yerden bir yere gitmeyeyim.</p>

  <p class="normal">Denize benzeyen o inciler saçan avcunla tut; gemi gibi at beni denize.</p>

  <p class="normal">Bir sopa parçasıydım a can Mûsa’sı, senin elinde ejderhâ kesildim ben.</p>

  <p class="normal">Zamanın Âzer’iyim a Mesîh, soluğunla yokluk mezarının ta dibinde dirildim, yeniden dünyaya geldim.</p>

  <p class="normal">* Yahut da bir ağacım sanki; Peygamber’in buyruğuyla, kökümü çeke sürüye çöllerde tapısına geldim.</p>

  <p class="normal">A ağzı da, avucu da ölümsüzlük definesi olan, bundan böyle sen ver, sen söyle artık.</p>

  <p class="normal">A Tebriz’in padişahlar padişahı Şemseddin, yücelikler dünyasının padişahlarına başsın sen.</p>

  <h3 class="h2baslik" id="calibre_toc_1613">VI</h3>

  <p class="ortayazi">“Tercî-i Bend”</p>

  <p class="normal">A sarhoş bülbül, Allah için olsun, gül meclisini gör de minbere çık.</p>

  <p class="normal">Şu birkaç günü ganimet say; çünkü şu sarı-kızıl gülün, şu güzelim ikiyüzlü gülün vefası yok.</p>

  <p class="normal">Senin şu soluğun bağ bahçe gelinlerine gıda; bahar mevsimi çağır, çağır dostları.</p>

  <p class="normal">Canınla canım arasında bundan önce bir geçmiş vardı; orda tanışmıştık biz.</p>

  <p class="normal">Bugünkü görüşüp sevişmemiz o eski tanışma yüzünden; sen onu unuttun amma böyle bu.</p>

  <p class="normal">Yüzümüzden, yanağımızdan, canımızdan, bedenimizden ayrılmadan doyasıya görelim birbirimizin yüzünü.</p>

  <p class="normal">Görelim de o yeni baştan oluşta tanıyalım birbirimizi; çünkü böylesine bukalemunuz, böylesine renkten renge giriyoruz biz.</p>

  <p class="normal">Yusuf’un yüzü bile, yaptıkları bir suç yüzünden havasına uyanlara bir kurt gibi göründü.</p>

  <p class="normal">Bir garez yüzünden o Şirin yüzlü Husrev’in güzelim yüzü gözden siliniverdi.</p>

  <p class="normal">Onun şekli de bir değişti mi şu gözlerle nasıl tanırsın, nasıl bilirsin onu?</p>

  <p class="normal">* Yarabbi, nasılsa öyle göster onu bana; Mustafâ, Tanrı’dan böyle diledi işte.</p>

  <p class="normal">Kalk tercîe, geri kalanını söyle, izinin tozunu iyi göster, iyice bir çizgi çek.</p>

  <p class="ortayazi">*</p>

  <p class="normal">A yüzüne Ay’ın da, perinin de hasret çektiği güzel; kanat açtın, nereye uçuyorsun ki?</p>

  <p class="normal">Hadi, bir geçer rehin bırak da sonra git; bizden kaçıp gidişin boşuna değil ya.</p>

  <p class="normal">Dünya senin abıhayatınla sarhoş; halbuki sen şu yedi renkli taşın sarhoşusun, gönlün de arık mı arık.</p>

  <p class="normal">Toprak nedir ki? Şu aydın gök kubbe bile senin yüzünden dönmede.</p>

  <p class="normal">Vazgeçtim bundan, Allah için olsun, doğru söyle: Şu evden nereye çekiyor, götürüyorsun pılını pırtını?</p>

  <p class="normal">İki dünyada da ancak senin işin gücün var; hangi işte güçtesin? Doğru söyle.</p>

  <p class="normal">Sen söylemezsen gözlerin, o amberleşmiş fitneci gözlerin, tanıklıkta bulunur.</p>

  <p class="normal">Şu daracık, şu küçücük altı kapılı yurttan, deniz gibi uçsuz bucaksız canın daraldı, değil mi?</p>

  <p class="normal">Yüzlerce Kevser’in beyisin sen; şu acı suya nasıl olur da doymazsın?</p>

  <p class="normal">Tanrı lûtfuyla göğe uçmak için, ayaklarında Ca’fer’in kanatları bitti.</p>

  <p class="normal">Şâirin, padişah şâirlik etsin, artık o söylesin diye elini ağzına koydu işte.</p>

  <p class="normal">Padişah, üçüncü bende kadar tercîi tamamla, ondan ötesi senin olsun deyip durmada.</p>

  <p class="ortayazi">*</p>

  <p class="normal">A o bal dudaklarına meleklerin bile dudu kesildikleri güzelim benim; testiciyim ben, hem de şekerkamışından testi örüyorum.</p>

  <p class="normal">Fakat yoksulum; zekât vakti yakut dudaklarından zekât ver bana sen.</p>

  <p class="normal">Hayırda ileri gidersin, hele şimdi tam hayır zamanı, namaz vakti.</p>

  <p class="normal">İşte şimdicek ramazan geldi, kadir gecesi şimdi; bayram şimdi; o gece berat da senden gelip çattı.</p>

  <p class="normal">Senin denizinin hevesiyle öylesine bir kıyım var ki binlerce Fırat ırmağıyla ıslanmaz.</p>

  <p class="normal">Gönlüm çene topağının çukuruna hapsedilmiş; bu kuyudan, bu zindandan kurtulmak mı dilerim ben?</p>

  <p class="normal">Bu kuyunun dibi gök kadar geniş; alanını da göz alamıyor.</p>

  <p class="normal">Sen aşkın şeklisin, yâni şeklin yok; bu sayı, sıfatlardan meydana geliyor, zattan değil.</p>

  <p class="normal">Gene de sen söyle; çünkü halkın sözleri, senin sözlerine karşı saçma sapan lâflardan ibaret.</p>

  <p class="normal">Sen söyle a varlık satrancının padişahı; a bütün şahları mat olma evine tıkan sultan.</p>

  <p class="normal">Mademki üç tercî söyledim, hadi a kutlu güzel, sun şarabı da Arapça bitireyim bâri.</p>

  <p class="normal">A güzellik Ay’ı, a karanlıkları gideren Ay; uluların kadehiyle doğ, cömertlik et, sun bize.</p>

  <h3 class="h2baslik" id="calibre_toc_1614">VII</h3>

  <p class="normal">Sağrağa da sen lûtfedersin, kadehe de. Meclise de sen zevk verirsin, neşe bağışlarsın, meyhaneye de.</p>

  <p class="normal">Mahmur nerkisi sarhoş edersin, sonra da o inci tanesi güzeli tutar, önüne çekersin.</p>

  <p class="normal">Senin efendiler efendiliğinden başka şu deli divane gönüle kim sabır verebilir, kim karar bağışlayabilir?</p>

  <p class="normal">Hele ey güneş, kılıç çek de şu yıkık bucağa bir ışık ver.</p>

  <p class="normal">Zümrüdüanka’nın yurdu yatağı olan Kafdağı sensin; pervaneye benzeyen canın mumu sensin.</p>

  <p class="normal">Her yana abıhayat kaynağını aç, akıt da o hikâyeyi, o masalı peşin bir hale getir artık.</p>

  <p class="normal">(s. 270) A sâkî, sarhoş et de şu yabancı, kâfir bedeni işe güce sok.</p>

  <p class="normal">Böylesine bir şeytanı râm edemezse ne oldu yâni o erce sağrağa?</p>

  <p class="normal">Yüzlerce aklı fikri başında gönlü alt ettiği halde, ne diye gönlüne korku gelir onun?</p>

  <p class="normal">O fettan, o fitneci güzelin, bugün ta seher çağında erkenden kurulan meclisi ne de güzel.</p>

  <p class="normal">O gözlerin yüzlerce ahdi bozdurur; o saçların yüzlerce tarağı sarhoş eder.</p>

  <p class="normal">A güzel, bir solukcağız çık dama; çık da oynat Hannâne direğini.</p>

  <p class="normal">* “Biz açtık” âyetini, o âyetteki işaretleri kilit söyler, anahtarın dişlerine.</p>

  <p class="normal">Padişah der ki: Kulağıma girer mi bu sözler benim? Bâri ben de çocukça sözleri bırakayım artık.</p>

  <h3 class="h2baslik" id="calibre_toc_1615">VIII</h3>

  <p class="normal">Kendine gel; kapıdaki benim işte, aç kapıyı. Kapıyı kapamak, razılık alâmeti değildir.</p>

  <p class="normal">Her zerrenin gönlünde bir saray var; fakat açmadıkça o kapı kapalı kalır sana.</p>

  <p class="normal">* Tanyerini yarıp sabahları ağartan, seher çağının Rabbi olan Tanrı sensin; yüzlerce kapı açar da gel dersin.</p>

  <p class="normal">Hayır, kapıdaki ben değilim, sensin. Yol ver, aç kendine kapıyı.</p>

  <p class="normal">* Kibrit taşı, ateşe geldi de dedi ki: A dilber, çık dışarıya, gel kucağıma benim.</p>

  <p class="normal">Şeklim şekline benzemez amma baştan başa senden ibaretim, görünüşüm bir perdedir âdeta.</p>

  <p class="normal">Fakat bana ulaşır, kavuşursan görünüşte de sen olurum, içyüzde de sen; bu kavuşmayla şeklim yok olur gider.</p>

  <p class="normal">Ateş de ona, çıktım dışarı dedi; kendi kendimden ne diye yüzümü örteceğim?</p>

  <p class="normal">Hadi, benden duy da bildir bütün eşe dosta, yakınlara:</p>

  <p class="normal">Dağ bile olsa ot gibi çek onu kendine; sana kehribarlık sıfatını verdim ben.</p>

  <p class="normal">* Benim kehribarım dağı bile çeker; Hıra Dağı’nı yokluktan varlığa getiren ben değil miyim?</p>

  <p class="normal">Baştan başa gönlünde ben varım; kendi gönlüne gel, merhaba.</p>

  <p class="normal">Güzelim, gönüller kaparım; zaten gönlün mayası bizim denizimizden doğmuş.</p>

  <p class="normal">Gölgeyi ister bir yerden bir yere götüreyim, ister götürmeyeyim; gölgem nasıl olur da benden ayrılır?</p>

  <p class="normal">Fakat kavuşması meydana çıksın, arınma vakti görünsün diye ben tutar, onu yerinden ayırırım.</p>

  <p class="normal">Ayırırım ki onun benden olduğunu bilsinler, ayırırım yaddan ayrılsın diye.</p>

  <p class="normal">Yürü var, kalanını ondan dinle de sana ölümsüzlük diliyle söylesin.</p>

  <h3 class="h2baslik" id="calibre_toc_1616">IX</h3>

  <p class="normal">A mermer kaya; o güzel seni nasıl lâ’l haline getirdiyse, lâ’l dudakları da onu yaptı, o lûtufta bulundu bana.</p>

  <p class="normal">Gülüp duran gül fidanı, canla, gönülle dedi ki: Sana verecek yaprağım var; gel gül bahçesine.</p>

  <p class="normal">* Tanrı, dünyayı gamdan satın almadıysa ne diye “Satın almıştır” müjdesini verdi?</p>

  <p class="normal">Tez evin damına çıkın; bütün dünya denk denk evin dibine yığılmış.</p>

  <p class="normal">Şekerler döken devlet dedi ki: Şükür az değil, şikâyet neden öyleyse?</p>

  <p class="normal">Benim de, benden başka herkesin de övüncü güzel, elinde sağrak, çıkageldi.</p>

  <p class="normal">İçilmesi mubah olan şarap kadehi sunuldu; iç; yabancıdan, olaylardan bahsetmeyi boşla.</p>

  <p class="normal">İlk sağrak, başında dönmeye başladı mı, akıl senin deliliğine secdeler eder.</p>

  <p class="normal">Arş sırlarını yayma, açma; yeraltında doğan sözlerle fâş etme o sırları.</p>

  <h3 class="h2baslik" id="calibre_toc_1617">X</h3>

  <p class="normal">A ay yüzlü, bir gececik uyumasan ölümsüzlük definesi yüz gösterir sana.</p>

  <p class="normal">Geceleyin gayb âleminin güneşiyle kızışırsın; tutya, gözlerini açar.</p>

  <p class="normal">Bu gece inat et de yastığa baş koyma; yatma da kutlulukların bağışlarını gör.</p>

  <p class="normal">Bütün güzellerin cilvelendiği zaman, gecedir; fakat uyuyan duyamaz bunu, hadi, uyuma.</p>

  <p class="normal">* İmranoğlu Mûsa, gördüğü nuru gece görmedi mi; geceleyin o ağaca doğru gitti de gel sesini duymadı mı?</p>

  <p class="normal">Geceleyin on yıllık yoldan fazla yol aldı da baştan başa ışıklara boğulmuş bir ağaç gördü hani.</p>

  <p class="normal">* Ahmed, geceleyin miraç etmedi mi? Burâk, onu geceleyin göklere götürmedi mi?</p>

  <p class="normal">* Gündüz, geçim için; geceyse aşk için; hani, seni kötü göz görmesin diye.</p>

  <p class="normal">Halk uyudu gitti; fakat âşıklar bütün gece Tanrı’yla söyleşmede.</p>

  <p class="normal">* Tanrı, Davud’a dedi ki: Kim bizi sevme dâvasına girişir de</p>

  <p class="normal">Bütün gece uyursa yalandır dâvası; aşkı olana nerden uyku gelir?</p>

  <p class="normal">Çünkü âşık, gönlünün derdini sevgilisine söylemek için yalnızlık ister.</p>

  <p class="normal">Susuz, uyusa bile pek az uyur; susuz nerde, ağır uyku nerde?</p>

  <p class="normal">Azıcık uyusa da rüyasında ya su görür, ya ırmak kıyısı, ya testi, yahut da saka.</p>

  <p class="normal">Bütün gece Tanrı’dan ses gelip durur; kalk da a yoksul, ganimet say fırsatı.</p>

  <p class="normal">Yoksa öldün de canın bedeninden ayrıldı mı, çok hasret çekersin.</p>

  <p class="normal">Eşini alıp götürdüler de yeryüzü, ham bir halde kaldı mı, dikenden, ottan başka bir şey kalmaz.</p>

  <p class="normal">Ben elden çıktım, geri kalanını sen oku; sarhoş oldum, elimin ayağımın farkında değilim ben.</p>

  <h3 class="h2baslik" id="calibre_toc_1618">XI</h3>

  <p class="normal">Çek beriye o şekerler yurdunu yurt edinen padişahı; o apaydın, güpgüzel inci tanesi dilberi;</p>

  <p class="normal">O eşi, benzeri bulunmaz kutlu yüzlü padişahı; o deniz gönüllü sevgiliyi.</p>

  <p class="normal">Çürümüş gitmiş ölüye bile can verir; yabancının gönlüne bile sevgi salar.</p>

  <p class="normal">Her dikenin eteğini güllerle doldurur; deli divane kafaya akıllar verir.</p>

  <p class="normal">İki günlük çocuğun aklına, akıllı fikirli erlerin gönüllerine bile gelmeyen şeyleri bağışlar.</p>

  <p class="normal">Çocuk dediğin de kim? Sen, Hannâne direğinin hikâyesini inkâr mı ediyorsun yoksa?</p>

  <p class="normal">Kadehi o döndürdü mü sarhoş olur gidersin, hattâ sarhoşlara da padişah kesilirsin.</p>

  <p class="normal">Kendimden geçmişim, sarhoşum, aklım dağılıp gitmiş; yoksa masalı daha da güzel söylerdim.</p>

  <p class="normal">Herkesle beraber sen de dinle; bu eşsiz, bu tatlı masalı dinlemek gerek.</p>

  <p class="normal">O yüz, Ay’ın bile gönlünü kırar geçirir. O saçlar yüzlerce tarağı kırar, döker.</p>

  <p class="normal">O gözün, o büyücünün, o büyücüleri bile öldüren, kıran geçiren fettanın hikâyesini kim anlatabilir?</p>

  <p class="normal">Neler olup bitecek; hepsini görür o göz; zaten kıyamete dek ne olacaksa hepsini önceden görür, bilir o.</p>

  <p class="normal">* Sırrı söyleme, kendini acemi göster; o yüce hocayı hatırlasana.</p>

  <h3 class="h2baslik" id="calibre_toc_1619">XII</h3>

  <p class="normal">Bu kadar büyüklüğüyle, bu kadar yüceliğiyle gökyüzü, gene Tanrı’nın çevresinde değirmen gibi döner durur.</p>

  <p class="normal">Sen de a can, böyle bir Kâbe’nin çevresinde dön; sen de a yoksul, böyle bir yemeğin etrafında dolan.</p>

  <p class="normal">Mademki sarhoş oldun, elsiz-ayaksız kaldın, onun meydanında top gibi yuvarlan gitsin.</p>

  <p class="normal">(s. 271) Şu satranç tahtasında yerden yere gidiyorsun amma atının, vezirinin de böyle bir padişahın çevresinde dönüp dolaşması gerek.</p>

  <p class="normal">Padişahlık yüzüğünü parmağında çevir de hükmet, buyruk yürüt.</p>

  <p class="normal">Gönlün çevresinde dönen kişi, dünyaya can kesilir, gönüller kapan bir güzel olur.</p>

  <p class="normal">Gönül kesilen, âşık olan, pervaneye yoldaş olur; mumların çevresinde döner durur.</p>

  <p class="normal">Çünkü bedeni topraktandır, fakat gönlü ateşten; her cins kendi cinsine meyleder.</p>

  <p class="normal">Her yıldız göğün etrafında döner; çünkü cins, cinsiyle safâ bulur.</p>

  <p class="normal">Mıhladız nasıl demiri çekerse, yok olan kişi de yokluğa kapılır, yokluğun çevresinde döner.</p>

  <p class="normal">Çünkü varlığın, onun önünde yoktur; göz şaşılıktan da yıkanır, arınır, yanlış görüşten de.</p>

  <p class="normal">Sarhoş, Rabbimiz, bizi pislikten arıt diyor, sidiğiyle abdest alıyordu.</p>

  <p class="normal">Tanrı da, önce pisliği bil, tanı; eğri büğrü, tersine dua olmaz;</p>

  <p class="normal">Çünkü dua bir anahtardır; anahtar eğri olursa, kilidi açmana imkân yoktur dedi.</p>

  <p class="normal">Ben sustum; selvi boylu güzelim seslendi; hepiniz de sıçrayın.</p>

  <p class="normal">Tebriz’in padişahlar padişahı sultanım Şemseddin, ben ağzımı yumdum; gel, sen aç ağzını.</p>

  <h3 class="h2baslik" id="calibre_toc_1620">— B —<br class="chapter"/>
  XIII</h3>

  <p class="normal">Gece savaşına giriştik mi, gece denizinden toz koparırız biz.</p>

  <p class="normal">Geceyi seyre dalan uykuyu istemez, uykudan kaçar.</p>

  <p class="normal">Nice nurlu gönüller, nice tertemiz canlar, geceleyin kulluk eder. Tanrısına niyazda bulunur.</p>

  <p class="normal">Gece, gayb güzelinin duvağıdır; gündüz nerden eş olacak geceye?</p>

  <p class="normal">Gece, sence kapkara bir tenceredir; çünkü gece helvasından tatmadın ki.</p>

  <p class="normal">Gece, işten, kazançtan elimi bağladı; ta sehere dek benim elim, gecenin ayağı.</p>

  <p class="normal">Yol uzun; tez o uzun yola at sürelim, gece alanında yol alalım.</p>

  <p class="normal">Gündüz, kazanç zamanıdır, kâr vaktidir amma gece sevdasının bambaşka bir zevki var.</p>

  <p class="normal">A Tebriz’in övüncü Şemseddin, sen gündüzün hasret çektiği, gecenin dileyip özlediği bir ersin.</p>

  <h3 class="h2baslik" id="calibre_toc_1621">— T —<br class="chapter"/>
  XIV</h3>

  <p class="normal">Kimdir bu şehirde ayık olan; kimdir bu çağda bu yandan olmayan?</p>

  <p class="normal">Kimdir Rûhü’l-Kudüs’ün soluğundan Meryem gibi gebe kalmayan?</p>

  <p class="normal">Kimdir her an oltaya benzeyen o kıvrım kıvrım saçlara elli kere bağlanmayan?</p>

  <p class="normal">Göğün yücesindeki mecliste hangi şarap, hangi güzel var ki burda, bu mecliste aşağı olmasın, bayağı görünmesin?</p>

  <p class="normal">Şarap bırakmıyor ki, akıl boyuna söylensin dursun; kimsecikler de sonu gelmeyecek bunun demesin.</p>

  <p class="normal">Can ona bağlandı amma topal kaldı; zaten canın burdan dışarıya sıçrayacak bir yeri de yok ki.</p>

  <p class="normal">Şaşılacak şeyi gör, şaşılacak kişileri seyret; sen hiç hem var olan, hem de yok olan birini gördün mü?</p>

  <p class="normal">Kolu kanadı padişah tarafından kırılmış kuş, uçar da uçar; şu gök kubbenin üstünde artık kırılmak yoktur ona.</p>

  <p class="normal">Yok ol da şu sözden, şu dedikodudan kurtul; kimdir sözden kurtulan? Yok olan kişi.</p>

  <h3 class="h2baslik" id="calibre_toc_1622">XV</h3>

  <p class="normal">İşimiz gücümüz bu; bundan başka işimiz de yok, gücümüz de; âşıkız, aşkından utanmıyoruz.</p>

  <p class="normal">Arslana benzeyen derdin bizi avlayalı, şu arslandan başka avımız yok bizim.</p>

  <p class="normal">Şu denizin dibinde ne de güzel bir incisin; senin yüzünden dalga gibi kararımız yok.</p>

  <p class="normal">Denizinin kıyısında oturup duruyoruz; kıyımız, kenarımız yok amma o kıyının sarhoşuyuz biz.</p>

  <p class="normal">Karnımızı şarabına vakfettik; çünkü şarabın sersemlik vermiyor bize.</p>

  <p class="normal">Senin şarabın gökten geliyor; her şıra sıkana minnetimiz yok.</p>

  <p class="normal">Şarabın dağın bile kararını alıyor; oturamaklı değilsek, oynaksak ayıplama bizi.</p>

  <p class="normal">Ordumuz, atlımız yok amma gene de güneş gibi bütün dünyayı kaplamışız.</p>

  <p class="normal">Kervanbaşımız, kervanımız yok amma Mısır’dan Rum ülkesine şeker çekip duruyoruz.</p>

  <p class="normal">Dünyada başbuğluğumuz yok amma boş yere baş ağrımız, ağır yükümüz de yok.</p>

  <p class="normal">Bulunduğun mahallede ev tut bize; senin mahallenden vazgeçemiyoruz bir türlü.</p>

  <p class="normal">Başımızı bile kaşıyamıyorsak şaşılmaz buna; şeker gibi senin gülünle karılmışız, birleşmişiz biz.</p>

  <p class="normal">Dünyanın kutbusun; herkes sana yüz tutar; bizim de çevrende dolaşmaktan başka bir kârımız yok.</p>

  <p class="normal">Benim yakınım, akrabam, aşktan doğandır; bundan daha güzel yakınımız, bundan daha âlâ soyumuz sopumuz yok bizim.</p>

  <p class="normal">İki dünyadan da üstün, iki dünyadan da değerli nedir? Aşk sırrı. Bundan daha iyi şehrimiz de yok, ülkemiz de.</p>

  <p class="normal">Bundan böyle söz söylemezsek hoş gör; sevgilimiz yok. Sebebi de bu ancak.</p>

  <h3 class="h2baslik" id="calibre_toc_1623">XVI</h3>

  <p class="normal">Sinekler ne diye şekerine üşüşür; sinekleri kovan lâ havle nüktesi nerde?</p>

  <p class="normal">Ezelde doğru, gerçek olan görüşten başka, bütün görüşler ona nisbetle doğru değildir; göremez onu.</p>

  <p class="normal">* Bir ruh yürüt de aşağılık kişilerin atının yolunu kes; bizim yüzümüz bu a padişahım; işvelen.</p>

  <p class="normal">İşveler satmak, gönüller çalmak, cefalar etmek, düzenler düzmek sana yaraşır; yapsan da yeridir, yapmasan da.</p>

  <p class="normal">Senden gelen taş, incidir, mücevherdir; senin cefa etmen yüzlerce vefadır.</p>

  <p class="normal">Bulanık görüşlü, iki şekil gördü mü, arı duru, tertemiz bir şekil diye elbisesini yırtar, naralar atar.</p>

  <p class="normal">Çünkü her düşünce bir hayali seçer, bir hayale kapılır; fakat onun hayaline âşık olanların meclisi apayrı bir meclistir.</p>

  <p class="normal">Kâbe taşa, topaca tapanlarla doludur; sen bize yüz tut, biziz Tanrı kıblesi.</p>

  <p class="normal">Bu kıbleye karşı yoksul kesilenin gözünde Sencer de yoksuldur, padişah da.</p>

  <p class="normal">Can, Tebriz’de Şemseddin’den başkasıyla ne bir rahata kavuşmuştur, ne yatmıştır, ne kalkmıştır.</p>

  <h3 class="h2baslik" id="calibre_toc_1624">XVII</h3>

  <p class="normal">Daha yakın gel, daha yakın; yüzün nurdan başka bir şey değil; kimdir aşkınla mahmur olmayan?</p>

  <p class="normal">Yok, yok; yanlış söyledim; canlar canını istemede beri gel de yoktur, arda git de yok; o uzak değildir ki.</p>

  <p class="normal">Güneşin ışığı nereye vurmadı ki; ay kimin kucağına doğdu da o tanınmadı ki?</p>

  <p class="normal">Düşüncedir düşünceye perde olan; bırak düşünceyi, o gizli değil ki.</p>

  <p class="normal">A sineklerin vehmine bile yaklaşmayan şeker; a balarısından meydana gelmeyen bal.</p>

  <p class="normal">Senin ay gibi yüzün meydandayken, bundan böyle gam yiyen, gussaya dalan kişinin özrü makbul olamaz.</p>

  <p class="normal">Aşksız gönüle sahip olan, padişah bile olsa atlas kefene bürünmüş, mezara gömülmüş ölüden başka bir şey değildir.</p>

  <p class="normal">Her inkâr edenin düşünce parıltısı, kör değilse Tanrı azabını görür elbet.</p>

  <p class="normal">İhtiyar olsun, genç olsun, abıhayat içmiş kişiye ölüm kâr etmez; kolay değildir onun ölümü.</p>

  <p class="normal">(s. 272) Ay da Tanrı’ya perde olmak ister, gün de; fakat aşk tanır, bilir ki o huri değildir.</p>

  <p class="normal">A Şemseddin, Tebriz’in övüncüsün sen; fakat sırlarını söylemeye izin yok.</p>

  <h3 class="h2baslik" id="calibre_toc_1625">XVIII</h3>

  <p class="normal">Gönül yuvasını gene güvercinler kapladı; eşelenmeye başladılar; gönlü bakra-baku sesi doldurdu.</p>

  <p class="normal">Sarhoşların gürültüsü gökyüzüne ulaşınca, feleğin altın akbabası uçmadan kaldı.</p>

  <p class="normal">Ay da oynamaya koyuldu, Müşteri de; çalgıcı Zühre’yse çalgıya çağnağa yeni baştan başladı.</p>

  <p class="normal">Canları yaratan, balçıktan bir ayna yaptı da yüzüne tuttu.</p>

  <p class="normal">Aynada yüzlerce şekil göründü; fakat kendi şekli kolayca görünüverdi.</p>

  <p class="normal">Gönlü olan onun ayağına kapandı; onun başına erişen minberin en üst basamağına çıktı.</p>

  <p class="normal">Canlar harmanının ucu bucağı yok; fakat karıncacağız ancak hor, hakir bir şeyceğiz elde etti.</p>

  <p class="normal">Dünya seninle dolsa, kar gibi her yanı kaplasan, güneşin ışığı vurunca yok olur gidersin.</p>

  <p class="normal">A kar, yok ol, baştan başa toprak kesil de bir bak, toprak ne de güzel bezenir.</p>

  <p class="normal">Toprak gitgide öyle bir yere erer ki, parlaklığından iki dünya da parıl parıl parlar durur.</p>

  <p class="normal">Yeter artık, dil artık işten kaldı; yeter artık; dünya söz söyler bir can haline geldi gitti.</p>

  <h3 class="h2baslik" id="calibre_toc_1626">XIX</h3>

  <p class="normal">Tanrı arslanı zincirini kırdı; can sâkîsi şişeyi kırdı, döktü.</p>

  <p class="normal">Hırsız gönlüm sevgiliye tutuldu; sevgili, hırsızımın ellerini bağlamaya koyuldu.</p>

  <p class="normal">Dün gece, ne geceydi ki gece yarısı yanağından şimşekler çakmaya başladı.</p>

  <p class="normal">Aşkın şarap sundu, kebap verdi de akıl bir bucağa oturdu, sinekaldı.</p>

  <p class="normal">Şarap sağrağı kahkahalar atmaya, badya kan ağlamaya başladı.</p>

  <p class="normal">Şarap küpün gönlüne ok atınca gamın kolu kanadı kırıldı, sörpüdü gitti.</p>

  <p class="normal">İhtiyar akıl senin şarap sunduğunu görünce sarhoşlarından el yudu.</p>

  <p class="normal">Lûtfet, gönül çocuğuma süt ver; memenin başını aramaya başladı o.</p>

  <p class="normal">Canım senin sütünle arslanları tutmaya başladı; nefsin köpekliğinden kurtuldu gitti.</p>

  <p class="normal">Ölümsüz sâkî, cana şarap sununca can ölümsüz bir ömür elde etti, gelişip yetişmeye başladı.</p>

  <p class="normal">Sırdan daha fazla bahsetme; çünkü sevgili bana doğru hiddetli hiddetli bakmaya koyuldu.</p>

  <h3 class="h2baslik" id="calibre_toc_1627">XX</h3>

  <p class="normal">Gönül kuşum gene uçmaya koyuldu; can dudu kuşu gene şekerkamışlığında yayılmaya başladı.</p>

  <p class="normal">Benim deli divane, körkütük sarhoş devem gene akıl zincirini kırdı.</p>

  <p class="normal">Ürkmek, çekinmek nedir bilmeyen o şarabın katreleri, başın, gözün üstünde koşuşmaya başladı.</p>

  <p class="normal">Bakış, görüş arslanı gene Ashab-ı Kehf’in köpeğiyle kanımızı içmeye girişti.</p>

  <p class="normal">Gene şu ırmakta su aktı; gene ırmak kıyısında yeşillikler bitmeye başladı.</p>

  <p class="normal">Seher yeli gene bahçeye yeldi; güllere, gül bahçelerine esmeye koyuldu.</p>

  <p class="normal">Aşk, bir ayıp yüzünden beni sattı; fakat gönlü yandı da gene almaya girişti.</p>

  <p class="normal">Beni sürdü, kovdu; merhameti, tekrar çağırdı; bize doğru bir hoşça bakmaya başladı.</p>

  <p class="normal">Düşmanım beni dostla görünce hasedinden elini dişlemeye koyuldu.</p>

  <p class="normal">Gönül zamanenin hilesinden, düzeninden kaçtı; aşkın koltuğuna sığındı da emeklemeye başladı.</p>

  <p class="normal">Gammaz kaş, işaretler ederek o göze doğru eğilmeye başladı.</p>

  <p class="normal">Aşk, gönlü kendi yanına çağırdı da gönül bütün halktan kaçmaya girişti.</p>

  <p class="normal">Halk sopaya benzer; görmeye başlayan her kör, elindeki sopayı atar gider.</p>

  <p class="normal">Halk süttür sanki; yemek yemeye başlayan çocuk süte boş verir artık.</p>

  <p class="normal">Can, doğan kuşudur âdeta; davulun çalınışını duydu mu padişahın bulunduğu tarafa uçar.</p>

  <p class="normal">Yeter artık, sus; çünkü söz perdesi çevrene perde örmeye girişti.</p>

  <h3 class="h2baslik" id="calibre_toc_1628">XXI</h3>

  <p class="normal">Doğan kuşu kaza, ova pek güzel dedi; kaz da gecen hoş olsun dedi, burası daha hoş bana.</p>

  <p class="normal">Başım hoş, başımı koyup yatayım; sen yol al, uçadur, senin başın hoş değil çünkü.</p>

  <p class="normal">Durağım karanlık olsa da güzelim Yusuf orda oldukça hoştur.</p>

  <p class="normal">Dost kuyu dibindeyse kuyu dibi hoştur, yücelerdeyse yüceler hoş.</p>

  <p class="normal">Denizin dibinde, acı suyun ta içinde güzelim inciyi aramak ne de hoştur, ne de güzel.</p>

  <p class="normal">Feryat eden bülbülün gül bahçesinde olması iyidir, söz söyleyen dudunun şekerler çiğnemesi hoş.</p>

  <p class="normal">* Meleklerle Rûh’un tespih edişlerinin parıltısıdır bu; bu eşi bulunmayan gök kubbe pek hoştur, pek.</p>

  <p class="normal">Mademki Tanrı, gönlünü hırstan süpürdü, arıttı; yürü, bir gönül elde etmeye bak, eşsiz, tek gönül pek hoştur.</p>

  <p class="normal">Mademki Tanrı, iş güç zahmetini giderdi senden; yürü, seyrana çık; seyir seyran hoştur.</p>

  <p class="normal">Dünyayı seyretmek, bizi seyretmektir dedi; bizim yanımızda ol, bizim kucağımızda; bizimle oluştur, bizimle bulunuştur hoş olan.</p>

  <p class="normal">Aynaya vuruş da hoştur, onu seyretmek de güzeldir amma o diri güzelin kendisini seyretmek, daha da hoştur.</p>

  <p class="normal">Yüzün sararıp solması, kızıl benzin vuruşundandır; sen şu vuruştan geç; asıl hoş olan o al al yüzdür.</p>

  <p class="normal">Zerrelerin elsiz-ayaksız, güzelim bir oyuna dalıp oynayışları Tanrı ışığındandır ancak.</p>

  <p class="normal">Yerin ta altından göğün yücelerine dek, şu güzelim oyuna bak da aklını başına devşir.</p>

  <p class="normal">Zerre oldun ya, tekrar gidip de dağ kesilme; sabret, vefalı ol; vefalı oluş pek hoştur.</p>

  <p class="normal">Yeter, sus; sen de göz gibi gör, fakat söyleme; baş gözünü arama; gören can gözüdür güzel olan göz.</p>

  <p class="normal">Tebriz’in övüncü padişahım Şemseddin herkesle kutludur, fakat tek başına odur hoş olan, odur güzel olan.</p>

  <h3 class="h2baslik" id="calibre_toc_1629">XXII</h3>

  <p class="normal">Kalk, bugün dünya bizim; can da, cihan da bizim sâkîmiz, bizim konuğumuz.</p>

  <p class="normal">Bizim Süleyman’ımızın ışığının debdebesi, devin de gözünde, gönlünde, perinin de.</p>

  <p class="normal">Rüstem-i Destan da, onun gibi binlercesi de bizim masalımızın kuludur, bizim masalımıza karşı bir oyuncaktır ancak.</p>

  <p class="normal">Mısır’ımıza bu yücelik yetmez mi; yetmez mi bu yücelik Mısır’ımıza? Yusuf-ı Ken’an padişah orda.</p>

  <p class="normal">Kalk, lûtfuyla, keremiyle cana da, cihana da buyruk yürüten, bugün buyruğumuza uymuş bizim.</p>

  <p class="normal">Zühre de neşemizle tef çalmada, Ay da; can bülbülüyse gül bahçemize dalmış, sarhoş olmuş gitmiş.</p>

  <p class="normal">Rızk kâseleri birbiri ardınca gelmede; devlet kesesi sandığımızda bizim.</p>

  <p class="normal">Padişahlık bağışlayan padişah, neşemizi, çalgımızı düzüp koşuyor; peri yüzlü sevgili, perimizi çağırıyor.</p>

  <p class="normal">Topla çevgenin övündüğü o padişah, şükürler olsun ki meydanımızda.</p>

  <p class="normal">(s. 273) O canla gönül ülkesinin padişahı darmadağın gönlümüzde, darmadağın canımızda.</p>

  <p class="normal">Canın bir bucağında sinip susan da kim? Söyle ona, şekerkamışlığımız armağan ona.</p>

  <p class="normal">Cennette bir Ay olan cennet kapıcısı Rıdvan, bizim Rıdvan’ımızın gönül razılığına karşı esrimiş, kendinden geçmiş.</p>

  <p class="normal">Her yana tuzlar saçmış da gizlenmiş; bizim ömrümüzün tadı tuzu o, bizim tuzlamız o.</p>

  <p class="normal">O bir bucağa çekilmiş, dünyaysa onun sarhoşu; odur bizim Hızır’ımız, odur bizim abıhayatımız.</p>

  <p class="normal">Tenceredeki tuz gibi, bedendeki can gibi, herkesten, her şeyden adamakıllı görünmede, hal böyleyken gene de gizlenmede.</p>

  <p class="normal">Görünen o değil, her şey ondan ibaret zaten; o bizim oldu mu da herkes, her şey biziz, bizden ibaret.</p>

  <p class="normal">Bundan fazla delil gösterme, bürhandan bahsetme; çünkü bizim delilimiz, bürhanımız, sükût âlemindedir, o âlemde görünür.</p>

  <h3 class="h2baslik" id="calibre_toc_1630">XXIII</h3>

  <p class="normal">Sabır bir hastalık aynasıdır, gamlar yemeye âşık bir aynadır bence.</p>

  <p class="normal">Dert olmadıkça sabırlı kişinin gönlü aydın mıdır, karanlık mı, görünmez.</p>

  <p class="normal">Ayna arayış, yüzümde bir ayıp, bir çirkinlik, kabalık yoktur demektir, güzellik alâmetidir.</p>

  <p class="normal">Hattâ ayna arayan kişide bir kabalık, bir çirkinlik olsa bile iğretidir, ilaçla geçer gider, hararetten meydana gelmiş bir şeydir.</p>

  <p class="normal">Zahmet, meşakkat aynası Firavun’dan uzaktır; çünkü onun yüzü kapkaradır, isli paslıdır.</p>

  <p class="normal">Binlerce çocuğun başını kesti; Tanrı saklasın, baş ağrısı adamdan adama geçer bir hastalıktır.</p>

  <p class="normal">Fakat ben o kapıyı tamamıyla kapamışımdır; çünkü benim buyruğum yürür, padişahlığım sayılır durur.</p>

  <p class="normal">Kaza ve kader, bu sözü duydu da dedi ki: Başına, bıyığına gülme, ululanıp durma; bu yüce kalem, bir tek zorlu, sınıkları onarır kişinin kalemi.</p>

  <p class="normal">Bugün kör ol, çünkü Mûsa geldi çattı; elinde kahredici bir hançer var.</p>

  <p class="normal">Onun önünde boğazını kestir, hiç başını sallama; bu zaman hile yapmak, düzen kurmak zamanı değil.</p>

  <p class="normal">Boyların zulümle başlarını yardın amma bundan sonra da onlara devlet nasip ettin, ölümsüzlük verdin onlara.</p>

  <p class="normal">Gönüllerine, gözlerine diken batırdın; şu nefesinse onları gül bahçesine çevirmede; şimdiki nöbet de bu.</p>

  <p class="normal">Bana zehirler yutturdun; fakat şimdi onlara şeker yağdırmamın, lûtuflar etmemin tam çağı.</p>

  <p class="normal">Senden öylesine şarap içtiler, öylesine sarhoş oldular, kendilerinden geçtiler ki kıyamete dek şaraba düşerler, mahmurluk sökerler.</p>

  <p class="normal">Yoksulların tenceresini kaynatan odun zalimdir; yemeği pişiren, ateştir ancak.</p>

  <p class="normal">Söylemeyeyim, çünkü soluğumu kesti; artık susmak, örtmek çağı.</p>

  <p class="normal">Sen sus da herkesten gizli olan sözleri dost söylesin artık.</p>

  <h3 class="h2baslik" id="calibre_toc_1631">XXIV</h3>

  <p class="normal">* A sarhoş bir halde vakitsiz kalkan, şarapla sarhoşsun, hem de Elest şarabıyla.</p>

  <p class="normal">Aşk, seni kadeh gibi elimizden aldı da eliyle bağrına bastı, başına dikti gitti.</p>

  <p class="normal">Elin kolun Tanrı yayını buldu mu buldu; okun göğü aştı mı aştı.</p>

  <p class="normal">Tanrı hazinesinin malı olan her inci, her mücevher, senin o iki lâ’l dudağında var mı var.</p>

  <p class="normal">İstemiyorduk amma aşkın âleme yayıldı; bağı kopardı da sıçradı mı sıçradı.</p>

  <p class="normal">Hani gece yarısı, dilimin ucuyla hafif hafif söylediğim o sır yok mu, yayıldı gitti.</p>

  <p class="normal">Kurt tahtayı kemirir, gene tahtada meydana gelir ya; aşk da benden meydana geldi, gelişti, sonra da tuttu, beni yaraladı, beni.</p>

  <h3 class="h2baslik" id="calibre_toc_1632">XXV</h3>

  <p class="normal">Kızıl gül gibi elden ele dolaş; şaraba benziyorsun, halk seninle sarhoş mu sarhoş.</p>

  <p class="normal">Elin kolun Tanrı yayını buldu mu buldu; okun göğü aştı mı aştı.<sup class="calibre2"><a href="../Text/divanson_split_398.html#footnote-500-2" id="footnote-500-2-backlink">[2]</a></sup></p>

  <p class="normal">Kıskançlığın, git dedi, yol yok; merhametin, gel dedi, var, var.</p>

  <p class="normal">Lûtfun bir denizdir, balığı benim; fakat kıskançlığın beni olta haline getirdi, olta haline.</p>

  <p class="normal">Oltanla yaralanmış mı yaralanmışım; fakat gam bile yemem; melhemin yaralıları arayıp duruyor.</p>

  <p class="normal">A bana soluğumdan da yakın olan, senin tapında ancak hafif hafif soluk alırım, yavaş yavaş konuşurum.</p>

  <p class="normal">Yusuf tektir, kurtsa yüzlerce; fakat Yakub lûtfetti, duasıyla Yusuf kurtuldu gitti.</p>

  <p class="normal">Bu şehirde sarhoş, pervasız dolaşır durur; padişahımız hırsızın yolunu da kesti, bekçinin yolunu da.</p>

  <h3 class="h2baslik" id="calibre_toc_1633">XXVI</h3>

  <p class="normal">Elinde hançer, başımı kesmeye çıkageldin; fakat beni bundan daha güzel bir şekilde de öldürebilirsin.</p>

  <p class="normal">Gül yaprağı bile senin lûtfunla o yumuşaklığı bulmuşken, neden diken gibi sertsin sen?</p>

  <p class="normal">A güneş, bana kılıç vurdun da kılıcınla belim, sırtım kızıştı.</p>

  <p class="normal">Kılıç da perdedir, bırak perdeyi; yüzüme hızlıca bir iki yumruk at.</p>

  <p class="normal">Birisi, komşusunun karısını nasıl boşadığını anlatırken kendi karısına boş ol, hoşt dedi.<sup class="calibre2"><a href="../Text/divanson_split_399.html#footnote-500-3" id="footnote-500-3-backlink">[3]</a></sup></p>

  <p class="normal">Karısı, neden boş oluyormuşum deyince de o kahpeye cevap verirken a çirkin yerine a çürkün dedi.<sup class="calibre2"><a href="../Text/divanson_split_400.html#footnote-500-4" id="footnote-500-4-backlink">[4]</a></sup></p>

  <p class="normal">Zaten maksadı boşamaktı; çünkü o, yılan gibi iplerle bağlıydı, hışıl hışıl hışlayıp duruyordu.</p>

  <p class="normal">* Malı da ateşe ver, bağları da; hepsini yak, yandır da Zertüşt’ün ateşinden kurtul.</p>

  <p class="normal">Yeter, az söyle, az yaz; baş yazısı olarak can defteri yeter sana.</p>

  <h3 class="h2baslik" id="calibre_toc_1634">XXVII</h3>

  <p class="normal">Kimdir senin isteğine, buyruğuna kul köle kesilmeyen; kimdir yüzünü görüp de sarhoş olmayan?</p>

  <p class="normal">Bir derde düşmüşü göster ki senin korkundan düşmüş olmasın; yahut bir neşeyi göster ki senin ümidinle meydana gelmesin.</p>

  <p class="normal">Elini yummuş bir nekesi göster ki sen yumdurmuş olmayasın elini; bir kerem sahibini göster ki senin verginle ihsanda bulunmasın.</p>

  <p class="normal">Nerde bir lâ’l dudak ki senin madeninden değil; nerde bir ulu ki senin yoksulun değil.</p>

  <p class="normal">Vasıfların canlara bitişmiş; bir tek damar bile yok ki senin emrinle atmasın.</p>

  <p class="normal">İki dünya, iki ele benzer, sense cansın sanki; el ne verir ki o senin cömertliğinden, senin ihsanından olmasın?</p>

  <p class="normal">Kimin gözü şu varlık bahçesinde senin havandan başka bir yelle oynayan bir çiçek görmüş?</p>

  <p class="normal">Gaflete dalan, halkın cevrinden, cefasından ağlar, inler; halbuki halk ancak senin sopana benzer.</p>

  <p class="normal">Bütün bu sopalar senin yüzünden oynar durur; her biri de ancak senin verdiğin derttir, senin verdiğin derman.</p>

  <p class="normal">Öğretmen, çocuğa sopa çeker ya, kimdir o; kimdir senin kazana, senin kaderine bağlı olmayan?</p>

  <p class="normal">Sopa köpekler gibi incitir seni; fakat köpeklerin başında senin verdiğin cezayı anlayacak akıl nerde?</p>

  <p class="normal">Bedene gelip çatan belâyı savuşturmak, halkın incitmesinden kurtulmak, ancak sana yalvarmakla mümkündür, ancak seni övmekle.</p>

  <p class="normal">Şu sopayı kırsan da sopası az değil ki; iki üç sopayı ortadan kaldırmakla kurtulamazsın sen.</p>

  <p class="normal">* Balığa arkadaş olan, ümmetin derdinden kaçtı amma senin yerin olmayan nereye can atabildi ki?</p>

  <p class="normal">Yeter, sus; Yunus’un uğradığı dertten kork; kaza ve kadere karşı durmak, ayak diremeye kalkışmak, haddin değil senin.</p>

  <h3 class="h2baslik" id="calibre_toc_1635">XXVIII</h3>

  <p class="ortayazi">“Tercî-i Bend”</p>

  <p class="normal">(s. 274) Benim işime gücüme koyulmamış birisi mi var? Sevgilinin yoluna can vermeyen kim?</p>

  <p class="normal">Başım gibi sarhoş olmayan bir baş mı var? Gönlüm gibi ağlayıp inlemeyen bir gönül mü var?</p>

  <p class="normal">Bütün dünyayı döndüm dolaştım; yabancı aradım; sonunda iyiden iyiye anladım ki yabancı yok.</p>

  <p class="normal">Dünya işlerinin hepsi de birbirine aykırı; fakat bütün işler de ancak bir tek iş.</p>

  <p class="normal">Gönül alan sevgili yok diye şikâyet edeni bil ki gönüle gark olmuştur da hâlâ gönlü arayıp durmadadır.</p>

  <p class="normal">Müşterilerin hepsi de bir tek müşteridir; bu pazardan kurtulmuş bir tek kişi bile yoktur.</p>

  <p class="normal">Gül bahçesinin aslını gören iyice anlar ki orda bir tek diken bile yok.</p>

  <p class="normal">Buzdan bir küp vardı, içi de suyla doluydu; küp eridi, hepsi de su oldu; küpten bir iz bile yok.</p>

  <p class="normal">Bütün dünya, parçalanmasına imkân olmayan bir tümmüş; dünya çenginde bir tek telden başka tel yokmuş.</p>

  <p class="normal">Şu sayı, şu aykırılık vesvesesi, bir aldatıcının aldatışından, bir düzencinin düzeninden başka bir şey değil.</p>

  <p class="normal">Bu sözde de bir aykırılık, bir zıt hüküm var; fakat dilin sözü, ancak bir pergel.</p>

  <p class="normal">Güç yetişle güç yetmeyiş bir zaten; bence söz söylemeye bile güç kuvvet yok.</p>

  <p class="normal">Mademki sarhoş oldun, buraya baş koy, gitme burdan; çünkü burası güllük gülistanlık; düz bir yol değil.</p>

  <p class="normal">Bir başka hırsız gelir çatar da kemerini çalar sonra; senden başka yankesici yok sanma.</p>

  <p class="normal">Gönül noktasına sayı yok; fakat eğri büğrü görünüyor; ancak bu görünüş gözdendir, yüzden değil.<sup class="calibre2"><a href="../Text/divanson_split_401.html#footnote-500-5" id="footnote-500-5-backlink">[5]</a></sup></p>

  <p class="normal">Mademki istenenden berat geldi, ferman ulaştı; artık gözünden sıfatlar gizlendi, kayboldu gitti.</p>

  <p class="ortayazi">*</p>

  <p class="normal">Bir kere daha güzeller Yusuf’u geldi çattı; bir kere daha Zelîhâ gibi yüzlercesinin zincirini çekti.</p>

  <p class="normal">* O tezgâhı görünce Ay bile elbisesini yırtar; gök bile “Daha yok mu” diye nara atar.</p>

  <p class="normal">Bütün dünya bir tuzla olmuştur; temizle leşin bir olması için âlem bir tuzlaya dönmüştür.</p>

  <p class="normal">Bir kere daha akıl, kalemleri kırmıştır; bir kere daha aşk, yakasını yırtmıştır.</p>

  <p class="normal">Zelîhâ kimseciklerin yapmadığını yapmış, efendiliğini satmıştır da bir kulu satın almıştır.</p>

  <p class="normal">Sarhoş oldun, öpücükler vermen gerek; o dudağa öpücük ver; şarap içmiştir o dudak.</p>

  <p class="normal">Pek hoşsun, pek güzel; kem gözler ırak olsun; ne mutlu o göze ki yüzünü gördü senin.</p>

  <p class="normal">Fakat yüzünü görmek, pek nadir olan şey; ne mutlu adını duyan kulağa.</p>

  <p class="normal">Kadehinin parlaklığı âlemi kapladı; kıyamet sabahının gürültüsü koptu.</p>

  <p class="normal">İlaç için olsun, aklı bulamazlar artık; akıl bu şaşkınlıkla görünmez oldu gitti.<sup class="calibre2"><a href="../Text/divanson_split_402.html#footnote-500-6" id="footnote-500-6-backlink">[6]</a></sup></p>

  <p class="normal">Savaş erinin yayından fırlayan ok amaca doğru gider, dönüp geri gelmez bir daha.</p>

  <p class="normal">Can hüthütü kafesten sıçradı mı, aşkla ta yüce Arş’a dek uçar gider.</p>

  <p class="normal">Can, kılıcını, kefenini alır, kayserin yanına, yüce, sağlam köşke doğru gider.</p>

  <p class="normal">Gönül can sıkan her düşünceden kurtulmuş; ayağa batan her dikenden halâs olmuş.</p>

  <p class="normal">Gök onun yüzünden çark urup dönmeye koyulmuş; Ay ona, senin yüzünden her yarınımız, binlerce bayram diyor.</p>

  <p class="normal">Tercî bendi bitti, yüreğim oynuyor; fakat güzelim, söz söylemeye güç kuvvet veriyor bana.</p>

  <p class="ortayazi">*</p>

  <p class="normal">Bu kadehi içti mi, bir kadeh daha sunarım ona; gene iki tane bile ayık bırakmam ben.</p>

  <p class="normal">Onu, altın döktüm de yokluk âleminden satın aldım; şarapsız, yemeksiz bırakır mıyım hiç?</p>

  <p class="normal">Bedava şerbetler sunarım, sütler veririm; fakat üzüm gibi sıkmam onu.</p>

  <p class="normal">Kendi başım gibi öperim, kendi başım gibi başını kaşır dururum.</p>

  <p class="normal">Benim canımdır, benim canımın ferahlığıdır; düşman saymam, yabancı bilmem onu.</p>

  <p class="normal">Sevgimden, aşkımdan dolayı küstahça sözlerine bile bakmazken nasıl döverim onu?</p>

  <p class="normal">Dört tabiatın ayak kıpırtıları kaçsa gitse bile, dördünün karşılığında ben varım, dördünün de yerineyim ben.</p>

  <p class="normal">Yolculukta dostuyum, kılavuzuyum onun; seher çağında sâkîsi, şarapçısı.</p>

  <p class="normal">Altına, gümüşe ait saçma sapan sözler de nedir? Keremimle, lûtfumla çuvallar dolusu altınım ona ben.</p>

  <p class="normal">O tutulur kalır; fakat bunu ona, ben tutulmuşum, sen söyle desin diye yaparım.</p>

  <p class="normal">Söz söylemez, ağzını yumarsa sözü ben olurum, tercümanı ben kesilirim.</p>

  <p class="normal">Usanır da gönlü daralır, hararetlenirse yellerim onu, yelpazelerim ben.</p>

  <p class="normal">Gayb âlemine bakmak isterse aynası olurum, göz, yüz kesilirim ona.</p>

  <p class="normal">* Ebû Türâb gibi yere yüz korsa bütün yeryüzünü ona lâlelik, güllük gülistanlık ederim.</p>

  <p class="normal">Canlar bahçesine giderse ona yasemin olurum, yeşillik kesilirim, gül bahçesine dönerim.</p>

  <p class="normal">A benim canım, tercîe nöbet geldi; a benim inciler saçan denizim, dalgalan.</p>

  <p class="ortayazi">*</p>

  <p class="normal">Seher oldu, a sâkîmiz, iç, iç; a yüzünden gönlümüz dalgalandıkça dalgalanan güzelimiz bizim.</p>

  <p class="normal">Kızıl şarabın kaplana benziyor; gam kurdu onun elinde bir fare mi bir fare.</p>

  <p class="normal">(s. 275) Beyin bağlarına, dimağ köşklerine çıktı mı, akıl baş aşağı damdan düşer gider.</p>

  <p class="normal">Aklın kulağını tutar da kendine doğru çekerse, akıl, acısından vay kulağım, kulağım der.</p>

  <p class="normal">Sevgili ona, kalk der, cana secde et, şu şarap saçan ay yüzlünün ayağına kapan.</p>

  <p class="normal">Akıl der ki: Kim geldi, görmedim onu; uyuyordun dün gece der, uyuyordun dün gece.</p>

  <p class="normal">Sevgilinin yuyup arıtmasından bir koku bile almamak için, âşık onun yanına körkütük sarhoş gelir.</p>

  <p class="normal">Aşk gayb âleminde naralar atar durur; fakat o kükreyişi hayvan duymaz.</p>

  <p class="normal">Şehir eşeklerin, öküzlerin sesleriyle dolar; yırtıcı hayvanlarsa dağ başlarında bağırırlar.</p>

  <p class="normal">Türk şu tek kadehi içti mi, ata biner; ikinci kadeh at sürmek, at koşturmak içindir.<sup class="calibre2"><a href="../Text/divanson_split_403.html#footnote-500-7" id="footnote-500-7-backlink">[7]</a></sup></p>

  <p class="normal">Zevâlsiz şarapla doldun mu, hiçbir kadehi boş göremezsin, hiçbir kadehi.<sup class="calibre2"><a href="../Text/divanson_split_404.html#footnote-500-8" id="footnote-500-8-backlink">[8]</a></sup></p>

  <p class="normal">Bütün cansızlar sana selâm verirler, kendin gibi, sen gibi hepsi de sana sır söylerler.</p>

  <p class="normal">Can sevgiyle seni kucağına aldı mı, karşında bütün şekiller canlanır.</p>

  <p class="normal">Çağı geldi; çark urayım, oynayayım; aşk da yüzünü örtmeden gazel okusun.</p>

  <p class="normal">Kızıl gül gibi o ata binsin; bütün çiçekler de askerler gibi peşinden yürüsün.</p>

  <p class="normal">Meze getir, karşıma otur a yüzü mum gibi olan, şarabı ateş kesilen dilber.</p>

  <h3 class="h2baslik" id="calibre_toc_1636">XXIX</h3>

  <p class="normal">Gene sarhoş bir halde meyhaneye ulaştık; gene yüceden de kurtulduk, aşağıdan da.</p>

  <p class="normal">Bütün sarhoşlar güzel, hepsi de oyuna dalmış; a güzeller, el çırpın, el çırpın.</p>

  <p class="normal">Saçın olta saldı mı, deniz de sarhoş olur, denizdeki bütün balıklar da.</p>

  <p class="normal">Meyhanem altüst oldu benim; küp baş aşağı geldi, sürahi kırıldı, döküldü.</p>

  <p class="normal">Meyhane pîri, bu coşkunluğu görünce dama çıktı, damdan atladı.</p>

  <p class="normal">Bir şaraptan esridi ki o şarap varı yok eder, yoku var.</p>

  <p class="normal">Şişeyi kırdı, her yana saçtı parçalarını, nice iş erlerinin ayaklarını yaraladı.</p>

  <p class="normal">Başını ayağından fark eden nerde? Sarhoş olmuş, Elest mahallesinde yıkılakalmış.</p>

  <p class="normal">Şaraba tapanların hepsi de işrette, neşe âleminde; a tenine tapan ten-teniten sesini duy.</p>

  <h3 class="h2baslik" id="calibre_toc_1637">— D —</h3>

  <h3 class="h2baslik" id="calibre_toc_1638">XXX</h3>

  <p class="normal">Birisi dedi ki: Hoca Senâî öldü. Böylesine bir hocanın ölümü öyle küçük bir iş değil.</p>

  <p class="normal">Saman çöpü değildi ki o, bir yelle uçuversin; su değildi ki o, kış gelsin de donsun.</p>

  <p class="normal">Tarak değildi ki o, bir saç teli yüzünden kırılıversin; tohum değildi ki o, yer onu sıksın, bitirmesin.</p>

  <p class="normal">Şu toprak yurdunda bir altın definesiydi o; iki dünyayı bir arpa tanesine satardı çünkü o.</p>

  <p class="normal">Toprak bedeni toprağa fırlattı, attı; canla aklı göklere çekti, götürdü o.</p>

  <p class="normal">Halkın bilmediği ikinci canı, halkı yanıltmak için söylüyoruz hani, sevgiliye ısmarladı gitti.</p>

  <p class="normal">Arı duru şarap tortulanmıştı; küpün ağzına doğru çıktı, dibe çöken tortudan ayrıldı.</p>

  <p class="normal">Azizim; hani bir Marâgalı, bir Reyli, Rum ülkesinden biri, bir de Kürt yolda buluşurlar, yolculuğa düşerler.</p>

  <p class="normal">Derken her biri kendi evine döner gider; atlas alelâde kumaşla bir olur mu hiç?</p>

  <p class="normal">* Nokta gibi sus, yoksa padişah, adını söz söyleme defterinden kazır gider.</p>

  <h3 class="h2baslik" id="calibre_toc_1639">XXXI</h3>

  <p class="normal">Birisi dedi ki: Hoca Senâî öldü; böylesine bir hocanın ölümü öyle küçük bir iş değil.</p>

  <p class="normal">Topraktan meydana gelen kalıbı toprağa geri verdi; tabiattan meydana gelen canıysa göğe teslim etti.</p>

  <p class="normal">Bir aya benzeyen varlığı tozdan topraktan kurtuldu; yaşayış suyu bulanıklıktan arındı.</p>

  <p class="normal">Güneş ışığı bedenden ayrıldı; güneşten ayrılan her şey de dondu, buz kesildi.</p>

  <p class="normal">Halis üzüm meyhaneye gitti; çünkü ecel beden salkımını sıktı.</p>

  <p class="normal">Baştan başa can, güneş kesildi gitti; can kesileni ölü saymak doğru olamaz.</p>

  <p class="normal">Özün pek güzeldir, olsa olsa deridir ölen; öz ölmez, olsa olsa dost alır, götürür onu.</p>

  <p class="normal">Deriyi bırak da öze el at; yahut da Türk’le Kürt’ün hikâyesini dinle:</p>

  <p class="normal">Kürt, Türk’ün dağarcığını çalmak için hırka giydi, saçını, bıyığını yölüttü hani.</p>

  <h3 class="h2baslik" id="calibre_toc_1640">XXXII</h3>

  <p class="normal">Gönül mülkünden can ordusu geldi; hem apaçık, hem gipgizli ordu, geldi çattı.</p>

  <p class="normal">Can yolundan, elbise yırtanlar geldi de o yüzden sabır elbisem yırtıldı benim.</p>

  <p class="normal">Can gelinleri çarşaflarını attılar da dünya padişahını aramaya geldiler.</p>

  <p class="normal">Güzelim bir sel gibi mekânsızlık yurdundan oynaya güle mekân yurduna ulaştılar.</p>

  <p class="normal">Gönlün şekli, şekilleri kırdı geçirdi; perde altındakiler yurdu elde etmeye geldiler.</p>

  <p class="normal">Açık olanlar gizli, gizli olanlarsa apaçık geldi çattı.</p>

  <p class="normal">Bir izi, bir eseri olanın ne bir izi kaldı, ne bir eseri; izi, eseri olmayanınsa izi, eseri belirdi de geldi.</p>

  <h3 class="h2baslik" id="calibre_toc_1641">XXXIII</h3>

  <p class="normal">Her şeyi yetiştirip geliştiren ezelî nurdan, sana fazlasıyla vermişler.</p>

  <p class="normal">Güneş gibi her şeye bir hoşça bak; hepsi de donmuş, bak da eriyip gitsinler.</p>

  <p class="normal">A ilkbahar, ağaçlar deli kıştan solmuş sararmış, onlara bir bak hele.</p>

  <p class="normal">Dudağını aç da İsa duasını oku; çünkü varlıklar cefa Deccâl’ı yüzünden ölmüşler.</p>

  <p class="normal">Bugün herkesin mahmurluğunu gider; çünkü herkes senin şarabından bir kerecik tatmış.</p>

  <p class="normal">Bütün bunlar yokluk zehrini içmişler; ölümsüz yaşayış panzehirini ver.</p>

  <p class="normal">Seher gibi gece perdesini yırt; çünkü hepsi de iki yüz perde altında gizlenmiş kalmış.</p>

  <p class="normal">Sus, yeter artık, yüz dilli olma; çünkü bir tek kulak bile getirmediler.</p>

  <h3 class="h2baslik" id="calibre_toc_1642">XXXIV</h3>

  <p class="normal">Bir gül dalısın; bahçe senin yüzünden yemyeşil, neşe içinde; şu oyunda sana eş olabilecek, yel ancak.</p>

  <p class="normal">Yel, Cibril’e benziyor, sense Meryem’sin sanki; gül yüzlü İsa, işte şu ikisinden doğdu.</p>

  <p class="normal">İkinizin de oyunu, ölümsüzlüğün anahtarı; şu oyuna bol bol rahmetler olsun.</p>

  <p class="normal">Soyunuzun taht kurduğu yer, aklın başköşesi; tahtsa Keykubad’ın yeri.</p>

  <p class="normal">Her dalın meyvesi mideye gider; çünkü oluş, bozuluş âleminden bitmiş, yetişmiştir.</p>

  <p class="normal">(s. 276) Fakat bizim nimetimiz var edenden gelir; onun için de yemeğe, uykuya karışmaz.</p>

  <p class="normal">Her kavmin rızkı bir başka bağdandır; a vergisi bol sevgili; sofran pek büyük senin.</p>

  <p class="normal">Baht kısmeti; yürü, bahtı ara; baht pılıdan pırtıdan yeğdir; haraç mezat, haraç mezat.</p>

  <p class="normal">Yeter; çünkü doğuşları doğurtan o nurun yardımından gönüle bir esintidir geldi.</p>

  <h3 class="h2baslik" id="calibre_toc_1643">XXXV</h3>

  <p class="normal">Âşıklardan kaçan, bir kere daha pişman olur hocam.</p>

  <p class="normal">Abıhayat kaynağına yönelen cana ne mutlu.</p>

  <p class="normal">Senin testini taşıyan kişi, sonucu, padişahın işret haremine girer.</p>

  <p class="normal">Senin yüzünden denize dönse, umman kesilse gene de insanın anlayışı, dardır, dar.</p>

  <p class="normal">Yürü, bir gönül ehlinin gönlünde yer tut; katre bile denizde inci olur, mercan kesilir.</p>

  <p class="normal">Her zerrenin oynayışı, kendi aslıyladır; kim kime meylederse o olur gider.</p>

  <p class="normal">Yüz yıllık kâfir bile seni görse secdeye kapanır; hemencecik Müslüman olur.</p>

  <p class="normal">Meylediş, heves ediş çekişiyle canla gönül, dilberin sıfatına bürünür, sevgiliye döner.</p>

  <p class="normal">Âşıkın yolundaki sivri diken bile, sonucu, güllük gülistanlık olur.</p>

  <p class="normal">Sözü kapat, aklını başına devşir; yoksa gönlün darmadağın olur gider.</p>

  <h3 class="h2baslik" id="calibre_toc_1644">XXXVI</h3>

  <p class="normal">Kemendin gönlümü çekeli, Yusuf’um kuyudan çıktı, ovaya koştu.</p>

  <p class="normal">Yusuf gibi beni kuyuya atan yok mu, gene feryadıma o yetişti benim.</p>

  <p class="normal">Lûtuf ipini şu kuyuya salınca gönül bahçesinde güller, nesrinler bitti.</p>

  <p class="normal">Kayserin bile, köşkünden o kuyuya gönlü aktı; çünkü kuyu cennete döndü, güzelim bir köşk kesildi.</p>

  <p class="normal">A kuyu dedim, ne oldu o karanlığın? Dedi ki: Güneş bana baktı.</p>

  <p class="normal">Ne donmuşsa ısındı şimdi; aşk koru bu, kırağı bırakır mı hiç?</p>

  <p class="normal">Rum kayseridir bu, Zencilere saldırdı; o öylesine bir er ki kâfir oğlanı ona, eşsiz, tek er demiştir.</p>

  <p class="normal">* Cehenneme vuran, gönül ışığıydı; o ışıkla doldu da açılıp saçıldı; daha yok mu demeye koyuldu.</p>

  <p class="normal">Cehennem ona dedi ki: Can bağışla bana, öylesine bir can ki Tanrı’dan her kesileni sömürüp yutayım.</p>

  <p class="normal">A lûtuf denizi, geç şu ateşin üstünden; yoksa öldüm, ıssım soğudu, dondum gitti.</p>

  <p class="normal">O da, ey ateş dedi; kavmimi tez ver bana; onları Tanrı seçti.</p>

  <p class="normal">Ateş, birer birer hepsini onun eline verdi de ateşin dedi, nurumdan kurtuldu.</p>

  <p class="normal">Tebriz’den Şemseddin’in yüzü parladı, ışıdı; dünya ışığının anahtarı zaten güneştir.</p>

  <h3 class="h2baslik" id="calibre_toc_1645">XXXVII</h3>

  <p class="normal">Dostun cefa çekici olması iyidir; ödağacının ateşte bulunması yeğdir.</p>

  <p class="normal">Cefa kadehini içmek, pek güçtür, pek zordur; fakat dostun elinden gelirse hoştur.</p>

  <p class="normal">Keremle, lûtufla nakışlanmış kadehle zehir bile sunulsa içmeye bak.</p>

  <p class="normal">Altında ateş varmış; gam yeme. Aşk Halil’dir, çıkar onu ortaya.</p>

  <p class="normal">Ateş Halil’e karşı soğur; güzelim söğüt ağacı gül, yasemin kesilir.</p>

  <p class="normal">Onun çevgenine karşı bir top ol da gökyüzü ayağının altına serilsin.</p>

  <p class="normal">Çevgenin vuruşlarıyla gama düşse, vurulup o yana bu yana yuvarlansa bile top gene de oynar durur.</p>

  <p class="normal">Hasılı, meydanın birincisidir, her ay parçası atlının kıblesidir o.</p>

  <p class="normal">Tamamıyla yonuldu, yuvarlandı mı, yonulma derdinden kurtulur gider.</p>

  <p class="normal">Darmadağın bir hale gelen, iki dünyada darmadağın olsa aldırış bile etmez, emindir.</p>

  <p class="normal">Tebriz’in övüncü Şemseddin; senin doğun, ne beş duygudadır, ne altı yönde.</p>

  <h3 class="h2baslik" id="calibre_toc_1646">XXXVIII</h3>

  <p class="normal">Gül kızıl elbiseler giyinir ya, ben bilirim nerden giyindiğini.</p>

  <p class="normal">Söğüt yaya olarak saf düzer ya, kaza ve kader ne takdir etmişse onu yapar ancak.</p>

  <p class="normal">Süsen kılıçla, yasemin siperle… her biri savaş tekbirini getirir.</p>

  <p class="normal">Yoksul bülbüle o gül neler eder ah; âciz bülbül neler çeker, neler.</p>

  <p class="normal">Bahçe gelinlerinin her biri, o gül bize işaret ediyor der.</p>

  <p class="normal">Bülbülse gül der, bu başsız-ayaksız için cilveleniyor.</p>

  <p class="normal">Çınar ağlaya inleye el kaldırmıştır; ne dua ediyor, söyleyeyim sana.</p>

  <p class="normal">Goncanın başucunda şikâyet eden kim, menekşenin boynunu iki büklüm büken kim, anlatayım sana.</p>

  <p class="normal">Güz mevsimi birçok cefalar etti amma seyret de gör, bahar ne vefalar etmede.</p>

  <p class="normal">Güz mevsiminin yağmalayıp götürdüğü her şeyi bahar mevsimi bir bir vermede.</p>

  <p class="normal">Gülü de, bülbülü de, bahçe güzellerini de anış bahanedir; neden yapıyorlar, niçin işliyorlar?</p>

  <p class="normal">Aşk gayreti bu; yoksa dil, Tanrı inayetlerini nasıl anlatabilir?</p>

  <p class="normal">Tebriz’in de, dünyanın da övüncü Şemseddin, gene hatırınıza riayet etmede sizin.</p>

  <h3 class="h2baslik" id="calibre_toc_1647">XXXIX</h3>

  <p class="normal">* Yusuf’un gömleği, Yusuf’un kokusu geliyor; bu ikisinin ardından da kendisi gelecek.</p>

  <p class="normal">Lâ’l renkli şarabın kokusu muştuluk vermede; ardımdan kadeh geliyor, şarap kabağı geliyor.</p>

  <p class="normal">Ben Tanrı’yım diyen nefsin Mansûr oldu; Tanrı nuru kat kat geliyor ona.</p>

  <p class="normal">Taşlanmaktan denize hiçbir ziyan gelmez; belâ taşları testiye geliyor fakat.</p>

  <p class="normal">Gönlün ötesinde abıhayat var; dereyi kaz, dereye su geliyor.</p>

  <p class="normal">Ateşli bedene su serp; şu toprakta yel, ordan esip gelmede.</p>

  <p class="normal">Aşkla akıl, evin içinde savaşıp durmada; gürültü her an mahalleye dek geliyor.</p>

  <p class="normal">Âşık, varından yoğundan ne verirse sonucu hepsi de ona gelir.</p>

  <p class="normal">Gelin, kocasından birçok şeyler alır, götürür amma kendisi de, çeyizi de sonunda kocasına gelmez mi?</p>

  <p class="normal">Gökten yemek mi istedin; kalk öyleyse, kendinden el yıka; geliyor yemek.</p>

  <p class="normal">Muştuluk ver ey aşk; Tebriz’den, Şemseddin’den yeni bir âyet geliyor.</p>

  <h3 class="h2baslik" id="calibre_toc_1648">XL</h3>

  <p class="normal">Seher çağı senin yüzünü görmek, bak da gör, nasıl da derdimi yatıştırdı gitti.</p>

  <p class="normal">Âşıkların gönüllerine ne çeşit bir ateş saldı; sırlara ne biçim bir haber ulaştırdı.</p>

  <p class="normal">Lûtfetti, kerem buyurdu da beni yanına çağırdı; canıma olgun mu olgun bir şarap sundu.</p>

  <p class="normal">O şarabın sâfını canlar içti; bulaşık kâseyi de bedenlere verdi.</p>

  <p class="normal">(s. 277) O şarabın arılığını duruluğunu canlarda ara; çünkü bedenlere ancak bu adı taktı o.</p>

  <p class="normal">Sana gönül tuzağı Tebriz’dedir; biteviye rahmeti o tuzakta ara.</p>

  <h3 class="h2baslik" id="calibre_toc_1649">XLI</h3>

  <p class="normal">Ah, o aydın mumda ne vardı ki gönüle ateş saldı, gönlü kaptı gitti.</p>

  <p class="normal">A gönlüme ateş salan; yandım ey dost, gel, çabuk çabuk.</p>

  <p class="normal">Gönlün şekli, yaratık şekli değildir; gönlün yüzünden Tanrı cemali yüz göstermiştir.</p>

  <p class="normal">Onun şekerinden başka bir çare yok bana; onun dudağından başka bir şey fayda vermez bana.</p>

  <p class="normal">Hatırla, hani bir seher çağı şu gönlüm saçının bir bağını çözmüştü.</p>

  <p class="normal">Hani canım ilkönce seni görmüştü de senin canından bir söz işitmişti.</p>

  <p class="normal">Gönlüm senin kaynağından su içince gark oldu gitti, beni sel götürdü, sel.</p>

  <h3 class="h2baslik" id="calibre_toc_1650">XLII</h3>

  <p class="normal">Senin aşk ateşin kılavuz oldu da dün gece gönlüm gönüller aydınlatan sevgiliyi buldu.</p>

  <p class="normal">Dün gece benimle konuştu sevgili, sıcak soluğuyla ciğerimi yaktı benim.</p>

  <p class="normal">Artık onun soluğuna, onun düzenine karşı ne diyebilirim ben? Zaten o, hilede herkesten üstün, herkesten yaman.</p>

  <p class="normal">Şu gönlüm böndü, hile, düzen nedir bilmiyordu; hilelerini gördü de kötülükler öğrendi.</p>

  <p class="normal">Dünyada şehvetten meydana gelen her çeşit zevk, peynir gibi her uyuza dert olur gider.<sup class="calibre2"><a href="../Text/divanson_split_405.html#footnote-500-9" id="footnote-500-9-backlink">[9]</a></sup></p>

  <p class="normal">Ah, dün gece hep bu vaadle geçti; öpücük vereceğim, öpücük vereceğim dedi durdu; sonucu sabah oldu gitti.</p>

  <p class="normal">Çıplak sevgili, elbiseye meyletti de akıl bir kere daha kemer dikmeye koyuldu.</p>

  <h3 class="h2baslik" id="calibre_toc_1651">XLIII</h3>

  <p class="normal">Aşk beni herkesin içinden seçti; geldi de sarhoşça yanağımı ısırıverdi.</p>

  <p class="normal">Şükürler olsun ki o Ca’ferî altın madeninden yüzüme eşsiz, örneksiz bir çakı yarası geldi.</p>

  <p class="normal">Başımda bir ululanma havası varsa gene onun bana üfürdüğü soluktandır.</p>

  <p class="normal">Gözlerimi Ay haline getirdi de gök kubbe, yüzüme bir gök duvak çekti.</p>

  <p class="normal">Şarap pek bol, fakat bir tek kadeh bile yok; öpüş birbiri üstüne, fakat dudak görünmüyor.</p>

  <p class="normal">A kâfirlik gecesi, senin Ay’ınla din günü kesilen; a soluğuyla Yezîd bile Bâyezîd’e dönen,</p>

  <p class="normal">* Nerde köpek nefis; tut ki bütün dünya nefis kesilmiş; denizin dudağı nerden murdar olacak köpek yüzünden?</p>

  <p class="normal">Tanrı kilidi bundan önce çok kan döktü; fakat artık anahtar geldi, biz onun kanını dökelim.</p>

  <p class="normal">Kutlu kişiyle şehit olan kişi, aynı dereceye ulaşsın diye, can kutlulukla nefsi öldürür gider.</p>

  <p class="normal">Beden köpeğinin köpekliklerinden kurtulsa bile, hiçbir av o avcıdan kurtulamaz.</p>

  <p class="normal">A bunamış ihtiyarı yeni baştan gençleştiren, sevgilinin yüzünden, binlerce kurumuş, kadid olmuş beden terütaze bir hale geldi.</p>

  <p class="normal">A ölmüş gitmiş kişinin bedeni, mezardan çık; yüce Arş’tan Sûr üfürdüler.</p>

  <p class="normal">Sus da susanların davulunu dinle; Tanrı yeni bir ömürle güç kuvvet versin sana.<sup class="calibre2"><a href="../Text/divanson_split_406.html#footnote-500-10" id="footnote-500-10-backlink">[10]</a></sup></p>

  <h3 class="h2baslik" id="calibre_toc_1652">XLIV</h3>

  <p class="normal">Dün gece dövüşken gönül, kiminle kavgaya girişmişti; kimin yumruğu gözünü gömgök etmişti?</p>

  <p class="normal">O doymak bilmez gönül, şarabın aşkıyla başkalarından tam yedi kadeh fazla içmişti.</p>

  <p class="normal">Sarhoş olmuştu; mahallenin başında, uykumu kimler çaldı diye ellerini çırparak yıkılakalmıştı.</p>

  <p class="normal">Şu bekçi gelmiş de elbisesini almıştı; derken öbürü gelmiş, kemerini çözmüştü.</p>

  <p class="normal">Derken bir çeng çalan gelmiş, telleri bir okşamıştı; o argacı arışı olmayan, o eni boyu bulunmayan gönül, belinlemiş, uykudan uyanıp sıçramıştı.</p>

  <p class="normal">Elbisenin gittiğini görünce sarhoşluğu kalmamıştı; ziyanı görmüştü, kâr sevdasından vazgeçmişti.</p>

  <p class="normal">Sâkî, onun ateşlere düştüğünü görünce kadehi almıştı da duman gibi ona doğru koşmuştu.</p>

  <p class="normal">Onun gamına, gönüller açan şarabı dökmüştü de devlet ona yüz göstermişti.</p>

  <p class="normal">Ölümsüzlük bahtını bulmuştu ya, git be elbise demişti; yokluk zevkini görmüştü ya, ne diye varlık arayacaktı artık?</p>

  <p class="normal">* Yıkık dünya baykuşlara helâl; yüzlerce cumartesi Musevîlerin olsun varsın.</p>

  <p class="normal">Biz yıkılmışız, meyhane erleriyiz; kalk, kadehi doldur, gel, tez sun bize.</p>

  <p class="normal">Bu kadeh o kadar lâtiftir ki göze görünmez; beden, can şarabını tadamaz bile.</p>

  <p class="normal">Şu bayram davulu kulağa ordan geldi; ödağacının feryadı ateşte olur.</p>

  <p class="normal">Yeter artık, sus, aşk duvağına gir; çünkü dilber güzel, halbuki binlerce de hasetçi var.</p>

  <h3 class="h2baslik" id="calibre_toc_1653">— R —<br class="chapter"/>
  XLV</h3>

  <p class="normal">Meyhaneye vakfolmuş can, bahar yaşayışı… Kendine gel, ömrün bir böylesine aklı başına geldi işte.</p>

  <p class="normal">Dünyada can da elimi tutmada; dünyanın gözü sözlerime kulak vermede.</p>

  <p class="normal">Gönül çıkageldi de önüme oturdu; başını çatmıştı, yorgundu, hastaydı âdeta.</p>

  <p class="normal">Elimi tuttu da başına koymaya, a dostun derdinde bana yardım eden demeye koyuldu.</p>

  <p class="normal">Başımın ağrısı dedi, ne safradan, ne hararetten; başım aşk şarabıyla mahmur mu mahmur.</p>

  <p class="normal">Canım feryatlarla tambura döndü; gönlümün halini tellerin sesinden duy.</p>

  <p class="normal">A şekeri, gönlümü avlayan, bunların hepsi de cilve, maksadı sensin ancak.</p>

  <h3 class="h2baslik" id="calibre_toc_1654">XLVI</h3>

  <p class="normal">Niceye bir zamanenin şu yeni yolu, yeni nağmesi; o, evveline evvel olmayan dostun perdesini çal.</p>

  <p class="normal">Deniz suyundan çek Firavun’un ateşini; at ateşe Nemrud’un tahtını.</p>

  <p class="normal">Şu dönen göğü Tanrılığa lâyık görme; yıldızlarla Ay’da bir irâde, bir ihtiyâr var sanma.</p>

  <p class="normal">Güneşlerin güneşi sensin; şu gök kubbede dönüp duran Güneş’se başı bağlı bir topal eşektir sanki.</p>

  <p class="normal">Yel, kendisini tanıdı, haddini bildi de eğildi, onun için saman çöpleri gibi muhtaç değil.</p>

  <p class="normal">Saman çöpüyse öyle göz dikmiştir; çünkü çöle, mağaraya çeken, yeldir onu.</p>

  <p class="normal">Taş, o suyun içinde şaşkın bir halde kalmıştır; boyuna sel içinde kulağını oynatır durur.</p>

  <p class="normal">Kötü olalım, iyi olalım, bizden bilme bunu; biz çengleriz sanki, gönlümüzse teller.</p>

  <p class="normal">Gâh güzelim, taze bir nağmeyi okşayadur; gâh ondan geç, kuruya yüz tut.</p>

  <p class="normal">Şu çengin gönlünü okşamasan bile kucağına alırsın ya, bu da yeter.</p>

  <p class="normal">* Fakat okşarsan “nur üstüne nurdur”; şarap hoştur, hele bahar vakti olursa.</p>

  <p class="normal">Herkesin yuları aşkın elindedir; şu yükün altında sarhoş develeriz biz.</p>

  <p class="normal">Sen gâh bir arslan şekline bürünürsün, halk av gibi ondan kaçsın diye.</p>

  <p class="normal">Gâh da halk susuz bir halde, canlar vererek ona koşsun diye bir su şeklinde görünürsün.</p>

  <h3 class="h2baslik" id="calibre_toc_1655">XLVII</h3>

  <p class="normal">Tertemiz, güzel görünüşlü biri var mı ki yücelere baksın.</p>

  <p class="normal">Şu balçıktan arınmış biri var mı ki denizi seyretsin.</p>

  <p class="normal">(s. 278) Yahut da Kafdağı’nın beline ayak bassın da Zümrüdüanka’nın kanadını görsün.</p>

  <p class="normal">Bakış, güneş yüzünden sarhoş oldu mu, bakış da elsiz-ayaksız bir hale gelir, görüş de.</p>

  <p class="normal">Aşk ışığından yardım görmüş biri var mı ki boyuna oraya baksın, orasını seyre dalsın.</p>

  <p class="normal">Su, suyla sâf bir hale gelir; görüş de gene görüşle düzene girer, görüş elde eder.</p>

  <p class="normal">Tamamıyla görüş kesil; çünkü Tanrı tapısına ancak görüştür yol bulan.</p>

  <h3 class="h2baslik" id="calibre_toc_1656">XLVIII</h3>

  <p class="normal">Senin sarhoşunum, şarapla, afyonla sarhoş değilim ben; kucaklaşma çağı; gel, nerde kucaklaşma?</p>

  <p class="normal">Sıçra, baharda ağaç gibi, yel gibi sen de sarhoşça bir kıyıyı tut.</p>

  <p class="normal">Terütaze dal, yel yüzünden bir yana tutundu, bir kucak buldu da benim gibi kararsız bir halde oynamaya koyuldu.</p>

  <p class="normal">Bu haber gayb âlemi güzellerine ulaştı da yüzlerce eşi görülmemiş güzel, çıkageldi.</p>

  <p class="normal">Lâle, yanaklarını, yüzünü kızarttı da dağdan, ayağı balçıkta olan sünbül çimenlikten erişti.</p>

  <p class="normal">Süsen kılıçla, yasemin siperle, yeşillik yaya, terütaze gül atlı olarak ulaştı.</p>

  <p class="normal">Fındıkla haşhaş ovaya geldi, naneyle tere ırmak kıyısına.</p>

  <p class="normal">Dostun dostundan bir yardım bulmak için yeşilliklerin arkları, ayrı ayrı.</p>

  <p class="normal">Bütün helvacılar işe koyulmak için şekerlerle, fıstıklarla dopdolu dükkânlar açtı.</p>

  <p class="normal">Meyve satanlar her tepenin başında meyveler saçtılar, davullar çaldılar.</p>

  <p class="normal">Fakat sen gülden bahset, çünkü gül onun rengindedir; boyuna kokuya dair sözler et, çünkü peridir sevgili.</p>

  <p class="normal">Bülbül, kumru, daha yüzlerce kuş, ziyaret için bağa bahçeye geldi.</p>

  <p class="normal">Nerkis gözceğizin gibi susuyorum; artık çayırlıkta çimenlikteki kuşların hutbelerine kulak ver.</p>

  <h3 class="h2baslik" id="calibre_toc_1657">XLIX</h3>

  <p class="normal">Kapıyı aç, bir başka ham kişi geldi; iki üç kadeh sunuver.</p>

  <p class="normal">Hadi, işte yolun ucuna geldik; iki üç adımcağız daha at, biraz daha yoldaşlık et bize.</p>

  <p class="normal">Şu uzun yolla nicesin hele? Her adım başında bir başka dert, bir başka tuzak.</p>

  <p class="normal">Fakat bal madeni nerden derde düşecek? A güzelim, senin bundan başka daha üç yüz adın var.</p>

  <p class="normal">Sen sarayın damını da kapamıştın, kapısını da; fakat o hüküm bir başka damdan geldi çattı.</p>

  <p class="normal">Gökyüzünün hörgücüne çıksan gene kaza ve kader sana bir başka hörgüç verir.</p>

  <p class="normal">A güzelim, senden yüzlerce gönül isteğini elde ettim; fakat gönlün gene de bir başka isteği var.</p>

  <p class="normal">* A yüzü, yanağı, bir başka Rum ülkesi olan; a ortadan ayrılmış saçları bir başka Şam ülkesi kesilen.</p>

  <p class="normal">Öyle bir Rum ülkesine, öyle bir Şam diyarına git de bir başka devlet râm olsun sana.</p>

  <p class="normal">Lûtfun güneş gibi herkese, her şeye yayılmış; beni de bir başka şey say, bana da lûtfet.</p>

  <p class="normal">Her seher çağı güneş, tapına baş kor da bir başka kul kabul et diye yalvarır sana.</p>

  <p class="normal">Sana da, çevrendekilere de her anda Arş’tan bir başka selâm gelir.</p>

  <p class="normal">Tanrı yoluna düşene harfsiz, sözsüz, gam vaktinde de bir başka haber gelir, neşe zamanında da.</p>

  <p class="normal">Bu gamla neşe, gönlün yularıdır; fakat Tanrı devesinin bir başka yuları vardır.</p>

  <p class="normal">Ne kutlu andır o an ki ağzımı yumarım da candan bir başka söz duyarım.</p>

  <p class="normal">Yükümü bu yandan derer, devşirir, o yana çekerim de orda bir başka düzen görürüm.</p>

  <p class="normal">* Dünya yaşayışı, dünya zevki, bana haram olur da, bir başka Beytü’l-Haram görürüm.</p>

  <p class="normal">Ne şaşılacak şeydir ki gönül küpüm kırıldı mı, şu şarap bir başka olgunluk, bir başka tat kazanır.</p>

  <p class="normal">Tamam olmadım diye tövbe etmeye kalkışma; tamam olduktan sonra da bir başka tamamlık var.</p>

  <p class="normal">Yeter, susayım artık; a dost, tut ki bir iki üç mim’i, iki üç lâm’ı sen söyledin.</p>

  <h3 class="h2baslik" id="calibre_toc_1658">L</h3>

  <p class="normal">Acı; baştan başa yara olsam hastalığımı gider, sabır melhemini ver bana.</p>

  <p class="normal">Bana boyuna zehir sunsan, zehirler içinde yüzdürsen beni, gene de zehrimi şekerlere gark et; şekerler içinde dalgalandır beni.</p>

  <p class="normal">Deniz, zehir gibi acıysa da sedef incinin canını korur.</p>

  <p class="normal">Ekşi suratlı bulut, gam arttırır amma rızka, yağmura ait müjdeyi sen verdin ona.</p>

  <p class="normal">Ana, tepesinden tırnağına dek acıyıştır amma Tanrı acıyışını babanın kahrında seyret.</p>

  <p class="normal">Gönül gözüne yeni bir sürme gerek; yoksa göz, sürmenin yolunu nerden bilecek?</p>

  <p class="normal">Ömer’in zamanında Basra’nın bir mahallesinde yıkık bir yoksul evi vardı.</p>

  <p class="normal">Yoksul, müflisti, kimsesizdi, çoluğu çocuğu çoktu; evdekilerin her biri öbüründen beterdi.</p>

  <p class="normal">Her biri dilencilikle tanınmıştı; halk onların dilenciliğinden çekinir dururdu.</p>

  <p class="normal">Geceleyin yorganları ay ışığıydı; gündüzün her biri ordan oraya dolaşır, gezerdi.</p>

  <p class="normal">Yokluklarını, yoksulluklarını anlatsam ya gönlündeki derdi arttırır, ya başın büsbütün ağrır.</p>

  <p class="normal">Vergili bir padişah ava gitmişti; dönüşünde ayağının tozuyla o eve uğradı.</p>

  <p class="normal">Susamıştı; kapıyı çaldı, su istedi. Evden bir yetim çıktı kapıya.</p>

  <p class="normal">Dedi ki: Su var, fakat testi yok. Yetimlerin suyu, gözyaşıdır zaten.</p>

  <p class="normal">Şah, orda oyalanırken ordu geldi çattı; hepsi padişahın çevresini Ay’ın çevresindeki yıldızlar gibi kuşattı.</p>

  <p class="normal">Padişah, hatırım için dedi, her biriniz bu topluluğa altın verin.</p>

  <p class="normal">Padişahın devleti sayesinde o ev hazine kesildi; her yanı ışıdı, altı üstü bezendi.</p>

  <p class="normal">Bu iş şehirde duyuldu; şehirde bir gürültüdür koptu; herkes görmek için ardı ardına gelip duruyordu.</p>

  <p class="normal">Birisi, a müflisler dedi, geçe geçe ancak bir günceğiz geçip gitti.</p>

  <p class="normal">* Dün haliniz herkesin gördüğü gibi kün-feyekûndu; bu baht bir günün içinde kimseye çatmaz.</p>

  <p class="normal">Bahtı yaver olsa da sonucu, gök kubbe altında bu devlete ermez, bu kadar tanınmaz.</p>

  <p class="normal">Ev sahibi dedi ki: Vergili birisi uğradı bize, bu eve bir rahmet gözüyle baktı; işte hepsi bu kadar.</p>

  <p class="normal">Hikâye uzundur, fakat bir işaret yeter; görüşün uzun olsun, sözün kısa.</p>

  <h3 class="h2baslik" id="calibre_toc_1659">LI</h3>

  <p class="normal">A eşsiz güzel, meyhane beyi sensin; meyhane senin yüzünden böyle kararsız.</p>

  <p class="normal">Bütün meyhane senin yüzünden yıkık; bütün sırlar sana karşı apaçık.</p>

  <p class="normal">Meyhaneye vakfolmuş can, bir de üstün ömür… Kendine gel, ömrün bir böylesine aklı başına geldi işte.<sup class="calibre2"><a href="../Text/divanson_split_407.html#footnote-500-11" id="footnote-500-11-backlink">[11]</a></sup></p>

  <p class="normal">Dünyada can da elimi tutmada; dünyanın gözü sözlerime kulak vermede.<sup class="calibre2"><a href="../Text/divanson_split_408.html#footnote-500-12" id="footnote-500-12-backlink">[12]</a></sup></p>

  <p class="normal">Avucundaki toprak, gözlerime tutya; vaadin kulağıma küpe.</p>

  <p class="normal">(s. 279) Eski şarabı dök, saç âşıklara; yepyeni bir resim yap âşıkların gönlüne.</p>

  <p class="normal">Bir oyuncaktan ibaret olan şu geçici kadehi götür; bizim o erkekçe kadehimizi getir.</p>

  <p class="normal">Şarap ateşini dök başına çekinip sakınmanın; eyvahlar olsun haline o çekinip sakınan zahidin.</p>

  <p class="normal">Tanrı ezelî şarabı sundu mu, er olan o Tanrı şarabını ercesine alır, içer,</p>

  <p class="normal">* Can, gelişip yetiştiren şarapla, “Rableri suvarır onları” şarabının kadehiyle gelişir, yetişir.</p>

  <h3 class="h2baslik" id="calibre_toc_1660">— Ş —<br class="chapter"/>
  LII</h3>

  <p class="normal">O, yüzü ekşi hoca geldi; o şeker, sirke gibi ekşimiş gitmişti.</p>

  <p class="normal">Ne şaşılacak şey; herkese karşı yüzünü ekşitir durur. Yoksa herkese karşı hoştur da bize mi yüzünü ekşitiyor?</p>

  <p class="normal">Fakat herkesle hoş olsun da yalnız bana yüzünü ekşitsin; bu, hocanın keremine lâyık değil.</p>

  <p class="normal">Bundan da vazgeçtik; o güpgüzel, o hoş mu hoş yüzün ekşi durması yazıktır doğrusu.</p>

  <p class="normal">Nerde hüzün varsa yüzünden neşelenmiş, gülmeye koyulmuş; nerde bir ekşi varsa lûtfunla tatlılaşmış a benim güzelim.</p>

  <p class="normal">Ne neşeli, ne hoş zamandır, o zaman ki sevgili dudak altından gülsün dursun da lala suratını ekşitsin.</p>

  <p class="normal">Yüzünü ekşitiyorsan gel, bir şart koş; yarın yüzün ekşi olmasın.</p>

  <p class="normal">Allah aşkına olsun, yeni bir töre kurma; helvanın ekşi olması âdet midir hiç?</p>

  <p class="normal">Bu yüz ekşiliği kuyuda olur, zindanda olur; hiç kimse bağın bahçenin, seyrin seyranın ekşi olduğunu görmüş müdür?</p>

  <p class="normal">Güzeller Yusuf’u, o güzelim gül, zindandayken bile yüzünü ekşitmedi.</p>

  <p class="normal">Hattâ duvar, kapı dile geldi de a padişahımız, a efendimiz, ne diye yüzün ekşi değil diye sordu.</p>

  <p class="normal">Dedi ki: Sirkeye gark olsam yücelerden gelen rahmet, hiç beni ekşi bırakır mı?</p>

  <p class="normal">Bana aşk verir de o aşk eş dost olur bana; bütün ekşilikler şaraba gark olur gider.</p>

  <p class="normal">* Can sarhoş olur, el çırparak ta sağ yana dek gider; ordaysa hiç ekşilik yoktur.</p>

  <p class="normal">Yeter, sus da ballar, şekerler içinde dalgalan; çünkü vefa sahibinin keremi seni hiç ekşi bırakmaz.</p>

  <h3 class="h2baslik" id="calibre_toc_1661">— K —<br class="chapter"/>
  LIII</h3>

  <p class="normal">A batının da padişahı, doğunun da; dünyada senin mislin yaratılmamıştır.</p>

  <p class="normal">A her sakınıp çekinenin sâkîsi, şarap sun, padişahlar padişahının sızırılmış şarabını sun bize.</p>

  <p class="normal">Söz kadehini, hararetiyle her bunamış pelteği söze getiren, konuşturan kadehi sun.</p>

  <p class="normal">Canlara hükmedensin, mutlak padişahsın; düşünceyi tut, çek şaşkınlık kapısına.</p>

  <p class="normal">Güzelliğinin cenneti, bir görünürse cehennem bile her kötü kişiye cennet kesilir.</p>

  <p class="normal">Kaçarsan kimse yetişemez sana; fakat biz senden kaçarsak hep öndesin sen.</p>

  <p class="normal">Karanlık da şaşmış kalmıştır sana, aydınlık da; ya Hak’sın sen, yahut Hakk’ın nuru.</p>

  <p class="normal">Şimdi gece de nura gark oldu, gündüz de; Ay’ın ne batıdadır, ne doğuda.</p>

  <p class="normal">Yalvarırsın, bedava şarap sunarsın; deniz huylu, esirgeyici bir sâkîsin sen.</p>

  <p class="normal">Daima ölü olmak, daima sâf bir yüreğe sahip olmak gerek; hocam, keskin akıllılık ahmaklıktır.</p>

  <p class="normal">Düşünceye dalmak, canların rahatı olsaydı akıl şarabı da aramazdı, müziği de.</p>

  <p class="normal">Eğer bensen neden ayrısın benden? Eğer Vâmık’san ne diye Azrâlık ediyorsun?</p>

  <p class="normal">Gonca gibi güle göz yumuyorsun; yürü, bu diken çekmeye lâyıksın sen.</p>

  <p class="normal">Canın gül bahçesine âşıksın ya, padişah bile olsalar, senden başkaları diken çekicidir ancak.</p>

  <p class="normal">Sus da kapının açılmasını gözet; niceye bir her anlaşılmaz sözün peşinde koşup duracaksın?</p>

  <h3 class="h2baslik" id="calibre_toc_1662">LIV</h3>

  <p class="normal">Canın, başın için olsun, doğru söyle; vergide, güzellikte neden teksin sen?</p>

  <p class="normal">Güneşe benzeyen yüzün öylesine bir buluşma, kavuşma günü bağışlar ki hiç ayrılığı yok.</p>

  <p class="normal">Herkesten gönlümü keseyim, herkesi gönlümden söküp atayım da senin vefana kavuşmak için gayret kemerini kuşanayım.</p>

  <p class="normal">Fakat bana, yürü git, sabret dersen işte buna gücüm kuvvetim yetmez; bu teklifi yerine getiremem ben.</p>

  <p class="normal">A sevgili, ayrılık pek zor; hele öpüşüp koçuştuktan sonraki ayrılık.</p>

  <p class="normal">Akılla can, babayla anaya benzer; halbuki ikisi de sensin; a dostum, nasıl isyan edebilirim sana?</p>

  <p class="normal">Rum ülkesi sevginle bir ah ederse, tütünü ta Şam’a gider, Irak’a ulaşır.</p>

  <p class="normal">Âşıkların gönül perdesinin ardında ay yüzlü, şeker dudaklı, gümüş bacaklı güzellersin sen.</p>

  <p class="normal">Hepsi de senin lûtuf çayırında, ihsan çimenliğinde oynamada, gerçeklik, uygunluk sağrağını çekmede.</p>

  <p class="normal">Hepsi de ellerini çırpmada, lâtifeler ederek diyor ki: Şeref de bu, şan da bu, cihan da bu, can da bu.<sup class="calibre2"><a href="../Text/divanson_split_409.html#footnote-500-13" id="footnote-500-13-backlink">[13]</a></sup></p>

  <p class="normal">Hırsız altınını çalana müjde; karısını boşayana müjde.</p>

  <p class="normal">Hele bütün dünyadan vazgeçip öylece tek kalana tam müjde.</p>

  <p class="normal">Hasılı, nasıl Muhammed’in önüne Burâk çektilerse bu çeşit kişiye de aşk armağanlar sunar.</p>

  <p class="normal">Gönül Burâk’ı onu tezce alır, yüce, kat kat göklerin de üstüne çıkarır.</p>

  <p class="normal">Canın başın için olsun, kalanını sen söyle; çünkü iştiyaktan ağzım tutuldu, sözden oldum.</p>

  <p class="normal">Eğri büğrü, ne söylediysem sen doğrult; çünkü mühendis sensin, bense bir ameleyim ancak.</p>

  <h3 class="h2baslik" id="calibre_toc_1663">— K —<br class="chapter"/>
  LV</h3>

  <p class="normal">Tövbe topal ayakla yolculuğa düşer; sabır o dar kuyuya yüzükoyun düşer gider.</p>

  <p class="normal">O çeng terengâ-tereng diye nağmeye başladı mı, benimle sâkîden başka kimsecikler kalmaz.</p>

  <p class="normal">Akıl bunu görünce, deli gönülle savaşa tutuşmuşken fırlar, dışarıya kaçar.</p>

  <p class="normal">Meyhanenin başköşesi, başköşeden, ad san, âr, hayâ bağlarından kurtulan kişinindir.</p>

  <p class="normal">Gönlünü düşünceden arıtan, gönül huzuruna eren, âdeta timsahın ayağından kürek yapıp kayık süren kişiye benzer.</p>

  <p class="normal">Bir arpa kadar altın düşüncesine dalan, yuları takılmış, semeri vurulmuş bir eşektir.</p>

  <p class="normal">Sen dostumsun benim, vazgeç eşekten, sat şu eşeği de esenleş, kurtul gitsin.</p>

  <p class="normal">Salağın biriysen eşeğin kuyruğuna yapış, gidedur; dilsiz anahtar olmaz zaten.</p>

  <p class="normal">A Mesîh, eşeklere sır söyleme; şuh sâkînin elinden şarap içmişe bak.</p>

  <h3 class="h2baslik" id="calibre_toc_1664">LVI</h3>

  <p class="normal">Bu aşka boyanmayan kişi, Tanrı katında ancak çerçöptür, taştır, topraktır.</p>

  <p class="normal">Aşk her taştan su fışkırtır; aşk aynadan tozu, pası giderir.</p>

  <p class="normal">Kâfirlik savaşmaya geldi, inanç barışmaya; fakat aşk, savaşı da ateşe vurdu, barışı da.</p>

  <p class="normal">Aşk gönül denizinden baş verir, ağzını açar da timsah gibi iki dünyayı da yutuverir.</p>

  <p class="normal">Aşk ne hiledir, ne düzen; gâh tilkileşip gâh kaplanlaşmaz o.</p>

  <p class="normal">Aşktan yardım üstüne yardım geldi mi, can kapkaranlık, dapdaracık bedenden kurtuluverir.</p>

  <p class="normal">(s. 280) Aşk daha başlangıcında bile baştan başa şaşkınlıktır; akıl aşka karşı şaşırır; can aptallaşır gider.</p>

  <p class="normal">A seher yeli, gönlüm Tebriz’de; durmadan, dinlenmeden kulluğumuzu bildiriver.</p>

  <h3 class="h2baslik" id="calibre_toc_1665">— M —<br class="chapter"/>
  LVII</h3>

  <p class="normal">Bir kere daha sevgiliye geldik, hayran hayran bakarak o eşsiz sevgiliye ulaştık.</p>

  <p class="normal">Bütün yol boyunca başımızı yerlere koyup secdeler ederek yılan gibi ta o definenin başucuna geldik.</p>

  <p class="normal">Misk ceylanının kokusu burnumuza geldi de ona tuzak kurduk; fakat kendimiz av olduk.</p>

  <p class="normal">İnsanın kurduğu tuzak, bu ava lâyık değil; peki, öyleyse sen söyle, ne iş için geldik biz?</p>

  <p class="normal">Bıldır, paramparça gönül senin yamanı görmüştü, bu yıl da ona tamah ederek geldik işte.</p>

  <p class="normal">A tüm varlık, bizden yan çizme; çünkü varlığımızdan tamamıyla geçtik biz.</p>

  <p class="normal">* Yıldız gibi, kâfirlik şeytanına ateşler saçarak, kıvılcımlar saçarak geldik.</p>

  <p class="normal">* Ebabil kuşları gibi ululuk filine taşlar atarak, kökünü kazıyarak geldik.</p>

  <p class="normal">Tekrar âşıkların yüzlerini görünce saçı saçmak için gümüşlerle dolu tabakla geldik.</p>

  <h3 class="h2baslik" id="calibre_toc_1666">LVIII</h3>

  <p class="normal">Derdinle sevda yurdu oldu gönlüm; seni araya araya her yana gitti gönlüm.</p>

  <p class="normal">Zühre yanaklı, ay yüzlü sevgiliyi istiyor; göklere bakınıp duruyor gönlüm.</p>

  <p class="normal">Derdine döşeme kesilmiştim; baht yardım etti de sonunda şu aparı tavanın üstüne çıktı gönlüm.</p>

  <p class="normal">Ah, bugün neler oldu gönlüme; dün birisi neler söyledi gönlüme?</p>

  <p class="normal">O söyler aşk incisinin isteğiyle, deniz gibi dalgalandıkça dalgalanıyor gönlüm.</p>

  <p class="normal">Gündüz geldi, gecenin çarşafını yırttı; bundan sonra da neşelenecek, seyre dalacak gönlüm.</p>

  <p class="normal">Gönlünden gönlüme ne ince anlamlar, ne gizli işaretler geliyor; ah, gönlünden gönlüme nasıl bir yol var.</p>

  <p class="normal">Gönlüme bir acımazsan yok mu; vay gönlüm, vay gönlüm, vay gönlüm.</p>

  <p class="normal">Ey Tebriz, Şemseddin’in hevesiyle niceye bir Ülker yıldızına gidecek gönlüm?</p>

  <h3 class="h2baslik" id="calibre_toc_1667">LIX</h3>

  <p class="normal">Seher çağı sevgilim sarhoş, kendinden geçmiş bir halde geldi, kucağıma oturdu.</p>

  <p class="normal">Kızmıştı, kavgaya başladı; sen bir putsun dedi, ben de Âzer’im.</p>

  <p class="normal">Sen iki kanatla uçuyorsun, ben yüz kanatla uçuyorum; sen iki kişiden güzelsin, bense iki yüz kişiden de daha güzelim.</p>

  <p class="normal">Senin alt yanına oturdum amma bu, lûtfumdandır benim; iş erlerinden, iki baştan da üstünüm ben.</p>

  <p class="normal">Benim bir kadehim sizin yirmi kadehinize değer; herkesin bilmesi gerekir ki bir başka erim ben.</p>

  <p class="normal">Benim sağrağım dudağına dek dolu; başkalarının sağrakları yarım; canım, gönlüm pek büyük, fakat beden bakımından arıkım ben.</p>

  <p class="normal">Benim yüzümü baş gözü göremez; çünkü bu yandan değilim, o yandanım ben.</p>

  <p class="normal">Ben gönülde gizliyim, gönül de gizli zaten; bu yüzden bu iki sedefin içinde gizlenmiş bir inciyim ben.</p>

  <p class="normal">Benden bir kadeh fazla içersen, senden iki yüz testi fazla içerim ben.</p>

  <p class="normal">Keçi gibi koşar, iki yüz dağa atlarsan dağın da karnını yararım, keçinin de ben.</p>

  <p class="normal">Koştum mu Ay benimle eş olamaz; sıçradım mı gök kubbe çemberim olur benim.</p>

  <p class="normal">Elimi silaha attım mı, güneş hançeri, hançer olur bana.</p>

  <p class="normal">Kevserimden ıslanmadın ya; bu gazel kuru görünür sana.</p>

  <p class="normal">Kör değilim, fakat bir kimyam var; onun için bu kalp parayı satın alıyorum ben.</p>

  <p class="normal">Parça buçuğum sevgiliye lâyık, sevgilinin, tümüm de; ne gam beni yiyebilir, ne gam yerim ben.</p>

  <h3 class="h2baslik" id="calibre_toc_1668">LX</h3>

  <p class="normal">* A soluğu tertemiz, a ayağını diremiş er; ümmetlerin hayırlısını korkutmaya, o ümmete öğüt vermeye geldin sen.</p>

  <p class="normal">Kalem gibi, ezelî aşk kâğıdına, gönlün buyruğu olmadıkça baş komazsın.</p>

  <p class="normal">Sancağın perçemi gibi senin yelinin, senin lûtfunun neşesiyle oynayıp duruyoruz.</p>

  <p class="normal">A hoca, güle oynaya nereye gidiyorsun? Nereye mi; yokluk alanının açılış yerine.</p>

  <p class="normal">Hoca, hangi yokluktur bu yokluk, söyle. Evveline evvel olmayan sözü, evveline evvel olmayan kulak duyar.</p>

  <p class="normal">Aşk gariptir, dili de garip; Arap olmayanların arasına düşmüş garip bir Arap gibi hani.</p>

  <p class="normal">Kalk, sana bir hikâye söyleyeceğim; artık, eksik olmamak şartıyla benden duy, dinle.</p>

  <p class="normal">Şu garip hikâyeyi dinle; hikâye de garip, söyleyen de.</p>

  <p class="normal">Yusuf’un yüzünden kuyunun dibi aydınlandı, İrem bağı gibi kutlu bir hale geldi.</p>

  <p class="normal">Horlukla, yoksullukta hapse düşen Yusuf, o yüce, o şerefti gökyüzüne bakıp duruyor.</p>

  <p class="normal">O zindan bir köşk kesildi; bağlar bahçeler içinde; cennet kesilmiş sayvanları var, sofası var, haremi var.</p>

  <p class="normal">Hani bir taş, bir topaç atarsın suya; su hemencecik dalgalanır, dalgalar değirmi bir şekilde kıyıya vurur.</p>

  <p class="normal">Hani bulutlu gecede, sabah çağı güneş gam kuyusundan ansızın baş çıkarır.</p>

  <p class="normal">Hani Arap, şarap içti de küpüne rahmet olsun dedi, buyruğuna uydu gitti.<sup class="calibre2"><a href="../Text/divanson_split_410.html#footnote-500-14" id="footnote-500-14-backlink">[14]</a></sup></p>

  <p class="normal">A akıl, hasedinden ağzımı tutma benim; and olsun ki Tanrı tanıklık etti, nimetlerini saydı döktü.<sup class="calibre2"><a href="../Text/divanson_split_411.html#footnote-500-15" id="footnote-500-15-backlink">[15]</a></sup></p>

  <p class="normal">Ağaç, gizlice su içer amma gizlediği, dallarında, yapraklarında görünür.<sup class="calibre2"><a href="../Text/divanson_split_412.html#footnote-500-16" id="footnote-500-16-backlink">[16]</a></sup></p>

  <p class="normal">Yeryüzü gökten ne çaldıysa bahar mevsimlerinde soluktan soluğa, hepsini verir;</p>

  <p class="normal">İster boncuk çalmışsın, ister inci; ister bayrak kaldırmışsın, ister kalem…</p>

  <p class="normal">Gece geçti, işte şuracıkta gündüzün geldi çattı; uyuyan uyanınca ne vakit hamamcı olduğunu görür, anlar.<sup class="calibre2"><a href="../Text/divanson_split_413.html#footnote-500-17" id="footnote-500-17-backlink">[17]</a></sup></p>

  <h3 class="h2baslik" id="calibre_toc_1669">LXI</h3>

  <p class="normal">Seni görmeye geldik gene; senin denizine tekrar ulaştık.</p>

  <p class="normal">Gam selin gönül evini aldı, götürdü; tezce gene senin ovana geldik biz.</p>

  <p class="normal">Başımız senin sevdanın mutfağı; gene senin sevdanın başına geldik.</p>

  <p class="normal">Kuyunun başından yüzlerce ip salladın; sonucu senin yücene gene geldik işte.</p>

  <p class="normal">Zurnanın sesi cana geldi; senin zurnanın peşinden gene geldik biz.</p>

  <h3 class="h2baslik" id="calibre_toc_1670">LXII</h3>

  <p class="normal">Gönlün boyuna bosuna kaç elbise biçtim, diktim; kaç akıl çırağı uyandırdım, ışıttım.</p>

  <p class="normal">Durup dinlenmesi olmayan ihtiyar feleğe ne de şaşılacak bir dönüş öğrettim.</p>

  <p class="normal">Lûtuf, ihsan definesi konak oldu bana; lûtfumla, keremimle yoksulların borçlarını ödedim.</p>

  <p class="normal">Hasılı, bütün sözüm şu üç sözden artık değil: Yandım, yandım, yandım.<sup class="calibre2"><a href="../Text/divanson_split_414.html#footnote-500-18" id="footnote-500-18-backlink">[18]</a></sup></p>

  <p class="normal">Mum gibi tertemizim ben; ne biriktirdiysem hepsini de döktüm, erittim.</p>

  <p class="normal">Yeter; nice can İsa’sına ait nice gizli sözleri eşeğin gönlüne, kulağına zorla soktum.</p>

  <p class="normal">Yeter, çünkü tamamlandıkça noksanı belirir; sus da o şuh güzel, yeter artık demesin.</p>

  <h3 class="h2baslik" id="calibre_toc_1671">LXIII</h3>

  <p class="normal">(s. 281) Bir zamancağız sana Fâtiha okuturum; ondan sonra da dünyaya padişah ederim seni.</p>

  <p class="normal">Derdimizle kocaldın, fakat korku yok; ihtiyar gel de tazeleştireyim seni.</p>

  <p class="normal">Can gitse bile hiç gam yeme; seni can ordugâhına bey yaparım; kumandan tâyin ederim ben.<sup class="calibre2"><a href="../Text/divanson_split_415.html#footnote-500-19" id="footnote-500-19-backlink">[19]</a></sup></p>

  <p class="normal">Düşüncesini bile vermeme imkân olmayan şey yok mu? Onun olmayacak şeyini açarım, anlatırım sana.</p>

  <p class="normal">Sana temellerin temellerine yol veririm; hattâ yol da nedir? Seni cennetlere döndürürüm ben.</p>

  <p class="normal">* Şimdi Kelîm’e benziyorsun, boyuna itiraz ediyorsun amma işleri açarım sana, Hızır eder giderim seni.</p>

  <h3 class="h2baslik" id="calibre_toc_1672">— N —<br class="chapter"/>
  LXIV</h3>

  <p class="normal">Gecenin karanlığı, benim karanlıklarımın ışığıdır; Ay’ın ışığı, benim buluşmamın, kavuşmamın ışığındandır.</p>

  <p class="normal">O kimya yüzünden sürçüşlerim, inkârlarım, cinayetlerim ibadet incisi kesildi, itaat mücevherine döndü.</p>

  <p class="normal">Gökler bile benim göklerimi görüp seyretmek dileğine düştü.</p>

  <p class="normal">A benim burcumdaki güneş yüzlüm; a can padişahı, a şahları bile mat eden güzelim.</p>

  <h3 class="h2baslik" id="calibre_toc_1673">LXV</h3>

  <p class="normal">Gönlümden, canımdan bir sestir geldi; bâzı bâzı da bu ses gizli sevgilimden geldi benim.</p>

  <p class="normal">Temelimin secde ettiği yer de odur, sonradan bana eklenenlerin secde ettiği yer de o; benim başıma taç kesildi o, benim padişahım o.</p>

  <p class="normal">Yorgundur, bağlanmıştır gönlüm de, elim de; Ken’an Yusuf’umun gam eli de.</p>

  <p class="normal">Elimi gösterdim de söyle dedim, kimin yarası bu? Dedi ki: Benim elimden, benim hilelerimden açılmış bu yara.</p>

  <p class="normal">Gönlümü gösterdim de bak dedim, kan olmuş gitmiş. Gördü de o benim gönlümü alan güzelim, bir gülüverdi.</p>

  <p class="normal">Sonra da gene gülerek yürü dedi, şükret a benim bayramımın kurbanı.</p>

  <p class="normal">Kimin kurbanıyım dedim; sevgili, benimsin, benimsin, benim dedi.</p>

  <p class="normal">Sabah gülüp açılınca gözlerimden yaşlar akmaya başladı; padişah ağlayan gözlerimi gördü.</p>

  <p class="normal">Esirgemesi yüzünden o abıhayat kaynağım coştu, suyu akıtmaya başladı.</p>

  <p class="normal">İşte şuracıkta abıhayatının izlerini, otuz iki dişimin dibinde seyret.</p>

  <p class="normal">Arş’tan abıhayat akıyor; iman ağacım o suyla terütaze.</p>

  <p class="normal">Bu suyun, bu suya sahip olan beyin kuluyum kölesiyim; fakat şu hayran gönlüm benden de daha fazla kul köle kesilmiş.</p>

  <p class="normal">Yeter, küstahça yürüme, aklını başına devşir de gizli şeyleri bilen padişahlar padişahımın tapısında sus.</p>

  <h3 class="h2baslik" id="calibre_toc_1674">LXVI</h3>

  <p class="normal">Gece dünya düzenbaz güzellerle dopdolu; Zühre şuh dilberlerin perdesini çalmada.</p>

  <p class="normal">Mirrîh meclisin kurulduğunu, işretin, zevkin yerinde olduğunu görünce hançerini beline taktı, kılıcını kuşandı.</p>

  <p class="normal">Ay horoz gibi kanatlarını çırpıyor; yıldızlar önünde, ardında tavuklara benziyor.</p>

  <p class="normal">Felek tertemiz kişiler aleyhine tanıklık etmesin diye gammazın gözlerini bağlıyor.</p>

  <p class="normal">Bir bölük halk uykuya dalmış, bir bölük halk da avlanmaya koyulmuş; bakalım hangi bölük kâr edecek, hangi bölük ziyana girecek?</p>

  <p class="normal">Bu gece kumar zarı penç ü şeş, aşağılık kişiler gibi öyle dudak sarkıtma.</p>

  <p class="normal">Ölümsüzlük kadehini al, uyku kadehini bırak; uyku perdedir, apaçık bir perde.</p>

  <p class="normal">Ölümsüz sâkîyle âşıklar hoştur; şu arda kalanların toprak başlarına.</p>

  <p class="normal">Onun vergili elinden, zehir bile sunsa iç; iç de helvacıların en ulusu ol.</p>

  <p class="normal">Aşk öze, içe benzer, dünyaysa kabuktur; aşk helvadır sanki, dünyaysa tencereye benzer.</p>

  <p class="normal">Helvanın lezzetini anlatmayayım diye boğazım yandı tadından.</p>

  <h3 class="h2baslik" id="calibre_toc_1675">LXVII</h3>

  <p class="normal">A benim güneşe benzeyen güzelim, a benim öz padişahım; küfrüm, tövbem, özümün doğruluğu benim.</p>

  <p class="normal">Güneş gök kubbede oynayıp durmada, ona, a benim oyuncum diyesin diye.</p>

  <p class="normal">Şahıslarım senden can bulmuştur diye kapına secde etmede Nefs-i Küll.</p>

  <p class="normal">Nefs-i küll de sensin bana, Akl-ı Küll de, başkası da; denizimsin, incimsin, dalgıcımsın benim.</p>

  <p class="normal">Küfrüm benim, imanımın özü, incisi benim, suçum benim, öğüt verenim benim, hikâye söyleyenim benim.</p>

  <h3 class="h2baslik" id="calibre_toc_1676">LXVIII</h3>

  <p class="normal">Vakitsiz gelmişsin, bâri susup oturma; insanı yıkan, yerlere seren bir kadeh seç de içiver gitsin.</p>

  <p class="normal">Yaşayış kaynağından bir su akıt da sudan da yeşillikler bitsin, topraktan da.</p>

  <p class="normal">O gül renkli şarabı gül bahçesine çek de lâle yaseminin yanağını ısırsın.</p>

  <p class="normal">Canımıza şarap sun da can gülmeye koyulsun, gülünç sözlere dalsın.</p>

  <p class="normal">Sevgili kol açıp yenlerini sarkıtarak oyuna girişti mi, düşünceye dalış, elini çeker o meclisten.</p>

  <p class="normal">O güzellik, o alım madenini, kinle öldürür diye şarap kılıcı gamın boynunu vurur gider.</p>

  <p class="normal">Meclisin damı da, kapısı da, a içenler, kahveyi ganimet bilin diye feryat eder.<sup class="calibre2"><a href="../Text/divanson_split_416.html#footnote-500-20" id="footnote-500-20-backlink">[20]</a></sup></p>

  <p class="normal">Uluların halkasına kulak ver; gözünü aç da göz aydınlığını seyret.</p>

  <p class="normal">Çin, bir gözünü açsa da seni görse secdeye kapanır; senin siyah, büklüm büklüm saçlarının elli Çin ülkesine değdiğini görür.</p>

  <p class="normal">Neşesi, neşeli gönüle gelir, konar; Rûhü’l-Emin emniyetli cana gelir.</p>

  <p class="normal">Zevk anası, kucağını açtı mı, can, kızlardan da kurtulur, oğlanlardan da.</p>

  <p class="normal">Yeter, susayım da varımı yoğumu sâkîye vereyim; değerli inciyi onun elinden alayım.</p>

  <h3 class="h2baslik" id="calibre_toc_1677">LXIX</h3>

  <p class="normal">A benim şuh güzelim, a gönüldeşim, a benim rengime boyanan, dengim olan güzelim, biraz daha beri gel.</p>

  <p class="normal">Şu cilvelenmeye bak ki, gönlüm ona, a benim daralan gönlüm diyesin diye daraldı gitti.</p>

  <p class="normal">A benim öz kulum, a benim kumandanım demen için, gönülle savaş erleri gibi savaşıp durmadayım.</p>

  <p class="normal">Niceye bir yüzün neden sarı diye soracaksın? Senin gamından a benim gül renkli güzelim.</p>

  <p class="normal">Dün gece şu çenge dönmüş bedenimin feryadı, bütün gece ta Zühre’ye dek ulaştı durdu.</p>

  <p class="normal">Canımı bedenimden al gitsin de canım şu utançtan, şu varlık ârından kurtulsun.</p>

  <p class="normal">A benim dilberim, lâ’l dudaklarının letafeti yüzünden şu taşa benzeyen gönlüm altın sarrafı oldu gitti.</p>

  <p class="normal">Bütün savaşım senin için; canıma da bir barış ihsan et, bana da.</p>

  <p class="normal">Bana, a benim topalım, gel dersen ayaklarım, yelden de yörük olur.</p>

  <p class="normal">Hevengim senin yüzünden şekere dönsün diye yığının oldum, hevenk kesildim sana.</p>

  <p class="normal">Sen bana aldırış bile etmiyorsun, bense zârı zârı ağlıyorum; ah, ne yapayım, nasıl olacak da benim işimi düzene sokacaksın? Bilmem ki.</p>

  <p class="normal">Gam Zenci’si Rum neşesinin kapısında, Rum’umu Zenci’mden al gitsin.</p>

  <p class="normal">Vaktin geçmesinden, yolun uzaklığından korkum yok; çünkü senin sayende bir fersahlık yolum yarım adım oldu benim.</p>

  <p class="normal">Kocalığım çocukluktan da iyi bir hale geldi; bumburuşuk yüzüm terütaze oldu gitti.</p>

  <p class="normal">Sus, susanlar gibi hayran ol da dost sana, a benim susanım, a benim hayranım desin.</p>

  <h3 class="h2baslik" id="calibre_toc_1678">LXX</h3>

  <p class="normal">(s. 282) Canımsın, canımsın, canımsın benim. Benimsin sen, benimsin, benim.</p>

  <p class="normal">Padişahımsın, sevdama lâyıksın benim. Şekerimsin, dişlerime lâyıksın benim.</p>

  <p class="normal">Işığımsın, şu gözlerimde karar et benim; a benim gözüm, abıhayat kaynağım benim.</p>

  <p class="normal">Gül seni görünce süsene dedi ki: Selvim gül bahçeme geldi benim.</p>

  <p class="normal">İki darmadağın şey yüzünden nasılsın? Söyle: Senin saçların, darmadağın halim benim.</p>

  <p class="normal">A ipe benzeyen saçları ayağımın bağı benim; a kuyuya benzer çene çukuru zindanım benim.</p>

  <p class="normal">El çırparak sarhoş bir halde nereye gidiyorsun? Bana gel ey gülen gülüm benim.</p>

  <h3 class="h2baslik" id="calibre_toc_1679">LXXI</h3>

  <p class="normal">Ses geldi meyhanemden; gök iki kat oldu münâcâtımdan.</p>

  <p class="normal">İşin sonucunda zafer geldi çattı; sevgili hatırımı sormaya, hatırıma riayet etmeye geldi benim.</p>

  <p class="normal">Yarabbi, yarabbi, eşsiz, örneksiz güzel, nasıl da lûtuflarda bulunuyor, çektiğimi ödüyor benim.</p>

  <p class="normal">İbadete döndürür o kimya, iman haline getirir gafletimi, inkârımı, cinayetlerimi benim.</p>

  <p class="normal">Ettiğim suçlara karşılık köşk verir; ayağımın kaymasına, sürçmesine karşılık tatlılar bağışlar bana.</p>

  <p class="normal">Onunla buluştuğum günün harareti, denizin de gönlünü coşturur, dağın da.</p>

  <p class="normal">Halkın hayalleri halka perde olmasaydı, yanardı hayallerimden benim.</p>

  <p class="normal">Can ordusuna deprem salar davulum, sancağım, naralarım, kükreyişlerim benim.</p>

  <p class="normal">Geceyarıları tanyerine yalımlar salar, ışıklar yollar buluşma yerimin ateşi benim.</p>

  <h3 class="h2baslik" id="calibre_toc_1680">LXXII</h3>

  <p class="normal">Ses geldi meyhanemden; sevgili geldi halimi sormaya, hatırıma riayet etmeye benim.</p>

  <p class="normal">O ışığı sınır tanımayan ay yüzlümü görünce haddi aştı münâcâtımın zevki benim.</p>

  <p class="normal">Can Mûsa’m Tur Dağı’na gitti; buluşma zamanım geldi çattı benim.</p>

  <p class="normal">Tur nidâ etti: Kimdir o yorgun argın ki buluşma görüşme yerime geldi benim?</p>

  <p class="normal">Şu aydın soluk, şimşek gibi bir çaktı da göklerim ta kubbesine dek ışıkla doldu benim.</p>

  <p class="normal">Onun şu gönlü bizim âşıkımızdır, bizim müştakımızdır; ayrılığımdan, âfetlerimden kurtuldu benim.</p>

  <p class="normal">Yanıp yakılarak, binlerce yalvarışlarla lûtfumu, karşılığımı umarak geldi benim.</p>

  <p class="normal">Daha beri gel, daha beri gel de bir seyret bağışladığım elbiselerimi, verdiğim bağışlarımı, ettiğim ihsanlarımı benim.</p>

  <p class="normal">Buluşmamı dilemede yok oldun gitti; ölümsüz ömrü bul, varlığımda benim.</p>

  <p class="normal">Birlik küpünden bir kadeh şarap iç, sarhoş ol; şaraba aittir kerametlerim benim.</p>

  <p class="normal">Padişahın yanına geldin ya, mat ol bâri; matımsın, matımsın, matımsın benim.</p>

  <p class="normal">A gönül, mademki padişaha mat oldun; niceye bir söz edeceksin hay-huylarımdan, heyhatlarımdan benim?</p>

  <h3 class="h2baslik" id="calibre_toc_1681">LXXIII</h3>

  <p class="normal">Bu evden hiç çıkmam ben; bu evin ta içinde yurt tuttum ben.</p>

  <p class="normal">Sevgilimin evi, konaklanıp yurt edilecek yer; kâfirliktir dışarı çıkmayı kurmak.</p>

  <p class="normal">Başımı sarhoş olduğum yere koyayım; kulağımı şu sesin geldiği yere vereyim: Tenen-ten tenen.</p>

  <p class="normal">Anlamı gizli söz söyleme, beni yola salma; yolum budur benim, kesme yolumu.</p>

  <p class="normal">Leylâ’nın evi; Mecnun benim; canım burdadır benim, yürü git, canımı alma benim.</p>

  <p class="normal">Bu eve kim girerse onun da benim gibi bu evde kalması gerek.</p>

  <p class="normal">Kalk, o kapıyı ört; fakat ne fayda ki yüzlerce kapı kıran, kapıdan bacadan vazgeçti artık.</p>

  <p class="normal">Ne mutlu senin gibi çene topağı tatlı güzelin yüzündeki ateşle başı kızışan kişiye.</p>

  <p class="normal">O Ay’a benzer yüzünü örtüyle örtme, a her erkeğin, her kadının, yüzüne hasret çektiği güzelim benim.</p>

  <p class="normal">A kapısı her sınanan kişiye kıble olan, açtığın şu rahmet kapısını örtme.</p>

  <p class="normal">* Mum da sensin, güzel de sen, şarap da sen; sen hem Süheyl yıldızısın, hem Yemen akıykı.</p>

  <p class="normal">* Bundan böyle geri kalan ömrüm boyunca senden ayrılmayacağım, senin kulağı küpeli kulunum, seninim ben.</p>

  <p class="normal">Arslanım ateşinden kaçmıyor senin; filim gergedanından ürkmüyor senin.</p>

  <p class="normal">Sen gülsün, bense daima dikeninim senin; yeşillikte dikensiz gül olmaz ki.</p>

  <p class="normal">Geceyim ben, aysın sen, seninle aydınım ben; gecenin canısın; gönlünden çıkarma geceyi.</p>

  <p class="normal">Mumun, pervaneye benzeyen canımı yaktı; bunun şükranesi olarak başımı leğene koyayım da geleyim tapına.</p>

  <p class="normal">Canınla canım birdir; iki bedende bir tek can gizlenmiştir.</p>

  <p class="normal">Canınla canım bir tek güneştir ki binlerce topluluk o güneşle aydınlanmada.</p>

  <p class="normal">Can, tapına gelince iki büklüm olur; dağınıklığından kurtulur gider.</p>

  <p class="normal">Kıskançlığımdan ağzımı yumdum, sustum; âşıkların çalgıcısına sus de.</p>

  <p class="normal">Tebriz ülkesiyle Şemseddin’in yüzü, can balığına Aden denizi gibidir âdeta.</p>

  <h3 class="h2baslik" id="calibre_toc_1682">LXXIV</h3>

  <p class="normal">Tortulu şarap içenim, gönlü güzel dilberim, çevik sevgilim, o korkusuz, pervasız güzelim, sarhoş bir halde çıkageldi.</p>

  <p class="normal">A benim gamlara batmış âşıkım dedi; bana bak da gönlünü neşelendir, hiç bakma kendine.</p>

  <p class="normal">Suyla toprak yüzünden gözlerin tozla toprakla dolmuş; tertemiz bakışlarımla arıt gözlerini.</p>

  <p class="normal">Elini attı, hırkamı yırttı da sakın dedi, şu yırttığımı dikmeye kalkışma.</p>

  <p class="normal">Yüzümü yerlere sürdüm; dedi ki: Toprağımı yüzünden silme, arıtma yüzünü sakın.</p>

  <p class="normal">Seni ben getirdim, gene ben götürürüm; çünkü ben arslanım, sense kuzumsun benim.</p>

  <p class="normal">Sana neft attım, bir güzelce yanagör; fakat benim zaçyağım adamı karartmaz.</p>

  <h3 class="h2baslik" id="calibre_toc_1683">LXXV</h3>

  <p class="normal">Ben söylemeden sâkîm kalkar; o koca sağrağı sunar bana.</p>

  <p class="normal">Getir dememe hacet bile yoktur; sesimi ağızsız, dudaksız duyar.</p>

  <p class="normal">O sınıra sığmaz vergi, o güzeller güzeli huy, bana lûtufta bulunmasına sebep olur gider.</p>

  <p class="normal">Ay zaten doğar, doğ deme ona; ışığı zaten sana vurur, vur bana demene ne lüzum var?</p>

  <p class="normal">A mecliste en güzel zevk, neşe; a savaşta en üstün, saf kıran, düşman bozan.</p>

  <p class="normal">Her yol azıtana en iyi kılavuz, zindana atılana en güzel ip.</p>

  <p class="normal">Dünya geceye benziyor, sense Ay gibisin; sen muma benziyorsun, canlarsa âdeta leğen.</p>

  <p class="normal">Can zerre gibi kararsızdır, fakat seninle oldu mu yatışır; ne de güzel yurtsun, konaksın sen.</p>

  <p class="normal">A inanan, güvenen, muştular olsun sana, muştular olsun; buluşma çağı geldi, mihnetler geçti gitti.<sup class="calibre2"><a href="../Text/divanson_split_417.html#footnote-500-21" id="footnote-500-21-backlink">[21]</a></sup></p>

  <p class="normal">* Toplanın da fitneler anası lâkabı verilen şarapla, elimizden çıkanları tekrar elde edelim.</p>

  <p class="normal">(s. 283) Sâkî geldi; ne de güzel suvarıcı; konağa yaklaştık, ne de güzel yurt orası.</p>

  <p class="normal">İşin budur senin, gönlü geliştirir, oldurursun; yeşilliğin işi gücü geliştirmek, olgunlaştırmaktır.</p>

  <p class="normal">A sâkî, Allah seni bize bağışlasın, hiç ölme; bize hayırlar etmedesin, velinimetsin sen.<sup class="calibre2"><a href="../Text/divanson_split_418.html#footnote-500-22" id="footnote-500-22-backlink">[22]</a></sup></p>

  <p class="normal">A benim dayancım, güvencim, susuzuz biz, kandır bizi, o hüzünlerin başını kesen şarapla.</p>

  <p class="normal">Özü tertemiz, görünüşü alımlı şarabın arılığı duruluğu bizi geliştirir, olgun bir hale getirir.</p>

  <p class="normal">Şu sözü bırak da şarapla çift ol; farza koyul, bırak sünnetleri.</p>

  <p class="normal">Sarhoşluğu ganimet bil, nağmeye başla, neşelendir bizi: Ten-teneten ten-teneten ten-tenen.</p>

  <p class="normal">Sabah ışıdı, bekçi çekildi gitti; savaş bitti, kalkana lüzum yok artık.</p>

  <p class="normal">Şarap bizi arı duru bir hale getirdi; ne de güzel arıtıcı; bizim için sütle bal birbirine karıldı.</p>

  <p class="normal">Daha da fazlasını umuyoruz, fazlalaştırdıkça fazlalaştı sun, israf et, hem de kandırıncaya dek.</p>

  <p class="normal">Bizi razı eden âdetlerini yürütedur; en güzel seslerle neşelendir bizi.</p>

  <p class="normal">Bütün develerimizi burda ıhtır; yeryüzünde böylesine otlak, sulak yer yoktur.</p>

  <p class="normal">Kimdir, böyle bir sâkîyi görür de gıpta etmez? Kimdir bu puta tapmayan?</p>

  <p class="normal">A sınanmış er, aşk yazılarına son yoktur; en kısasıyla kes sözü.</p>

  <p class="normal">Toplum sarhoş oldu; eş dost uyudu; şimdicek tek başına içmeye koyulalım.</p>

  <p class="normal">Müfteilün müfteilün müfteil; fa’lelelen fa’lelelen fa’lelen.</p>

  <h3 class="h2baslik" id="calibre_toc_1684">LXXVI</h3>

  <p class="normal">A mihnet günlerinde herkesin sığındığı güzel, gene kendimi sana verdim ben.</p>

  <p class="normal">Bir sevgi denizisin ki kıyısı yok; o denizin bir katresidir erkekle kadının birbirine karşı duyduğu istek.</p>

  <p class="normal">Arslan o sevgiyle eniklerine süt verir; padişah yoksula, kimsin sen der.<sup class="calibre2"><a href="../Text/divanson_split_419.html#footnote-500-23" id="footnote-500-23-backlink">[23]</a></sup></p>

  <p class="normal">Hattâ ateş İbrahim’e dadılık eder; gömlek Yakub’un gözüne sürme olur.</p>

  <p class="normal">Göz güneşten ışık sağar; yasemin yeryüzünden su içer.</p>

  <p class="normal">* Hattâ, hattâ, bunca küfrüyle şaman bile taştan yontulma puta ibadet eder de ondan gıdalanır.</p>

  <p class="normal">Senin lûtfunla kahır bile dadılık eder; fakat bir düzen kurdun mu dadı tutar, çocuğa zehir verir.</p>

  <p class="normal">Kör kurt iplik örer de, ondan iman sahibine elbiseler olur, kefenler biçilir.</p>

  <p class="normal">Yeter, bundan fazla anlatma, sus da can bülbülü bu dağa çıksın, hutbe okusun.</p>

  <h3 class="h2baslik" id="calibre_toc_1685">LXXVII</h3>

  <p class="normal">O alımlı güzelim, o bugünümün de, yarınımın da kutluluğu, gene geldi.</p>

  <p class="normal">Gözüm onu görünce aydınlanır; bağım bahçem de yüzündedir onun, seyrim seyranım da.</p>

  <p class="normal">Sesim, naralarım, hay-huylarım, sonucu, kulağına erişti.</p>

  <p class="normal">Kapımı çalan kim, kapımda kim var? Canım var, cihanım var, dileğim, isteğim var.</p>

  <p class="normal">Kapımı çalmazsa vay benim dertli başım vay; beni anmazsa vah bana, eyvahlar bana.</p>

  <p class="normal">Uzaklaştırma gölgeni başımdan; çözme zincirleri ayağımdan.</p>

  <p class="normal">Ne hayaldesin a ekşi suratlı; yürü var helvacıma, helvama benim.</p>

  <p class="normal">Hem ye, hem de bir avuç helva getir ki safram arttıkça artsın.</p>

  <p class="normal">Dert, sakalını adamakıllı yakalamış; zebunluğun da nedir a benim babam?</p>

  <p class="normal">A erkeğim, a erkek oğlu erkeğim, a efendim benim; çene topağına iki üç sert yumruk indiriver.</p>

  <p class="normal">Tulumu yırttı, kovayı attı; benim sakam sulara battı da geldi.</p>

  <p class="normal">A toprağa bulanmış saka diye bağırdım; gitti oturdu, benim bağrışımı duymadı bile.</p>

  <p class="normal">O benimdir, benim; her yana gider, fakat sonucu, benim ovama gelir o.</p>

  <p class="normal">Benim söz söyler incimin parıltılarına bak da havadaki denizin coşup köpürüşünü seyret.</p>

  <p class="normal">Deniz der ki: Atla gemiden de benim tertemiz suyuma dal gitsin.</p>

  <p class="normal">Katre denize dalar da inci olur ya; deniz de benim denizimde katre kesilir gider.</p>

  <p class="normal">Gazeli bırak da ezele bak; çünkü benim gamım da ezelden gelmiştir, sevdam da.</p>

  <h3 class="h2baslik" id="calibre_toc_1686">LXXVIII</h3>

  <p class="normal">* Biz dönüp efendimize gidenleriz, hem de özümüz tertemiz bir halde; biz ona itaat edenleriz.</p>

  <p class="normal">Efendimiz ne diye bizi satın almaya kalkışır ki? Zaten biz kendimizi ona satmış gitmişiz.</p>

  <p class="normal">Acıkan fazla yerse mide fesadına uğrar; fakat biz onun bakışına acıkanlarız.</p>

  <p class="normal">Sen ebediyen zâyi olup gideriz sanırsın amma, vade verdiği yerde onunla buluşacağız biz.</p>

  <h3 class="h2baslik" id="calibre_toc_1687">— V —<br class="chapter"/>
  LXXIX</h3>

  <p class="normal">İnkârınla niceye bir bukalemun gibi renkten renge gireceksin? Niceye bir dikenin avcumuza batıp duracak?</p>

  <p class="normal">Sevgilin göklerin sırlarını bile bilir, anlar; ona göre senin sırların da nedir ki?</p>

  <p class="normal">Niceye bir, bu sefer yeter artık deyip duracaksın? Niceye bir senin şu yükünü çekip duracağız?</p>

  <p class="normal">Hekim de senin yüzünden hasta, dost da; fakat ilacın da, hastalığında senin.</p>

  <p class="normal">A gaflet şarabını içip de münkir olmuş kişi, ağzının kokusu ikrarın senin.</p>

  <h3 class="h2baslik" id="calibre_toc_1688">LXXX</h3>

  <p class="normal">Perdeyi değiştir, yeni bir nağmeye giriş; bak, şimdicek gökyüzünden yepyeni bir ses geldi çattı.</p>

  <p class="normal">Akıldan yepyeni bir sır gelmese ne kulak tazeleşir, güler, ne fikir.</p>

  <p class="normal">Zühre de bunu yapar, çünkü o ay yüzlüyü gördü; senin neşeler veren yepyeni sazını o çalar artık.</p>

  <p class="normal">Kalk, çabuk o koca sağrağı getir de yeni ortağın utancını giderivereyim.</p>

  <p class="normal">Sıçra, kalk a sâkî, çalgıya başla, yıllanmış şaraba yepyeni bir başlangıç ver, onu sunmaya koyul.</p>

  <p class="normal">Yanağımı ısırdın ya, buna karşılık şu yeni diş yerini bir öpüver.</p>

  <p class="normal">Altın gibi sararıp solan yüzüm, senin yüzünden bir altın makası elde etti; yeni bir naza giriştim mi hemen gelip beni buluyor.</p>

  <p class="normal">Fakat nasıl da nazlanmayayım ki gizli-açık, her an yeni bir elbise geliyor bana, her an yeniden yeniye ağırlanıyorum ben.</p>

  <p class="normal">Şu yeni elbiseyi seyret; her kıyısında senin yeni bezentiler bezeyen ustanın bir ustalığı, bir süsü püsü var.</p>

  <p class="normal">Yeni bir uçuş yap, âşıkların başlarına çizgin, vefalar göster de devlet kuşu ol, aç kanatlarını.</p>

  <p class="normal">Keremlerin, lûtufların, kanaat ehli olana bile her solukta yeni bir hırs verir, yeni bir tamah verir.</p>

  <p class="normal">Testiyle şarap sun, şu yeni konuk olan sağrak yapıcı pek susadı.</p>

  <p class="normal">Sırrımı gammazlamaya yüzümün rengiyle akan gözyaşım yeter; her biri de yeni bir gammaz.</p>

  <p class="normal">Hızlı gir içeriye, hızlı gir; bu tezlikte yeni bir sanat vardır, yeni bir âlet var.</p>

  <p class="normal">(s. 284) Yeter; sus artık; senin sözlerin, aşka karşılık, yeni elbiseciden alınmış eski elbisedir âdeta.</p>

  <h3 class="h2baslik" id="calibre_toc_1689">— H —<br class="chapter"/>
  LXXXI</h3>

  <p class="normal">Bir solukcağız şu sarhoşun yanağına koy yanağını; bir solukcağız savaşı, cefayı azalt.</p>

  <p class="normal">Ele geçireceğim gümüş yoksa altına benzer şarap kadehini sun şu elime.</p>

  <p class="normal">Yedi göğün de kapısını sen açtın; şu yürümekten kalmış gönüle koy kerem elini.</p>

  <p class="normal">Yokluktan başka armağanım yok, yokluğuma var adını takıver gitsin.</p>

  <p class="normal">Hem kıran sensin, hem kırılmışı onaran sen; kırığın üstüne sür can melhemini.</p>

  <p class="normal">O şekeri, o fıstığı sevme; senden bir türlü ayrılmayan bu kulu, bu köleyi sev.</p>

  <p class="normal">A gönül, sana elli kere söyledim; söz avlama, şu oltanın üstüne bas ayağını.</p>

  <h3 class="h2baslik" id="calibre_toc_1690">— Y —<br class="chapter"/>
  LXXXII</h3>

  <p class="normal">İnci madeniyle uzlaştım; ay değirmisiyle barıştım.</p>

  <p class="normal">Sirke küpü, şekerle barışmak dileğine düştü; şükürler olsun ki şeker de barışı kabul etti.</p>

  <p class="normal">Barış da Tanrı çekişiyle olur, savaş da; fakat barış solukla, lâfla olmaz; kafayla, gönülle olur.</p>

  <p class="normal">Mesîh ansızın göğe ağdı da meleklerle insan barıştı, uzlaştı.</p>

  <p class="normal">A lûtuf göğü, bir kere daha benimle barışırsan Mesîh’in olurum senin.</p>

  <p class="normal">Onun çekişi yokluğa varlık verdi; o yağ parçasına bir bakış baktı barış.</p>

  <p class="normal">Padişahım, barışı dilemekte; bu yüzden bütün göklere tesir etti barış.</p>

  <p class="normal">* Gök şu toprak yurda dadı kesildi; Öküz’le Arslan barıştı gitti.</p>

  <p class="normal">* Sen de barış, sonucu şu kadar bil ki şimdi cebirle kader bile barıştı.</p>

  <p class="normal">Yeter; biz daima barıştayız; barışı bir kalkan olarak kullanmıyoruz biz.</p>

  <h3 class="h2baslik" id="calibre_toc_1691">LXXXIII</h3>

  <p class="normal">Kocalıkta da iş var, gençlikte de; kocaldın da öldün, fakat genç olarak doğdun.</p>

  <p class="normal">Eşeğinin sesi kaybolduysa ne var? Aklın seni çağırışı, Mesîh’in daveti gibidir sana.</p>

  <p class="normal">Yalancı sabah gülmeseydi hiçbir gönül ağlayıp inlemezdi.</p>

  <p class="normal">Can güzeli bize yüz gösterseydi bütün zerreler bize döner, yok olur giderdi.</p>

  <p class="normal">Sendeki senliği bir soluk eksiltseydin iki dünyada da sana benzer kim olurdu ki?</p>

  <p class="normal">O güneşin kıskançlığı olmasaydı yer yer, her zerre sâkîlik ederdi.</p>

  <p class="normal">Avucunun bir sonu olsaydı taneyi samandan ayırırdım ben.</p>

  <p class="normal">Yılan, vefa suyunu bulsaydı o denizin içinde balık kesilirdi.</p>

  <h3 class="h2baslik" id="calibre_toc_1692">LXXXIV</h3>

  <p class="normal">Ay’san da, Zühre’ysen de, Ferkad’sen de şu muhakkak ki gökteki bütün kutlu yıldızlardan daha da kutlusun sen.</p>

  <p class="normal">Sen ne bu göktensin, ne şu gökten; pek lâtifsin sen, nerden geldin ki?</p>

  <p class="normal">Şekle burundun mü de ay yüzlüsün, güzel bir dilbersin, güzelim bir boyun bosun var.</p>

  <p class="normal">Aşk sevdası senden meydana gelmiş; güzellik de senden, güzel yanaklı oluş da senden.</p>

  <p class="normal">Her gönlün, her düşüncenin kaybettiğisin sen; fakat her kaybolanı da bulansın sen.</p>

  <p class="normal">Her mülkün, her ülkenin Hâtem’i sensin; her padişahın, her ulunun baş tacısın sen.</p>

  <p class="normal">* Nöbetin, göğün yücesinde vurulur; çünkü onlara kendi soluğundan üfürdün sen.</p>

  <p class="normal">Herhangi bir kötü, bir çirkin, sana yüz tuttu mu iyileşir, güzelleşir, kötülükten kurtulur gider.</p>

  <p class="normal">A bakışı her kimyaya maden olan; a varlığı her varlığa meşale kesilen.</p>

  <p class="normal">Bütün bu anlatılanlar herkesin hakkında söylenebilir; nerde Tanrılık sıfatı, Tanrılık marifeti?</p>

  <p class="normal">O gökyüzünden bir şimşek çaksa, güneş de kesada varır, gökyüzü de.</p>

  <h3 class="h2baslik" id="calibre_toc_1693">LXXXV</h3>

  <p class="normal">Ölümsüz bir aşkla telef olup gidersen, bir tek cansan yüz can kesilirsin.</p>

  <p class="normal">Kendin, kendine bir cilvelensen halk sarhoş olur, yıkılır, güzelleşir, kendinden geçer.</p>

  <p class="normal">* A benim gönlüm, açık açık iç şarabı; had vurmazlar sana; çünkü zaten haddi aştın sen.</p>

  <p class="normal">Had vursalar bile ne çıkar? Gelir geçer; neşelen, çünkü sen geçip gitmezsin, ebedî bir hale geldin.</p>

  <p class="normal">A kinlerle dolu gönül, aparı bir hale geldin; a eski beden, yenileştin, tazeleştin sen.</p>

  <p class="normal">Biteviye sarhoş ol, kendine gelme; çünkü kendine geldin mi, bağlarla bağlanırsın.</p>

  <p class="normal">Can suya benzer, bedense toprağa; sen susun, topraktan ayrıldın, arındın sen.</p>

  <p class="normal">Dünya küpünde bulanmıştın; şimdi küpün yücesine ağdın, duruldun.</p>

  <p class="normal">Işığın sönmek istedi amma yürü git; güneşle kuvvetlendin sen.</p>

  <p class="normal">Canın yarasaydı âdeta; bu ışığa kavuşunca doğan kesildi.</p>

  <p class="normal">Niceye bir girip çıkacaksın a soluk; solukdaş geldi; kesil artık.</p>

  <h3 class="h2baslik" id="calibre_toc_1694">LXXXVI</h3>

  <p class="normal">A sarhoş gönül, nereye uçuyorsun? Meclisin nerde, nerde şarap içiyorsun sen?</p>

  <p class="normal">Her şeklin temeli sensin, senin şeklin yok; her canın dadısı sendin, candan da münezzehsin sen.</p>

  <p class="normal">(s. 285) Sana yüzlerce örnek getirdim, yüzlerce lâkap taktım; fakat addan da üstünsün sen, lâkaptan da üstün.</p>

  <p class="normal">İki dünyada da evin barkın yok; her solukta yükünü nereye çeker, götürürsün?</p>

  <p class="normal">Paranı aldım da akla götürdüm; a kuyumcubaşı dedim, değerini biç bakalım.</p>

  <p class="normal">Anlamlar parasının sarrafı sensin; her görenin gözlerine sürme çeken sensin.</p>

  <p class="normal">Dedi ki: Ben ne bileyim? Aşka götür; senin geçer akçene müşteri aşktır.</p>

  <p class="normal">Aşk mahallesinin başına geldim; geldim amma gönül de kayboldu gitti, ben de kayboldum gittim.</p>

  <h3 class="h2baslik" id="calibre_toc_1695">LXXXVII</h3>

  <p class="normal">* Ay yüzlüme yüzlerce müşteri var; bakışı yüzlerce Sâmirî’ye büyü kesilmiş.</p>

  <p class="normal">Her solukta din ondan yalımlanmada; kâfirliğin ciğerini, can evini yakmada.</p>

  <p class="normal">Gönül ateşi ta göğe dek yücelmiş, ufuk onun hararetiyle kızıllaşmış.</p>

  <p class="normal">Dün gece güzelliğin koşup duruyordu; elinde de alev alev bir meşale vardı.</p>

  <p class="normal">Dur azcık dedim, kasdın kime? A Tanrı arslanı, nereye saldırıyorsun?</p>

  <p class="normal">A ordusuyla, bayrağıyla Süleyman kesilen; yüzüğün devin de başına taç, perinin de.</p>

  <p class="normal">A canım, a gönlüm benim; pek hızlı gidiyorsun; bir solukcağız bile bu şehide dönüp bakmıyorsun.</p>

  <p class="normal">Şarabından sarhoş olanların naralarını duymuyorsun, hiçbir kimseyi adam saymıyorsun.</p>

  <p class="normal">Hayali şöylesine bir bakıverdi de o bakışın hararetiyle eridim, mahvoldum gitti.</p>

  <p class="normal">Yok oldum, o yanışla yok oldum, yok; ululuk da gitti benden, küçüklük de.</p>

  <p class="normal">Görmüyorsan, Tebriz’in övüncü, padişahım Şemseddin, anlatır halimi sana.</p>

  <h3 class="h2baslik" id="calibre_toc_1696">LXXXVIII</h3>

  <p class="normal">A öldürüp diriltmenin de padişahı, mahşerin de; senin tapından başka varılacak bir tapı yok.</p>

  <p class="normal">A kafa, dilek, istek yok sende; olsa bile bil ki eşeklikten bu; çünkü başka bir baş satın almıyorsun sen.</p>

  <p class="normal">A beni görenim, gözlerimin bebekleri sana dikilmiş… A baktığım, gördüğüm güzel, can gözüm yalnız seni görmede.</p>

  <p class="normal">Peri gibi halktan gizlen; periye dönmedikçe uçamaz, gözlerden gizlenemezsin.</p>

  <p class="normal">Gönlüm kayboldu gitti; a benim huzurum, kararım, seninle buluştuktan sonra ne diye kaybettin onu?</p>

  <p class="normal">Şu kupkuru yerin üstünde ağır kişiler gibi kakılıp kalma; yücelere ağmaktan da yüce bir değerin var.</p>

  <p class="normal">Konağımız Arş’tır, Arş’tan da yüce yerlerdir; ömrün için olsun, kalk ey nefis, düş yola.</p>

  <p class="normal">Herkes küpün dibindeki tortudur; yüce olan, başbuğ kesilen sensin, çünkü yücesin, başbuğsun da ondan.</p>

  <p class="normal">Dedim ki: Bana bak, bize bir merdiven gerek; onu da sabır verir sana; dur, dayan.</p>

  <p class="normal">Niceye bir perdenin ardında, kapının dışında duracaksın? Kapıdaki şu perdeyi bir yırtsan.</p>

  <p class="normal">Dedi ki: Sabrım ancak bununla; müşteri olmadıkça alım satım olur mu hiç?</p>

  <p class="normal">Altın elde etmek hırsıyla şarap satma; şarabın özü, altınlık eder durur zaten.</p>

  <p class="normal">Şarap geldi mi bizi geçmezler; sen gözlerini aç da dayan, bekle.</p>

  <p class="normal">Şarabı satıyorsun amma gamdan başka ne alıyorsun ki? Din satıyorsun, âlâ; fakat ne elde ediyorsun? Kâfirlik.</p>

  <p class="normal">Gözler onunla aydın olur; ye, iç, konak yaklaştı; muştular olsun.</p>

  <p class="normal">* Geçici buluşmanın ölümsüzlüğü olamaz; kadın zıbıkla gebe kalmaz ki.<sup class="calibre2"><a href="../Text/divanson_split_420.html#footnote-500-24" id="footnote-500-24-backlink">[24]</a></sup></p>

  <h3 class="h2baslik" id="calibre_toc_1697">LXXXIX</h3>

  <p class="normal">A bu daracık kafesten uçan; a yolunu gökyüzünün yücelerine götüren,</p>

  <p class="normal">Bundan böyle yepyeni bir yaşayışa dal; bu başıboş yaşayış niceye bir?</p>

  <p class="normal">Müşteri hevesiyle ömür geldi geçti; bir Ay gör, kurtul Müşteri’den.</p>

  <p class="normal">Bitli hırkayı çıkardın attın; çırçıplak can kaldın; böyle daha güzelsin.</p>

  <p class="normal">Dört unsurdan meydana gelen beden hırkasına karşılık, sana has boyalarla boyanmış güzelim bir elbiselik dokumuşlar.</p>

  <p class="normal">Şu beden elbisesi, delikanlı elbisesiydi; şimdiyse olgunluk yaşının gömleğini al.</p>

  <p class="normal">Ölüm yaşayıştır; yaşayıştır ölüm; fakat gerçeği örten görüş, tersine gösterir onu.</p>

  <p class="normal">Şu bedenden çıkan canların hepsi de diridir, peri gibi görünmez fakat.</p>

  <p class="normal">Can gayb atına biner, eşekten de kurtulur, eşek almaktan da.</p>

  <p class="normal">Şu arık eşeğe arpa bulma kaydıyla dünya ahırında gönlün yandı yakıldı.</p>

  <p class="normal">Perde kalksa şu eşeğin altın kesilir; fakat sen görmüyorsun onu.</p>

  <p class="normal">Bedenine demir atmış can, şimdi denizlerde gemi gibi yüzer durur.</p>

  <p class="normal">Elden ayaktan ayrıldı amma Tanrı’nın ihsanı ona Ca’fer kanatları verdi.</p>

  <p class="normal">Beden evi yıkılırsa ağlama; a zengin, bedeninde zindandasın sen; bunu iyice bil.</p>

  <p class="normal">Zindandan, kuyudan çıktın mı, Mısır’a Yusuf kesilirsin, padişah olursun, başa geçersin.</p>

  <p class="normal">Kuyudan, acı sudan kurtuldun mu, balık olursun, Kevser ırmağının yanında konaklarsın.</p>

  <p class="normal">Bunun geri kalanını sen söyle; çünkü halk sana inanıyor a benim padişahım.</p>

  <h3 class="h2baslik" id="calibre_toc_1698">XC</h3>

  <p class="normal">İnsanoğlusun, insanoğlusun, insanoğlu; fakat o soluğa yabancısın da o yüzden soluğun tutulmuş.</p>

  <p class="normal">İçindeki insanlığı tamamıyla yak, yandır; mahremsen o soluğa sahip ol.</p>

  <p class="normal">(s. 286) Yeniay kendini hiçe saydı da dolunay oldu; kendini hiçe saymazsan hiçlikten kurtulamazsın.</p>

  <p class="normal">İnsanların iyisinden, kötüsünden kaçıp duruyorsun; halbuki iyiliğin de hepsi sende, kötülüğün de; kendi kendinden kaçıyorsun sen.</p>

  <p class="normal">Hırs güz mevsimidir, kanaat bahar; dünya güz mevsimiyle kutlu bir hale gelmez ki.</p>

  <p class="normal">Fazla sözle baş ağrıtıyorsun; bir güzelin derdine dal da söz et bâri; Rüstem’sen arslana, file saldır bâri.</p>

  <p class="normal">Melek gibi göklere uç; iki büklüm olacaksan da gök gibi iki büklüm ol da yeryüzüne küplerle, tulumlarla yağmur yağdır.</p>

  <h3 class="h2baslik" id="calibre_toc_1699">XCI</h3>

  <p class="normal">Yüz gönlüm, yüz canım olsaydı yüzünü de sana verirdim; bu yüzden de neşelenir, sevince gark olurdum.</p>

  <p class="normal">Şu soluk, bedenimde toprak olsaydı, baştan başa aşk, baştan başa heves gülleri doğururdum.</p>

  <p class="normal">Dert tarlana su kesilirdim; harmanına yel olurdum.</p>

  <p class="normal">Gönlünde gam esmeseydi, ben de başkaları gibi soluksuz, nefessiz, feryatsız, figansız bir hale gelirdim.</p>

  <p class="normal">Şirin güzelimin kıskançlığı olmasaydı yüzlerce Husrev’in, yüzlerce Ferhad’ın övündüğü bir er olurdum.</p>

  <p class="normal">Sır kapıcısının gönlünü kırmasam dünya kilidini açar giderdim.</p>

  <p class="normal">Hemedan, ayağımı bağlamasaydı, her şeyi bilmeseydim, o Bağdatlı güzele yoldaş olur, yola düşerdim.</p>

  <p class="normal">Yeter artık; şu unutkanlığım olmasaydı her an seni anardım da anardım.</p>

  <p class="normal">Yeter artık; şu sözlere selvi bile haset eder de keşke der, hür bir süsen olsaydım ben de.</p>

  <h3 class="h2baslik" id="calibre_toc_1700">XCII</h3>

  <p class="normal">Sevgilinin derdine av olmasaydım gökyüzü arslanının boynunu bükerdim.</p>

  <p class="normal">Elimi bağladı, yoksa şimdicek bundan da daha iyi kaşırdım başını senin.</p>

  <p class="normal">Güle benzer yüzünü kıskanmasaydım her gül bahçesinin bülbülü kesilirdim ben.</p>

  <p class="normal">Gülü bana kapı açsaydı diken gibi duvarın başına çıkar mıydım hiç?</p>

  <p class="normal">Hiçbir iş yok ki o işi yapmasın; yoksa ne diye böyle işsiz güçsüz kalayım ben?</p>

  <p class="normal">Aşk, hastayı arayan bir hekimdir; yoksa böyle yaralanır mıydım, hasta olur muydum ben?</p>

  <p class="normal">* Halil onun için dört kuş kurban etti; keşke ona kurban olan o dört kuş olsaydım ben.</p>

  <p class="normal">Ona kurban olmak için şekerler yerdim; yüz başlı, yüz gagalı bir dudu kuşu kesilirdim.</p>

  <p class="normal">Öbür dudulara gıda vermek için de dudağı gibi ballar yağdırırdım, şekerler ezerdim.</p>

  <p class="normal">Bana deniz gibi bir gönül vermeseydi başkaları gibi ben de kaba olurdum, ciğerler yerdim.</p>

  <p class="normal">Aşk, iyiden iyiye başımda çizgindi benim; yoksa ne diye böyle âşık olurdum, ne diye baştan, sarıktan vazgeçerdim?</p>

  <p class="normal">Dün gece sevgili dudağımı öptü, yoksa hiç böyle tatlı sözler söyleyebilir miydim ben?</p>

  <p class="normal">Yazıma devlet noktası koydu; yoksa ne diye böyle pergel gibi dönüp dururdum?</p>

  <p class="normal">Alçalmasaydım kim görebilirdi beni; sarhoş olmasaydım anayoldan giderdim elbet.</p>

  <p class="normal">Sarhoşluktan eğri büğrü, sendeleye sendeleye gidiyorum; keşke doğru yoldan gitseydim ben de.</p>

  <p class="normal">Yahut da onun güzelim yüzlü lâleleri gibi herkesten kesilseydim de bir dağ başına çekilseydim.</p>

  <p class="normal">Yeter; bu ses, davul olmasaydı elbette hayallere, sırlara dalar giderdim.</p>

  <h3 class="h2baslik" id="calibre_toc_1701">XCIII</h3>

  <p class="normal">Ah, gönül penceresine ne hoş yollu vurmadasın; yoksa sevgilimin yüz gösterdiği pencere sen misin?</p>

  <p class="normal">Ömrün için a fidan, ne vakit bize izin vereceksin de dalına doğru bir geleceğiz?</p>

  <p class="normal">O evin penceresi değilsen ne yüzden böyle aydınsın sen?</p>

  <p class="normal">A benim temelim, a benim madenim, seni öven sözden başka her söz ışığının sonu vardır, tükenir, söner gider.</p>

  <p class="normal">Feleğin işlediği her iş geçicidir; ancak sensin ölümsüzlüğün temelini atan.</p>

  <p class="normal">Hırs burda sensiz bir ev kurdu; sakın a can, oturma.</p>

  <p class="normal">Tuzağın yemi bu, ne diye yiyorsun? Soğuk demir bu, ne diye dövüyorsun?</p>

  <p class="normal">Hevâ, heves şerbetin zehirlidir; düşmanların düzen kurmuşlar, pusuya çekilmişler.</p>

  <p class="normal">Şu geçidin ardında katı bir yay var; ok gibi uç, ne diye emin oluyorsun?</p>

  <p class="normal">Ömür geçti gitti; zaman daraldı; a benim lûtuf, ihsan ıssı efendim, helâk olanın tut elini.</p>

  <p class="normal">İki dünya da benim olsa sensiz yoksulum ben, zengin olamam.</p>

  <p class="normal">Yüzünün nurundan başka bir şeycikler istemiyoruz; aşkından başka hiçbir umumuz yok bizim.<sup class="calibre2"><a href="../Text/divanson_split_421.html#footnote-500-25" id="footnote-500-25-backlink">[25]</a></sup></p>

  <h3 class="h2baslik" id="calibre_toc_1702">XCIV</h3>

  <p class="normal">Gönlümde yeni bir perdeden çalıyorsun a benim gönlüm, a benim gözüm, a benim aydınlığım.</p>

  <p class="normal">Perde de sensin, perde ardındaki de sen; her solukta bir başka müşkül çıkarmadasın ortaya.</p>

  <p class="normal">O perdeden öylesine çal ki her mızrap vuruşunda bir karanlık perdesini kaldır gitsin.</p>

  <p class="normal">Geceleyin tek başımayım, bir de can kandili var ancak; fakat şuna şaşıp kalmışım: Ateş misin sen, yağ mısın?</p>

  <p class="normal">Sensiz-bensiz, her ikisi de sensin, her ikisi de benim; canımsın, benimsin, yahut da bensin sen.</p>

  <p class="normal">Çengden gizlice, ince anlamlı bir can sözü duyuyorum: Ten-teni-ten, yâni tensin sen.</p>

  <p class="normal">İster ten olayım, ister can, ister gönül; neşeler içinde şunu biliyorum ben ki sensin beni ören, dokuyan.</p>

  <p class="normal">Senin yüzünden nasıl gençleşmeyeyim ki selvinin tazeliği de senden, gülün, süsenin tazeliği de.</p>

  <p class="normal">Senden nasıl ışıklanmayayım ki her evin, her pencerenin ışığısın sen.</p>

  <p class="normal">Senden nasıl güç kuvvet elde etmeyeyim ki her mermerin, her demirin gücüsün kuvvetisin sen.</p>

  <h3 class="h2baslik" id="calibre_toc_1703">XCV</h3>

  <p class="normal">A bizim âlemimizden giden; yeryüzünden ne de hoş gidiyorsun gökyüzüne.</p>

  <p class="normal">A kafesi kıran, bağdan sıçrayan; kanat açmışsın, nereye gidiyorsun?</p>

  <p class="normal">Başını kefenden çıkar da söyle bize: Ne diye gidiyorsun vatanından?</p>

  <p class="normal">Hayır, yanıldım, bu vatan iğretiydi zaten; ölümsüzlük vatanına gidiyorsun sen.</p>

  <p class="normal">Kaza ve kaderden ferman geldi, fermanı getiren çavuşun ardına düştün, gidiyorsun.</p>

  <p class="normal">Yahut cennetlerden bir yeldir esti; razılık Rıdvan’ının peşine düştün de gitmedesin.</p>

  <p class="normal">Yahut evveline evvel olmayan ululuk tecellisine uğradın, çırpına çırpına, elsiz-ayakssz gidiyorsun.</p>

  <p class="normal">Yahut Tanrı cemalinin yalımlarıyla sarhoş oldun, Tanrı’yla buluşmaya koşuyorsun.</p>

  <p class="normal">Yahut dünya küpünde tortulaşmıştın, duruldun da göğe ağmadasın.</p>

  <p class="normal">Yahut da susanların huyuyla huylandın da susarak gizli gizli yürüyüp gidiyorsun.</p>

  <h3 class="h2baslik" id="calibre_toc_1704">XCVI</h3>

  <p class="normal">A zengin, öyle kızgın kızgın gitme, pişman olursun; derli toplu oturadur; yoksa darmadağın olursun.</p>

  <p class="normal">Utanma, şaşkın bir halde şu çayırlıktan, çimenlikten gitme; yoksa baykuşlar gibi yıkık yere gidersin.</p>

  <p class="normal">* Şehir meyhanesinden kaçarsan, çöllerde gulyabanilerin yükünü çekersin.</p>

  <p class="normal">(s. 287) Koyun burcundaki Güneş’ten baş çekersen donarsın, kış mevsiminin karı kesilirsin.</p>

  <p class="normal">Savaşa yüz tut, arslanca safa gir; yoksa kedi gibi dağarcığa sokulur gidersin.</p>

  <p class="normal">Şu mülkün öküz paçasını az ye; yoksa doyar, şişersin de şeytana eşek olursun.</p>

  <p class="normal">Kâfir nefsin sana alt olursa tamamıyla küfür bile olsan baştan başa iman kesilirsin.</p>

  <p class="normal">Sevgilinin acısını tadıp yüzünü ekşitme de inayetleriyle, gülen güle dön.</p>

  <p class="normal">Elini, ağzını hırstan yur, arınırsan padişaha eş olursun, aynı kâseden nimet yersin onunla.</p>

  <p class="normal">A gönül, bir soluk deli divane kesilirsen bir soluk da dîvânın sahibi olursun, buyruk yürütürsün.</p>

  <p class="normal">Gâh hırsızlıkla İran’ın yolunu tutarsın, gâh gidersin, Turan’a şahne olursun.</p>

  <p class="normal">Gâh Isfahan’dan, Irak’tan, Hicaz’dan geçer, şu Horasan Ay’ına çalgı olur gidersin.</p>

  <p class="normal">A bukalemun, n’olur akıl gibi bir huyun, bir gönlün, bir canın olsa.</p>

  <p class="normal">Bütün bunları yapmazsan bâri tamamıyla sus; tamamıyla sustun mu, o olur gidersin.</p>

  <p class="normal">Yüzünü Tebrizli Tanrı Şems’ine tut da Süleyman mülküne padişah kesil.</p>

  <h3 class="h2baslik" id="calibre_toc_1705">XCVII</h3>

  <p class="normal">A can, a dünya, dün gece nerdeydin? Hayır, yanıldım; bizim gönlümüzdeydin sen!</p>

  <p class="normal">Dün gece ayrılığınla cefalar çektim; halbuki a benim sevgilim, sen vefa padişahısın.</p>

  <p class="normal">Ah, ben dün gece ne haldeydim; ah, dün gece kimindin sen?</p>

  <p class="normal">Elbiseyi kıskanıyorum ben, keşke elbise olsaydım; çünkü elbisenin kucağındasın sen.</p>

  <p class="normal">Ne çarem kaldı, ne kararım; neden bu çaresiz kuldan ayrısın demeye de cesaretim yok.</p>

  <p class="normal">A tez canlı sevgili, kaçacağın vakit, meğer seher yelinden de tezmişsin sen.</p>

  <p class="normal">Sensiz, zahmetler, belâlar bağladı gitti beni; tut ki sen belâ bağıyla bağlanmışsın.</p>

  <p class="normal">Güzelim yüzünün rengi tanıktır; Tanrı lûtfunun ta içindeymişsin sen.</p>

  <p class="normal">Renk, senin rengin; çünkü dünya renginden arınmışsın, tertemizsin, ölümsüzlük rengine boyanmışsın sen.</p>

  <p class="normal">Bir aynasın sen; senin pasın birisinin aksi; sen her renkten ayrılmış gitmişsin.</p>

  <h3 class="h2baslik" id="calibre_toc_1706">XCVIII</h3>

  <p class="normal">Sarhoşsun, güzelsin, nerde şarap içtin? Şu getirdiğin yeniay da ne?</p>

  <p class="normal">Padişahlara lâyık sağrağı eline almışsın; eşi bulunmaz bir gülbeşeker yetiştirmişsin sen.</p>

  <p class="normal">Kimin namus perdesini yırtacaksın? Çünkü aklın, edebin âfetisin sen.</p>

  <p class="normal">Gönül bahçesi, bakışınla açılıp saçılır; donmuş gönlün ilkbaharısın sen.</p>

  <p class="normal">A bir tek karıncayı bile incitmeyen, Süleyman mülkünü ateşlere yaktın sen.</p>

  <p class="normal">A tez canlı padişahım benim, yolculuğa koyuldun da gözü de ayaklar altına aldın, gönlü de.</p>

  <p class="normal">Adam saydığın kişi, tarife sığmaz güzelliğe, sonu bulunmaz bir alıma sahip olur.</p>

  <p class="normal">Her hür gönlü kul köle edersin; her ölü bedeni diriltirsin sen.</p>

  <p class="normal">Can yalvarıyor sana, dileniyor senden; gönlümü götürdüğün yere götür canı da.</p>

  <p class="normal">Yüzlerce yüzyıllar parmağının ucundadır; artık sana nasıl on adama bedelsin diyebilirim?</p>
</body>
</html>
