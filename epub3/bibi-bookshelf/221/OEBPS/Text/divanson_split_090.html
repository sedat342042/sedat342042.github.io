<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>divan1</title>
  <link href="../Styles/stylesheet.css" rel="stylesheet" type="text/css"/>
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h2 class="h2baslik1" id="calibre_toc_70">BAHR-İ REMEL<br class="chapter"/>
  –MAHBÛN MAHZÛF–</h2>

  <p class="ortayazi">feilâtün feilâtün feilâtün feilün</p>

  <h3 class="h2baslik" id="calibre_toc_2870">— A —<br class="chapter"/>
  I</h3>

  <p class="normal">Be şeker-hende eger mîbebered cân-ı merâ</p>

  <p class="normal">Mette’ Allâhu fuâdî li habîbî ebedâ</p>

  <p class="normal">Şeker gibi tatlı bir gülüşle canımı alırsa, Tanrı gönlümü ölümsüz olarak sevgilime kavuşturur, onunla neşelenir, yaşarım.</p>

  <p class="normal">Canımı o alırsa o vakit güler benim canım; bedenimin bütün zerrelerini sarhoş etti mi, her yanım esenliğe kavuşur.</p>

  <p class="normal">Her zerrenin özü, onun lûtfuyla sarhoş oldu mu; sevgilim ne de üstündür, ne de yüce diye oyuna girişir.</p>

  <p class="normal">Şarap içe içe tümden şarap kesildim mi, artık meze olurum, şarap olurum… Yiyin beni, için beni.</p>

  <p class="normal">Hele a gün, ne günsün sen; ömrün uzun olsun… buluşma günü, şarap içme, nimetler yeme günü, razılık günüsün.</p>

  <p class="normal">Küpe benzeyen bedenimizi o şarap için yoğurdu… Rabbim gönlüme ne güzel bir şey takdir etmiş; takdiri ne güzel de çıktı.</p>

  <p class="normal">Sirke küpü başkadır, pekmez küpü başka… can küpünde üzüm şarabı var; kaynayıp coştu artık.</p>

  <p class="normal">* Şarap küpü uyumaz, o şarapla kaynar durur… Kahve de kötülüklerde bulunmak, kan dökmek için kaynayıp coşar.</p>

  <p class="normal">Ben o kişi değil miyim ki dünya küpüne sığmam… dokuz kat gök bile benim köpüğüme, benim coşkunluğuma dayanamaz.</p>

  <p class="normal">Ölü şarabı ne içiyorsun? Hadi, gel, beni iç; şarabım ben… bir tulumum ki şarapla, sâkîyle dolmuşum.</p>

  <p class="normal">Bu, sana rızık olmazsa ben içerim, dostlar içer… artık ey arı duru kardeşler, susun da gerçekleyin bu sözü.<sup class="calibre2"><a href="../Text/divanson_split_298.html#footnote-800-83" id="footnote-800-83-backlink">[83]</a></sup></p>

  <h3 class="h2baslik" id="calibre_toc_2871">II</h3>

  <p class="x">“Tercî-i Bend”</p>

  <p class="normal">Ey dırîgaa ki şeb âmed heme geştîm codâ</p>

  <p class="normal">Honok anrâ ki be şeb yâr-o refîkest Hodâ</p>

  <p class="normal">Ne yazık… gece oldu, hepimiz ayrıldık birbirimizden. Ne mutlu o kişiye ki geceleyin dostu, yoldaşı Tanrı olur.</p>

  <p class="normal">Hepsi uyudu, ölü gibi bir yana yıkıldı gitti. Sen uyumazsın a dünyanın padişahı, a bizim eşimiz dostumuz.</p>

  <p class="normal">Kendinize gelin, uyumayın; padişah geceleyin meclis kurdu; seher çağına dek sizi çağırır durur.</p>

  <p class="normal">Onun keremi çekti de her uyuyan sıçradı, kalktı. Hani gül bahçesi seher yeliyle uyanır ya; hadi, sen de seher yelinin zevkiyle sıçra; uyan.</p>

  <p class="normal">Mustafâ, geceleyin yemek yemezdi ama seher çağında karnı doyardı da ben derdi, Tanrı razılığına konuk oldum.</p>

  <p class="normal">* Yokluğa erenler, onun uykusuzluğu yüzünden kaftanlarını yırtsınlar diye Peygamber’in ayaklarının altı, namazda fazla durduğundan kabarır, şişerdi.</p>

  <p class="normal">Gelecek zamandaki günahların da, geçmiş zamandaki suçların da bağışlanmamış mı dendi de bu dedi, korkudan, ümitten değil; aşkın coşup köpürmesi bu.</p>

  <p class="normal">Şu beden toprağını taşıyan, çeken, can yelidir… geceleyin can bedenden ayrılınca, beden yıkılır kalır.</p>

  <p class="normal">Yel de geceleyin şu toprağı sevmez mi? Aşk yelinin de benim şu toprağıma bir sevgisi var.</p>

  <p class="normal">Gerçekten de yel durmaz, vefası yoktur… fakat bu aşk, vefasızları bir uğurdan vefa madeni haline getirir.</p>

  <p class="normal">Arayıp istediğin huy, dilediğin hal, ululanır da baş çeker… fakat aşk bir solukta dilediğini verir sana; var olsun, yaşadıkça yaşasın.</p>

  <p class="normal">* İki dünyanın da melekût âleminde aşkın yarlığı var… fakat tercî vakti geldi; onu anlatmama imkân yok şimdi.</p>

  <p class="ortayazi">*</p>

  <p class="normal">İnsan, boyuna güzelleşmek, hünerler elde etmek ister; derken aşk gelir; sarhoş eder insanı, altüst eder gider.</p>

  <p class="normal">Taş gibi gönül, inci haline gelmek ister; derken aşk gelir, inci elde etmekten de vazgeçirir onu, incisizlikten de.</p>

  <p class="normal">Hırs, kerem sahibi padişahların bile başlarına çorap örmek ister; fakat aşk küstahlarını gördü mü, o da yola düşer, çekip gider.</p>

  <p class="normal">Bu şehirde öylesine küstah rintler var ki gönülleri çalarlar; onları bir görsen bu halktan göz yumarsın.</p>

  <p class="normal">Onlardan birinin sarhoş gözü, gönlünü avlamak istedi mi, ne gönlünü korumaya bir çaren vardır, ne bir düzen yapmaya gücün kuvvetin.</p>

  <p class="normal">Gizli âlemde sana âşıktır onlar; bir görsen gamlarına düşer de artık unutamazsın onları.</p>

  <p class="normal">Susuz kişinin su özleyişinden ne haberi vardır tatlı suyun? Alımlılığa, güzelliğe aldırış mı eder Yusuflar?</p>

  <p class="normal">Ağaçlara başbuğ selvi ayağını diremiş; ne diye başı dönsün… düşüncenin canı seninle olduktan sonra düşünceye dalış da nedir?</p>

  <p class="normal">O güzel sana el verirse elden çıkarsın; o perimiz senin yolunu vursa uçarsın.</p>

  <p class="normal">Güneşin yalımları seni ısıtırsa seher yelinin haberciliğine boş verirsin.</p>

  <p class="normal">Mısır Yusuf’unun dudaklarından bir selâm duysan şekerleşirsin, tümden şeker olur gidersin.</p>

  <p class="normal">Hepimiz de Mahmud kesildik; geri kalanını sen söyle de özleyiş kadehini durmadan sunsun.</p>

  <p class="ortayazi">*</p>

  <p class="normal">* Kötü düşünce hırsızını zindana götürün… ellerini sımsıkı bağlayın da dîvâna sürüyün.</p>

  <p class="normal">* Akıl şahnesi hırsızlara hadlerini bildirmezse şahneyi de çeke sürüye padişaha götürün.</p>

  <p class="normal">Susuzları suya çağırın; duduları, kerem edin de, şekerkamışlığına götürün.</p>

  <p class="normal">Meclis herkese açık; padişahlar padişahı böyle buyurdu; çabuk dedi, bütün sâkîleri padişahın meclisine çağırın.</p>

  <p class="normal">Soldan sağdan tabaklarla saçılar gelmede… yarım can kaç para eder? Birçok can getirin de alın saçıları.</p>

  <p class="normal">Ölüyü getirseniz can bulur… Tanrı için olsun, Tanrı için; hepiniz de gelin böyle bir cana yüz tutun.</p>

  <p class="normal">İkbâl devri geldi, devletin dudakları güldü; ne vakte dek baş ağrısı çekeceksiniz, niceye bir gözyaşı dökeceksiniz?</p>

  <p class="normal">Kimin gönlü varsa ayna haline getirir o gönlü… Armağan olarak ayna götürün o Ken’an Yusuf’una.</p>

  <p class="normal">Hazineyi açtılar, hepiniz de ağır elbiseler giyinin; Mustâfa tekrar geldi, hepiniz de iman edin.</p>

  <p class="normal">Hepiniz de ellerinizle yapışın güneşin eteğine… Bütün topluluğu o darmadağın saçlar yüzünden elde edin.</p>

  <p class="normal">Bu savaşta üstünlük ancak Tanrı kılıcıyladır; ganimetlerden verin de Müslüman edin bütün şeytanları.</p>

  <p class="normal">Ne mutlu o cana ki gecelerinizden haber aldı; ne mutlu o kulağa ki sizin hey-hay seslerinizle doldu.</p>

  <h3 class="h2baslik" id="calibre_toc_2872">III</h3>

  <p class="normal">Rû toroş kon ki heme rû-toroşânend incâ</p>

  <p class="normal">Kûr şov tâ nehorî ez kef-i her kûr esâ</p>

  <p class="normal">Yüzünü ekşit; burdakilerin hepsi de ekşi suratlı… Kör ol da her körün elinden sopa yeme.</p>

  <p class="normal">Aksaya aksaya yürü, çünkü bu yoldakilerin hepsi de topal… ayağına bir bez sar da eğri büğrü, başını sallaya sallaya, ayağını sürüye sürüye yol al.</p>

  <p class="normal">Ay yüzlüysen bile yüzüne safran sür… Çünkü yüzünü gösterirsen sopa yersin, yaralanırsın.</p>

  <p class="normal">Efendi, bir çirkin gördün mü, aynayı koltuğuna vur, gizle… yoksa aynanın adını kötüye çıkarırsın.</p>

  <p class="normal">Aklın başında oldukça, kendindeyken uzlaş herkesle, iyi geçinmeye bak… ama sarhoş oldun mu, ne olursa olsun.</p>

  <p class="normal">Buluşma sâkîsinin elinden birkaç sağrak iç; mademki pergel oldun, kalk, oyuna gir, dön.</p>

  <p class="normal">Pergel gibi o noktanın çevresinde dön, çark ur; böyle bir yuvarlak için bu çeşit bir dönüş farzdır.</p>

  <p class="normal">O söylediğin sözleri tekrar söyle; unuttum gitti… Tanrı’dan esenlik sana ey ay yüzlümüz, ey ay parçası güzelimiz bizim.</p>

  <p class="normal">Tanrı’dan esenlik sana; bütün günlerin hoş geçsin… ey soluğu ölüleri dirilten, Tanrı’dan esenlik sana.</p>

  <p class="normal">O yüzden kem gözler ırak olsun… bir gönlü kaptı mı, artık hiçbir çare fayda vermez ona; ne bir çare bulunur, ne lâ havle para eder.</p>

  <p class="normal">Güzelliğinden bir şey dilenmek için ta uzaklardan gelmişiz… Ay, ışıklı yüzünden ışıklar saçar, cömertliklerde bulunur.</p>

  <p class="normal">A Ay, Ay da duamı duydu, senin ay yüzüne karşı ellerini açtı da bana, sen de el aç demeye koyuldu.</p>

  <p class="normal">Ay da, Güneş de, gökler de, anlamlarla akıllar da bizim katımızda yücedir, zengindir, fakat senin katında yoksul.</p>

  <p class="normal">Kıskançlığın, dudaklarını ısırdı da gönlüme sus dedi; gönlüm sustu, oturdu, bayrağını indirdi.</p>

  <h3 class="h2baslik" id="calibre_toc_2873">IV</h3>

  <p class="normal">Ki beporsed coz tu heste vo rencûr-ı turâ</p>

  <p class="normal">Ey Mesîh ez pey-i porsîden-i rencûr beyâ</p>

  <p class="normal">Senin hastanın hatırını senden başka kim sorar; ey Mesîh, hastanın hatırını sormak için bir gel.</p>

  <p class="normal">Nasılsın diye başına elini koy; suçunu aklına getirme onun; kinle elini dişleme.</p>

  <p class="normal">Zâti belâ güneşi onun başına kılıç vurmuş… sen onun başına ihsan, vefa gölgesi sal.</p>

  <p class="normal">Suçludur, yüzlerce mihnete, yüzlerce eziyete lâyıktır bu; fakat o lûtfa lâyık olan ancak bağışlamaktır, keremde bulunmaktır.</p>

  <p class="normal">Yüzlerce sütle, yüzlerce şekerle beslediğin o gönüle, bunca tatlıdan sonra her solukta cefa zehrini tattırma.</p>

  <p class="normal">Benden, benim yurdumdan gönlünü çekeli bend yıkıldı, belâ seli geldi çattı.</p>

  <p class="normal">Şifa sensin, güzelce bir güldün de yüz gösterdin mi mihnet ordusu geri döner, kaçar gider.</p>

  <p class="normal">A abıhayat, hastayı ne diye doktora yollarsın? Dert nerden geliyorsa, derman da ordadır.</p>

  <p class="normal">Bütün dünya bedendir sanki; herkesin, her şeyin başı da sensin, canı da… başı gövdesinden ayrılan, nasıl olur da diri kalır?</p>

  <p class="normal">Ey abıhayatın kaynağı, ey herkesin canı, arkımız kurudu gitti, o yandan bir su gönder bu arka.</p>

  <p class="normal">Hasta gönülde bundan başka birkaç söz daha kaldı; fakat and olsun Tanrı’ya, güzelim yüzünü görmedikçe söylemeyecek.</p>

  <h3 class="h2baslik" id="calibre_toc_2874">V</h3>

  <p class="x">“Tercî-i Bend”</p>

  <p class="normal">Onçi dîdî tu zi derd-i dilem efzod beyâ</p>

  <p class="normal">Ey senem zod beyâ zod beyâ zod beyâ</p>

  <p class="normal">Gönlümün derdini görmüştün ya; daha da arttı… gel, a güzel, tez gel, tez gel, tez gel.</p>

  <p class="normal">Kârım, sermayem gidecekmiş; korkum yok… sen ömrümsün, sermayemsin, tüm kârımsın benim, gel artık.</p>

  <p class="normal">A benim canım, gönlümün eşi dostu; yüzünü görmezdim ama dayanırdım hani; ateşin sabrımı da aldı, götürdü, kararımı da; gel artık.</p>

  <p class="normal">Araya ayrılık salmadan maksadın, düşmanımın sevinmesiyse adamakıllı sevindi düşmanım; gel artık.</p>

  <p class="normal">Taş yüreklisin böyle; fakat iki dünyanın da incisisin… taşın yüreğinden bile rahmet suyu coştu; gel artık.</p>

  <p class="normal">Canın, gönlün feryatlarına senden başka mahrem yok… a gönül, sen dağ gibisin; a Davud, gel dağa artık.</p>

  <p class="normal">A Tebrizli Şems, ezelden yazılmış deme; yazılan ancak senin istediğin şeydir; gel artık.</p>

  <p class="normal">A Tebrizli Şems, can, ömrün uzun olsun diyor sana; Ay da kaftanını senin için yırtar.</p>

  <p class="ortayazi">*</p>

  <p class="normal">Onun gibi bir erin aşk küpü yama tutmaz… sabret de hiç mi hiç, ama hiç söz söyleme.</p>

  <p class="normal">Onun avını ara; bütün zevk, bütün işret orda… bugün kapıdan kapıya, küpten küpe koş.</p>

  <p class="normal">Hey gidi hey; nice arslanlar var ki onlara keçiyle oynamayı öğrettin. Pazara doğru daha çevik, daha çabuk gel.</p>

  <p class="normal">Bütün güzellik suyu senin arkında, senin derende; sonra da tutuyor, evimizin kapısına taht kurma, orda elbise yıkama diyorsun.</p>

  <p class="normal">Gamın karalığıyla neşeliyim dersem mazurum; çünkü o kara saçlardan bir tek tel elde etmiştir.</p>

  <p class="normal">Beni kınamaya başladılar mı, yüz yüze bakarım o adalet ıssı kişilere de a amcasının canı derim, o bene bir iyice bak hele.</p>

  <p class="normal">A Tebrizli Şems, senin derende dalgalar yuttum; fakat elbisemi kaybettim, dere kıyısının da bir izi tozu yok.</p>

  <p class="normal">Can da Tebrizli Şems’le neşeli, cihan da… kimde onun gamından birazcık varsa neşeli olan kişi odur.</p>

  <p class="ortayazi">*</p>

  <p class="normal">Günün başlangıcı, sarhoşların mahmurluk çağıdır ya; daha o çağda bana aşk sağrağını sundular.</p>

  <p class="normal">Erkenden yüzüne karşı oyuna dalmışız… Güneşe tapanların töresi bu.</p>

  <p class="normal">Küstah göz, o ipe benzer saçın üstünde oynayıp durmada; bu yüzden de canla başla oynamak kolaylaşmada.</p>

  <p class="normal">Dişimin ta dibinden nasıl şükretmeyeyim sana? Dudaklarından tattığım şeker, ta dişlerimin dibinde.</p>

  <p class="normal">Acaba o dudaklar barış zamanında neler verir? Çünkü öfkeli zamanında bile en değersiz bağışı can.</p>

  <p class="normal">Çöldeki kumlar kadar canım olsa hepsini de veririm bir öpücüğe karşılık… hem de ne ucuz bir alışveriş olurdu bu.</p>

  <p class="normal">A Tebrizli Şems, benden, aşktan başka hiçbir şey arama… sözü, söz bilen kişiden ara sen.</p>

  <p class="normal">Tebrizli Şems, can meyhanesini açınca herkese bir kadeh şarap sunar; herkesi canından geçirir gider.</p>

  <p class="ortayazi">*</p>

  <p class="normal">A gam, dumanın tütüp duruyor; ateşine atılan saman eksik değil; yürü git; âşıklarız, gamla başımız hoş değil; var git.</p>

  <p class="normal">A gam, a düşünce, var git, rızkını dışarda ara… lûtuftan, keremden başka rızkımız yok bizim.</p>

  <p class="normal">Ezelî âşıkların gönüllerinde iki dünyanın neşesi var… var git, bu sınır senin yerin değil, gelme buraya.</p>

  <p class="normal">Yatmış, uyumuşuz; kendimizden geçmişiz; deli divane olmuşuz… var git, uyuyan kişiyle deliye sorumluluk yoktur.</p>

  <p class="normal">A gam, işin sonundan söz açacaksan vazgeç… var git işine; ateşlerle dopdolu gönlümüz, söz, soluk kabul edecek halde değil.</p>

  <p class="normal">Gam otu, gerçekten de varlık âlemidir; var git, bizim dinlenme yerimiz ancak yokluk âlemi.</p>

  <p class="normal">Tebrizli Şems, kimsesizse, tekse ne çıkar? Güneştir o; var git işine; güneşin adamı, ordusu yoktur.</p>

  <p class="normal">A Tebrizli Şems, sen cansın, bütün halk beden… senin canına, bedenine karşı şekil, kalıp ne yapabilir, ne işe yarar?</p>

  <h3 class="h2baslik" id="calibre_toc_2875">VI</h3>

  <p class="normal">Ey berûyîde be nâhâst be mânend-i keyâ</p>

  <p class="normal">Çün turâ nîst nemek hâh berob hâh beyâ</p>

  <p class="normal">A ot gibi, dileği sorulmadan bitip boy atan kişi, sende bir tat tuz olmadıktan sonra ister git, ister gel.</p>

  <p class="normal">Tadı tuzu olmayan kişi, bir hizmette bulunsa bile gerçekte hizmeti tümden gösteriştir, tümden yalan.</p>

  <p class="normal">Git a gam, bir soluk olsun zahmetini eksilt… sâkî, canın için olsun tez ol, hemen aşk şarabını sun; yaşa, var ol.</p>

  <p class="normal">— B —</p>

  <h3 class="h2baslik" id="calibre_toc_2876">VII</h3>

  <p class="normal">Ger heme lutf ki der rû-yı tu dîdem heme şeb</p>

  <p class="normal">V’on hadîs-i çü şeker k’ez tu şenîdem heme şeb</p>

  <p class="normal">Bütün gece lûtfunu gördüm, güzelim yüzünü seyrettim… bütün gece şeker gibi sözlerini dinledim.</p>

  <p class="normal">Gönlüm kadehinle pervane gibi yandı yakıldı ama bütün gece de muma benzeyen güzel yüzünün çevresinde uçup durdum.</p>

  <p class="normal">Gece, Ay’a benzeyen yüzünü göstermemek için çadır geriyordu ama ben bütün gece Ay gibi gece çadırını yırttım gitti.</p>

  <p class="normal">Can senin verdiğin zevkle kedi gibi yalanıyor; bense çocuklar gibi bütün gece parmağımın uçcağızını emdim durdum.</p>

  <p class="normal">Gönül arı kovanı gibi uğultularla doluydu… bütün gece, a bal madeni, senden bal aldım ben.</p>

  <p class="normal">Gece tuzağı geldi de bütün canları kaptı… Kuş yüreciği gibi bütün gece o tuzakta çırpındım durdum.</p>

  <p class="normal">Hani bütün canlar güvercin gibi onun hükmündedir ya; işte bütün gece ben de o tuzakta onu aradım, onu istedim.</p>

  <p class="normal">— T —</p>

  <h3 class="h2baslik" id="calibre_toc_2877">VIII</h3>

  <p class="normal">On şenîdî ki Hızır tehte-i keştî beşikest</p>

  <p class="normal">Tâ ki keştî zi kef-i zâlim-i cebbâr berest</p>

  <p class="normal">Duymuşsundur, gemi zorlu zalimin elinden kurtulsun diye Hızır gemiyi delmişti.</p>

  <p class="normal">Senin vaktinin Hızır’ı da aşktır; sûfî bu delme, bu kırma yüzünden arı duru bir hale gelir, tortuya benzeyen şeylerse dibe çöker.</p>

  <p class="normal">Yokluk lezzeti yele benzer, alçalanı arar… hani sarhoşun başı da secdeye, gönül alçaklığına âşıktır ya.</p>

  <p class="normal">Şunu bilmen gerek ki ululuk, tat bulmayıştan, zevk almayıştan ileri gelir… Ululanan kişiye lâyık olan baş, ancak zevksiz baştır.</p>

  <p class="normal">Mumun bütün gece ağlayışı baş ağrısından değil midir; baştan kurtulunca tüm ışık kesilir, ağlayıştan da kurtulur.</p>

  <p class="normal">Can şarabının kadehi ele sunuldu mu, başı yarılmış küpten varlık tortusu geçer gider.</p>

  <p class="normal">A balık, gönlün neyi istiyorsa denizde ara… ham ümide düşme de damağına olta takılmasın.</p>

  <p class="normal">Deniz coşar, kükrer de a su ümmeti der; doğru söyleyin; şu yemekten bir kimsenin şikâyeti var mı?</p>

  <p class="normal">Soluktan soluğa gönül deniziyle onun ümmeti hoşluk içindedir; yerler, içerler; konuşurlar, cevap alırlar; Elest der gönül, belâ der ümmet.</p>

  <p class="normal">Ne o mecliste gönül derdine düşüp baş çeken var… ne o bahçede, o çayırlıkta, çimenlikte kimsenin ayağına diken batar.</p>

  <p class="normal">Hele sus artık; tutsaklar susmakla kurtulurlar… sen susarsan söyleyen de kaçar kurtulur, susan da.</p>

  <p class="normal">Dudağını yum; gördün ya, sevgili dudağını yummuş, bir şey söylemiyor ama kılıç vuranların ellerini de böylelikle bağlamış gitmiş.</p>

  <h3 class="h2baslik" id="calibre_toc_2878">IX</h3>

  <p class="normal">Çend gûyî ki çi çârest-o merâ derman çîst</p>

  <p class="normal">Çâre cûyende ki kerdest turâ hod an nîst</p>

  <p class="normal">Ne vakte dek çare nedir, dermanım ne deyip duracaksın? Sana çare aratan kim? Onu ara.</p>

  <p class="normal">Ne vakte dek gamdan can veriyorum deyip gamlanacaksın? Can nedir, bunu bilmeye hiç mi heves etmezsin?</p>

  <p class="normal">Bir somun kokusu mu duydun, o kokuya doğru git de o koku, ekmek nedir, sana anlatsın, bildirsin.</p>

  <p class="normal">Âşık olmuşsan aşkın delil olarak yeter sana… Yok, âşık olmadıysan delil isteği de nedir ki?</p>

  <p class="normal">Şu kadarcık da aklın yok mu, buncağızı da mı bilmezsin? Padişah yoksa ne diye otağı kurulmuş?</p>

  <p class="normal">Şu gök duvağın ardında bir güzel yoksa, canın elindeki şu parıl parıl parlayan meşale de ne?</p>

  <p class="normal">Senin kadınlar gibi ta uzaktan yüreğin tir tir titriyor; o savaşta erlerin yürekleri nasıl, ne bileceksin?</p>

  <p class="normal">Erlerin gözlerindeki ateş, gizlilik perdelerini yaktı gitti… sense perde ardında oturmuş, görünmeyen şeye inanmak da nedir demedesin.</p>

  <p class="normal">Tebrizli Şems, gözümü yurt edinmemişse her dişimin dibindeki bu bal kaynağı neden?</p>

  <h3 class="h2baslik" id="calibre_toc_2879">X</h3>

  <p class="normal">Tâ nelegzî ki zi hon râh pes-o pîş terest</p>

  <p class="normal">Âdemî-dâzd zi zer-dozd konon bîşterest</p>

  <p class="normal">Yolun önü de kanla ıslak, ardı da… Dikkat et de kayma. İnsan çalan, altın çalan hırsızdan pek çok şimdi.</p>

  <p class="normal">Öyle gürbüzler ki akıldan haber çalıyorlar… Artık kendisinden bile haberi olmayana neler etmezler.</p>

  <p class="normal">Kendini böyle müflis sanma, düşmanın yok bilme… Dünya altın isteğinde, sense altın madenisin.</p>

  <p class="normal">* Tanrı elçisi, “İnsanlar madenlerdir” demiştir; gümüş, altın, akıyk, inci madenleri.<sup class="calibre2"><a href="../Text/divanson_split_299.html#footnote-800-84" id="footnote-800-84-backlink">[84]</a></sup></p>

  <p class="normal">Define bulabilirsin, fakat ömür bulamazsın… Sen kendini bul, çünkü bu define sana kalmaz; senin elinden de geçer gider.</p>

  <p class="normal">Kendini bul, fakat sakın… Ama ne yapabilirsin ki? Bu yolda pek eli tez bir hırsız pusu kurmuş, bekliyor.</p>

  <p class="normal">Sabah çağında ezanı duydular mı, sarhoş olur canlar… Sabahın yüzü güneşe karşıdır, güneşe bakmadadır.</p>

  <p class="normal">Seher birazcık karanlıktır ama günün perdesidir; kim güneşe yüz tutarsa sehere benzer.</p>

  <p class="normal">Niceye bir düzenler ederek zar atacaksın? Sen pek müflissin ama felek de nesi varsa vermiş, tertemiz olmuş.</p>

  <p class="normal">Kafan tortulu, fakat aklın hiçbir şeyde değil; böylece yatıp uyumadın mı? Sanki her günkü gıdan bir eşeğin beyni.</p>

  <p class="normal">Daha fazla can çekiş, altın yığ, gönlünü hoş et… Bütün altının, gümüşün, malın mülkün cehennem yılanıdır.</p>

  <p class="normal">Bir geceyi de Tanrı için yemeden, uyumadan geçir; yüz geceyi nefsine uydun da yiyip zıbararak geçirdin.</p>

  <p class="normal">Toprağın her zerresi dertlenmede, acıklanmada… Her zerreden ahlar geliyor, feryatlar duyuluyor; fakat senin kulağın sağır.</p>

  <p class="normal">Seher çağlarında gönül kanını saç yüzüne… Yolunun azığı zâti gönül kanıdır, seher çağlarında çektiğin ahtır.</p>

  <p class="normal">Gönlünü ümitle doldur, cilâla, arıt… Zâti gönlün güneş ışığını veren bir aynadır senin.</p>

  <p class="normal">Şeriat sahibi Ahmed’in eşi dostu şu dünyada kimdir? Tebrizli padişahlar padişahı Şemseddin; o ki büyüklerden biridir.</p>

  <h3 class="h2baslik" id="calibre_toc_2880">XI</h3>

  <p class="normal">Dûş âmed ber-i men on ki şeb-efroz-ı menest</p>

  <p class="normal">Âmeden bâri eger der du cihan âmedenest</p>

  <p class="normal">Dün gece, gecemi aydınlatan güzelim geldi; gelmek iki dünyaya da gelmekse bir kere olur bu.</p>

  <p class="normal">Yeri yeşerten, göğe inciler bağışlayan, yersizdir yurtsuzdur ama yerlere yurtlara da tadı tuzu veren odur.</p>

  <p class="normal">Aklın eline mumu kor da; al, her mihnete düşmüşe şifa yurdu, sağlık evi olan kapıma dek gel der.</p>

  <p class="normal">Mumu ne diye bu leğene rehin etmedesin? Bu leğen olmasa da senin mumuna yüzlerce leğen var.</p>

  <p class="normal">Sen bu balçıkta oldukça işin kerpiç yapmaktır; dedikodu tümden kerpiçtir, tam inançsa gönlü yarıp içine yol bulmaktır.</p>

  <p class="normal">Can aynasının özü gönül temizliğidir… Sense başköşeye kurulmak için boyuna üstün olmaya, hüner kazanmaya uğraşmadasın.</p>

  <p class="normal">Bunlardan geç de şekerler bağışlayan sevgiliyi anlat… Şekeri öylesine tatlı ki dünyadaki her zerre o şekeri yemek için ağız kesilmiş.</p>

  <p class="normal">Bütün sıfatlar, bu ne biçim sıfat diye şaşırıp kalmış… Sanki sıfatlar putlar; onun sıfatıysa şaman.</p>

  <p class="normal">Bahçede nerkisin gözü onun gamıyla şaşırmış; ona dalmış, bu yasemin midir diyor sanki, yoksa şu terütaze güldür de üç batman mı geliyor?</p>

  <p class="normal">Aşkın yürüyüşü, ayaksıza bile bir başka yürüyüş bağışlar… İsterse yüzlerce ben desin, yüzlerce benliğe bürünsün, benden de kurtarır, yüzlerce benlikten de; bir hoşça yürütür gider onu.</p>

  <p class="normal">Dünyada birçok fitneler olmuştur, daha da birçok fitneler olacaktır; fakat bütün fitneler bizim o fitnemize uğramıştır, onun derdine düşmüştür.</p>

  <p class="normal">Bütün gönüller, güvercin gibi o burca rehin olmuştur, oraya bağlanmıştır… Çünkü bir candır o ki her bedeni diriltir.</p>

  <p class="normal">Yeter artık; niceye bir şu söze yamanıp kalacaksın? Aşkın nice anlatışları var ki sözden apayrı.</p>

  <h3 class="h2baslik" id="calibre_toc_2881">XII</h3>

  <p class="normal">Eceb ey sâkı-i can mutrıb-ı mârâ çi şodest</p>

  <p class="normal">Hele çün mînezened reh reh-i orâ ki zedest</p>

  <p class="normal">A can sâkîsi, acaba çalgıcımıza ne oldu? Hele nasıl oldu da yol vurmuyor; acaba onun yolunu kim vurdu?</p>

  <p class="normal">Halkın iyisinden, kötüsünden ne diye sürçer? Herkesin iyisine de çalgıcının narası yardımcıdır, kötüsüne de.</p>

  <p class="normal">And olsun Tanrı’ya, onun tefi olmadıkça tef yırtılmış gitmiştir; hiçbir neşe vermiyor… Onun soluğu olmadıkça sevgilinin meclisi bir yük yeri oluyor, ağırlaşıyor.</p>

  <p class="normal">Şehri bir kalbur bil, altüst olup duruyor; kalburu kullanan da şehir sahibinin ücretsiz iş gören kulu.</p>

  <p class="normal">Şaşkın şaşkın az söyle; sus; yoksul çalgıcı da ne yapsın? Bütün bunlar o güzel yüzlü, o fitnesi güzelin fitnesi.</p>

  <h3 class="h2baslik" id="calibre_toc_2882">XIII</h3>

  <p class="normal">Meger in dem ser-i on zulf perîşan şodeest</p>

  <p class="normal">Ki çonin meşk-i Tetârî eber-efşan şodeest</p>

  <p class="normal">Yoksa şimdi o saçlar darmadağın mı olmuş ki böylesine bir Tatar miski her yana amber kokuları saçmış?</p>

  <p class="normal">Yoksa seher yeli yüzündeki örtüyü mü kaptı ki binlerce gizli Ay parıl parıl parlamış.</p>

  <p class="normal">Can ne yüzden neşelendi, bundan bir koku alamaz ama hiçbir can var mı ki onun güzelim kokusundan neşelenmemiş olsun.</p>

  <p class="normal">Nice terütaze güller var ki Tanrı soluğuyla gülmede… Fakat neden gülüyor? Her can bilmez ki.</p>

  <p class="normal">Güneş yüzü bugün ne de hoş parlamada… binlerce gönül o yüzden Bedahşan lâ’li haline gelmiş.</p>

  <p class="normal">Âşık, lûtfuyla tüm bedenin can kesildiği kişiye ebedî olarak neden âşık olmasın; gönül vermesin?</p>

  <p class="normal">Olsa olsa gönül bir seher çağı onu o halde görmüş olacak ki o görüş yüzünden bugün bu hale gelmiş.</p>

  <p class="normal">Gönül, o periden doğmuş güzelimi göreli eline şişe almış, peri çağırmaya koyulmuş.</p>

  <p class="normal">Beden ağacına onun güzel yeli esmezse nice yüzlerce yaprak tir tir titrer, nice yüzlerce dal.</p>

  <p class="normal">Her öldürdüğü kişiye ebedî bir can verilmeseydi, can bağışlamak nerden kolay olurdu âşıka?</p>

  <p class="normal">Her şeyden haberi olanların, onun yaşayışından haberleri yoktur; ondan bir haber edinemezler; çünkü onun yaşayışı, onun haberi perde olmuştur onlara.</p>

  <p class="normal">Neye benzeyen gönlü onun aşk çalgıcısı üfürmeseydi, bedendeki her kıl ney gibi feryat eder miydi hiç?</p>

  <p class="normal">Tebrizli Şems, damdan gönüle kerpiç atmasaydı, canlar neden kapıcı kesilirlerdi ona?</p>

  <h3 class="h2baslik" id="calibre_toc_2883">XIV</h3>

  <p class="normal">Çeşm-i por nûr ki mest-i nezer-i cânânest</p>

  <p class="normal">Mâh ezo çeşm giriftest-o felek lerzânest</p>

  <p class="normal">Işıklarla dopdolu göz, sevgilinin bakışıyla sarhoş olmuş gitmiştir… Ay bile ondan göz ve görüş sahibi olmuştur; gök bile onun yüzünden tir tir titremededir.</p>

  <p class="normal">Hele Tanrı kapısından ışıklandığı zaman yok mu… Meleklerin secde ettikleri yer, kapısıdır artık, her insanın kıblesi kesilmiştir.</p>

  <p class="normal">O solukta ayaklarına baş komayan, benlik yüzünden ona secde etmeyen kişinin özü şeytandır ancak.</p>

  <p class="normal">O solukta onda bir ışık izi görmeyen, şeytandan da aşağıdır; çünkü cansız bir bedendir o.</p>

  <p class="normal">Yüzü erlerin kıblesidir… sen de ersen onun o heybetli yüzüne karşı gönlünü yerlere ser.</p>

  <p class="normal">Elini göğsünden çek; ne diye bakıp durursun? O anda sevinerek ver canını; dilenen şey budur.</p>

  <p class="normal">Varı yoğu tümden suya at, o ateşte yu, arıt; yüzünün ateşi, abıhayatın bile secdegâhıdır.</p>

  <p class="normal">Tebrizli Şems’in gönlünden baş çıkar; o ölümsüz bir padişahtır; her buyruğu buyuran padişahlar padişahıdır.</p>

  <h3 class="h2baslik" id="calibre_toc_2884">XV</h3>

  <p class="normal">On ki bî bâde koned can-ı merâ mest kocâst</p>

  <p class="normal">V’on ki bîron koned ez cân-o dilem dest kocâst</p>

  <p class="normal">Canımı şarapsız sarhoş eden nerde? Elini canımdan, gönlümden çıkarıp gösteren, beni benden alan nerde?</p>

  <p class="normal">Hani and içersem ancak onun başına içerim… Nerde o andımı, tövbemi bozduran?</p>

  <p class="normal">Hani seher çağları canlar onun yüzünden naralar atarlar… Nerde gamı bizi yerden yurttan eden?</p>

  <p class="normal">Canın da canıdır o; yeri yoksa şaşılır mı? Hani gönlümüzde bir yer isteyen var; nerde o?</p>

  <p class="normal">Göz ucuyla bakış bir bahane, o yandan bir heves bu… Nerde o bakışın ardındaki, nerde o gönlümü bir bakışta yaralayan?</p>

  <p class="normal">Gönlün aydın perdesini gerdi de hayaller gösterdi; perde üstüne böylesine bir gönül perdesi geren nerde?</p>

  <p class="normal">Akıl tam oldukça nasıl-niçin aşağılanmaz. Nerde o sarhoş olup nasıldan, niçinden kurtulan?</p>

  <h3 class="h2baslik" id="calibre_toc_2885">XVI</h3>

  <p class="normal">Men neşestem zi teleb v’in dil-i bî can neneşest</p>

  <p class="normal">Heme reftend-o neşestend-o demî can neneşest</p>

  <p class="normal">Ben aramadan yoruldum, oturdum, şu cansız gönül oturmadı gitti; herkes gitti, oturdu kaldı da can bir soluk bile oturmadı.</p>

  <p class="normal">Bir işe kalkan, sonunda işini bitirdi, oturdu… isteği yatışmayan kişinin işidir iş.</p>

  <p class="normal">Senin cansız yaratıklarının tespihlerini duyan, canını noksan sıfatları arı Tanrı hareminin perdesine götürmedikçe oturamaz.</p>

  <p class="normal">Süleyman bile dünyaya senin havana düştüğünü, seni sevdiğini göstermedikçe havanın yücesinde Süleyman tahtına oturamadı.</p>

  <p class="normal">Darmadağın saçlarının dalgalandığını gören kişinin gönlünden kopan darmadağın düşünce ebedî olarak yatışmaz.</p>

  <p class="normal">Rüyada gülen dudaklarının hayalini görenin uykusu kaçar ama gülen dudaklarının hayali ne aklından çıkar, ne fikrinden.</p>

  <p class="normal">Yüz ekşitmelerin kulun kölenin safrasını bastıramaz… Baş ağrısına verilen ilaçla darmadağın sevda iyileşmez.</p>

  <p class="normal">Kime gül bahçenin kokusu geldiyse böylece, güle oynaya, ta gül bahçesine varmadıkça oturmaz da oturmaz.</p>

  <h3 class="h2baslik" id="calibre_toc_2886">XVII</h3>

  <p class="normal">Rûz-o şeb hidmet-i tu bî ser-o bî pâ çi hoşest</p>

  <p class="normal">Der şeker-hâne-i tu morg-ı şeker-ha çi hoşest</p>

  <p class="normal">Gece gündüz, elsiz-ayaksız bir halde senin kapında bulunmak ne hoştur… Senin şeker yurdunda şekerler yiyen kuş ne mutlu kuştur.</p>

  <p class="normal">Gizlice gülen goncanın başucunda eşi bulunmaz, usûl boylu yüce selvinin gölgesi ne de hoştur.</p>

  <p class="normal">Kuzgun eşek tersine âşıksa söyle; varsın olsun… Yeşillikte bülbüllerin güzelim gülü sevmeleri ne de güzeldir.</p>

  <p class="normal">Zurna sesi de gamlılara eş dost olur ama “Rûhumuzdan rûh üfürdük” âyetiyle bildirilen neyin sesi ne de hoştur.</p>

  <p class="normal">Halk geceleri de uykuyla düşünceden kurtulur ama kuşluk güneşine dalan görür göz ne de hoştur.</p>

  <p class="normal">A puta tapan, senin ayağın balçığa girmiş; sen ne bilirsin, şu gök kubbenin üstünde ne güzellikler var.</p>

  <p class="normal">Mûsa’ya olduğu gibi Tanrı rahmetinden bir tecelli olursa o şekerler damlatan yüzden Tur Dağı’nın göğsü ne güzel bir hale gelir.</p>

  <p class="normal">Dağ ses verir ama madende de susan altın var… Kimi susmak, kimi de ona uyup konuşmak ne hoştur.</p>

  <h3 class="h2baslik" id="calibre_toc_2887">XVIII</h3>

  <p class="normal">Ey ki rûyet çü gol-o zolf-ı tu çün şemşâdest</p>

  <p class="normal">Cânem on lehze ki gem-gîn-ı tu bâşem şâdest</p>

  <p class="normal">A yüzü güle, saçları şimşir ağacının sık, terütaze yapraklarına benzeyen güzel; canım ne vakit senin derdinle gamlanırsa o vakit neşeliyim ben.</p>

  <p class="normal">Hazır akçeye benzeyen gamından başka ne kadar para pul varsa hepsi de topraktır… senin havana uyup yelip yöpürmekten başka koşup didinmenin hepsi de yeldir.</p>

  <p class="normal">Senin işini öğrenmiş olanın işi gücü vardır; çünkü senin işin, gerçekten de yeniden yeniye yoktan yaratış tezgâhındaki iştir.</p>

  <p class="normal">Göğün de haberi vardır, bilir; yerin de… Gökyüzü de yer gibi buyruğuna râm olmuştur senin.</p>

  <p class="normal">Yüzünü bir göster de iki dünyanın da mahmurluğunu gider gitsin… Bugünü mahmurlarına söz vermedin mi sen?</p>

  <p class="normal">Güneş, şu dönüşte tektir, birdir ama öylesine başbuğlar var ki güneş bile onların safında bir tek er.</p>

  <p class="normal">And olsun Tanrı’ya, padişahlar bile ayağının bastığı toprağı başlarına taç ederler… kim senin Şirin’ine âşık olmuşsa Ferhad’dır.</p>

  <p class="normal">Gönlüm, sus diye dudaklarına elini koymada… Bu çağ söz çağı değil, feryat çağı demede.</p>

  <h3 class="h2baslik" id="calibre_toc_2888">XIX</h3>

  <p class="normal">Teşneî ber leb-i cû bin ki çi der hâb şodest</p>

  <p class="normal">Ber ser-i genc gedâ bin ki çi por tâb şodest</p>

  <p class="normal">Irmak kıyısında bir susuz, nasıl uykuya daldı; bak da seyret… Definenin üstünde, bir bak da gör; yoksul nasıl kıvranıp duruyor.</p>

  <p class="normal">Hey gidi hey… Nice susuz vardır ki birisinin büyü yapıp, okuyup üfleyerek attığı düğüm yüzünden Aras nehrindedir de haberi yoktur, dolap gibi döner durur.</p>

  <p class="normal">Gözünü bağlayan olmasaydı muma kul olur muydun? Seher çağının güneşi ay ışığını bile unutturdu gitti.</p>

  <p class="normal">Mum olmazsa Ay görünmeyecek; ondan korkuyor… o ahmağın gönlü bu korkuyla cıvaya dönmüş.</p>

  <p class="normal">Süleyman nasıl gizli olabilir ki gönülde dîvân kurmuş… can, perde ardına girmiş de onun yüzünden perdeciler övünmede.</p>

  <p class="normal">Nice taş gönüllüler var ki taşı lâ’l kesilmiş… nice koruk var ki şu cibre sıkılan yerde pekmez olmuş gitmiş.</p>

  <p class="normal">Bu nasıl bir gelin bezeyici; bu gizli âlemin ne çeşit boyası ki âşıkların safran gibi renkleri unnaba dönmüş.</p>

  <p class="normal">Nice Osman var ki utançla doluyken, onun sarhoşluğuyla Ömer gibi geçmiş utançtan, oduncu olmuş gitmiş.</p>

  <p class="normal">Eşi yok bir kilitçi; sözlerle kilit yapmada, anahtar düzmede. Ben artık dükkânı kapadım; çünkü kapıları o açıyor.</p>

  <h3 class="h2baslik" id="calibre_toc_2889">XX</h3>

  <p class="normal">Mutrıb-o novhe-ger-i âşık-ı şûrîde hoşest</p>

  <p class="normal">Neboved beste boved roste-vo rûyîde hoşest</p>

  <p class="normal">Feryat eden, darmadağın olan, kendinden geçen âşık çalgıcı hoştur; böylesi çalgıcı durgun olmaz; gelişmiştir, coşar, hoştur, hoş.</p>

  <p class="normal">Genç çalgıcının zîr, bem perdeleriyle gönlünün harareti, yanmış, kavrulmuş ciğerinin kanı, kanının coşup köpürmesi sarmaş dolaş olmuş… Ne hoştur bu.</p>

  <p class="normal">Ayrılık yüzünden yaşlarla dopdolu iki buluta benzeyen gözlerinden sararıp solmuş bir çiçeği andıran yüzüne yağmur gibi gözyaşlarının yağması ne de hoştur.</p>

  <p class="normal">Cana bak, dünyayı seyret… göremiyorsan ona çektiği özleyiş yüzünden darmadağın olmuş şu dünyaya bak; bu da hoş.</p>

  <p class="normal">Sarhoşun, güzelin önünde baş eğmesi, değer mi değer… sevgilinin elinin de onun başını okşaması ne hoştur.</p>

  <p class="normal">Gönül huzuru sevgilinin yüzünü apaçık görmek sultanlıktır; görülmemiş, eşsiz güzelin hayalini göze getirmek de hoştur ama.</p>

  <p class="normal">Bu kutluluk boyuna ele geçmez ama can âlemine ay kesilen o güzeli, ansızın, ummadan görmek, hırsızlamaca onu seyretmek pek hoştur.</p>

  <p class="normal">Aşk, varını yoğunu yağmaladıysa hoş gör… o güzelim Yusuf’un önünde doğranmış el daha hoştur.</p>

  <p class="normal">Buluşmaya ait asılsız sözleri söylemek de ansızın şeker gibi buluşma haberini duymak kadar hoştur ama yeter artık, sus.</p>

  <h3 class="h2baslik" id="calibre_toc_2890">XXI</h3>

  <p class="normal">Men perî-zâdeem-o hâb nedânem ki kocâst</p>

  <p class="normal">Çünki şeb geşt nehosbend ki şeb novbet-i mâst</p>

  <p class="normal">Periden doğmuşum ben, uyku nerdedir, bilmem… gece oldu mu periler uyumazlar; gece bizim vaktimizdir, bizim nöbetimiz.</p>

  <p class="normal">Mademki başın var, beynin var; inada kalkışma, var uyu… Değil mi ki gelirin var, giderin var; böyle bir tedbire girişmek elbette lâyık.</p>

  <p class="normal">Geliri olmayan gider, Tanrı’dan gelir; dünyadan isteme bunu; bilmiyorum kimde var bu devlet; fakat kimde varsa ne mutlu ona.</p>

  <h3 class="h2baslik" id="calibre_toc_2891">XXII</h3>

  <p class="normal">Ser mepîçan-o meconban ki konon novbet-i tost</p>

  <p class="normal">Besitan câm-o der âşâm ki on şerbet-i tost</p>

  <p class="normal">Başını çekme, sallama… Bugün nöbet senin. Al kadehi, iç gitsin; sana şerbettir o.</p>

  <p class="normal">Şu hava boşluğunda zerreler kadar âşıklar var… sen neşelenirsen onlar da neşelenirler; sen hallenirsen onlar da bir güzel hale bürünürler.</p>

  <p class="normal">Kimin himmeti yüksekse, kimde yüce bir düşünce varsa, bil ki o yüksek himmet, o yüce düşünce, senin himmetinin izidir.</p>

  <p class="normal">Akıldan fikirden, huydan hustan doğmayan bir fikir, dünyada yoktur; fakat varsa ancak senin düşüncendir o.</p>

  <p class="normal">A ayrılıktan, başka sebeplerden yaralanmış gönül; gene ilacını ondan ara; nimet veren odur sana.</p>

  <p class="normal">Mihnet ne yandan geldiyse devâ da o yandan gelir; işkillenmen de ondandır, kesin inancın da ondan.</p>

  <p class="normal">Mahmurluk şaraptandır, fakat mahmurluğu gideren de gene şaraptır… Uğradığın güçlük de ondandır, elde ettiğin zevk, neşe de ondan.</p>

  <p class="normal">Yeter, sus artık… Her dinleyende heves olmaz, sevda yoktur; bütün halk senin yaradılışında değil ya.</p>

  <h3 class="h2baslik" id="calibre_toc_2892">XXIII</h3>

  <p class="normal">Zovk-ı rûy-ı toroşeş bin ki zi sed kend gozeşt</p>

  <p class="normal">Goft pes çend boved goftemeş ez çend gozeşt</p>

  <p class="normal">Ekşi yüzünün tadına bak, yüzlerce şekerden de fazla. Peki dedi, ne kadar fazla; fazladan da ziyade dedim.</p>

  <p class="normal">* Değil mi ki güzel, böylesine güzel; âşıka öğüt verme… soğuk demiri ne diye döversin; öğüt alacak zaman geçti gitti.</p>

  <p class="normal">Nasılsın, gönlün ne halde diye ne soruyorsun ona? Aşk konağı sorulup öğrenilecek sınırı çoktan aştı.</p>

  <p class="normal">* O inciler bağışlayan deniz Maveraünnehir’dedir; huyunun bahçesi Semerkand’ın kutluluğunu da aşmıştır.</p>

  <p class="normal">Kereminin yeli her şeyi yeter bulanın gönlüne esti mi, ciğerine de ummak, istemek kaşıntısı düşer, canına da.</p>

  <p class="normal">Kapalı kapı yetmiş belâyı gelmeye koymaz ama ansızın gelen bu belâ seli, bendi yıkar da her yana taşar.</p>

  <p class="normal">Senin sövüşündeki tat övüşten daha artıktır; onun gam dikeni, güzel güzel gülen gülden de hoştur.</p>

  <p class="normal">Gönlünün işini düzene koymayı bilen kişi, varlık bendini yıkar, yapıdan, düzenden geçer gider.</p>

  <p class="normal">İnsan, böyle bir bulunmaz, tek inciyi ele geçirdi mi, hatırı karısının vefasından da geçer, oğlunun vefasından da.</p>

  <p class="normal">Yeter… Onun güzelim hikâyesi yüzünden herkes fitneye düşer; bu güzelim sözler, akıllı fikirli kişinin aklından da üstündür, fikrinden de…</p>

  <h3 class="h2baslik" id="calibre_toc_2893">XXIV</h3>

  <p class="normal">Sâkıyâ in mey ez engor-ı kodâmin poştest</p>

  <p class="normal">Ki dil-o cân-ı herîfan zi humâr âgoştest</p>

  <p class="normal">Sâkî, bu şarap hangi tepedeki bağın üzümünden? Erlerin gönülleri de sarhoşlukla karıldı, bulaştı, canları da.</p>

  <p class="normal">Bundan önceki küpün kapağını aç da bu küpün kapağını ört; çünkü zehir gibi bu; herkesin neşesini öldürdü gitti.</p>

  <p class="normal">Bırak şu cefa kadehini, vefa kadehini al; al da sâkî vefadan geçti, cefa ediyor demesinler.</p>

  <h3 class="h2baslik" id="calibre_toc_2894">XXV</h3>

  <p class="normal">Derdeh on bâde-i evvel ki mübârek bâdest</p>

  <p class="normal">Megsel on reşte-i evvel ki mübârek reştest</p>

  <p class="normal">Önceki şarabı sun; kutlu şarap o… önceki bağı koparma; kutlu bir bağ o.</p>

  <p class="normal">Şu topraktan, bir yudumcuk şarap yüzünden yüzlerce çiçek bitmiş, açılmış; bu neden? Gönlümüzde yoğrulan aşk, nasıl bir aşk?</p>

  <p class="normal">Gönül kapısını böyle şiddetle tekmeleme… aklını başına al, kerpiçten yapılma bir yapıdır, yıkılıverir.</p>

  <p class="normal">Bir şarap sun ki o şarapla belâlar kaçar gider; bir meclis kur ki Tanrı’nın ektiği güllerle dopdolu olsun.</p>

  <p class="normal">Böylece de hepimiz sarhoş olalım; Tanrı’nın yoğurup yaptığı güzele karşı neşeyle secdeye kapanalım.</p>

  <h3 class="h2baslik" id="calibre_toc_2895">XXVI</h3>

  <p class="normal">Bûseî dâd merâ dilber-i eyyâr-o bereft</p>

  <p class="normal">Çi şodî çunki yekî dâd bedâdî şeş-o heft</p>

  <p class="normal">Düzenbaz güzel bana bir öpücük verdi, gitti… Bir öpücük verdi ya n’olurdu altı öpücük, yedi öpücük verseydi.</p>

  <p class="normal">Hangi dudağı öptüyse izler bırakır… o dudak, kendisini öpmüş olan dudağın tatlılığından çatlar, yarılır.</p>

  <p class="normal">Bir izi de şudur: Abıhayatın kıyısına çektiği sevda yüzünden, her solukta aşk o dudağa binlerce ateş salar, neft döker.</p>

  <p class="normal">Bir başka belirtisi de şu: Dudağını öptüğü kişinin bedeni de gönlü gibi ardına düşer onun da ateş gibi gider.</p>

  <p class="normal">Onu sevgilinin dudakları gibi dar gönüllü bir hale getirir, inceltir gider… ama bu arıklık, sevgilinin yalım yalım ateşinden meydana gelen şaşılacak bir arıklıktır.</p>

  <p class="normal">— D —</p>

  <h3 class="h2baslik" id="calibre_toc_2896">XXVII</h3>

  <p class="normal">Heme hoftend-o men-i dil-şoderâ hâb nebord</p>

  <p class="normal">Heme şeb dîde-i men ber felek estâre şomord</p>

  <p class="normal">Herkes uyudu; âşıkım, beni uyku tutmadı gitti… bütün gece gözlerim gökte yıldızları saydı.</p>

  <p class="normal">Uyku gözlerimden öyle bir gitti ki hiç mi hiç gelmez artık… Uykum senin ayrılık zehrini içti de öldü.</p>

  <p class="normal">N’olur, buluşmayla, kavuşmayla bir ilaç verseydin, şu gönlünü de gözünü de bir uğurdan sana vermiş hastaya.</p>

  <p class="normal">İhsan kapısını birden kapamak yerinde bir iş değil… Arı duru şarap sunmuyorsan bir yudumcuk tortulu şarap sun bâri; bir yudumla eksilir mi ki?</p>

  <p class="normal">Tanrı bütün güzellikleri bir odaya koydu; hiç kimse sensiz o odaya doğru bir yol bulamadı gitti.</p>

  <p class="normal">Aşk yoluna toprak kesildiysem beni hor görme, küçük sayma… Senin vuslat kapını çalan, nerden küçülecek?</p>

  <p class="normal">Yenim şu gözlerden akan yaşları çok sildi… Yenimi, yakamı gizli incilerle doldur.</p>

  <p class="normal">Geceleyin aşk şahnesi birisini sıkar, sıkıştırırsa ay yüzün hüzünlenir de o kişiye acır, onu gümüş gibi bağrına basar da sıkar.</p>

  <p class="normal">* Başıboş gönül, lûtfunla döner de geri gelirse, bu bir gece masalı olur, ay değirmisiyle gerdek devesi hikâyesine benzer.</p>

  <p class="normal">Şu cansızlar, başlangıçta su değil miydiler? Dünya tez geçer gider de o yüzden bir bir geldiler; donup kaldılar.</p>

  <p class="normal">Kanımız bedenimizde abıhayattır; hoştur ama dışarı çıkınca görürsün ki bir zehirdir, bir pisliktir o.<sup class="calibre2"><a href="../Text/divanson_split_300.html#footnote-800-85" id="footnote-800-85-backlink">[85]</a></sup></p>

  <p class="normal">O söz suyuna pek düşme; o kaynaktan su getirme; orda atlas görünür ama bu yanda alelâde Yemen kumaşıdır.</p>

  <h3 class="h2baslik" id="calibre_toc_2897">XXVIII</h3>

  <p class="normal">Hele huş dâr ki der şehr du se terrârend</p>

  <p class="normal">Ki be tedbîr külâh ez ser-i meh berdârend</p>

  <p class="normal">Aklını başına al hele; şehirde iki üç yankesici var ki ne yapıp yapıp bir kolayını bulurlar; Ay’ın bile başından külâhını aşırırlar.</p>

  <p class="normal">İki üç rint onlar; gönülleri uyanık, kendileri sarhoş… öylesine sarhoşlar ki bir kavgayla, bir gürültüyle gökyüzünü bile oyuna sokarlar.</p>

  <p class="normal">Öylesine başbuğlar ki baş vermedikçe sır vermezler… Sâkîlerdir, fakat üzüm sıkmazlar.</p>

  <p class="normal">Canın özleyip istediği gizli âlemdeki güzelin dostlarıdır onlar; onun güzelim gözleri gibi dalmış gitmişlerdir, hastalanmışlardır onlar.</p>

  <p class="normal">Bir şekle bürünmüşlerdir ama şekillere düşmandır onlar… dünyadadır onlar; fakat iki dünyadan da bezmişlerdir.</p>

  <p class="normal">Arslanlar gibi avlarını gülerek, gülümseyerek paralarlar; birbirlerine düşman görünürler; gerçekteyse dosttur onlar.</p>

  <p class="normal">Eşek satanlar gibi birbirleriyle çekişirler, savaşırlar… fakat bir baksan görürsün ki aynı iştedir, aynı güçtedir; birdir, birleşmiştir onlar.</p>

  <p class="normal">Güneş gibi bütün gün görüş bağışlarlar… Ay gibi, yıldızlar gibi bütün gece gezerler, dolaşırlar.</p>

  <p class="normal">Avuçlarına toprak alsalar kızıl altın kesilir… Gece arpa ekerler ama gündüz buğday biçerler.</p>

  <p class="normal">Öyle dilberlerdir ki onlar olmadıkça gönülde bir meyve bitmez… Öyle başbuğlardır ki ne başları vardır, ne sarıkları.</p>

  <p class="normal">Şekerlerdir, midede ekşimezler; şükrederler, o sevgiliden muratlarına ermişlerdir onlar.</p>

  <p class="normal">Adamlık et de var kapılarına, hizmetlerinde bulun, adam ol… çünkü şu başka adamların hepsi de adam yer.</p>

  <p class="normal">Ağız sözle dolu ama yeter, fazla söyleme… Çünkü bu harf de, bu soluk da, bu kafiye de yabancıdır.</p>

  <h3 class="h2baslik" id="calibre_toc_2898">XXIX</h3>

  <p class="normal">Ey derîgaa ki herîfan hetne ser benhâdend</p>

  <p class="normal">Bâde-i ışk emel kerd heme oftâdend</p>

  <p class="normal">Yazıklar olsun erlerin hepsi de baş koydu, yattı… Aşk şarabı yapacağını yaptı, hepsi yıkıldı gitti.</p>

  <p class="normal">Aşk ateşiyle hepsine de kaftanları dar geldi; başlarından külâhları çıkardılar, bellerinden kemerleri çözdüler.</p>

  <p class="normal">Bu kadar kavga gürültü, bu kadar sertlik, kabalık, bu kadar uyuşmazlık da ne? Hepsi de aynı yolun yolcusu, aynı kervanın ehli değil mi; hepsinin de azığı aynı azık değil mi?</p>

  <p class="normal">Sâkî, el benim, etek senin… Mahmurum; gönlümün dileğini sen ver, sen insaf et; başkaları insafsız.</p>

  <p class="normal">Artık onarılmam ben; çünkü sen yıktın beni… Zâti bu yapıdakilerin hepsi de senin şarabınla yıkılmış gitmiş.</p>

  <p class="normal">Tanrım, bana acımayana sen acı; sıfatların hakkı için beni öldürmekte usta olanlara sen merhamet et.</p>

  <p class="normal">Beni kendimden geçir; o halde hürriyetler var benim için… o topluluğun kuluyum kölesiyim ki kendi varlıklarından da geçmişlerdir, benliklerinden de.</p>

  <p class="normal">Gönül perdesinin ardında Ay gibi kızlarım var; gökyüzünün ay yüzlüleri de damlalarım benim.</p>

  <p class="normal">Kızlarım şeker gibi baştan başa tatlı, Şirin; gökyüzü Husrevleri onların ardına düşmüş Ferhadlar.</p>

  <p class="normal">Hepsi de doğanlar gibi padişahtan başkasına göz yummuş… onlar hor, hakir kişiler değil; leş çevresinde dönüp dolaşmazlar.</p>

  <p class="normal">Hepsi de dudaklarını sevgilinin dudaklarına koymuş; ney gibi feryat etmede… ne şaşılacak şey ki gönülleri yok; gene gönlü neşeli kişiler.</p>

  <p class="normal">Yoksullar; fakat gönülleri tok, altın bağışlamadalar… şu kendilerini yok-yoksul gösterenlere gelince hepsi de düzenbazdır, hepsi de oyuncu.</p>

  <p class="normal">Sen ne dileyeceksen seni düzen, koşan kişiden iste… başkaları düzenbazdır; feryada aldırış bile etmezler.</p>

  <p class="normal">Alıcım yok diye neden yüzünü ekşitirsin? Âşıkların var ki söz verdiğin günü bekleyip duruyorlar.</p>

  <p class="normal">Sustum ama gönlüm naralar atarak senin aşk şarabını isterim, başka şeylerin hepsi de hava diyor.</p>

  <p class="normal">A Tebrizli Şems, bütün varlık zerreleri çelik bile olsa, ışığına and olsun, senin aşkında mumdur.</p>

  <h3 class="h2baslik" id="calibre_toc_2899">XXX</h3>

  <p class="normal">Mâ ne z’on muhteşemânîm ki sâgar gîrend</p>

  <p class="normal">Ve ne z’on muflisegân ki boz-i lâgar gîrend</p>

  <p class="normal">Ne ellerinde sağrak olan ulu kişilerdeniz; ne bir arık keçiceğizi olan müflislerden.</p>

  <p class="normal">O yanıp yakılan kişilerdeniz ki yanıştaki tadı duymuşlardır da abıhayatı bırakırlar, ateşin ardına düşerler.</p>

  <p class="normal">Ay gibi doğar da hangi evin penceresinden vurur, hangi evi ışıtırsak o evdeki gece huyluların hepsi kapının yolunu tutar.</p>

  <p class="normal">Hani ümitsizler var ya; felek sağraklarını kırmış… bizim yüzümüzü gördüler mi, yeni baştan zevke, yeni baştan neşeye dalarlar.</p>

  <p class="normal">Bu yudumcağızı çeken kişiyi, bütün dünya bir araya gelse ayıltamaz; meğerki onu bir kilime koyup da yanımızdan kaldıralar.</p>

  <p class="normal">Burda kızışan kişi kimseye aldanmaz; isterse soğuk tabiatlılar onu altına gark etsinler.</p>

  <p class="normal">Kapıyı ört de şarap sun; senin için yüzleri sararıp solanların kızıl şarap içecekleri çağ geldi.</p>

  <p class="normal">Onlar bir elleriyle halis iman şarabını içerler; öbür elleriyle kâfirin perçemini tutarlar.</p>

  <p class="normal">Nerde bir çark dönüyorsa suyu biziz; nerde bir buhurdan tütüyorsa orda yanan ödağacı gene biziz.</p>

  <p class="normal">Şu gök kubbenin ardında ay yüzlü bir güzel var; bütün yıldızlar onun yüzünün ışığından bezenmede.</p>

  <p class="normal">* Bir seher çağı onun çarşafının eteğini tutarlarsa artık ihtiraktan da kurtulurlar, terbîden de, yomsuzluktan da.</p>

  <p class="normal">Sen iki düşüncelisin, iki gönüllü… Tertemiz gönül, kendi gönlünü bırakıp sevgilinin gönlünü alanlarındır.</p>

  <p class="normal">A Utarid’e benzeyen akıl, sus… Bu aşk meclisinde, Zühre’nin çevresinde oturanların hepsi de senin sözlerinle alay ederler.</p>

  <h3 class="h2baslik" id="calibre_toc_2900">XXXI</h3>

  <p class="normal">İd bogzeşt-o heme helk su-yı kâr şodend</p>

  <p class="normal">Heme ez nerkis-i mahmûr-ı tu hemmâr şodend</p>

  <p class="normal">Bayram geçti, bütün halk işe güce yöneldi… Herkes senin mahmur nerkislerine daldı, meyhaneci kesildi.</p>

  <p class="normal">Ellerini, ayaklarını sen kırdın; ne el kaldı onlarda, ne ayak… Kanat açtılar, hepsi de Ca’fer-i Tayyar oldular.</p>

  <p class="normal">Para pul ehli nerde, buluşup kavuşma ümmeti nerde? Paraları pulları bitti ama buluşmaya lâyık oldular.</p>

  <h3 class="h2baslik" id="calibre_toc_2901">XXXII</h3>

  <p class="normal">İd bogzeşt-o heme helk su-yı kâr şodend</p>

  <p class="normal">Zeyregân ez pey-i sermâye be bâzâr şodend</p>

  <p class="normal">Bayram geçti, bütün halk işe güce yöneldi… Aklı yeter kişiler, sermaye elde etmek için pazara gitti.</p>

  <p class="normal">Âşıkların işi de sensin, sanatı da, pazarı da… Âşıklar senin pazarından başka çarşıdan, pazardan bezdiler.</p>

  <p class="normal">Nefsine düşkün akılsızlar, meclislerde alt yanlarına, boğazlarına rehin oldular… Fakihler bellediklerini tekrarlamak için medreselere yüz tuttular.</p>

  <p class="normal">Bütün halk, senin aşk zincirinin yüzünden deli divane oldu… Herkes senin mahmur nerkislerine daldı, meyhaneci kesildi.</p>

  <p class="normal">Ellerini, ayaklarını sen kırdın; ne el kaldı onlarda, ne ayak… Kanat açtılar, hepsi de Ca’fer-i Tayyar oldular.</p>

  <p class="normal">Padişahımızın sadakaları, yoksulların payı… İşıklarsa o yüzden, o yanaktan faydalanırlar.</p>

  <p class="normal">Biz güneşe tapanlar gibi bütün çölü adımlamadayız; gölge arayanlarsa karılar gibi duvar ardına sinmişler.</p>

  <p class="normal">Sen bir yaratığın gölgesine sığınmışsın; öyle olmasaydı yaratıklar ölüm yüzünden leş kesilirler miydi hiç?</p>

  <p class="normal">Senin tapında kurban olmadıktan sonra ne işe yarar can? Mansûr gibi dara çekildi de can şimdi can oldu.</p>

  <p class="normal">Hepsi de artık söylememeye and içti; fakat seher çağı, sabah şarabıyla sarhoş oldular; gene söze başladılar.<sup class="calibre2"><a href="../Text/divanson_split_301.html#footnote-800-86" id="footnote-800-86-backlink">[86]</a></sup></p>

  <h3 class="h2baslik" id="calibre_toc_2902">XXXIII</h3>

  <p class="normal">Âşıkan ber deret ez eşk çü bâran bârend</p>

  <p class="normal">Hoş be her ketre du sed goher-i can berdârend</p>

  <p class="normal">Âşıklar kapında yağmur gibi gözyaşı yağdırmadalar… her katreye karşılık da iki yüz can incisi elde etmedeler.</p>

  <p class="normal">Hepsi de o yüzden işten güçten olmuşlar… bir bakarsan görürsün ki tel tel o baştaki saçlara dalmışlar; işleri güçleri bu olmuş.</p>

  <p class="normal">Yazıdaki çayırın çimenin de eli, ağzı yok ama yemyeşil, boy atıp gelişmede, tortulu şarap içip durmada.</p>

  <p class="normal">Işıkları birbirine katılmış; sayıya girmiyor, kıyasa sığmıyor… fakat senin ay yüzün doğdu mu, bütün ışıklarını sana verip gidiyorlar.</p>

  <p class="normal">Yüz binlercedir onlar, fakat ışıkları bir… mumlar sayıda çoktur ama hepsi de aynı huydadır.</p>

  <p class="normal">Gözleri dipsiz, kıyısız denize açılmış… başlarından aşan dalgalar yüzünden dudakları yumulmuş.</p>

  <p class="normal">Hey gidi hey… Nice Süleyman canı var ki peri gibi gizli… ordu kurdukları yerde bir tek karınca bile incitmez onlar.</p>

  <p class="normal">Gönlün ardında bir casus var; bundan haberi var onun… Bir sıkıştırsalar bütün sırlarını söyler.</p>

  <p class="normal">Bir anahtar yok ki; halka gibi kapı dışındalar… Yoksa içeri girerler de her cüzlerini o tüm gümüş madeninden aldıkları gümüşle doldurur giderlerdi.</p>

  <p class="normal">Bu beden bir tahttır, dört unsur da tahtın ayakları… fakat gökyüzü padişahları tahtı sana bırakmazlar.</p>

  <p class="normal">Tebrizli Şems, ölümsüzlük tacını bağışlıyor; uyanıksalar gönüle, cana müjde ver.</p>

  <h3 class="h2baslik" id="calibre_toc_2903">XXXIV</h3>

  <p class="normal">Senemâ ger zi het-o hâl-i tu fermân ârend</p>

  <p class="normal">İn dil-i heste-i mecrûh-ı merâ can ârend</p>

  <p class="normal">A güzel, yüzündeki ayva tüyünden, o benden bir buyruk getirirlerse şu benim yaralı, hasta gönlüm canlanır.</p>

  <p class="normal">Âşıklar senin hayalini rüyalarında görseler ağlayan gözlerinden ne seller yağdırırlar, ne seller.</p>

  <p class="normal">Ne mutlu gündür o gün, ne hoş vakittir o vakit ki sâkîler elinden tutarlar, seni konuk getirirler bize.</p>

  <p class="normal">Şuh gözlerin şaşılacak cilvelere başladı mı kâfiri de imana getirir, İblis’i de.</p>

  <p class="normal">Sûfîler kemere benzeyen iki kaşına secde ederler; ariflerse sende olmayanı tutarlar, sana getirirler.</p>

  <p class="normal">Puta tapanlar senin güneş yüzünü görseler o güzelim usûl boyuna iman ederler gider.</p>

  <p class="normal">Yüceler âlemine senden bir kokucağız gitse, kutsal canlar şu dönen gök kubbenin üstünde oynamaya başlarlar.</p>

  <p class="normal">Bu yoksul, bu gönlü yanmış yakılmış âşıka Bedahşan lâ’line benzeyen o dudaklardan bir şekercik verseler…</p>

  <p class="normal">Can da, gönül de, her ikisi senin şekerkamışlığına feda olsun… Zâti abıhayatı da çene topağındaki o kuyudan çekerler.</p>

  <p class="normal">A Tebrizli Şems, İrem bağının bülbülüysen çile dur da gıdanı cennet bahçesinden getirsinler.<sup class="calibre2"><a href="../Text/divanson_split_302.html#footnote-800-87" id="footnote-800-87-backlink">[87]</a></sup></p>

  <h3 class="h2baslik" id="calibre_toc_2904">XXXV</h3>

  <p class="normal">Ber ser-i âteş-i tu sûhtem-o dûd nekerd</p>

  <p class="normal">Âb ber âteş-i tu rîhtem-o sûd nekerd</p>

  <p class="normal">Ateşine atıldım; yandım yakıldım da dumanım tütmedi… Ateşine su serptim; fayda etmedi.</p>

  <p class="normal">Gönlümü binlerce çeşit sınadım, denedim; seninle buluşmaktan başka hiçbir şey hoşnut etmiyor onu.</p>

  <p class="normal">Gönlümün aşktan çektiğini kimsecikler çekmedi… Ateşte gönlümün verdiği kokuyu ödağacı bile vermedi.</p>

  <p class="normal">Bu kul dedim, gönlünü aşka rehin vermedi mi? Sevgili, evet dedi; verdi, verdi ama tez vermedi.</p>

  <p class="normal">Ah gördün ya; bu suçun bana ettiğini sivrisinek bile Nemrud’un başına, beynine etmedi.</p>

  <p class="normal">Lâ’l dudakların hastalara İsa’dır ama bir türlü benim hasta gönlüme bir sağlık vermedi.</p>

  <p class="normal">Canım oklar atan bakışlarından yaralanmadı; çünkü senin güzelim saçlarından başka bir zırha, çukala bürünmedi.</p>

  <p class="normal">Çayırı çimeni kıskandıran güzelliğinin, alımının tadı tuzu, bu kulun ciğerinden başkasını tuzlamadı.</p>

  <p class="normal">Yeter, sus… Sevgilinin gamı definedir ama o defineyi, şu altınla bezenmiş yüzden başkası da övemedi.</p>

  <h3 class="h2baslik" id="calibre_toc_2905">XXXVI</h3>

  <p class="normal">Ey Hodâyî ki çü hâcât be tu bergîrend</p>

  <p class="normal">Her murâdî ki boved şon heme der bergîrend</p>

  <p class="normal">A biricik Tanrı, dileyenler, dileklerini sana söylerler; elde ettikleri muratları senden elde ederler.</p>

  <p class="normal">Canlarını, gönüllerini kapındaki çavuşa verdiler mi, güzel kokulu, neşeli, hoş, ölümsüz bir cana sahip olurlar.</p>

  <p class="normal">Kullar vardır ki senden seni isterler ancak… Senin yoluna ayak basarlar, can, baş kaygısına düşmezler.</p>

  <p class="normal">Şu şaraptan vazgeçerler, şu birkaç sayılı gün bu şarabı içmezler de geçici şaraba karşılık Kevser şerbetini içerler.</p>

  <p class="normal">Karanlık gecede yıldız gibi Ay’ın peşinde koşarlar da Ay’ın on dördüne dönerler, yüzleri parıl parıl parlar.</p>

  <p class="normal">Toprak anasından öksüz kalırlar; toprak babasından yetim olurlar ama bir başka rûhanî ana, baba bulurlar.</p>

  <p class="normal">Bedenin mezara lokma olacağını bilirler, görürler de canlarını, gönüllerini semirtirler; bedenleriniyse arık bir hale getirirler.</p>

  <p class="normal">Yeter bu lak-laka, yeter bu söz artık; bırak da bundan böyle bütün sözleri tertemiz can söylesin.</p>

  <h3 class="h2baslik" id="calibre_toc_2906">XXXVII</h3>

  <p class="normal">Der dilem çün gamet ey serv-i revan berhîzed</p>

  <p class="normal">Hemçü serv in ten-i men bî dil-o can berhîzed</p>

  <p class="normal">A yürüyen selvi, bir solukta gönlümde gamın belirdi mi, şu bedenim selvi gibi gönülsüz, cansız olduğu halde kalkar, yürür.</p>

  <p class="normal">Ben işkilim, sen de apaçık görünmedesin; sana karşı yokum ben… Apaçık olan şey göründü mü, işkilin yüzü görünmez olur, ortadan kalkar gider.</p>

  <p class="normal">Dünya bir sitem yurdu; bu sitem yurduna sancağın erişti mi, zulüm güdükleşir, göç kalkar, boy gider.<sup class="calibre2"><a href="../Text/divanson_split_303.html#footnote-800-88" id="footnote-800-88-backlink">[88]</a></sup></p>

  <p class="normal">Güzelliğin gök kalesine saldırırsa gökte yeri yurdu olanlardan aman sesi yükselir.</p>

  <p class="normal">A yürüyen selvi, bir seher çağı dünya bağından geç de gül bahçesinden de güz mevsimi kalksın gitsin, çayır çimenden de.</p>

  <p class="normal">Şu ağır yük yüzünden göklerin beli bükülmüştür… fakat senin hafif rûhluluğundan ağır yük de kalkar gider.</p>

  <p class="normal">Mademki oklarındanım senin; kol kanat ver bana da uçur beni… Yay çekildiği zaman ok bir hoşça uçar gider.</p>

  <p class="normal">Sürü uyumuş; kurtlar da sağda solda dolaşıp duruyor; köpeğimiz çobanı uyandırıp kaldırmak için havlamada.</p>

  <p class="normal">Kendine gel, sus… Gönül, damar gibi dilin altında gizli, dil ortadan kalktı mı o damar meydana çıkar.</p>

  <p class="normal">* Bu gazel Mücîr’e nazîredir; hani bir kıt’ada, senin mahallenin başında akıl canın başından kalkar gider demişti ya; ona nazîre.<sup class="calibre2"><a href="../Text/divanson_split_304.html#footnote-800-89" id="footnote-800-89-backlink">[89]</a></sup></p>

  <h3 class="h2baslik" id="calibre_toc_2907">XXXVIII</h3>

  <p class="normal">Tâb-ı eks-i roh-ı o râh-ı turâ tâ bezened</p>

  <p class="normal">Ger reh-i kafile-i akl zened tâ bezened</p>

  <p class="normal">Yüzünün parıltısı vurdu mu, Ülker’in bile yolunu vurur hani; işte o güzel, akıl kervanının yolunu vuracakmış… Ko, vursun.</p>

  <p class="normal">* Sûfînin yolunda mezesi de bugün hazırdır onun, şarabı da… bakışla ona bir ulaştı mı, yarının, veresiyenin boynunu vurur gider.</p>

  <p class="normal">Gönlün dağınıksa gene gönlün eteğine yapış; çünkü kavganın gürültünün başına eminlik, esenlik otağını kuran gönüldür ancak.</p>

  <p class="normal">* Bir Ömer gerek ki şeytan kaçsın ondan… Bir Ahmed gerek ki haçın yolunu vursun gitsin.</p>

  <p class="normal">Hangi gönül bucağında onun gamı itikâfa girmişse gece yarısında bile oraya güneşin parıltısı vurur.</p>

  <p class="normal">A arif, üç somun için canı davetten vazgeç de kılıcın Ali gibi safları vursun, kırsın geçirsin.</p>

  <p class="normal">Geç bundan, kerem ıssı padişahlar padişahı geldi… Kalk da canın zevk nedir görsün, seyir seyran nedir anlasın.</p>

  <p class="normal">İhtiyaç elini aç, ilâhî kadehi al; al da can şarabının parıltısı yüzüne de vursun, gözüne de.</p>

  <p class="normal">Yüzün o şarapla öylesine ışıklanır ki… Sanki Ay’ı ikiye bölen elin ışığıdır da Ay’dan yücelere vurmadadır.</p>

  <p class="normal">* Başına bir soluktur üfürür de beynine akıl bağışlar; beyinle, fikirle dopdolu aklın, İkizler burcunun başına ayak basar.</p>

  <p class="normal">Hoca, iki kulağını tıka, geç benim sözümden… Yoksa sözlerim varına yoğuna yağma ateşini salar, yakar gider.</p>

  <p class="normal">Benden de geç, arslanları yıkan talihimden de… Öyle yıldızım var ki Âdem’i de ışıtır, Havva’yı da.</p>

  <p class="normal">Yeter, sus artık; çünkü ışığın gönüllere vurdu mu, gözle görünür bir hale gelir de başa da vurur, ayağa da.</p>

  <h3 class="h2baslik" id="calibre_toc_2908">XXXIX</h3>

  <p class="normal">Hele peyveste seret sebz-o lebet hendan bâd</p>

  <p class="normal">Hele peyveste dil-i ışk zi tu şadan bâd</p>

  <p class="normal">Hele a güzel, başın boyuna yeşersin, gönlün gülsün… hele a güzel, aşkın gönlü boyuna neşelensin senden.</p>

  <p class="normal">Gama tapan biri, seni görür de neşelenmez, sevinmezse boyuna başı yere eğilsin, yok-yoksul olsun, başı dönsün gitsin.</p>

  <p class="normal">Başını eğince döner de geri gelirse iyi, kötü, hepsi de iyileşir; tek senin devletin hüküm sürsün, padişah olsun.</p>

  <p class="normal">Ahmed’in ışığı dünyada ne bir ateşe tapanı kor, ne bir çıfıtı… devletinin gölgesi, herkese vursun, ışıtsın.</p>

  <p class="normal">Yol yitirenlerin hepsini de çölden alın, yola getirin… Mustafâ, ta sona dek Tanrı yolunun kılavuzu olsun.</p>

  <p class="normal">Onun o güzelim hayali, gönüllere meşale kesilsin; onun o güzelim tuzluğu, hep bu sofranın üstünde dursun.</p>

  <p class="normal">Güzelim meclisinde en değersiz sağrakta Kevser vardır… Bizim de şişeye benzeyen gönüllerimiz o meclistekilerle kadehdaş olsun.</p>

  <p class="normal">A Tebrizli Şems, Peygamber’in sırlarını sen bilirsin; senin tatlı adın her âşıka derman kesilsin.</p>

  <h3 class="h2baslik" id="calibre_toc_2909">XL</h3>

  <p class="normal">Lehzeî kıssa konan kıssa-i Tebrîz konîd</p>

  <p class="normal">Lehzeî kıssa-i on gemze-i hon-rîz konîd</p>

  <p class="normal">A hikâye söyleyenler; bir solukcağız da Tebriz’in hikâyesini söyleyin; bir solukcağız da o kanlar döken bakışı anlatın.</p>

  <p class="normal">Şeker gibi dudaklarının ayrılığıyla acı bir hale geldik; o ilâhî şekerlerden şekerler dökün, ballar saçın.</p>

  <p class="normal">Saçlarını dağıtırsınız da miskler, amberler damlatırsınız der, bu ümide düşer de Hintli gece ikiye bölünmüş saçlarını keser gider.</p>

  <p class="normal">Bakış kılıcını onun devletiyle keskinleştirirseniz nice diller onun dudaklarını övmekte körleşir, kesmez olur.</p>

  <p class="normal">Ay gibi onu aramak için geceleri dönüp dolaşırsanız anlarsınız, görürsünüz; nice geceler vardır ki onun ay yüzünün ışığıyla gündüz olmuş gitmiştir.</p>

  <p class="normal">Güneş, kılıcını çalmak üzere; ortada ne varsa kaldırın… arı duru şarap sunun; tortulu şarap değil.</p>

  <p class="normal">Tebrizli Şems, bir er ki güneş bile onun bir zerresi… Zerreye güneş demeyin, yumun ağzınızı.</p>

  <h3 class="h2baslik" id="calibre_toc_2910">XLI</h3>

  <p class="normal">Vekt-i on şod ki zi horşîd zeyâyî beresed</p>

  <p class="normal">Sûy-i zengî-i şeb ez Rûm levâyî beresed</p>

  <p class="normal">Çağı geldi; güneşten bir ışıktır gelecek… Rum diyarından gece Zenci’sine bir bayraktır geliyor.</p>

  <p class="normal">Aşk yüzünden soyunup çıplak kalana bir kaftan verecekler… o dostun şekerkamışlığından bir sestir duyulmada.</p>

  <p class="normal">Bunca altın kâseler şu gökyüzü sofrasının üstüne konmuş… bir gün bir çağrı duyulacak, hep o gün için konmuş bunlar.</p>

  <p class="normal">Gökyüzünün kuzusu da, başağı da yenmek için… o Ay’ın harman yerinden elbette bir vergi bağışlanacak.</p>

  <p class="normal">Âşıklara bu rızıktan başka bir gıda var; onların dilek kâselerine başka bir aş konacak.</p>

  <p class="normal">Eski pazardan erişip gelen taze alıcılar var ya; onların değersiz çanakları da değerlenecek, ağır bir pahaya ulaşacak.</p>

  <p class="normal">Ay’a tapanlar bütün gece yıldız sayıp duruyorlar ya; sonunda onların bu çabaları da, bu ümitleri de bir sona varır, bir yere erer.</p>

  <p class="normal">Hani cefa yağmuru yağmada diye bulut gibi yüzünü ekşiten var ya; cefa da vefadan biter, gelişir; sonunda da gene vefaya döner gider.</p>

  <p class="normal">Güllerin anasının diken olduğunu iyice bilen kişi, kendisine bir cefa dikeni batınca gül gibi güler.</p>

  <p class="normal">Hızır abıhayattan lâf ede ede dünyanın çevresini dolaşıp dururken, bizim kulağımıza ölümsüzlük davulunun sesi gelir çatar.</p>

  <p class="normal">Balçığa bulanmış dostlardan ayrılırsan ağlama sakın; su balçıktan uzaklaşınca durulur.</p>

  <p class="normal">Gönlünü şu soğuk gönüllerden soğut, bir güzelce yu, arıt; küpün gönlü bir sakaya ulaştı mı yıkanır, arınır.</p>

  <p class="normal">O tatlı mı tatlı güzelin, kendisine yakışmayacak sözler söylemesine şaşılır mı? Can lâyığını bulsun diye o sözleri söylemiştir o.</p>

  <p class="normal">Taş yürekliler evimizi yıktılar ya; her evi yıkılanın bir saraya kavuşması içindi bu.</p>

  <p class="normal">Dün gece rüyada Salâhaddin’i gördük; devlet kuşu gibi gölgesini başlara yaya yaya geliyordu o.</p>

  <h3 class="h2baslik" id="calibre_toc_2911">XLII</h3>

  <p class="normal">Her ki ez helka-i mâ cây-ı deger begrîzed</p>

  <p class="normal">Hemçonan bâşed k’ez sem’-o beser begrîzed</p>

  <p class="normal">Kim bizim halkamızdan çıkar da bir başka yere kaçarsa tıpkı duyuştan, görüşten kaçana, sağır, kör kalana benzer.</p>

  <p class="normal">Âşık arslanlar da o yüzden ciğer kanı içer… Ciğerden kaçan, nasıl olur da arslan gönüllü olabilir?</p>

  <p class="normal">Gönül duduya benzer; gönül huzuru sevgilinin cefasıysa şekerdir; şekerden kaçan duduyu kimse görmüş müdür hiç?</p>

  <p class="normal">Ters esen yele karşı uçabilir mi sivrisinek? Geceleyin hırsızlık eden, ay ışığından kaçabilir mi?</p>

  <p class="normal">Tanrı’nın şaşırtıp döndürdüğü baş, cennetin başköşesini bırakır da cehenneme kaçar.</p>

  <p class="normal">Ölüm nedir, anlayan, ölüme doğru kaçar; ölümsüzlük yurduna taç vurunmaya, kemer kuşanmaya gider.</p>

  <p class="normal">Kaza, kader filân yolculukta ölecek dedi mi, o adam ecel korkusundan kaçar da yola yolculuğa düşer.</p>

  <p class="normal">Yeter, avlanmaya kalkışma, değmez de zâti… seher çağından gece görülen hayal de kaçar, gece de.</p>

  <h3 class="h2baslik" id="calibre_toc_2912">XLIII</h3>

  <p class="normal">Ez dilem sûret-i on hûb-ı Hoten mînereved</p>

  <p class="normal">Çâşnî-i şeker-i o zi dehen mînereved</p>

  <p class="normal">O Huten güzelinin hayali gitmiyor gönlümden… Şekerinin tadı eksilmiyor ağzımdan.</p>

  <p class="normal">And olsun Tanrı’ya her solukta coşar, köpürürsem ayıplama beni; senin gönlünden çıktıysa benim gönlümden çıkmıyor.</p>

  <p class="normal">Bütün kuşlar çayırlıktan çimenlikten her yana uçar giderler… Fakat âşık bülbül bir soluk bile çimenlikten ayrılmaz.</p>

  <p class="normal">Yoksul pervanenin canı leğeni yurt edinmiştir; bedeni yanmadıkça leğenden gitmez.</p>

  <p class="normal">Hasan’ın babası Hasan’a, bu evden git dedi… Hasan’ın babası düştü yıkıldı da Hasan hâlâ gitmiyor.</p>

  <p class="normal">Dostun ipi boynuma geçti; sözün özü şu: Gönül o ipten başka bir şeye gitmiyor.</p>

  <p class="normal">Can kuşu kalıp kafesime doydu ama dost belki bir bakar, görür ümidiyledir ki benden uçup gitmiyor.</p>

  <h3 class="h2baslik" id="calibre_toc_2913">XLIV</h3>

  <p class="normal">On çi rûy-i tu koned nûr-ı roh-ı hor nekoned</p>

  <p class="normal">V’on çi ışk-ı tu koned şûriş-i mehşer nekoned</p>

  <p class="normal">Yüzünün yaptığını güneşin yüzünün ışığı bile yapamaz; aşkının ettiğini mahşerdeki kavga kıyamet bile edemez.</p>

  <p class="normal">Yüzünü gören gül bahçesine yönelemez; dudağını bilen sağrak hikâyesine dalamaz.</p>

  <p class="normal">Senin saçların geldi, erişti mi, misk artık söz söyleyemez; senin ışığın vurdu mu, akıl artık baş kaldıramaz.</p>

  <p class="normal">Mülk sahibi, âşıkların sancağını öylesine yüceltti ki kimsede Sencer mülküne heves kalmadı.</p>

  <p class="normal">Yedi göğe de sığmayan ışık, arık, yaralı gönüle sığmada ancak.</p>

  <p class="normal">Ölümsüzlük havasına kapılan, ölümsüzlük definesini elde etmeye çalışan âşıkın yüzü, neden altına dönmesin, neden sararıp solmasın?</p>

  <p class="normal">Ben bilmiyorum, sen söyle… Nedir o şey ki gönül huzuru güzelin bir bakışıyla kolaylaşmasın, elde edilmesin?</p>

  <p class="normal">O tövbeleri bozandan söz açmamaya tövbe ettim… bir güzel ki saçının büklümünü gören, bir daha tövbe etmez de etmez.</p>

  <p class="normal">Bu sözlerin değeri benim anlayışımcadır, aşkın değerinde değil… A benim güzelim, incinin değerini ancak inci biçebilir.</p>

  <p class="normal">Yarabbi, gönül senden bir sabır elde etmezse, aşk ateşine ait hikâyeyi kıyamete dek söyler; bitirip de tekrara başlamaz.</p>

  <p class="normal">Bedenimizi yerle bir edenin, toprağımızı yüzlerce canla eşit etmeye gücü yetmez mi hiç?</p>

  <h3 class="h2baslik" id="calibre_toc_2914">XLV</h3>

  <p class="normal">Mîresed Yusuf-ı Mısrî heme ıkrâr dehîd</p>

  <p class="normal">Mîherâmîd çu du sed teng-i şeker bâr dehîd</p>

  <p class="normal">Mısır Yusuf’u geliyor, hepiniz ikrar edin; yüzlerce şekerkamışı dengi gibi salınmada; alın, götürün.</p>

  <p class="normal">O rûha can verin de hepiniz rûh olun; o renkten alın da sadaka yollu gül bahçesine sunun.</p>

  <p class="normal">Şeriat şarabından kâfirlere de şu kadarcık verin; verin de ne küfürden bir iz kalsın, ne imandan bir iz.</p>

  <p class="normal">Önce şu yanıp yakılmışları kadehle bulun, suvarın; en sonra da o uyanık, o aklı başında hocaya sunun.</p>

  <p class="normal">Akıl pusuda, soldan, sağdan gözetmede… O yankesici ihtiyarcağıza da koca bir sağrak sunuverin.</p>

  <p class="normal">Ateş cinsinden olan her şeyi âşıkların ateşine atın; elinizde ne varsa o fitneler başına verin.</p>

  <p class="normal">Sarhoş olun, yıkılın kalın da işe de boş verin, güce de… Kendinizi ikisinden de alın da bir uğurdan bu işe koyulun.</p>

  <p class="normal">Aşk ateşi, delilik ateşi, âra namusa sardı mı, ele geçen bu ganimete başınızı da verin, sarığınızı da.</p>

  <p class="normal">Evlerinizi bırakın, o halkaya girin… Elbisenizi satın, parasını verin meyhaneciye.</p>

  <p class="normal">Aman bilmez bir meyhaneci bu; hepimiz de çırılçıplak kaldık; kimseciğin gömleği yok… Bâri örtünmek için bir peştemal verin.</p>

  <p class="normal">Hâşâ; and olsun Tanrı’ya, elbise ummaz; bir bahanedir bu; sevgiliye karşı temiz yürekli olun.</p>

  <p class="normal">Arılığın, duruluğun canını isteyen, ne diye elbise istesin? Hani bedeni de aldı, elbiseyi de götürdü ya; hepsini de bağışlayın gitsin.</p>

  <p class="normal">İstek, özlem, bir örümcektir ki boyuna ağ örmededir sana… Elbiseyi de, bedeni de, başı da, altını da bir uğurdan verin gitsin.</p>

  <p class="normal">Perde ardında bir güneş gördünüz mü, bilin ki Tebrizli Şems’tir o… Onun yüzüne gözlerinizi bile bağışlayın.</p>

  <h3 class="h2baslik" id="calibre_toc_2915">XLVI</h3>

  <p class="normal">Z’evvel-i rûz ki mehmûri-i mestan bâşed</p>

  <p class="normal">Şeyhrâ sâgar-ı can der kef-i destan bâşed</p>

  <p class="normal">Çınseher çağı, sarhoşların mahmurluk çağı… Şeyhin elinde can kadehi; o kadehi avuçlamış.</p>

  <p class="normal">Onun önünde her seher çağı zerre gibi oynayalım… Güneşe tapanların bu çeşit bir âdeti vardır.</p>

  <p class="normal">Bu güneşe benzer yüz, ölümsüz olarak seher mi seherdir… Böylece de taşyürek bile, onun yüzünden Bedahşan lâ’li kesilir gider.</p>

  <p class="normal">A gönlün, dinin salâhı, sen hiçbir yana sığmazsın… Böylece de altı yön, senin yüzünden aydınlanır, parıl parıl parlar.</p>

  <p class="normal">Aşkına kul olan, gönül ve din salâhı yakıp yandırıcı bir ateş oldukça nerde bu aşk içinde soğuyacak?</p>

  <p class="normal">Sana gönül gerekse onun gönlünün razılığını ara… Fakat ağırcanlı kişinin gönlü nasıl arayabilir ki?</p>

  <p class="normal">Nice iman var ki onunla beraber olmadığından, ona inanmadığından küfür olmuştur; nice küfür de var ki onun devleti sayesinde iman kesilmiştir.</p>

  <p class="normal">Külhancıyı gönlü kara, yüzü kara görürsün ya; inci madeninden bahsederse, bil ki bühtandır.</p>

  <p class="normal">A Tebrizli Şems, sen bütün güzellerin padişahısın… seninle güzellikte eş, belki Ken’an Yusuf’u olabilir ancak.</p>

  <h3 class="h2baslik" id="calibre_toc_2916">XLVII</h3>

  <p class="normal">Vây on dil ki bedo ez tu nişanî neresed</p>

  <p class="normal">Morde on ten ki be do mujde-i cânî neresed</p>

  <p class="normal">Senden bir iz bulmayan gönüle eyvahlar olsun… Bir can müjdesine kavuşmayan gönül ölüdür.</p>

  <p class="normal">Yüzünün ışığı görünmeden geçen gün kapkara bir gündür… O kara günde senin mutfağından ne bir kâse gelir, ne bir yemek.</p>

  <p class="normal">Eyvahlar olsun o gönüle ki senin aşkınla ateşlere atılmaz… Altın gibi harcanır gider, hiçbir madene ulaşamaz o.</p>

  <p class="normal">Aşk sözü dertsiz adamdan çıktı mı, bir koku vermez… Ancak hevesli bir kulak duyar o sözü, ancak dille söylenir o söz.</p>

  <p class="normal">Gizliden gizliye bir emanet verilmedikçe gönül Meryem’i, Mesîh’in ışıklarına gebe kalmaz.</p>

  <p class="normal">Duygu, uyanınca rüya görmez artık… Gönül bu dünyadan gitmedikçe başka bir dünyaya varamaz.</p>

  <p class="normal">Kişi vardır ki ölümü anmayış, onu kurutmuş gitmiştir… bir dilim ekmekle birazcık tere bulamıyorum diye gamlara dalmıştır.</p>

  <p class="normal">Bir zaman gelecek ki artık zaman kalmayacak… O zamandan önce çalış, çabala da zaman kaydından kurtul.</p>

  <p class="normal">Ekmekle gelişen can ancak ekmek ister… Abıhayat her hayvana nasip olmaz.</p>

  <p class="normal">Ne karanlık sabahtır o sabah ki senden bir selâm gelmez… Ne acı gündür o gün ki senin bal gibi sözlerini duymam.</p>

  <h3 class="h2baslik" id="calibre_toc_2917">XLVIII</h3>

  <p class="normal">Yâ Reb in bûy ki emrûz bemâ mîâyed</p>

  <p class="normal">Zi serâ-perde-i esrâr-ı Hodâ mîâyed</p>

  <p class="normal">Yarabbi, bugün bize gelen şu koku Tanrı sırlarının hareminden esip geliyor.</p>

  <p class="normal">Keremi, bağa bahçeye yeni elbiseler bağışlıyor; hastalara şifa yurdundan ilaç geliyor.</p>

  <p class="normal">Ağaçlar namazda; kuşlar tespih çekmede; menekşe rükûa varmış; iki büklüm geliyor.</p>

  <p class="normal">Varlık yurduna gelenlerin hepsi de varlık yolunu yitirmiş; sarhoşluklarından nerden geldiklerini unutmuş gitmişler.</p>

  <p class="normal">Canlardan biri şu yolda ardına yüz çevirip bakarsa aslını görür de canlardan ayrı olarak gelir.</p>

  <p class="normal">Onun rengini bulmuştur o, o yüzden öylesine bir renk almıştır ki… onun kokusunu duymuştur da ondan da vefa kokusu gelmededir.</p>

  <p class="normal">O yüzle sarhoş olmuştur; hepsi de onun sarhoşudur zâti… Güzelleşmiştir o yüzü gören, o ay yüzlüden geliyor çünkü.</p>

  <p class="normal">Hayır… Söyleyeceğim, kimsenin usancından gam yediğim yok; bana gelen şey yok mu? Şeker bile kıskanıyor onu.</p>

  <p class="normal">Kükreyen arslanla yüz yüze gelmiştir de ondan dolayı yiğitleşmiştir… bağış haznesinden gelmededir de o yüzden lûtuf, ihsan ıssıdır.</p>

  <p class="normal">Sarhoş olmayan, insanlardan ürker; bundan seher yelinin kokusu geliyor diyecekler diye çekinir.</p>

  <p class="normal">Yeter ey dost, samsa böreğini çok yersen börekten ot kokusu duyarsın.</p>

  <h3 class="h2baslik" id="calibre_toc_2918">XLIX</h3>

  <p class="normal">Neng-i âlem şoden ez behr-i tu nengî neboved</p>

  <p class="normal">Bâ dil-i morde-dilan hâcet-i cengî neboved</p>

  <p class="normal">Senin için kınanmak, dünya halkı tarafından ayıplanmak bir ayıp, bir âr değildir… Gönlü ölmüş kişilerle savaşmak gerekmez zâti.</p>

  <p class="normal">Aşk can tatlılığıdır, tüm taddır; tadın, tadışınsa zâti bir şekli, bir rengi yoktur.</p>

  <p class="normal">Aşk denizden ayrılmış bir koldur akar, gelir, gönüle dökülür… Denizin, incinin yeri daracık gönül olamaz.</p>

  <p class="normal">Nefis kıyısını bırak da denizin dibine dal; böylesine bir denizde timsah korkusu yoktur sana.</p>

  <p class="normal">Aynada toz pas yoksa iki dünyanın şekli de tümden aşk aynasında görünür.</p>

  <p class="normal">Aşk tilkinin harcı değil; çünkü tilkide ne arslanın saldırışı vardır, ne kaplanın ululanması.</p>

  <h3 class="h2baslik" id="calibre_toc_2919">L</h3>

  <p class="normal">Vâkıf-ı sermed tâ ıneclrese-i ışk goşud</p>

  <p class="normal">Farkı-i muşkil çun âşık-o me’şuk nebûd</p>

  <p class="normal">Ebedîlik vâkfı aşk medresesini kuralı sevenle sevilenin arasındaki fark kadar zor bir mesele ortaya çıkmadı.</p>

  <p class="normal">* Kıyastan, deverandan başka yollar var ama meseleyi çözmeye yarayan bu yollar, fıkıh bilgisini bilene de kapalı, hekime de, kendini yıldız bilgini sanana da.</p>

  <p class="normal">O şekilde de, bu şekilde de nice keskin düşünce, bahislere girişti, düşünceye daldı da yed-i beyzâ gösterdi.</p>

  <p class="normal">Birçok farklardan bahsettiler; fakat hepsinin de yolları bağlandı; camiye yüz tuttular, orda daha yüzlerce fark meydana çıktı.</p>

  <p class="normal">Fikir sınırlıydı; toplayanın, ayıranınsa sonu yok… Sınırlı olansa sınırsızda yok oldu gitti.</p>

  <p class="normal">Yok oluş sarhoşluktur, yok oluşun ardında, mutlaka bir kendine geliş var… gölge ne kadar uzarsa uzasın, ardında güneş vardır.</p>

  <p class="normal">Bu, “Göğü dürer” sırrının dille anlatılamamasındandır; çünkü böyle ince bir şeyin ispatı, varlığı yok bilmekle, yok etmekle olur.</p>

  <p class="normal">Halbuki bu söz, varlığın parça buçuğudur; yokluğa perdedir… bir şeyi örtüsü olduğu halde apaçık göstermeyeyse imkân yoktur; kabul edilmez böyle şey.</p>

  <p class="normal">Sen ne reddedilenden kaçıyorsun, ne kabul edilenden kurtuluyorsun; bırak şu işi, ne bahse sığar, ne nağmeye gelir.</p>

  <p class="normal">Sen bırakırsın ama o bırakmaz ki seni… Can, şu temel meseleden ne ayakta durmakla kaçıp kurtulabilir, ne oturmakla,</p>

  <p class="normal">Can oturur; o tutar, ayağa kaldırır canı… Can ayağa kalkar, o tutar, secdeye çeker canı.</p>

  <p class="normal">* Şu bir, iki değildir ki ondan kurtulasın… Can selâmla, teşehhüdle görüşten kurtulamaz ki.</p>

  <p class="normal">* Ne ilk tekbirle gelir o; ne son selâmla gider… Ne tekbirle bağlanır, ne selâmla açılır.</p>

  <p class="normal">Can sineği, sona dek şu ayranın içine düşmüştür bir kere… Müslüman olsun, Hıristiyan olsun; ateşe tapsın, çıfıt kesilsin; herkes aynı burda.</p>

  <p class="normal">Hele söyleyedur; bu sineğin kanat çırpmasıdır söz… Fakat ayranın dibine doğru gitti mi, kanat çırpmak da kalmaz artık.</p>

  <p class="normal">Kanat çırpmak olsa bile bir başka çeşit olur; gök kubbenin üstünde bir başka, bir görülmemiş oyun oynama vardır sana.</p>

  <h3 class="h2baslik" id="calibre_toc_2920">LI</h3>

  <p class="normal">İn kebûter-beçe hem ezm-i hevâ kerd-o perîd</p>

  <p class="normal">Çün safiriyy-o nidâyî zi su-yi geyb şenîd</p>

  <p class="normal">Şu güvercin yavrusu, gizlilik âleminden bir ıslık duydu, bir ses işitti de havalandı, uçtu gitti.</p>

  <p class="normal">Bütün âlemin dileği, isteği, yanımıza gel diye elçi gönderirse nasıl uçmaz müridin canı.</p>

  <p class="normal">Öylesine bir kanat buldu mu, yücelere uçar… Öylesine bir mektup geldi mi, beden elbisesini yırtar.</p>

  <p class="normal">Ne kementtir ki şu canları çeker durur… Ne yoldur bu gizli yol ki o yoldan çeker canları.</p>

  <p class="normal">Acıyışı, o daracık kafeste canın çok çırpındı, dön, buraya gel diye mektup gönderdi.</p>

  <p class="normal">Fakat şu kapısız evde sen kanatsız bir kuşa benzersin; havadaki kuş uçar; sense sıçradın mı düşer gidersin.</p>

  <p class="normal">Kuşun kararsızlığı, sonunda rahmet kapısını açar; sen de kapıya, tavana çarp kendini; anahtar budur.</p>

  <p class="normal">Seni çağırmazsak dönüp gelmeyi bilemezsin; çağırırız da geri dönmek o vakit aklına gelir.</p>

  <p class="normal">Yücelere ağan, eskise bile yenilenir; fakat buraya gelen yeni bile zamanla kurur gider.</p>

  <p class="normal">Hadi, gayb âlemine salına salına yürü, ardına bakma… Tanrı’ya emanet; sağ esen yürü; orda her şey kârdır; çoğaldıkça çoğalır.</p>

  <p class="normal">Hele sus da varlık sâkîsinin bulunduğu yana git… Odur şu pis kadehin içinde tertemiz şarabı sana sunan.</p>

  <h3 class="h2baslik" id="calibre_toc_2921">LII</h3>

  <p class="normal">Sofra-i köhne kocâ der hor-ı nân-ı tu boved</p>

  <p class="normal">Her-meges hem zi kocâ sâhib-i hân-ı tu boved</p>

  <p class="normal">Eski sofra nerden senin ekmeğine lâyık olacak? Atsineği nerden sofra yayacak, nimet döşeyecek?</p>

  <p class="normal">Kimsiniz sizler dediğin zaman nerde o dil ki sorularına cevap verecek?</p>

  <p class="normal">Yüzü karaysa bile senin Zenci’ndir, senin Hintli’n… Karalık senden olunca ne gam.</p>

  <p class="normal">* Alırsın, küpüne daldırırsın; hepsini de bir renge boyarsın… Hepsi de can kesildi mi senin ışığını verir, senin izini gösterir.</p>

  <p class="normal">İhsana başladığın, herkese aman verdiğin durakta, kes korkunun başını, vur ululanmanın boynunu.</p>

  <p class="normal">Hepimiz de yol başındayız; dünyaysa bir geçit yeri… soluğu aydın göz, senin dünyanı gören gözdür.</p>

  <p class="normal">Gönül dayandı durdu da bir edepsizlik ettiyse darılma; bu savaşta sana yardımcı olmayı ummuştu da ondan dayanmıştı.</p>

  <p class="normal">Köpek her yana hırlar ama senin bulunduğun yere doğru havlar… Olur ya, belki bir ziyanı dokunur sana; arslan say onu.</p>

  <p class="normal">Hadi, sabah şarabı içilecek çağ… şarap ver, hepimiz de mahmuruz; şarap ver de can bir solukcağız sarhoşun olsun.</p>

  <p class="normal">Kadehe bile baksan sana tezce bir ferahlık verir… Kurt, Ashab-ı Kehf’in köpeğini görünce çobanın olur senin.</p>

  <p class="normal">Herkes uyudu; burda uyanık iki mahmur kaldı… Gizlediğin küpleri seyret hele.</p>

  <p class="normal">Baş da sarhoş olur, ayak da… Ne istersen sen, o olur… Şarap gelmiş gelmemiş, hepsi de senden.</p>

  <p class="normal">Hele yoksul, içmene bak; büyük bir sağrak sunuluyor; zaman senin zamanın olduktan sonra sarhoş olmak da nedir ki?</p>

  <p class="normal">Hele bugün, ta geceye dek işrete daldık; senin anlatışın varken şarap mı eksilir, çalgı mı?</p>

  <p class="normal">Her şeyin başına toprak saç; bu devletin eteğine yapış; şu toprağa bir oturdun mu, her şey senindir artık.</p>

  <p class="normal">Onun şarabını iç, tümden o ol; altı yana kulak verip durma; iki üç tavşanın seni sürüyüp çekmesini dileme.</p>

  <h3 class="h2baslik" id="calibre_toc_2922">LIII</h3>

  <p class="normal">Heberet hest ki der şehr şeker erzan şod</p>

  <p class="normal">Heberet hest ki dey gom şod-o tâbestan şod</p>

  <p class="normal">Haberin var mı? Şehirde şeker ucuzladı… Haberin var mı? Karakış kayboldu gitti, yaz geldi.</p>

  <p class="normal">Haberin var mı? Bahçede fesleğenle karanfil, iş kolaylaştı diye dudak altından gülüyorlar.</p>

  <p class="normal">Haberin var mı? Bülbül yolculuktan döndü, geri geldi; şakımaya, çilemeye koyuldu, bütün kuşlara usta oldu.</p>

  <p class="normal">Haberin var mı? Bahçede, ağacın dalı yeni bir müjde duydu gülden; ellerini sallayıp oynamaya başladı.</p>

  <p class="normal">Haberin var mı? Can, bahar kadehiyle sarhoş oldu; sarhoş bir halde oynaya oynaya padişahın haremine girdi.</p>

  <p class="normal">Haberin var mı? Lâle, yüzü kanlara bulanmış bir halde geldi… Haberin var mı? Gül, dîvânın sahipceğizi oldu.</p>

  <p class="normal">Haberin var mı? Baharın adalet şahnesi geldi de hırsız deli kış gizlendi gitti.</p>

  <p class="normal">O güzeller dîvândan geçiş için izin buyruğu aldılar da yeryüzü yeşerdi; gelişti mi gelişti.</p>

  <p class="normal">Bıldır kaybolup giden yeşillik güzelleri, kıyamet koptu da dirildiler; bu yıl her biri yüz kat daha güzelleşti de geldi.</p>

  <p class="normal">Gül yüzlüler yokluk yurdundan döne oynaya geldiler; gökyüzü ayaklarına yıldızlar serpti.</p>

  <p class="normal">İşten uzaklaştırılan nerkis, mülke nazır oldu; gonca çocuğu İsa gibi akıllı fikirli bir hale geldi, yazıyı okumaya koyuldu.</p>

  <p class="normal">O işret edenlerin meclisi bir kere daha bezendi; gene seher yeli bağa bahçeye şarap sunmaya başladı.</p>

  <p class="normal">Gönül perdesinin ardında gizli şekiller vardı; bağlar bahçeler gönüllerdeki sırlara ayna kesildi.</p>

  <p class="normal">Ne görüyorsan gönülde ara, aynada değil; ayna da bir şekildir, gösterir ama canı yoktur o şeklin.</p>

  <p class="normal">Yeşillik ölüleri Tanrı çağrısıyla dirildiler; bütün küfürleri Tanrı rahmetiyle iman oldu.</p>

  <p class="normal">Hepsi de oynadı, kalktı; ötekilerse mezarlarında; dirilemeyen, zindana rehin oldu gitti.</p>

  <p class="normal">Sus dedi, ben bundan daha iyi anlatırım. Ağzımı yumdum; çünkü o geldi, oturdu.</p>

  <p class="normal">Padişah dudağını açar, hepsini över; sizin özetini verirken bir bucakta gizlediklerinizi de söyler.</p>

  <h3 class="h2baslik" id="calibre_toc_2923">LIV</h3>

  <p class="normal">Yâ Reb in bûy ki ez revze-i can mîâyed</p>

  <p class="normal">Yâ nesîmest k’ez on sûy-yı cihan mîâyed</p>

  <p class="normal">Yarabbi, bu güzel koku, can bahçesinden mi geliyor? Yoksa o yandan dünyaya esen bir güzel yel mi bu?</p>

  <p class="normal">Yarabbi, bu abıhayat hangi yurttan coşmada? Yarabbi, bu sıfatların ışığı ne yerden ışımada?</p>

  <p class="normal">Acaba şu gürültü göktekilerden mi kopuyor? Acaba bu kahkahayı cennet hurileri mi atıyor?</p>

  <p class="normal">Ne çalgıdır, ne âhenktir bu ki canı oynatmada? Ne ıslıktır bu ki gönül kanat çırparak uçmada?</p>

  <p class="normal">Ne gelindir, ne nikâhtır ki gökyüzü sanki bu geline duvak. Ay da şu altın dolu tabağı almış; saçmaya geliyor.</p>

  <p class="normal">Ne avdır bu ki kaza oku uçuyor. İş böyle değilse ne diye yay çekilişinin sesi geliyor kulağıma?</p>

  <p class="normal">Müjde, müjde a âşıklar, hepiniz de el çırpın… o elden çıkan güzel, ellerini çırpa çırpa geliyor.</p>

  <p class="normal">Gök kalesinden aman sesi duyulmada; denizden bunca büyük dalgalar coşmada.</p>

  <p class="normal">Devlet gözü devletinizi görmüş de mahmurlaşmış. Bu da bir delil; apaçık bir gözden, ezelî var olandan, var edenden geliyor bu devlet.</p>

  <p class="normal">İki üç somun için kılıç, mızrak yaraları alınırdı hani; işte o kıtlık dünyasından kurtuldunuz.</p>

  <p class="normal">Candan tatlı ne var? Gidecekmiş, korkma, varsın gitsin. Gideceğinden ne diye gam yiyorsun? Ondan daha iyisi geliyor.</p>

  <p class="normal">Herkes şaşıyor ya; ben de şuna şaşıyorum: Yana bele sığmayan nasıl olur da yana bele geliyor, kucağımıza doğuyor?</p>

  <p class="normal">İşaretle söylüyorum ama yeter; gene de anlatmayayım; zâti anlatmayı ne yapacaksın? Anlatışın canı geliyor.</p>

  <h3 class="h2baslik" id="calibre_toc_2924">LV</h3>

  <p class="normal">İşretî hest derin gûşe genîmet dârîd</p>

  <p class="normal">Dovletî hest herîfan ser-i dovlet hârîd</p>

  <p class="normal">Bu bucakta bir zevk var, bir işret var; ganimet bilin fırsatı. A kişiler, bir devlettir gelmiş çatmış; kaşıyın devletin başını.</p>

  <p class="normal">Şeker gibi bir gönüllü olun, karışın şu süte. Çünkü naziksiniz, güzelsiniz; kadriniz de yüce.</p>

  <p class="normal">Tohum dermek de adamlık mıdır? Yüzlerce harmanın beyisiniz, yüzlerce ambarınız var.</p>

  <p class="normal">Böylesine bir lâle yüzlüden ne diye canınıza can katmazsınız? Böylesine cibre sıkılacak bir kapta ne diye koruk sıkmazsınız?</p>

  <p class="normal">Birçok renk gördünüz, şekil seyrettiniz; ne canları var, ne yaşıyorlar. Peki, neden bizim güzellere Ay kesilen sevgilimizi de böyle sanırsınız?</p>

  <p class="normal">Onun güle, fesleğene benzeyen eteğine el atın, sarılın… o gül bahçesinde karılmadı mı mayanız; orda yetişip gelişmediniz mi siz?</p>

  <p class="normal">Nasıl olur da evin yolunu bilmezsiniz? Kavuşmanın oğlusunuz: siz. Nasıl olur da geçer akçeyle kalpı bilmezsiniz? Bu pazardansınız siz.</p>

  <p class="normal">Mısır sizinle övünmede; siz de Yusuf gibi yorun rüyayı. Vefalı tatlı dudaklar gibi hepiniz de şekerkamışları emmedesiniz.</p>

  <p class="normal">Bugün yoksulcasına böyle ağlayıp inliyorsunuz ama maya bakımından ta önceden meleksiniz, meleklerin oğullarısınız siz.</p>

  <p class="normal">Sâkîler, ellerinde şarap kadehleri… şarap içecekseniz meyhaneye gelin diye kulaklarınızı burmada.</p>

  <p class="normal">Herkes ayıptan kurtulma peşinde, herkes bir hünerin avcısı olmuş. Can meclisinde ayıksanız baştan başa ayıpsınız zâti.</p>

  <p class="normal">Tebrizli Şems geldi, özür kalmadı artık… zevkin can gözünü ona verin gitsin.</p>

  <h3 class="h2baslik" id="calibre_toc_2925">LVI</h3>

  <p class="normal">Hest mestî ki merâ cânib-i meyhâne bered</p>

  <p class="normal">Cânib-i sâkı-i gol-çehre-i dor-dâne bered</p>

  <p class="normal">Bir varlık var ki bizi tutmuş, meyhaneye götürüyor; inci tanesi, gül yüzlü sâkînin bulunduğu yere çekiyor bizi.</p>

  <p class="normal">Bir el var; dostça elimizi tutmuş, bizi çekmede… böylece kapı yanından başköşeye götürmede.</p>

  <p class="normal">Nal ona derler ki toprak boyuna öpsün dursun onu; lâ’l ona derler ki adamı tutsun, şaraba, meyhaneye götürsün.</p>

  <p class="normal">Canlar verelim de o can şarabma el uzatalım; aklınız masallara karışmadan alalım o şarabı, içelim.</p>

  <p class="normal">Böylesine bir saçın düğümlerini neden tarak açıyor diye o güzelim saçlarının renginden gönül diş diş olmuş gitmiş.</p>

  <h3 class="h2baslik" id="calibre_toc_2926">LVII</h3>

  <p class="normal">Âh k’on tûti-i dil bî şekeristan çi koned</p>

  <p class="normal">Âh k’on bolbol-i can bî gol-o bustan çi koned</p>

  <p class="normal">Ah, o gönül dudusu, şekerkamışlığından ayrı, ne hallere düşecek? Ah, o can bülbülü, bağsız bahçesiz ne yapacak?</p>

  <p class="normal">Bugün seninle kavuşmadan bir arpa bile elde edemeyen, yarın soru-hesap çağında, terazinin başında ne yapacak ki?</p>

  <p class="normal">Denizinin çerçöp gibi sürüp bir yana attığı kişide iman incisi ararlarsa ne yapacak o kişi?</p>

  <p class="normal">Hamamdaki resim, hamamdan ne tat alabilir? Can seyir yerinde cansız resim ne yapabilir?</p>

  <p class="normal">İyinin, kötünün iyiliğiyle, kötülüğüyle bir işimiz yok. Yalnız susamış, dudakları kurumuş gönlüm ayrılık gecesi ne yapacak? Onu düşünüyorum.</p>

  <p class="normal">Gönlümün eli de, ayağı da; kolu da, kanadı da bekliyor… Bakalım aşkı ne yapacak? Fakat aşk lûtuftan başka ne yapar ki?</p>

  <p class="normal">Eli olmayan kişi, saçı gününde ne alabilir ki? Ayağı olmayan kalkılacağı zaman ne yapabilir ki?</p>

  <p class="normal">* Gönlü Uşşak perdesine Zengüle olmayan (gönlü âşıklara, boyna asılan bir çan gibi takılmayan) kişi, Irak makamıyla Isfahan makamının zîr perdelerini ne yapsın?</p>

  <p class="normal">Başı, kulağı can şarabıyla kızışmayan kişinin, soğuk, donmuş, buz kesilmiş bir halde sarhoşlar safında ne işi var?</p>

  <p class="normal">Arslan gibi kendi kurt huyundan kurtulmayan, Ken’an Yusuf’unun ceylanları yıkan gözlerini seyredip de ne anlayacak?</p>

  <p class="normal">* Firavun, sakalına inciler dizdirmiş ama İmranoğlu Mûsa’nın inci gibi sözlerinden ne haberi var?</p>

  <p class="normal">Ham tamahla hırs lokmasına düşen kişinin, İsa’nın soluğuyla, Lokman’ın hikmetiyle ne işi olur?</p>

  <p class="normal">Yeter, derlen, toplan, dağınık sözler söyleme artık. Gönül topluluğu olmadıktan sonra iki üç dağınık sözden ne çıkar?</p>

  <p class="normal">Tebrizli Şems de sensin, şekerler dağıtan sabah da sen. Gündüze âşık olan geceleyin kıblesi gizlenince ne hallere gelir?</p>

  <h3 class="h2baslik" id="calibre_toc_2927">LVIII</h3>

  <p class="normal">Ez dilem sûret-i on hob-ı Hoten mînereved</p>

  <p class="normal">Çâşni-i şeker-i o zi dehen mînereved</p>

  <p class="normal">O Huten güzelinin hayali gitmiyor gönlümden, şekerinin tadı eksilmiyor ağzımdan.</p>

  <p class="normal">And olsun Tanrı’ya, her solukta coşar, köpürürsem ayıplama beni; senin gönlünden çıktıysa benim gönlümden çıkmıyor.</p>

  <p class="normal">Hasan’ın babası Hasan’a, bu evden git dedi… Hasan’ın babası düştü yıkıldı da Hasan hâlâ gitmiyor.</p>

  <p class="normal">Yoksul pervanenin canı, mumun alevi peşinde. Kolu kanadı yanmadıkça leğenden gitmiyor.</p>

  <p class="normal">Bütün kuşlar çayırlıktan çimenlikten her yana uçar giderler. Fakat bülbül gülden ayrılmıyor, yeşillikten gitmiyor.</p>

  <p class="normal">Can kuşu her solukta uçup gitmek için kanat açmada. Fakat dost belki bir bakar, görür ümidiyledir ki bedenden gitmiyor.</p>

  <p class="normal">Sana bir zarar geldi mi, karın bile soğur senden; fakat adam senin yüzünü gördü mü, karısına bile meyletmez.</p>

  <p class="normal">Mansûr’un canına senin aşkın yüzünden darağacı kurdular ya; boynunu ipe taktı; bir türlü o ipten vazgeçmiyor.</p>

  <p class="normal">Can bir deri, sen Süheyl yıldızısın, havan da Yemen. Onu terbiye edesin diye Yemen’den gitmiyor can.</p>

  <p class="normal">Saçlarındaki kıvrımların, büklümlerin hayali gönlümde… bu kırık gönlüm, o kıvrımların, büklümlerin sevdasından ayrılamıyor.</p>

  <p class="normal">Testi kırılsa bile testideki su kırılır mı hiç? Âşıkın canı mezara, kefene gitmez de gitmez.</p>

  <p class="normal">Hilelerim, düzenlerim, tersine oyunlarım var; fakat can senden utanıyor da hileye, düzene başvurmuyor.<sup class="calibre2"><a href="../Text/divanson_split_305.html#footnote-800-90" id="footnote-800-90-backlink">[90]</a></sup></p>

  <h3 class="h2baslik" id="calibre_toc_2928">LIX</h3>

  <p class="normal">Ger nehosbî zi tevâzu şebekî can çi şeved</p>

  <p class="normal">Ver nekûbî bedoroştî der-i hicran çi şeved</p>

  <p class="normal">Gönül alçaklığı etsen de bir gececik uyumasan n’olur a benim canım? Hoyratlıkla ayrılık kapısını çalmasan ne çıkar a benim rûhum?</p>

  <p class="normal">Dostların ateşlerle dolu gönülleri için bir gececeğiz dostluk etsen, keremler buyursan da gündüzü bulsak n’olur?</p>

  <p class="normal">Şeytanın yıkanmamış yüzünün inadına, gözü kör olsun diye gözlerimiz seni seyrederek aydınlansa ne çıkar yâni?</p>

  <p class="normal">Bütün dünya senin baharlarınla, senin nev-rûzunla güllerle bezense, bütün dünyayı fesleğenler, çiçekler kaplasa n’olur ki?</p>

  <p class="normal">Gizli olan, o karanlıklarda bulunan abıhayatla bütün şehir, dağlar, ovalar, çöller dolsa, her yan sulansa ne çıkar ki?</p>

  <p class="normal">Şu kullar köleler, şu arıklar, senin gibi bir padişahtan yeni elbiseler elde etseler de giyinip kuşansalar n’olur?</p>

  <p class="normal">Ata binsen, sürsen de meydana gelsen; her gönlün köşesi bucağı genişlese, meydana dönse ne çıkar?</p>

  <p class="normal">Gönlümüz darmadağın, kapkara bedenimizse toplu… arı duru gönül toplu bir hale gelse de kapkara beden dağılsa n’olur?</p>

  <p class="normal">Ay bizimle değil de o yüzden arıklamışım, terazide hafif gelmedeyim… hatırımız için Ay, Terazi burcuna gitse ne çıkar?</p>

  <p class="normal">* Bir solukta Uzeyr’e de can bağışladı, eşeğine de… nefis eşeği de eşip yelmeye, gezip tozmaya lâyık olsa n’olur?</p>

  <p class="normal">* Gam mahallesinin başında bir manastırımız var… isterse Lübnan dağının tepesindeki manastır kadar eski olmasın; ne çıkar?</p>

  <p class="normal">Kendine gel, sus artık, o kıskanç canı düşün de bir derlen, toplan. Darmadağın sözler olmasa n’olur yâni.<sup class="calibre2"><a href="../Text/divanson_split_306.html#footnote-800-91" id="footnote-800-91-backlink">[91]</a></sup></p>

  <p class="normal">— R —</p>

  <h3 class="h2baslik" id="calibre_toc_2929">LX</h3>

  <p class="normal">Ehteranrâ şeb-i veslest-o nesârest-o nesâr</p>

  <p class="normal">Çün suy-i çerh erûsîst zi mâh-ı deh-o çhâr</p>

  <p class="normal">Buluşma gecesi; yıldızların serpilip saçılacağı çağ… gökyüzünde Ay’ın on dördü gibi bir gelin var.</p>

  <p class="normal">Hani bülbül ilkbaharda gülün yüzünden sarhoş olur ya, tıpkı onun gibi Zühre de güzelim nağmelerle derisine sığamıyor.</p>

  <p class="normal">Oğlak’a bak hele, göz ucuyla Arslan’a bakıyor… Balık’ı seyret, denizden nasıl da toz koparıyor.</p>

  <p class="normal">Müşteri, atını koşturarak kocalmış Zühal’e gidiyor da müjdemi ver diyor; yeni baştan gençleşiyorsun.</p>

  <p class="normal">Eli kılıcının kabzasında kanlara bulanan Mirrîh, canlar bağışlamakta, izi kutlu güneşe dönmüş.</p>

  <p class="normal">Gökyüzünün Kova’sı, o abıhayatla doldu ya… Artık o kurumuş Başak, bu suyla gelişir, inci taneleriyle dolar.</p>

  <p class="normal">İçi dolu ceviz, ne kırılmaktan ürker, ne Terazi’yle tartılmaktan. Kuzu, anasından tiksinir de kaçar mı hiç?</p>

  <p class="normal">* Bakış Ok’u, Ay’ın gönlünden atıldı da Tay’ın gönlüne saplandı ya. Akrep de bunu gördü, heveslendi de gece yolculuğuna kalkıştı.</p>

  <p class="normal">A eğri büğrü yürüyen, Yengeç gibi ayağın balçığa saplanmışsa böylesine bir bayramda yürü, gökyüzü Öküz’ünü kurban et gitsin.</p>

  <p class="normal">Şu gökyüzü sanki bir usturlap; gerçek olansa aşk. Ne diyorsak söze bakma da anlama aç kulağını.</p>

  <p class="normal">A Tebrizli Şems, hangi sabah doğar, parlarsan ay yüzünden karanlık gece aydın gündüze döner.</p>

  <h3 class="h2baslik" id="calibre_toc_2930">LXI</h3>

  <p class="normal">Hele zîrek hele zîrek hele zîrek zo ter</p>

  <p class="normal">Hele k’ez conbiş-i tu kâr-ı heme nîkûter</p>

  <p class="normal">Hele biraz daha aşağıdan, biraz daha aşağıdan, biraz daha aşağıdan; daha çabuk… hele senin oynayışın yüzünden herkesin işi gücü daha iyi bir hale geldi, daha düzene girdi.</p>

  <p class="normal">Koştur erlerin arkasından; bak sağa sola. Taştan bir kıvılcım sıçramış ki Ay’dan daha da aydın bir ay.</p>

  <p class="normal">Yerinden kalktın mı, hepsi de birer birer kapına gelirler; kamış gibi hizmet kemerini kuşanmışlardır; şekerden daha tatlıdır huyları.</p>

  <p class="normal">Aşk, Davud olur da demiri yumuşatır. Arslan, ceylan olur; ceylandan da daha yumuşak bir hale döner.</p>

  <p class="normal">Aşk içerden gül bahçesinin tapısını açar; gül gibi görünür aşk, taze gülden daha da güzeldir kokusu.</p>

  <p class="normal">Her bir zerre İsa kesilir; İsa nefesli olur. Ölüm canlar bağışlar; gönül candan fazla arar onu.</p>

  <p class="normal">O arada Ay gelir de senin dudaklarını öperse yanımızdan kalk, peşine düş, o yana doğru gidedur.</p>

  <p class="normal">Ağzımı yumdum ama gönlüm sözlerle dolu; bizden daha iyi söyleyen bir akıl bunu söylesin, anlatsın diye sustum ben.</p>

  <h3 class="h2baslik" id="calibre_toc_2931">LXII</h3>

  <p class="normal">Bedeh on bâde be mâ bâde be mâ ovlîter</p>

  <p class="normal">Her çi hâhî bekonî leyk vefâ ovlîter</p>

  <p class="normal">Sun o şarabı bize; şarap daha iyi bizce; ne istersen onu yap; fakat vefa etmek daha yaraşır sana.</p>

  <p class="normal">Erlerin başları, sana karşı secdeye kapanmaktan daha güzel ne iş yapabilir? Can İsa’sının mescidine gökyüzü tavanı daha lâyık.</p>

  <p class="normal">A güzel, bir afsun oku da deli gönüle üfür; çocuklara benzeyen goncalara seher yeli daha uygun değil mi?</p>

  <p class="normal">Yüzünü görmeyen, aklı kıble edinir. Körün elinde kandil olmadansa sopa bulunması daha doğrudur.</p>

  <p class="normal">Sen bağışlarda bulun; gökten de ses geliyor; denizle güneşin bağışta bulunması daha yerinde deniyor.</p>

  <p class="normal">Bugün lûtuflarda bulundun, o lûtufları iki kat çoğalt… değil mi ki çenge el attın, onun iki kat olması yeğ.</p>

  <p class="normal">Güneş doğunca kış kaçar gider. Kış yüzünden sırtı, başı donmuş kişiye güneş daha iyidir.</p>

  <p class="normal">Yeşilliği gördüm de sudan, ottan kesildim; suyu, otu daha yeğ bulanlar hayvandır.</p>

  <p class="normal">Söz şekli hoştur ama arılığı giderir; oysa aynanın yüzünde resim olmasından daha iyidir arılığı.</p>

  <p class="normal">Varlığın şekli de sensin, aynası da sen; aynada bir güzel yüz görünürse elbette bu daha hoştur.</p>

  <p class="normal">Sus, şu davulu çalma; şimdi savaş vakti; kılıç vur; davul orduya arka olur ama savaş daha doğru.</p>

  <h3 class="h2baslik" id="calibre_toc_2932">LXIII</h3>

  <p class="normal">Ne ki mihmân-ı garîbem tu merâ yâr megîr</p>

  <p class="normal">Ne ki fellâh-ı tuem server-o sâlâr megîr</p>

  <p class="normal">İstersen dost sayma beni; garip bir konuğun değil miyim? Baş, başbuğ tutma beni; fakat senin ekincin değil miyim ben?</p>

  <p class="normal">Yoldaş sayma, esirgeyici bulma, dert ortağı tutma; fakat lûtuf ihsan gölgenin komşusu da mı değilim?</p>

  <p class="normal">Tut ki susamamışım, susuzluk illetine tutulmamışım, hasta değilim; fakat senin acıyış şerbetiyle dolu kadehin dönüp durmaz mı, herkese sunulmaz mı?</p>

  <p class="normal">Tut ki beklemiyorum seni, buluşma özlemiyle ölmemişim; fakat her taşın güneşten bir payı yok mu?</p>

  <p class="normal">Tövbe etmemiş, suçları örtenden yargılanma dilememişim say beni; ama lûtfun her suçlunun suçunu yakmaz mı ki?</p>

  <p class="normal">Beni Ca’fer-i Tayyar sayma; tut ki bir serçeyim; her kuş senin kolun kanadınla uçmaz mı ki?</p>

  <p class="normal">Böylesine bir tuzağa tutulmamışım say; ama yüzlerce kanat olsa sen yardım etmedikçe uçulabilir mi hiç?</p>

  <p class="normal">Beni uyuyor say; tut ki kapında değilim, uyanmamışım; ama uyuyanlara da gizli bir seyir seyran bağışlamaz mısın sen?</p>

  <p class="normal">Gözyaşlarımı görme; yüzüm tut ki sararıp solmamış; ama yanmış, kavrulmuş ciğer kokusu gelmiyor mu benden?</p>

  <p class="normal">Mecnun senin yüzünden akıldan olup da bir bağ bahçe bulmadı mı? Delilikten hoşlanıp da akıl yaylasının yolunu tutmayın demeye başlamadı mı?</p>

  <p class="normal">Senin verdiğin delilikle hoşum, aklı fikri ne yapacağım; tut ki döşek pek düzgün değil, benimle sen yatmıyor musun; bu yeter bana.</p>

  <p class="normal">Tut ki yüzüm Ay’a benzemez, rengim nar renginde değil; sarhoş gözlerindir herkesin gönlünü alan, aklını yıkıp yerlere seren.</p>

  <p class="normal">Çene topağın, tutalım ki eşsiz değil, saçların zünnâra benzemiyor; ama selvi boyundur boyumuzu iki büklüm eden.</p>

  <p class="normal">Coşup köpüren, kabarıp coşan uçsuz bucaksız bir denize benzeyen aşkı şekilsiz sayma; şu resimler, şu şekiller, zâti hep aşkın resimleri, aşkın şekilleri.</p>

  <p class="normal">Beni şu dönen gök kubbeye eş sayma; ama öylesine bir toprak harmanıyım ki Ay bile çevremde döner benim.</p>

  <p class="normal">Senin civarında hoşum, yık gitsin evimi; senin kokunla hoşum, Tatar ülkesinin miskiyle hoşum sanma.</p>

  <p class="normal">Şu başım meyhanedir; söyle, kırsın sağrağı o; yüzüm altına dönmüş, eşek yükleriyle altına bakma artık.</p>

  <p class="normal">Âzer’e söyle, put yonmasın; gönlüm puthane oldu. Başım cibre sıkılan tekneye döndü; meyhanecinin yurduna gitme artık.</p>

  <p class="normal">Kâfirlikle müslümanlık daha şimdi meydana geldi; aşkınsa önüne ön yok… Aşkın öldürdüğü kâfiri kâfirlerden sayma sen.</p>

  <p class="normal">A gönül, bülbül sesini dinle, eşeğin anırmasına kulak asma. A göz, gül bahçesine bak, dikenin ardına düşme.</p>

  <p class="normal">Yeter, davul çalma; söz, başkaları içindir; bense kendime de yabancıyım, yabancıların eteğine yapışma.</p>

  <h3 class="h2baslik" id="calibre_toc_2933">LXIV</h3>

  <p class="normal">Senemâ in çi kemânest-o foro-dest-o hekıyr</p>

  <p class="normal">Tâ bedin hed mekon-o cân-ı merâ hâr megîr</p>

  <p class="normal">A güzel, bu ne değersiz, bu ne çabuk çekilir bir yay. Bu kadar da etme, bu kadar da değersiz tutma bizi.</p>

  <p class="normal">Kaza-kader insanın gözüne dağı saman çöpü gösterir, saman çöpünü dağ; bu kolaydır Tanrı’ya.</p>

  <p class="normal">Ne mutlu o göze ki inciyle boncuğu tanır, ayırt eder; ne mutlu o kervana ki ücretini dost verir.</p>

  <p class="normal">Buyruğun yürür; adımı ne takarsan tak, razıyım; tertemiz adına and olsun ki can şükreder durur sana.</p>

  <p class="normal">Ay’a Habeş adını taksan sana secde eder; selviye çember desen hiç tiksinmez.</p>

  <p class="normal">Senin sövüşün padişahların övüşünden de iyidir; nerde köpeklerin havlaması, nerde yürekli arslanın kükremesi?</p>

  <p class="normal">Senin işsiz güçsüzün, bütün işe güce koyulanlardan daha hoştur… senden başka her şey yoktan-yokluktan ibarettir; biz de o yüzden yokuz-yoksuluz.</p>

  <p class="normal">* Altınla bezenmiş tacı ver de o sevgilinin sillesini satın al; fakat bu sözü birisi işitmez, dinlemezse aldırma, “Sen ancak korkutucusun.”</p>

  <p class="normal">Kafanda sevgilinin sillesinin izi varsa, gönül güzelleri başını öperler senin.</p>

  <p class="normal">Dünya adamı yoku, yokluğu varlık sanır, mal mülk bilir; can gözü açık olan kişi, ömrünü yoka harcar mı hiç a dostum?</p>

  <p class="normal">Adamın biri, bir hekime gitti de karın ağrısından şikâyet etti. Hekim, ne yedin ki bu mide dolgunluğuna uğradın dedi ona.</p>

  <p class="normal">Gelen derdin çoğu boğazdan gelir çünkü. Adam, mayalanmamış somunun ardından yanmış ekmek yedim dedi.</p>

  <p class="normal">Hekim, Sungur dedi, o kadri yüce sürmeyi getir bana. Adam, hadi be ulu kişi dedi, karın ağrısıyla sürmenin ne münasebeti var?</p>

  <p class="normal">Hekim, gözün her yanmış şeyi görseydi dedi, yanmış ekmek yemezdin a yarı kör.</p>

  <p class="normal">Sen de gözünün karaltısı yüzünden yoku var sandın; gözün padişahın kapısının toprağıyla iyileşir, aydınlaşır.</p>

  <p class="normal">Hele ey gönüllerin hallerini anlatan, gazeli sen aç, sen anlat. Ben anlatırsam beyin gönlü gene incinir.</p>

  <h3 class="h2baslik" id="calibre_toc_2934">LXV</h3>

  <p class="normal">Ser foro kon be seher k’ez ser-i bâzâr nezer</p>

  <p class="normal">Tebleî kâlobed averdeem âhar beneger</p>

  <p class="normal">Seher çağı başını eğ de pazar başından bir bak. Bir tabla dolusu beden getirmişim; gör de seyret.</p>

  <p class="normal">Mahallenin başında, tablamın üstünde omuzlar, saçlar, nefis yağlar var; bir bak da satın al.</p>

  <p class="normal">Gamın gecem, geceliğim; melhemin yağım… tarağım da o fitnelerle, şerlerle dolu saçların.</p>

  <p class="normal">Ayrılığından öldüm; hayalin otum, yiyeceğim oldu benim; çünkü gönlümde öküz açlığıyla dolu bir karın peydahlandı.</p>

  <p class="normal">Ne biçim bir insanım, bilmiyorum; yalnız şekerini pek özledim a şekerinin zevkiyle sineklerin bile şeker kesildiği güzel.</p>

  <p class="normal">Seher yeli, o güzelim kaftanı aç, savur; perdeyi kaldır da o gümüş beden yüzünden bütün işim gücüm altın kesilsin.</p>

  <p class="normal">Niceye bir elini yu ondan, bir dost ara kendine diyeceksin? İki dünyada da ondan başka bir dost yoktur bana.</p>

  <p class="normal">A hoca, bırak beni; nasıl olur da akıl kalır, gönül kalır bende? İnsan şeklinde Ay’la Güneş’i kim görmüştür?</p>

  <p class="normal">A Tebrizli Şems, benim canımdasın, gözlerimde oturmuşsun sen. Peki, iş böyleyken nasıl oluyor da yollara düşmüş bulunuyorsun?</p>

  <h3 class="h2baslik" id="calibre_toc_2935">LXVI</h3>

  <p class="normal">Hin ki âmed be ser-i kûy-ı tu Mecnûn-ı deger</p>

  <p class="normal">Hin ki âmed be temâşâ-yı tu dil-hûn-ı deger</p>

  <p class="normal">İşte bak, mahallenin başına bir başka Mecnun geldi; seni seyretmeye gönlü kan olmuş bir başkası geldi çattı.</p>

  <p class="normal">Senin yüzüne âşık olan kişiyi, şu dönüp duran gök kubbe çekemez; meğerki ona bir başka göğün üstünde bir yer veresin.</p>

  <p class="normal">Âşıkın kimseciklerin hilesine, afsununa kanmaz; sen ona bir başka afsun oku da üfle.</p>

  <p class="normal">Yüzünün aşkı cihanın altı yönüne de tuzak kurmuştur; çünkü kimsecikler öyle gül renkli bir yüz görmemiştir.</p>

  <p class="normal">Tuzağa düşen kuşa sen acı; çünkü senin gibi neliksiz-niteliksiz bir başka padişahlar padişahı yoktur onun.</p>

  <p class="normal">Nerde şu evde yanıp yakılmış bir düşkün ki geceleri başka bir düşkünün feryadını duysun, dinlesin.</p>

  <p class="normal">Senin şekerkamışın için atlas gibi kanlı gözyaşları yağdırmadayım; bu atlasa benzeyen, bu ağır kumaşlara bedel gözyaşlarımı dökmekten başka bir çarem yoktur.</p>

  <p class="normal">— Ş —</p>

  <h3 class="h2baslik" id="calibre_toc_2936">LXVII</h3>

  <p class="normal">Men tuem tu meni ey dost merov ez ber-i hîş</p>

  <p class="normal">Hîşrâ geyr meyengâr-o meran ez der-i hîş</p>

  <p class="normal">Dostum, ben senim, sen de bensin… Kendini bırakıp da gitme kendinden; kendini başkası sanma; sürme kapından.</p>

  <p class="normal">Sonu gelmez fitnelerinle başını, ayağını yitirme de şaşkınlar gibi cefa ayağını kendi başıma basayım.</p>

  <p class="normal">Gölge gibi senden hiç ayrılmayan biri varsa o da benim; dostum, kendi gölgene çekme kendi hançerini.</p>

  <p class="normal">A ağaç, her yana binlerce gölgen serilmiş; okşa gölgeleri, ayırma aslından onları.</p>

  <p class="normal">Gölgelerin hepsini gizle, ışığında yok et; parlak güneşe benzeyen yüzünü aç, göster.</p>

  <p class="normal">Gönül ülkesi senin iki gönüllüğünün yüzünden perişan olmuş; çık tahta, minberinden ayak çekme.</p>

  <p class="normal">* Akıl taçtır; Ali temsil yoluyla böyle demiştir; sen de kendi incinle, kendi özünle taca bir başka güzellik ver, yeni bir parlaklık bağışla.</p>

  <h3 class="h2baslik" id="calibre_toc_2937">LXVIII</h3>

  <p class="normal">On ki meh gaaşiye-i zeyn çü golâman keşedeş</p>

  <p class="normal">Bo ki in himmet-i mâ cânib-i bostan keşedeş</p>

  <p class="normal">Eyer örtüsünü kullar köleler gibi Ay’ın taşıdığı o güzeli, belki himmetimiz bağa bahçeye doğru çeker, getirir.</p>

  <p class="normal">Canda bu güç kuvvet yoktur, onda bu küstahlık olamaz ama belki bu işi sevgilinin yardımı sayesinde yapabilir.</p>

  <p class="normal">Can, dudaklarını anar da her solukta dudaklarını yalar; fakat yalan yanlış bir şey de duyarsa onu tutar, ta dişinin dibinden çeker, çıkarır.</p>

  <p class="normal">Ulular varlarını yoklarını yokluk diyarına doğru çekerler de varlık da lûtfeder, onları kendine doğru çeker.</p>

  <p class="normal">Nice canlar Yakub gibi boyuna zehir tadarlar da sonunda can Yusuf’u tutar, şekerkamışlığından çeker onları.</p>

  <p class="normal">Kim akıl terazisiyle kendini tartar da övünürse, Ay gibi olsa da felek gene onu Mîzân’a çeker, tartar.</p>

  <p class="normal">Kim âşıkların gözlerinde gözbebeği olursa, o bakış tezce onu alır, insanın özüne doğru çeker, götürür.</p>

  <p class="normal">O kâfir saçlar kimin yolunu keser, kimi yoldan çıkarırsa, âdeta kâfirlik gelir de onu alır, imana doğru çeker.</p>

  <p class="normal">Tebrizli Şems, aşkın sarhoş etti bizi, şarap içen kişiyi bu hale getirir şarap.</p>

  <h3 class="h2baslik" id="calibre_toc_2938">LXIX</h3>

  <p class="normal">Ger leb-i o şekened nerh-i şeker mîresedeş</p>

  <p class="normal">Ver roheş te’ne zened ber gol-i ter mîresedeş</p>

  <p class="normal">Dudakları şekerin narhını düşürürse de değer; yüzü terütaze gülü kınarsa da değer.</p>

  <p class="normal">Gökyüzü, kapısına secde ederse yeridir; ay değirmisinden rehin alır da âleme ışık verirse değer.</p>

  <p class="normal">Bütün âlemin kulu kölesi kesildiği akıl padişahı, ona hizmet için kapısında kemer kuşanırsa revâdır.</p>

  <p class="normal">Gece Zenci’sine kılıç vuran padişah, güneş, onun varlığı, dirliği uğrunda kalkanını yerlere atarsa da değer.</p>

  <p class="normal">Utarid, onun değirmisinin, onun güzellik noktasının çevresinde pergel gibi başı yerde döner durursa değer.</p>

  <p class="normal">Meleklerin bile mahrem olamadıkları o güzellik, insanlara meyletmezse, insanları özlemezse yeridir.</p>

  <p class="normal">Meleklerin işleri güçleri üst olmuş ama onlara o yüceliği verse de yeridir, vermese de.</p>

  <p class="normal">Bu çeşit sayıp döküyordum da felekten duydum; diyordu ki: Geç bunları, bir başka şeye de değer o.</p>

  <h3 class="h2baslik" id="calibre_toc_2939">LXX</h3>

  <p class="normal">Ber melik nîst nihan hâl-i dil-o nîk-o bedeş</p>

  <p class="normal">Nefs eger ser bekeşed gûş-keşon mîkeşedeş</p>

  <p class="normal">Gönlümün hali, iyiliği-kötülüğü padişaha gizli değildir. Nefis baş çekerse kulağını tutar da sürüye sürüye çeker onu.</p>

  <p class="normal">Can da, gönül de, gönlün aslı da onun bir lûtfudur; cana, gönüle can vermese kim yardım edebilir cana, gönüle?</p>

  <p class="normal">Gönül onun derdinden ne zevklere dalmıştır, ne hoşluklar elde etmiştir. O keremi, o sayısız bağışını hiç sayıp dökmeye kalkma.</p>

  <p class="normal">Tanrı aşkının gamı hangi kervanın yolunu vurduysa, o kervan iki dünyanın kârını öylesine elde etmiştir ki dile gelmez, söze sığmaz.</p>

  <p class="normal">Onun ölümsüz yaşayış gerdanlığıyla yüceldiğim günden beri ölüm meleği gönlümden ümit kesti.</p>

  <p class="normal">Süsen onun lûtfundan dil buldu da onu övmeye başladı; selvi hürriyeti ondan elde etti; çünkü boyu bosu o bağışladı ona.</p>

  <p class="normal">Bülbül onu över durur; o dil öğretti bülbüle; gül onun yüzünden elbisesini yırtar; çünkü yanağını o yalımlattı gülün.</p>

  <p class="normal">Kimdir ki bu toprağa ümit tohumu ekmiştir de onun bahar keremi bire yüz bağışlamamıştır ona?</p>

  <p class="normal">Acı, tatlı meyvenin ham tamahı var ama senin kerem güneşin onu kızdırır, oldurur.</p>

  <p class="normal">Güneş her akşam ona secde eder; ne ziyan görür bu secde yüzünden o padişahtan? Ziyan görmek şöyle dursun, bedeni can olmuş gitmiştir.</p>

  <p class="normal">Her gece secdeler ederek gider; seher çağı ona öylesine bir yüz bağışlar ki gökyüzü hasedinden ölür.</p>

  <p class="normal">Kim bu gök özlemini kökten çeker çıkarırsa, her vazgeçtiği özlem, mezarında bir huri olur, ona eş dost kesilir.</p>

  <p class="normal">Kim azgınlık yoluna at koşturursa at çifteler atar ona; çiftelerinden perişan olur gider.</p>

  <p class="normal">Sen gazeli yarım bırak da ezele dal, şaşır kal… Hiçbir şeye ihtiyacı olmayan tamamlasın, anlatsın onu.</p>

  <h3 class="h2baslik" id="calibre_toc_2940">LXXI</h3>

  <p class="normal">Be şeker hende eger mîbebered con resedeş</p>

  <p class="normal">Ve ger ez gemze-i câdû bered îmon resedeş</p>

  <p class="normal">Şeker gibi gülüşleriyle can bile alsa değer; büyücü bakışlarıyla imanı bile alıp götürse revâdır.</p>

  <p class="normal">Dev, peri orduları hep buyruğuna uymuştur; bu yücelikle, bu üstünlükle Süleyman saltanatını elde etse yerindedir.</p>

  <p class="normal">Yüz binlerce Yakub’un hüzünlere dalmış gönlü onunla diridir; artık Ken’an Yusuf’unun güzelliğine, sultanlığına sahip olsa hakkıdır bu.</p>

  <p class="normal">İsa huylu dudakları bir üfürükle ölüyü diriltir; can kanadıyla tutsa da Zühal yıldızına doğru uçsa yeridir.</p>

  <p class="normal">Vaktin Nuh’udur, ölümsüz aşk da gemisi; artık tufanla dünyayı altüst etse de eder ya.</p>

  <p class="normal">Aşkı, yokluk denizinden toz kopardı; yed-i beyzâ da ona lâyık, yılan olan sopa da.</p>

  <p class="normal">Gönülleri susamışların hepsi de ondan gıdalanırlar; böylesine bir lokmayla Lokman’ın hikmetini versen yeridir.</p>

  <p class="normal">— L —</p>

  <h3 class="h2baslik" id="calibre_toc_2941">LXXII</h3>

  <p class="normal">Tu merâ mey bedeh-o mest behâbân-o behel</p>

  <p class="normal">Çün resed novbet-i hedmet neşovem hîç hecel</p>

  <p class="normal">Bana şarap sun, sarhoş olarak yatır, uyut; bırak beni; hizmet vakti geldi mi, hiç de gaflete düşmem, utanmam ben.</p>

  <p class="normal">Onunla buluşmada horoz gibi tezim, vakti tanır, bilirim… ötüşü buluşmayı kesen, koparan kuzgun değilim ben.</p>

  <p class="normal">Padişaha hizmet etme vakti geldi mi, tanırım o vakti… Dostum, balçıktan yaratılmışım ama ayağım balçığa saplanmamış.</p>

  <p class="normal">Onun güzelim sırlarından bir iki söz söyleyeceğim; a gönül, gıllıgışsız gönlünü bana tut.</p>

  <p class="normal">Güzellerin aşkındaki tadı, şaşırıp kalanlardan arama; yalancı sabah bu kervanın yolunu azıtır gider.</p>

  <p class="normal">A can, kanımı döksen helâl ettim gitti; fakat dökmezsen helâl etmem hakkımı, zulmedersin bana.</p>

  <p class="normal">Derken ne dile gelebilen, ne yazıya sığan sözleri, sustum da gözümle, kaşımla söyledim.</p>

  <p class="normal">Anlamadın ama kızdın; hele hele kızgınlığını arttır; ne diye az bir çabada bulunmadasın?</p>

  <p class="normal">Soğukluk gölgede meydana gelir; güneşse hem aydındır, hem kızgın… a selvi, gölge gibi o güneşin yüzüne karşı yok ol gitsin.</p>

  <p class="normal">O Çiğil mumu, sarhoş bir halde ibadet yurdumun kapısından girinceye dek onun yüzünden kaç tane kandil kırdım ben.</p>

  <p class="normal">A Tebrizli Şems, güneş, hakkını bilmemiş olmalı ki böyle bir ince hastalığa uğramış.</p>

  <h3 class="h2baslik" id="calibre_toc_2942">LXXIII</h3>

  <p class="normal">Şotoron mest şodestend-o bebin reks-i cemel</p>

  <p class="normal">Z’oştor-i mest ki cûyed edeb-i ilm-o emel</p>

  <p class="normal">Develer esridiler, artık deve oyununu bir seyret. Esrik deveden kim bilgiden doğan edebi umabilir; kim doğru düzen hareket edişi bekleyebilir?</p>

  <p class="normal">Bilgimiz onun vergisi, yolumuz onun anayolu; ısılığımız da onun kereminden; Koç burcundaki Güneş’ten değil.</p>

  <p class="normal">“Rûhumdan rûh üfürdüm” günü, soluğu can verir sana… İşi gücü, “Ol” deyip oldurmaktır; yaratışı sebeplere, araçlara bağlı değil.</p>

  <p class="normal">Bu yolda ağustosgülüyle karanfil çiğneriz; balçık çiğneyen bayağı develerden değiliz biz.</p>

  <p class="normal">Balçık çiğneyen develer, şu balçığa bağlanmış kalmışlardır; canımızın, gönlümüzün balçıkla ne ilgisi var?</p>

  <p class="normal">* Din mucizesini göstermek için dağın belinden, Salih’in duasıyla Allah devesi doğmuş.</p>

  <p class="normal">Kendinize gelin, kendinize… Tanrı devesiyiz; ilişmeyin bize de ecel kılıcı başlarınızı kesmesin.</p>

  <p class="normal">Biz doğu tarafına da gitmeyiz, batı tarafına da; adımlar atarak boyuna ezel güneşine doğru gider dururuz.</p>

  <p class="normal">Hele otur da evet diyerek başını salla. Tebrizli Şems, gazelin sırlarını göstersin sana.</p>

  <h3 class="h2baslik" id="calibre_toc_2943">LXXIV</h3>

  <p class="normal">Raşau’l-ışkı habîbî laşarûdun va mudıll</p>

  <p class="normal">Küllu kalbin li hevâhu vacad’s-sabra yasıl</p>

  <p class="normal">Sevgili, kötülüklere düşenlere, yollarını azıtanlara sanki bir ceylan yavrusu; fakat onun aşkına düşüp de dayanan gönüller elbette ulaşırlar ona.</p>

  <p class="normal">Buluşma, kavuşma yılı kısadır, tezdir, geçer gidiverir; fakat ayrılık yılı uzundur, dolgundur, uzar gider.</p>

  <p class="normal">Sevgilim, hekimim, kadehi doldurmuş, döküp saçmada… feilün müfteilün, ya feilâtün ve feal.</p>

  <p class="normal">Kadehi doldurur; hiç çekinmeden geceleri apaçık sunar; zâti kapında öldürülen de suçtan korkmaz ya.<sup class="calibre2"><a href="../Text/divanson_split_307.html#footnote-800-92" id="footnote-800-92-backlink">[92]</a></sup></p>

  <p class="normal">— M —</p>

  <h3 class="h2baslik" id="calibre_toc_2944">LXXV</h3>

  <p class="normal">Der forobend ki mâ âşık-ı in encomenîm</p>

  <p class="normal">Tâ ki bâ yâr-ı şeker-leb nefesî dem bezenîm</p>

  <p class="normal">Kapıyı ört; bu topluluğa âşıkız biz… kapıyı ört de şeker dudaklı sâkî ile bir solukcağız nefes alalım, konuşup sevişelim.</p>

  <p class="normal">Biz bu mecliste oldukça ne diye şarapla meze eksilecekmiş. Biz yeşillikteyken selviyle ağustosgülü eksik olur mu hiç?</p>

  <p class="normal">Sunduğun kadeh elimizde, havan başımızda… Hasan’ın da yort savuluna boş vermişiz, Hasan’ın babasının da.</p>

  <p class="normal">Meşalemiz sen oldukça gökyüzünün mumuyuz biz; değil mi ki seçilmiş sâkîmiz sensin; biz de zamanın seçkin erleriyiz.</p>

  <p class="normal">Tuzağının ipi bizi kuyudan kurtardı kurtaralı iple oynamaya düştük, ipe eş dost kesildik.</p>

  <p class="normal">Aklın da aklısın, gönlün de gönlü; üstesine yüzlerce de cansın sen… Artık bize de bedenin ipini örmemek gerek.</p>

  <p class="normal">Mademki gökyüzü damına bizim için çadır kurdular; eşeklerin yayıldığı şu yerden ne diye çadırımızı sökmeyelim?</p>

  <p class="normal">Zümrüdüanka’ya benzeyen duayız sanki; gökyüzüne uçalım… Kaza, kader çavuşuna benziyoruz; orduları kıralım, birbirine geçirelim.</p>

  <p class="normal">Sele benziyoruz, sense denizsin; uzak düşmüşüz senden; bu yüzden başımızı ayak yapmışız; koşa koşa, yüzümüzü yerlere süre sürüye yurdumuza yönelmişiz.</p>

  <p class="normal">Bu yolda sel gibi naralar atmadayız; yüzüstü akmadayız; kendi çevresinde dönen kokmuş su gibi kendimize rehin olmamışız biz.</p>

  <p class="normal">Hadi, tez o koca sağrağı sun bana; fazla söyleme… Söyleyeceksen bile nimetlere gark olmuşuz de, bu sözü söyle.</p>

  <p class="normal">Tebrizli Şems, lâ’l, akıyk sermayesidir; biz de o yüzden Bedahşan lâ’liyiz, Yemen akıykıyız.</p>

  <h3 class="h2baslik" id="calibre_toc_2945">LXXVI</h3>

  <p class="normal">Der forobend ki mâ âşık-ı in meykedeîm</p>

  <p class="normal">Derdeh on bâde-i conrâ ki sebuk-dil şodeîm</p>

  <p class="normal">Kapıyı ört, bu meyhaneye âşıkız biz; tez canlı olmuşuz; sunuver o can şarabını bize.</p>

  <p class="normal">Sıçra, kalk a çevik sâkî, sık belini… and olsun Tanrı’ya ki pek uzun bir yoldan gelmişiz, pek ırak bir yolculuktan.</p>

  <p class="normal">Zevk tulumunu aç senin elinin gayretini biliriz; Zühre yüzlerce kez yalvardı, yakardı ama onun elinden bir kadehceğiz bile almadık.</p>

  <p class="normal">Ört kapıyı da rahmetinden bir gizli kapı aç; şarap hepimizi de vurmuş, kırmış geçirmiş; koca bir sağrak sunmanın çaresine bak.</p>

  <p class="normal">Ta başlangıçta eştik, dosttuk; o dostluk hakkı için şu testideki şarapla bana vesveselerimden bir kıyamet guslü ver.</p>

  <p class="normal">Hepimiz de uyumuştuk; bize birkaç tekme vurdun, sıçradık, sarhoşça kalktık da birbirimize girdik; o yüzden bu kavgaya, bu gürültüye düşmüşüz.</p>

  <p class="normal">İstemeye istemeye şarap sunman temelli bir töre değildir; aklını başına al; böylesine törenin ölüm meleğiyiz biz.</p>

  <p class="normal">Filozof bizi de o bozuk düzen sebeplerden türemiş sanır; fakat bu şaraptan bir içti mi, felsefesi gark olur gider.</p>

  <p class="normal">Öylesine bir timsahız ki deniz bir kadeh sucağızdır bize; biz tirit, mercimek, aş erleri değiliz.</p>

  <p class="normal">Hele sus artık; faydayı, üstünlüğü bırak… kadehinin artığından faydanın da faydası kesildik biz.</p>

  <h3 class="h2baslik" id="calibre_toc_2946">LXXVII</h3>

  <p class="normal">Hele reftîm-o gerânî zi cemâlet bordîm</p>

  <p class="normal">Cehet-i toşe-i reh zikr-i visâlet bordîm</p>

  <p class="normal">Hele gittik, gittik ama güzelliğinin paha biçilmez hâtırasını da aldık, götürdük; yol azığı olarak seninle buluşmanın, sana kavuşmanın anısını bağrımıza bastık da yola düştük.</p>

  <p class="normal">Sana da bir anış sebebi olsun, bana da; bu yüzden yaralı gönlü sana verdik, hayalini aldık gittik.</p>

  <p class="normal">O hayalini götürdük hani, Ay bile ona kuldur köledir, yeniaya benzeyen eğri kaşlarının hayalini.</p>

  <p class="normal">O şeker gibi gülüşünü hani, şeker bile kuldur köledir o gülüşe… o gülüşün hayalini bütün huylarının şekerliğinden aldık, götürdük.</p>

  <p class="normal">Güvercin gibi uçar gidersek, döner gene sana geliriz; çünkü bu kanatları senin kanadından elde etmişiz.</p>

  <p class="normal">Parça buçuk nereye uçarsa uçsun, döner, temeline gelir… Varımız yoğumuz, nemiz varsa hepsini de senin yüceliğinden elde etmişizdir, senin ululuğundan.</p>

  <p class="normal">A Tebrizli Şems, selâmımızı seher yelinden işit… İster seher yeli olsun, ister güney yeli; onu da senin yelinden elde ettik biz.</p>

  <h3 class="h2baslik" id="calibre_toc_2947">LXXVIII</h3>

  <p class="normal">Coz zi fettân-ı du çeşmet zi ki mefton bâşîm</p>

  <p class="normal">Coz zi zencîr-i du zolfet zi ki mecnon bâşîm</p>

  <p class="normal">Fitneci gözlerinden başka neye vurulalım; ikiye ayrılmış, zincire benzeyen saçlarından başka neye deli divane olalım?</p>

  <p class="normal">Ay bile o ay yüzünü aramakta; ondan başka neyin uğrunda, kimin için gökyüzü gibi dönüp duralım?</p>

  <p class="normal">Gülen narın, a güzelim, ağlattı bizi; bâri biz de gamından nar gibi gönlümüzü kanla dolduralım.</p>

  <p class="normal">Sarhoş gözlerin başımıza kadehlerle şarap döküyor; artık ne diye içkiye düşelim, afyonu bekleyip duralım?</p>

  <p class="normal">Güller saçan yüzün bir harman gül bağışlıyor; artık ne diye baharı bekleyelim, gül renkli şaraba bağlanalım?</p>

  <p class="normal">Mûsa gibi, senin ağacının yüzünden nura eş dost olmuşuz… neden Karun’un malına mülküne, altınına âşık olalım?</p>

  <p class="normal">Aşk her zaman gelir, a kişiler, nasılsınız der… onun nasılsın demesinden kendimizden geçeriz; neliksiz-niteliksiz bir hale geliriz.</p>

  <p class="normal">O denizden doğmuşuz, o denizde yetişmiş, gelişmişiz… biz de arı duru olalım, ölümsüz kalalım, eşsiz, gizlenmiş inci gibi bir hoş hale gelelim.</p>

  <p class="normal">Mademki güneşin yüzünden eser var bizde; Ay gibi tez yürüyelim, çabuk olalım, ölçülü gidelim.</p>

  <p class="normal">Nuh’a benzeyen hayalin dualar etmede, bir tufan istemede… o yüzücü için biz de gözlerimizi ırmaklara benzetelim, Ceyhun gibi gözyaşları dökelim.</p>

  <p class="normal">Aşk gibi her sevdalının gönlündeyiz… fakat gene de aşk gibi hepsinin de vehminden dışarıda olalım.</p>

  <p class="normal">Değil mi ki gönül mutfağında yemekler tabak tabak… peki, ne diye her aşağılık kişinin mutfağına kâse tutacakmışız?</p>

  <p class="normal">* Başımızın kâsesini şu şaraba vakfettik; böylece de Serî’ye, Şiblî’ye, Zün-Nûn’a eşit olacağız biz.</p>

  <p class="normal">A Tebrizli Şems, dünyadaki zerrelerden daha artık olalım diye senin ışığına zerre kesildik gitti.</p>

  <h3 class="h2baslik" id="calibre_toc_2948">LXXIX</h3>

  <p class="normal">Akl gûyed ki men orâ be zebon befrîbem</p>

  <p class="normal">Işk gûyed tu hamuş bâş be con befrîbem</p>

  <p class="normal">Akıl der ki: Ben onu dille kandırırım. Aşk der ki: Sen sus; ben onu canla, gönülle aldatırım.</p>

  <p class="normal">Can gönüle, yürü git de beni de gülünç etme, kendine de güldürme der; ne var ki onun olmasın da ben onu o şeyle kandırayım?</p>

  <p class="normal">Gamlı düşüncelere dalmış, kendinden geçmeyi arar, diler biri değil ki onu şarapla, koca sağrakla aldatayım.</p>

  <p class="normal">Bakış okunun yaya ihtiyacı yok ki oka benzeyen bakışını yayla kandırayım.</p>

  <p class="normal">Dünyaya hapsolmamış, şu topraktan yaratılmış âleme bağlı değil ki onu altınla, dünya saltanatıyla aldatayım.</p>

  <p class="normal">O, görünüşte insan ama gerçekte bir melek; şehveti yok ki kadınlarla kandırabileyim.</p>

  <p class="normal">Öylesine bir ev ki oradaki nakşı, bezentiyi görse, melek bile ürküp kaçar; peki, ben onu hangi bezentiyle, hangi nakışla aldatabilirim?</p>

  <p class="normal">At sürüsüne ihtiyacı yok; çünkü kanatla uçar. Yediği, içtiği nur; onu nasıl olur da ekmekle kandırırım?</p>

  <p class="normal">Dünya pazarının taciri, alıcı satıcısı değil ki onu olur olmaz kârla, ziyanla aldatayım.</p>

  <p class="normal">Hiçbir şey ondan gizli değil ki kendimi hasta göstereyim; ah ah deyip feryat ederek onu kandırayım.</p>

  <p class="normal">Başımı bağlayayım, çatayım, sirkeli bez bağlayayım başıma, elden çıktım diyeyim; hastalıkla, hafakanla merhamete getireyim onu.</p>

  <p class="normal">Kıldan kıla benim eğriliğimi, ne yapar edersem hepsini görür; nedir ondan gizli olan ki, onunla aldatayım onu?</p>

  <p class="normal">Şöhret peşinde koşan, şâirlere düşkün olan bir padişah değil ki onu beyitle, gazelle, akıp giden şiirle aldatayım.</p>

  <p class="normal">Gayb sûretinin yüceliği, onu merhamete getirerek, yahut ona cennetleri vaad ederek kandırılmaktan çok yücedir.</p>

  <p class="normal">Tebrizli Şems, onun seçilmişidir, sevgilisidir; onu olsa olsa o zamanın kutbuyla kandırabilirim.</p>

  <h3 class="h2baslik" id="calibre_toc_2949">LXXX</h3>

  <p class="normal">Dil çi hordest eceb dûş ki men mehmorem</p>

  <p class="normal">Yâ nemek-dân-ı ki dîdest ki men der şorem</p>

  <p class="normal">Acaba gönül, dün gece ne içti ki mahmurum bugün… yahut kimin tuzlasını gördü ki böyle acılıklar içindeyim, darmadağın olmuş, coşmuş gitmişim.</p>

  <p class="normal">Bugün neyi döker, kırarsam suçum yok… bugün ne söyler, ne edersem mazurum.</p>

  <p class="normal">Her solukta dudaklarımdan, ağzımdan can kokusu geliyor; bu da canın candan uzağım diye şikâyet etmemesi için hani.</p>

  <p class="normal">Dudaklarını dudaklarıma korsan sarhoş olur gidersin; istersen sına da gör, üzüm şarabından da aşağı değilim ya.</p>

  <p class="normal">Sâkî, beni boğazıma dek suya daldır; çünkü düşünce arıya benziyor, bense çırçıplağım.</p>

  <p class="normal">Geceleyin uyku vakti şu hırkadan soyunuyorum; sabahleyin uyanınca gene o hırkayla haşroluyorum.</p>

  <p class="normal">Hadi, Deccâl geldi, aç Mesîh’in yolunu; hadi, kıyamet günü geldi çattı, çal Sûr’umu.</p>

  <p class="normal">Aklın aklı başındaysa ciğerini kan et… gönlüm paramparça değilse satırımı al, parala.</p>

  <p class="normal">Şarap beni boş yere yele vermeye, sâkî de yapılı bedenimi yıkmaya geldi.</p>

  <p class="normal">Gece gündüz doluyum; görsen kadeh dersin bana… sıçrayıp kalkmışım, kemer olmadığı halde belimi bağlamış, sıkmışım; görsen karınca dersin bana.</p>

  <p class="normal">Sağrak, beni iyileştir diye küpün yanına gelmiş… küp de hastayım ben diye başını tutmuş.</p>

  <p class="normal">Biz bütün perdeleri yırtmışız, şarap aramadayız… şarapsa küpün dibine oturmuş, ben örtünmüşüm, ırz ehliyim diyor.</p>

  <p class="normal">Pislikle sarhoş olmuşsun sen; uzaklaş bizim meclisimizden… Sonra gönlünü dünyadan soğuturum; kâfurum ben.</p>

  <p class="normal">Mezarın toprağı, bir yudumcuk su gibi toprağımı içti mi, can, ben beden değilim, ışığım diye gökyüzünün yücesine ağar.</p>

  <p class="normal">* O padişah değilim ki tahttan ineyim de tabuta bineyim… “Ölümsüz olarak yaşarlar” yazısı yazılmış yarlığıma benim.</p>

  <p class="normal">Bir şeyle kırılmışsam feraha karılmış, katılmışım… asılmışsam Mansûr’un ipiyle asılmışım.</p>

  <p class="normal">Firavun’un kadehini almam; ağzı kokutur o… Tur Dağı’na benzeyen bedenimde Mûsa canı var.</p>

  <p class="normal">Hele sus; sarhoşa susmak daha iyi… feryadı ne yapacağım ki; dudaklarından ayrılmış değilim ki ben.</p>

  <p class="normal">Tebrizli Şems, güneşten de daha tanınmış… Şems’in komşusuyum, o yüzden ben de Ay gibi tanınmışım.</p>

  <h3 class="h2baslik" id="calibre_toc_2950">LXXXI</h3>

  <p class="normal">Ger tu hâhî ki turâ bîkes-o tenhâ nekonem</p>

  <p class="normal">Vâmık’et bâşem her lehze vo Azrâ nekonem</p>

  <p class="normal">Seni kimsesiz, yapayalnız bırakmamamı istiyorsan; her solukta sana Vâmık olayım, ama seni Azrâ yerine koymayayım, o hale gelmeyesin; bunu istiyorsan,</p>

  <p class="normal">Bu, sana bağlı bir nesne; ipin ucunu elinden koyuverme; eğri oynama a eğri oyunlu eğri kişi de ben de eğri oynamayayım seninle.</p>

  <p class="normal">Can veririm dedin, arpa ekmeği bile vermiyorsun… ettiklerine karşı bir şeyler yapmazsam sanıyorsun ki haberim yok; böyle biliyorsun beni.</p>

  <p class="normal">Kulağını çekmezsem, burmazsam gözün açılmaz; cezanı veririm diye korkuturum ama vermem.</p>

  <p class="normal">Ölümden sonra bedenin dağılır gider; sen de parça buçukları artık toplayamam sanırsın.</p>

  <p class="normal">Gecenin, gündüzün yazısını yazan benim; yok olurlar, var ederim… Peki, ne diye senin gününü de sonunda gene meydana getirmeyeyim?</p>

  <p class="normal">Her solukta sıkıntıdan genişliğe varan bir haşir var sana; peki, ne diye sabrını şekerler çiğneyen bir şükür haline getirmeyeyim?</p>

  <p class="normal">Herkes benim dileğimle bir iş arar, bir iş peşine düşer; peki, ceza vermemi ne diye aratmayayım sana?</p>

  <p class="normal">Bir çocuk gibi seni dünya rahminden çekip çıkarmadıkça, akıl fikir dünyasında yer vermem sana.</p>

  <p class="normal">Akıl fikir gül bahçesi güllerle, fesleğenlerle dolu bir zevk dünyasıdır; fakat sen inada girişmişsin de seyretmeyeceğim diye gözünü yummuşsun.</p>

  <p class="normal">Padişahın doğanları çağıran davulunu çalanım ben; a doğan, ben şu dünyadan gitmeden, gazeller, şiirler söylemeyi bırakmadan şu sese gelmeye bak.</p>

  <h3 class="h2baslik" id="calibre_toc_2951">LXXXII</h3>

  <p class="normal">Ger tu mestî ber-i mâ ây ki mâ mestânîm</p>

  <p class="normal">Verne mâ işve-vo nâmûs-ı kesî nestânîm</p>

  <p class="normal">Sarhoşsan yanımıza gel; biz de sarhoşuz… Sarhoş değilsek şunu bil ki kimsenin işvesini, çalımını satın almayız biz.</p>

  <p class="normal">Dertlerle dopdolu gönüllere derman olan Yusuflar var; fakat sarhoşluklarından dertlere derman olduğumuzu bilmiyorlar.</p>

  <p class="normal">Bilseler kendilerine değer vermezler; çünkü bize karşı derman bile başını tutar da bunaldık kaldık der.</p>

  <p class="normal">Yıkılmışız; meyhane de bizim yüzümüzden darmadağın olmuş; bir zamancağız şu yıkık yerdeyiz ama aşk definesiyiz biz.</p>

  <p class="normal">Meyhanedeyiz, kâhyamız sâkî ancak… kâhyamız da o, sahibimiz de; onu biliyoruz ancak.</p>

  <p class="normal">Sarhoşun gamla, düşünceyle, tedbirle ne işi var? Başköşeye mi lâyığız, kapıcı mıyız; böyle bir düşünceye kapılır mı sarhoş?</p>

  <p class="normal">Başköşeden haberi olan kapıcıdır… bizimse canımızdan bile haberimiz yok da o yüzden sevgilinin kucağındayız.</p>

  <p class="normal">İçimiz ney gibi bomboş; sâkî üflüyor da söylüyoruz; yoksa söz söylemeyi istemeyiz biz.</p>

  <p class="normal">Ne hoştur o gümüş bedenli güzel ki kim olduğunu bilmez, haberi yoktur kendinden… yükümüzü çeker durur, bizse boyuna incitiriz onu.</p>

  <p class="normal">Sevgilimiz, kendinin kim olduğunu bilmesine bilir; fakat bilmez görünür, değersiz sayar kendini… parasız pulsuz görünür, pek değersiziz, ucuzuz biz der.</p>

  <p class="normal">Lûtfundan, kereminden yaş ağaç gibi başını aşağı eğer… bizse yaprak gibi ayrılığının korkusuyla titrer dururuz.</p>

  <p class="normal">Bir zamancağız beni bırak ey can; susarak söylemek hoş. Biz de sustuğumuz halde söz söyleyeniz; teraziye benziyoruz.</p>

  <p class="normal">Yolları anlatmak da temellerdendir, gerektir ama yeter, sus artık; temeller zâti biziz; ne diye temellerle uğraşacakmışız?</p>
</body>
</html>
