<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>divan1</title>
  <link href="../Styles/stylesheet.css" rel="stylesheet" type="text/css"/>
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h2 class="h2baslik1" id="calibre_toc_62">BAHR-İ HEZEC<br class="chapter"/>
  –MÜSEDDES-İ MAHZÛF–</h2>

  <p class="ortayazi">mefâîlün mefâîlün feûlün</p>

  <h3 class="h2baslik" id="calibre_toc_2249">— A —<br class="chapter"/>
  I</h3>

  <p class="indentmetin">Dil-ârâm-ı nihan geşte zi govga</p>

  <p class="indentmetin">Heme reftend-o halvet şod birûn â</p>

  <p class="normal">Gönüle rahat, huzur veren bir güzel, kavga yüzünden gizlenmiş; herkes gitti, yalnızız, çık dışarıya.</p>

  <p class="normal">Kan denizinde boğulmaktan kurtar beni; sapsarı yüzümü halâs et şu sarılıktan.</p>

  <p class="normal">Gözyaşlarımla kucağımı denize döndürdüm; ne diye deniz kıyısına seyre seyrana gelmezsin?</p>

  <p class="normal">Fakat sen yüzünü aynada gördün; bundan da daha güzel bir seyir nerde olur?</p>

  <p class="normal">Yanıldım; aynaya sığmazsın sen; ışığından her şey yok olur gider.</p>

  <p class="normal">Ayna cilâlanma zahmetinden kurtuldu; yüzünden aparı oldu, tertemiz bir hale geldi.</p>

  <p class="normal">Sen akıl gibi gizlisin, fakat her şey senden meydana gelir; her yandaki yıkım da senden, yapım da.</p>

  <p class="normal">Kim senin yanında ev tutarsa Ülker yıldızının göğü bile aşağı görünür ona.</p>

  <p class="normal">Candan ayrılan bedenin hali ne olur? Senden ayrılan, ne özür getirebilir sana?</p>

  <p class="normal">Tatlı candan ayrılan, gönlü bir dostlardan ne dostluk görebilir?</p>

  <p class="normal">Halka her gün sabahtan da iyisin sen; zayıflara geceleyin uykudan da hoşsun sen.</p>

  <p class="normal">Seni canda gördüm de her şeyden kurtuldum; yol yitirenler gibi aşağıyı, yukarıyı aramam artık.</p>

  <p class="normal">Dünyaya öylesine bir aşk ateşi saldın ki âlem helva kazanına döndü.</p>

  <p class="normal">Ay da bütün güzelliğini senden elde eder, güneş de; Oğlak burcu da özünü senden bulur, İkizler burcu da.</p>

  <p class="normal">Senin sevdan ona sevda bağışlamıştır, onu karartmıştır da gece onun için halka şifadır, rahattır.</p>

  <p class="normal">Kendi güzelliğine gündüzü bezedin, güzelleştirdin de muma döndü, halk da pervane kesildi ona.</p>

  <p class="normal">Fakat senin mumunu gören pervanenin gecesi, yüzü gözü bakımından gündüzden de güzel.</p>

  <p class="normal">Gece gündüz pervasızca güzelliğinin mumuna atılır, çevresinde döner durur.</p>

  <p class="normal">Bundan fazla anlatamıyorum; bu kadar söyledim, kalanını sen buyur.</p>

  <p class="normal">A Tebrizli Şemseddin, kalanını sen söyle; Kafdağı’nı Zümrüdüanka daha güzel anlatır.</p>

  <h3 class="h2baslik" id="calibre_toc_2250">II</h3>

  <p class="normal">Heber kun ey sitâre yâr-ı mârâ</p>

  <p class="normal">Ki deryâbed dil-i hon-hâr-ı mârâ</p>

  <p class="normal">Haber ver a yıldız, haber ver de sevgilimiz, kanlar içen gönlümüzü bulsun bizim.</p>

  <p class="normal">Haber ver o âşıklar hekimine de hastamıza şerbet sunsun.</p>

  <p class="normal">Söyle o şeker gibi şeker satana pazarımızı tatlılaştırsın bizim.</p>

  <p class="normal">Gönlünü gizlerse düşman sırlarımızı duymaz bizim.</p>

  <p class="normal">Aşkta düşmanın dileğine uydum âdeta; çünkü ne işteyiz, sormuyor düşman.</p>

  <p class="normal">Gerçi düşmanımızın canı yok ama gene de bize düşman olanın yak, yandır canını.</p>

  <p class="normal">Yıkamak için başını kille ısladıysan yıkamadan gel, önce bizim gül bahçemizi aç da sonra yıka başını.</p>

  <p class="normal">A apaydın Tebrizli Şems, gel de yüzünle ışıklandır yüzümüzü.</p>

  <h3 class="h2baslik" id="calibre_toc_2251">III</h3>

  <p class="normal">Biyâ ey cân-ı nov dâdey cihanrâ</p>

  <p class="normal">Bibor ez kâr akl-ı kâr-danrâ</p>

  <p class="normal">Gel a dünyaya yeniden can veren; işler bilen aklı işten güçten et.</p>

  <p class="normal">Ok gibiyim ben, atmadıkça uçmam; gel de bir daha kur yayını.</p>

  <p class="normal">* Aşkınla bir kere daha düştü damdan tas; gene yolla damdan o merdiveni.</p>

  <p class="normal">Damı ne yanda diyorlar bana; canı getirdikleri yanda.</p>

  <p class="normal">Her gece can oraya gider, sabahleyin gene getirirler hani, işte o yanda.</p>

  <p class="normal">Hani bahar bir yerden kalkar, yeryüzüne gelir; hani sabah, gökyüzüne yeni bir ışık verir; o yanda işte.</p>

  <p class="normal">* Hani bir sopa ejderhâ olmuştu; hani tutmuştu da Firavun’a uyanları cehenneme götürmüştü o; o yanda.</p>

  <p class="normal">Şu sende arayıp aktarma o yandan kopar, gelir; iz o derde iz arar gene.</p>

  <p class="normal">Sen o adamsın ki eşeğe binmiştir de şundan, bundan eşek nerde diye sorar durur.</p>

  <p class="normal">Sus artık, kıskançlığından herkesi denize daldırmak istemiyor o.</p>

  <h3 class="h2baslik" id="calibre_toc_2252">IV</h3>

  <p class="normal">Bisûzânîm sovdâ vu cununrâ</p>

  <p class="normal">Derâşâmîm her dem movc-ı honrâ</p>

  <p class="normal">Deliliği de yakıp yandıralım, divaneliği de; her solukta içelim kan dalgalarını.</p>

  <p class="normal">Cehennemi içen sarhoşlarız biz; yeşil kubbeyi deler yararız biz.</p>

  <p class="normal">* Zevâli olmayan ışık, ne yapacak gökyüzünü, ne edecek şu iki baş aşağı gelmiş kandili?</p>

  <p class="normal">Gam hırsızının elini keselim; yüzlerce defa zebun olmuş aklı çaldı o.</p>

  <p class="normal">Padişahlara lâyık sâf şarap dökelim de uyutalım hünerli aklı.</p>

  <p class="normal">Sarhoş olunca da ona sopa çekelim, çünkü düzende, afsunda haddi aştı o.</p>

  <p class="normal">Gerçi herkesten cin fikirlidir, herkesin ustasıdır ama zamanın düzenini ne bilecek?</p>

  <p class="normal">Öylesine bir sarhoş edelim, öylesine kendisinden geçirelim ki geldi mi, nerden geldiğini bilemesin.</p>

  <p class="normal">Gönül evinin içinde, şu direksiz dünyanın direğini görsün.</p>

  <p class="normal">Öyle bir bilgin, öyle bir pîr bile, bilgisizlere ibret olsun diye yok oldu gitti.</p>

  <p class="normal">Şimdi bilgin olur o, çünkü aşkla can verdi; şimdi iç âleminin bilgisini anlar artık.</p>

  <p class="normal">Baş dönmesi, baştan gelir; böyle olmasaydı durup dinlenmesi olmayan dünya da dururdu, dinlenirdi.</p>

  <p class="normal">* Başı olan beden, “Ol” buyruğunun sırrını bilemez; kâf’la nun’u başsız beden bilir.</p>

  <p class="normal">Ne olur a kardeş, bir sınama için olsun, bir soluk baş koy.</p>

  <p class="normal">Bir solukcağız olsun, padişahın hatırı için böyle bir eşeği, böyle bir serkeş atı râm ediver.</p>

  <p class="normal">Sen cehennem biledur; halbuki dünyayı biliştir, anlayıştır o; yok ol, yücelmeyi az iste.</p>

  <p class="normal">Tanrı sıfatlarına öylesine dal ki bir daha çıkamayasın; şu dış âlemi bir daha göremeyesin.</p>

  <p class="normal">Ne ararsın şu kara suyun safâsını; ne koklarsın şu hamam külhanının damında biten çiçeği?</p>

  <p class="normal">Her ham, her aşağılık kişi anlamasın diyordum da kıskançlığımdan anlatamıyorum; sustum artık.</p>

  <p class="normal">* A Tebrizli Şems, bir olgunluk göster de kâf’la nun’dan bir noksan kalmasın.</p>

  <h3 class="h2baslik" id="calibre_toc_2253">V</h3>

  <p class="normal">Çu o bâşed dil-o dil-sûz mârâ</p>

  <p class="normal">Çi bâşed şeb çi bâşed rûz mârâ</p>

  <p class="normal">Gönlümüz, gönül yakanımız o olduktan sonra, gece ne oluyor bize, gündüz ne oluyor?</p>

  <p class="normal">Güneş ha batmış, ha doğmuş; canımıza can katan, canımızı aydınlatıp duran güzelimiz yeter bize.</p>

  <p class="normal">Anası ölene ağlayıp feryat etmeyi öğretme; bize aşk öğreten, iyiden iyiye ustadır.</p>

  <p class="normal">Dikme o hırkamızı; yırt gitsin; hırka diken şeyh yaramaz bize.</p>

  <p class="normal">Herkes düşmana üst olmayı ister; o düşmanın güzelim yüzüdür üstünlüğümüz bizim.</p>

  <p class="normal">Herkes defineler elde edecek bir baht arar; eziyetlere eziyetler katan aşk yeter bize.</p>

  <h3 class="h2baslik" id="calibre_toc_2254">VI</h3>

  <p class="normal">Merâ helvâ heves kardest helvâ</p>

  <p class="normal">Meyefken va’de-i helvâ be ferdâ</p>

  <p class="normal">Canım helva istiyor, helva; helva vaadini yarına atma.</p>

  <p class="normal">Gönlüm, canım, sûfîye safâlar veren o helvaya bağlı; safra vermeyen helvaya.</p>

  <p class="normal">Ne de güzel sıcak, yağlı, ballı helva; her solukta yücelerden geliyor kokusu.</p>

  <p class="normal">İncir gibi ağzın kapalıyken helvayı gönülden ye, elini, ağzını bulaştırma hiç.</p>

  <p class="normal">Bu helva, o helvadandır, o taraftandır; a elsiz-ayaksız, o taraftan ye.</p>

  <p class="normal">* Bir solukcağız, Mustafâ ile aynı kâseden yiyelim; o da ordan süt içerdi, ordan hurma yerdi.</p>

  <p class="normal">* Hani Meryem’e ye, iç, gözün aydın olsun diye ses gelen hurmadan.</p>

  <p class="normal">Delilimiz de şu; Akl-ı Küll’ün oğullarıyız biz; a babasının canı diye ses gelip duruyor.</p>

  <p class="normal">Boyuna a çocuklar diyor, gelin; sofra hazır, sevgili de yapayalnız.</p>

  <h3 class="h2baslik" id="calibre_toc_2255">VII</h3>

  <p class="normal">Emîr-i husn handon kun haşemrâ</p>

  <p class="normal">Vucûdî behş mer muştî ademrâ</p>

  <p class="normal">A güzellik beyi, sana uyanları güldür; bir avuç yoka varlık bağışla.</p>

  <p class="normal">Gam ordusunun karaltısı görünüyor; bayrak sahibine üstünlük ver, sevindir onu.</p>

  <p class="normal">Güzelliğinle neşeye neşe ver; gama, kedere de gam ver, keder ver.</p>

  <p class="normal">Lûtfu, keremi güzelliğinle neşelendir; güzelliğin lûtfa, kereme yüzlerce can verir.</p>

  <p class="normal">O gümüş bedenliyle işimi altına döndür; altın gibi sararmış yüzümü lâ’l gibi kızart.</p>

  <p class="normal">A gönül, mademki fazlasıyla aşk istiyorsun; çoğun, azın düşüncesine az dal.</p>

  <p class="normal">* Tebrizli Şems’e karşı başını yere koy; o puta secde etmek, imandır çünkü.</p>

  <h3 class="h2baslik" id="calibre_toc_2256">VIII</h3>

  <p class="normal">Be burc-ı dil resîdî bîst incâ</p>

  <p class="normal">Çu on mehrâ bidîdi bîst incâ</p>

  <p class="normal">Gönül burcuna eriştin ya, dur artık burda; o Ay’ı gördün ya, dur artık burda.</p>

  <p class="normal">Şu pılını pırtını, bilgisizlikten çok çektin, taşıdın her yana; dur artık burda.</p>

  <p class="normal">Ömrün bitti, o ay yüzlünün güzelliğine ait her çeşit söz duydun; dur artık burda.</p>

  <p class="normal">O güzelliği gör; onu görmekle hem belirirsin, hem izin bile kalmaz; dur artık burda.</p>

  <p class="normal">Gönlüne and olsun, o memelerde süt var; sütünden tattın ya; dur artık burda.</p>

  <h3 class="h2baslik" id="calibre_toc_2257">IX</h3>

  <p class="normal">Suleymânâ biyâr enguşterîrâ</p>

  <p class="normal">Mutî’-o bende kun dîv-o perîr-â</p>

  <p class="normal">A Süleyman, getir yüzüğü, devi, periyi al buyruğunun altına.</p>

  <p class="normal">* Onları getirin bana narasını at; şu altı kapılı sarayı aydınlat.</p>

  <p class="normal">* Batıdan güneş doğdurmak, o tarafa ait gönüler için iş bile değil.</p>

  <p class="normal">Öylesine bir ululuk ki herkes Tanrı için ululuğu bıraksın gitsin.</p>

  <p class="normal">* Koy sofraya havuzlar gibi tasları; müşterinin niyazını ikramla karşıla.</p>

  <p class="normal">Bir sağrakla zevk ver kafatasına; nerkis gözleri mahmurlaştır, süzülsün varsın.</p>

  <p class="normal">* Gizli şekillerin önünden kaldır perdeyi; put yonan Âzer’in kârına kesat var.</p>

  <p class="normal">* Kuyudan, kuyu suyu içmeden hastalandık, Kevser kaynaklarını akıt.</p>

  <p class="normal">A gönül, padişahlar padişahının meclisine git de kızıl şarap iç.</p>

  <p class="normal">Altına, kadına canla, gönülle tapma; şu Tanrı’ya kâfir olan iki kızın yürü üstüne;</p>

  <p class="normal">Nefisle büyük savaşa giriş; padişah ere bu yüzden ecir verir, ücret bağışlar.</p>

  <p class="normal">O gümüş bedenliyi gör ki onu görünce altın bile şaşırır da altınlığını pek yapamaz olur.</p>

  <p class="normal">O deniz gönüllüyü tanı ki inci bile onun coşup köpürmesinden, içip sömürmesinden elde eder inciliğini.</p>

  <p class="normal">* Gazelin kalan kısmını sen söylersen Sâmirî’nin büyüsü bile haset etmeye kalkışır.</p>

  <p class="normal">* Sustum, çünkü ayağım balçığa battı; artık Ca’fer’e ait söz kanadını sen aç.</p>

  <h3 class="h2baslik" id="calibre_toc_2258">X</h3>

  <p class="normal">Beket aynî gadâte’l-beyni dem’â</p>

  <p class="normal">Ve uhrâ bil’bukâ bahılet aleynâ</p>

  <p class="normal">Ayrılık sabahı gözümün biri ağladı; öbürüyse ağlamada nekeslik etti bize.</p>

  <p class="normal">Bu nekesliği yüzünden suçlu buldum; buluştuğumuz gün o gözümü yummakla cezalandırdım onu.<sup class="calibre2"><a href="../Text/divanson_split_346.html#footnote-700-19" id="footnote-700-19-backlink">[19]</a></sup></p>

  <p class="normal">Cezalandıracak adam mıyım ben? Kalk a sevgili, dudağına dek şarapla dolu olan o kadehi sun.</p>

  <p class="normal">Her solukta beni incitirler ama ben kimseyi incitmem; çünkü bence bütün canlar bir olmuştur, birdir.</p>

  <p class="normal">Bu cisimler bize karşı tersine kürk giymişlerdir ama,</p>

  <p class="normal">Seni ters giydiğin kürkün içinde de tanırım ben; kürkün içinde canımsın benim a benim canım.</p>

  <p class="normal">Kürkü yırtarım ben, sen de yırt; ne diye kendimizle savaşa girişecekmişiz?</p>

  <p class="normal">Ayrı ayrı bedenlerde bir canız; ister küçük olalım, ister ihtiyar, ister genç.</p>

  <p class="normal">Ateşten ayrılmış ışıkcağızlardır; onların asılları da bir, çıktıkları yer de bir.</p>

  <p class="normal">Tabiatları da bir, renkleri de bir, huyları da bir; başları da ayaklarından başka değil.</p>

  <p class="normal">Gönlümde şu anlattıklarıma deliller var; gizli mi söyleyeyim sana, örtülü mü?</p>

  <p class="normal">Yanlış söyledim; onu kendi kendine söyle; bir seyret de bak, bu seyran kat kattır.</p>

  <h3 class="h2baslik" id="calibre_toc_2259">XI</h3>

  <p class="normal">Tu bişken çeng-i mârâ ey muallâ</p>

  <p class="normal">Hezâron çeng-i dîger hest incâ</p>

  <p class="normal">A yüceler yücesi, sen kır çengimizi bizim; burda binlerce başka çeng var.</p>

  <p class="normal">Biz aşk çengine düştükten, sevdanın pençesine düştükten sonra bize çeng mi bulunmaz, zurna mı?</p>

  <p class="normal">Dünyadaki rebâplarla çengler yansa bile nice gizli çengler vardır sevgili.</p>

  <p class="normal">Sağırın kulağı duymaz ama nağmeleri, ten-tenleri ta göğe dayandı.</p>

  <p class="normal">Dünyanın ışığı, mumu sönerse ne gam? Taşla demir yanımızda bizim.</p>

  <p class="normal">Çerçöp de, nağmeler de denizin üstündedir, inci denizin yüzüne çıkmaz.</p>

  <p class="normal">Fakat denizin üstündeki çerçöpün güzel görünüşü de inci yüzündendir; onun şimşeğinin aksinin aksidir bize çakan.</p>

  <p class="normal">Nağmeler asıldaki coşkunluğun fer’idir; fer’iyle asıl ise asla bir olamaz.</p>

  <p class="normal">Ağzını yum, gönül penceresini aç; canlarla o yoldan konuşmaya koyul.</p>

  <h3 class="h2baslik" id="calibre_toc_2260">XII</h3>

  <p class="normal">Bakaaî şâe leyse hum irtihâlâ</p>

  <p class="normal">Ve husne’s-sabrı zemmû la’l-cemâlâ</p>

  <p class="normal">Göçmeyi benim ömrüm istedi, onlar değil; yüklerini develere yüklemediler, benim güzelim sabrıma yüklediler.</p>

  <p class="normal">Nakışlı ipek elbiseler giyinmeleri süslenmek için değil, güzelliklerini korumak için; fakat güzellik elbiseyle nasıl, ne vakit korunabilir ki?</p>

  <p class="normal">Ağzının tadı bozulan hastaya, arı duru su bile bulsa, acı gelir o su.<sup class="calibre2"><a href="../Text/divanson_split_347.html#footnote-700-20" id="footnote-700-20-backlink">[20]</a></sup></p>

  <p class="normal">Gönlüne de bu tapının lezzetini tattır, canına da; şarap arındı mı tortusu üste çıkar.</p>

  <p class="normal">Şu arı duru şarabı içmek istiyorsan dudaklarını her tortulu şarapla bulaştırma.</p>

  <p class="normal">Tez, çevik, atik, pervasız kişi şu kara sele bulaşmaz, temiz kalır.</p>

  <p class="normal">Tacirin eli para sayarken titrer, odur kumaşın kadrini bilen.</p>

  <p class="normal">Şeker parçasısın, suya var; süzülen şey daha tatlılaşır.</p>

  <h3 class="h2baslik" id="calibre_toc_2261">XIII</h3>

  <p class="normal">Berâ-yı tu fedâ kerdim cenrâ</p>

  <p class="normal">Keşîde behr-i tu zahm-i zebanhâ</p>

  <p class="normal">Senin için canlar feda ettik, senin için dil yaraları çektik.</p>

  <p class="normal">Ateş gibi kınamalar duyduk, o oklardan atılan, ciğerlere işleyen oklara amaç olduk.</p>

  <p class="normal">Gönlümüzü çıkarıp tapına getirsek, ona kanlarla dolu bağışlar bağışlarsın.</p>

  <p class="normal">Düşman hakkımda kötü sözler söylediyse sana, a benim ay yüzlüm, bu çeşit sözlerden başka ne söyleyebilir ki düşman?</p>

  <p class="normal">Gel a bütün güzellerin güneşi, lâ’l madenleri ancak lûtfunla güler.</p>

  <p class="normal">Sensiz bütün kârımız ziyandır; fakat sen oldun mu bütün ziyanlar kâr kesilir.</p>

  <p class="normal">Senin şekerin hakkında kötü zanlara düşene, bu kötü zannı öldürücü zehir olarak yeter zaten.</p>

  <h3 class="h2baslik" id="calibre_toc_2262">XIV</h3>

  <p class="normal">Dil-o canrâ derin hezret bipâlâ</p>

  <p class="normal">Çu sâfî şod reved sâfî be bâlâ</p>

  <p class="normal">Gönlüne de bu tapının lezzetini tattır, canına da; şarap arındı mı tortusu üste çıkar.</p>

  <p class="normal">Arı duru suyu içmek istiyorsan dudaklarını her tortulu şarapla bulaştırma.</p>

  <p class="normal">Canıyla oynayan, çevik olan, pervasız bulunan kişi şu tortulu sele kapılıp bulaşmaz, temiz kalır.</p>

  <p class="normal">Cüzî akıl şu bağdan kurtulamaz; çünkü Akl-ı Küll parça buçuk şeylere lalalık etmez.</p>

  <p class="normal">Şu hırs, ister uyuz illeti olsun, ister diken, adamsan elini bulaştırma bununla.</p>

  <p class="normal">Uyuza uyuz katılır da müzminleşirse Tanrı adını anış melhemini sür.</p>

  <p class="normal">Şu kapının açılmasını istiyorsan kapıya doğru yürü, usanmadan geledur.</p>

  <p class="normal">Başköşeye geçme kaydını, ârı, hayâyı, ululanmayı bırak da canda ara başköşeyi.</p>

  <p class="normal">Yücelik külâhıyla Süleyman tacı her kele nasip olur mu, hâşâ ve kellâ.</p>

  <p class="normal">Sustum, kısa söz daha hoş; şu âna gürültü patırtı sığmıyor.</p>

  <p class="normal">Hani şâir “Göçmeyi benim ömrüm istedi, onlar değil” diye bir gazel söylemiştir ya; bu ona nazîre işte.<sup class="calibre2"><a href="../Text/divanson_split_348.html#footnote-700-21" id="footnote-700-21-backlink">[21]</a></sup></p>

  <h3 class="h2baslik" id="calibre_toc_2263">XV</h3>

  <p class="normal">Zi rûy-ı tust îd-âsâr-ı mârâ</p>

  <p class="normal">Biyâ ey îd-o îdî âr mârâ</p>

  <p class="normal">Senin yüzünü gördük mü, bayram olur bize; gel a bayram, bir bayram getir bize.</p>

  <p class="normal">Bayramın canısın; senin yüzünden a sevgili, canlarımızda binlerce bayram var.</p>

  <p class="normal">Yokluk âlemine baş çekmişiz; sarık derdi dertlendiremez bizi.</p>

  <p class="normal">Biz kendimize bile yabancı olmuşuz; yabancının derdi yoktur bizde.</p>

  <p class="normal">Atlaslar, hayalden doğma şiirler sizin olsun; o sevgilinin güzelim hayali bizim.</p>

  <p class="normal">Hile, düzen kitabı sizin olsun; yankesici güzelin payı, azarı bizim.</p>

  <p class="normal">Size bir yılda iki bayram var; bizim işimizdeyse her solukta yüzlerce bayram.</p>

  <p class="normal">Sizin bol bol gümüşünüz, altınınız olsun; sıkıntıları onaran yaratıcının güzelliği de bizim olsun.</p>

  <p class="normal">* Sizin Arap atlarınız olsun sayısız; Ahmed-i Muhtâr’ın Burâk’ı da bizim olsun.</p>

  <p class="normal">Dünya tamamıyla bayram olsa, neşe dolsa sizin olsun dünya; sevgili bizim olsun, yeter bize.</p>

  <p class="normal">Mademki susmaya yüz tuttun; aşkın kuvvetlendi demektir; işte şimdicek sözümüz kısaldı bizim.</p>

  <p class="normal">Gel a en büyük bayram, gel a Tebrizli Şems, şunun bunun eline bırakma bizi.</p>

  <h3 class="h2baslik" id="calibre_toc_2264">XVI</h3>

  <p class="normal">Taâlev küllünâ ze’l-yevme sukrâ</p>

  <p class="normal">Bi akdûhin tuhâmimun âg ve tetrâ</p>

  <p class="normal">Gelin; bugün hepimiz de bizi esriten, kendimizden geçiren kadehlerle sarhoş olalım.</p>

  <p class="normal">Rabbimiz dudağına dek dolu bir kadehle suvardı bizi, şükürler olsun, sonra gene şükürler olsun, sonra da gene şükürler olsun.</p>

  <p class="normal">Gelin; gerçekten de bugün bayram günü; apaçık göründü dilediğiniz sevgili.</p>

  <p class="normal">Gece karanlığı basınca olaylar dolaşmaya gelir bizi; fakat yamanıp kalmaz, yüreğimizi sıkmaz onlar.</p>

  <p class="normal">Her birinin elinde bir bağış denizi var; alabildiğine, bol bol mücevherler, inciler saçıyorlar.<sup class="calibre2"><a href="../Text/divanson_split_349.html#footnote-700-22" id="footnote-700-22-backlink">[22]</a></sup></p>

  <h3 class="h2baslik" id="calibre_toc_2265">— B —<br class="chapter"/>
  XVII</h3>

  <p class="normal">Mehusb ey yâr-ı mihman-dâr imşeb</p>

  <p class="normal">Ki tu rûhî vu mâ bîmâr imşeb</p>

  <p class="normal">A bizi konuk eden dost, uyuma bu gece; çünkü sen cansın; bizse hastalarız bu gece.</p>

  <p class="normal">Gizli şeylerin gözünden çıkar uykuyu; çıkar da gizlilikler ortaya çıksın bu gece.</p>

  <p class="normal">Müşteri’ysen Ay’ın çevresinde dön; dön şu dönüp duran göğün çevresinde bu gece.</p>

  <p class="normal">* Ca’fer-i Tayyar’ın canı gibi gökyüzünde Nesr-i Tâir’i avla bu gece.</p>

  <p class="normal">Tanrı sana bir cilâ verdi, ayrılık yüzünden şu gök kubbenin pasını gideresin, onu cilâlayasın diye bu gece.</p>

  <p class="normal">Hamd olsun Tanrı’ya ki bütün halk uyudu; yaratıcıyla benim işim gücüm var bu gece.</p>

  <p class="normal">Bu ne şereftir, bu ne uyanık baht ki bir Tanrı uyanıktır, bir de biz uyanığız bu gece.</p>

  <p class="normal">Ta seher çağına dek, bir kapanır, uykuya dalarsa gözümden de bezerim bu gece.</p>

  <p class="normal">Çarşı pazar bomboş kaldıysa Samanuğrusu yolundaki pazarı, alışverişi seyret bu gece.</p>

  <p class="normal">Bizim gecemiz, yıldızların gündüzüdür; yüzünün nuruyla parıl parıl parlıyorlar bu gece.</p>

  <p class="normal">* Arslan, Öküz’e saldırır, Utarid sarığını başına urunur bu gece.</p>

  <p class="normal">* Zühal yeniden fitne tohumu eker, Müşteri paralar saçar bu gece.</p>

  <p class="normal">Sustum, ağzımı yumdum ama sözsüz konuşuyorum ben bu gece.</p>

  <h3 class="h2baslik" id="calibre_toc_2266">XVIII</h3>

  <p class="normal">Boride şod ezin cûy-i cihan âb</p>

  <p class="normal">Behârâ bâzkerd-o vâresan âb</p>

  <p class="normal">Dünya deresinden su kesildi; a bahar, suyu koyuver de gene dönsün şu değirmen.</p>

  <p class="normal">* O kaynaktan gönder suyu ki Hızır’la İlyas’ın kaynağı bile ne öyle bir su görmüştür, ne de görür.</p>

  <p class="normal">Ne güzel bir kaynak başıdır ki coşuşundan her solukta can kaynağından bile sular coşar.</p>

  <p class="normal">Sular aktı mı ekinler biter; fakat şu can hiçbir vakit ekmekten bitip meydana gelmez.</p>

  <p class="normal">A konuk, yoksullar gibi ekmek için, yoksullukla yüzünün suyunu yerlere dökme.</p>

  <p class="normal">Bütün dünya baştan başa yarım lokmadır ancak; yarım lokma için su gizlenmiş gitmiştir,</p>

  <p class="normal">Yeryüzüyle gökyüzü, kovayla testidir sanki; fakat su yeryüzünden de dışardadır, gökyüzünden de.</p>

  <p class="normal">Sen de tezce gökten de çık dışarıya, yerden de; çık da mekânsızlık âlemindeki suyu gör.</p>

  <p class="normal">Can balığın şu havuzdan kurtulur da ucu bucağı olmayan denizden su içer.</p>

  <p class="normal">O denize dalarsın ki ordaki balıklar Hızır kesilmişlerdir; orda balık da ölümsüzdür, su da.</p>

  <p class="normal">O yüzden gelir göze ışık; o damdandır oluktaki su.</p>

  <p class="normal">O bahçedendir şu gül yanaklar; o dolaptan kavuşur suya gül bahçesi.</p>

  <p class="normal">* O hurma fidanındandır Meryem’in yediği hurmalar; şu sebeplerden, şu kapılardan meydana gelmez o su.</p>

  <p class="normal">Burdan aktı, geldi mi sana su, rûhun da neşelenir, canın da.</p>

  <p class="normal">Artık sopacağızını vurma bekçiler gibi; çünkü bu balıklara sudur bekçilik eden.</p>

  <h3 class="h2baslik" id="calibre_toc_2267">XIX</h3>

  <p class="normal">Elâ ey rûy-ı tu sad mâh-o mehtâb</p>

  <p class="normal">Megû şeb geşt-o bîgeh geşf bîştâb</p>

  <p class="normal">A güzelim, yüzün yüzlerce aya, yüzlerce ay ışığına bedel. Gece oldu, vakit geçti deme, acele etme.</p>

  <p class="normal">A can Kâbe’si, sayende her mescitte güneşten bir mihrabım var.</p>

  <p class="normal">Yanlış söyledim; bizim mescidimizde, kapının dışında kapıcılık eder güneş.</p>

  <p class="normal">* Şu yedi değirmenden ekmek aramayız biz; şu yemyeşil dolaptan su içmeyiz biz.</p>

  <p class="normal">Dünya sebeplerini yaratan odur; artık ona karşı sebep sağrağı ne olabilir ki?</p>

  <p class="normal">Sarhoşlukla binlerce kuyuya düştük; aşkı çengel gibi tutar, dışarıya çeker çıkarır bizi.</p>

  <p class="normal">Can meclisi seninle ne de parlaktır ki; arkadaşların ne de aydın gözüdür o, onlara ne ışıktır, ne de candır o.</p>

  <p class="normal">Gönül bahçesi o devlet selvisinin yüzünden güler; kanımız o unnab dalının yüzünden kaynar.</p>

  <p class="normal">Ferahlıklar içinde, ferahlıklar ferahlığısın sen; sensin anahtar, Tanrı da kapıları açandır.</p>

  <p class="normal">Ateşli aşkının neftler döküşü yüzünden yer de cıva gibi titrer durur, gök de.</p>

  <p class="normal">Şarap, sarhoşlarını dâvaya gelirse de dâvasının haksız olduğu meydana çıkar, mızrapla döverek sürerler onu.</p>

  <p class="normal">Sus, bitir artık a gönül; görüyorsun ki o güzellik lâkaplara sığmıyor.</p>

  <h3 class="h2baslik" id="calibre_toc_2268">— T —<br class="chapter"/>
  XX</h3>

  <p class="normal">Derin cû dil çu dûlâb-ı herâbest</p>

  <p class="normal">Ki her sûyî ki gerded pîşeş âbest</p>

  <p class="normal">Gönül şu ırmakta yıkık bir dolaptır; ne yana dönerse dönsün, önünde su var.</p>

  <p class="normal">Suya yüzünü dönersen görürsün ki su gözünün önünde akıp gidiyor.</p>

  <p class="normal">Gölge nasıl olup da güneşten canını kurtarabilir? Canı güneşin elindedir zaten.</p>

  <p class="normal">Gölge boynunu uzatırsa bil ki o sırada güneş perde ardındadır.</p>

  <p class="normal">Nasıl da bir güneştir bu güneş ki, gökteki güneş onun önünde cıva gibi oynayıp durmadadır.</p>

  <p class="normal">* Ay ona karşı âdeta inmeli bir adamın avcundaki cıva tanesidir; bir gececik durur ancak, ondan sonra dökülüverir gider.</p>

  <p class="normal">* Otuz gecenin ancak iki gecesinde güneşle buluşur, görüşür; öbür gecelerde hep ayrılık çeker, ayrılıksa azap mı azaptır.</p>

  <p class="normal">Ağlar ama yüzü terütazedir; fazla gülmek zaten âşıkların huyudur.</p>

  <p class="normal">Gülerek doğar, gülerek ölür âşık; çünkü dönüp gülen bahtının bulunduğu yere gitmededir o.</p>

  <p class="normal">Sus, çünkü görüşün âfetleri daima sorudan, cevaptan ileri gelir.</p>

  <h3 class="h2baslik" id="calibre_toc_2269">XXI</h3>

  <p class="normal">Be cân-ı tu ki sovkend-i azîmest</p>

  <p class="normal">Ki cânem bî tu der bend-i azîmest</p>

  <p class="normal">Canına and olsun, bak, bu pek büyük bir yemin; canına and olsun ki sensiz olunca canım, pek büyük bir bağla bağlanıyor.</p>

  <p class="normal">Hızır, abıhayat beyi ama o bile lâ’l dudaklarına büyük bir istek duymada.</p>

  <p class="normal">Senden sana söylenecek pek çok sözlerim var, fakat susuşum büyük bir bağ bana.</p>

  <p class="normal">Senin korkundan susan, eşek bile olsa pek akıllıdır doğrusu.</p>

  <p class="normal">Senin için hünerlerinden vazgeçen kişi, gerçekten de pek hünerlidir.</p>

  <p class="normal">Kendimi gölge gibi önüne attım; senin önüne düşmek, büyük bir düşüştür.</p>

  <p class="normal">Çünkü senin Bağdat’ında büyük bir adalet, büyük bir insaf, senin Semerkand’ında pek tatlı bir şeker var.</p>

  <p class="normal">Şeker bağışın tamahlandırdı beni; bu kul pek kanaat sahibidir ama gene de ümide düştü işte.</p>

  <p class="normal">Beni yakınımdan da kestin, uzaklaştığım kişilerden de; çünkü gönlüm adamakıllı sana bağlı.</p>

  <p class="normal">Sus a aşkın oğlu; sözde büyük bir oğul sayılır ama sen aşk gibi sus.</p>

  <p class="normal">Tebrizli Şems’in üzengisine yapıştım; çünkü Şems’in üzengisi büyük bir altın yurdu.</p>

  <h3 class="h2baslik" id="calibre_toc_2270">XXII</h3>

  <p class="normal">Nigâr-ı hûb-o şekker-bâr çûnest</p>

  <p class="normal">Çerâg-ı dîde vu dîdâr çûnest</p>

  <p class="normal">Şekerler yağdıran o eşsiz güzel nicedir; gözün, yüzün ışığı ne haldedir?</p>

  <p class="normal">Nasıldır o gammaz bakış acaba; ne âlemdedir o düzenbaz saçlar acaba?</p>

  <p class="normal">Nasıldır o güzellik pazarının meşhuru; ne haldedir o gül bahçesinin parlaklığı?</p>

  <p class="normal">Gönlüm sevgi yüzünden yaslara batmış, oturmuş; sevgilinin gönlünde bize karşı bir sevgi var mı acaba?</p>

  <p class="normal">Lûtfundan sevgilim dedi bana; acaba o sevgili, bu sevgilisiz ne halde?</p>

  <p class="normal">Görünüşte kullarını okşamada, hatırlarını almada; acaba içyüzde bu kulla nicedir?</p>

  <p class="normal">İlk görüşte can bağışladı bana; bağışta ne halde, hemen anladım.</p>

  <p class="normal">O lûtfu iki kere yaparsa tekrarlayışta da ne halde olduğunu, nasıl davrandığını anlarım.</p>

  <p class="normal">O atlaslar giyinen siyah saçları, atlasa benzeyen yanaklarının çevresinde nasıldır acaba?</p>

  <p class="normal">Âşıklar hekimine bir daha sorun, o hasta nerkis gözler nasıldır ki?</p>

  <p class="normal">Acaba o Tatar nâfesi ne halde; acaba o eşsiz Bulgar güzeli ne âlemde?</p>

  <p class="normal">Acaba o gerçeğe ulaşma çizgisinin değirmisinde yüzlerce pergel kıran güzel ne halde?</p>

  <p class="normal">Ben zîr perdesinden ağlayıp durmadayım; bir günceğiz olsun, o ağlayan ne halde diye sormaz.</p>

  <p class="normal">Gönlüm hırsızlama ona bakıyor; oysa beni çalmada; acaba o, hırsızı sıkıştıran hırsız ne âlemde?</p>

  <p class="normal">A dost, seninle mağara dostuyum ben, bir kerecik nasıl yermiş şu mağara diye başını uzat da bak.</p>

  <p class="normal">Seni bir göreyim de canımı feda edeyim; halka da görüş nasıl olurmuş, göstereyim.</p>

  <p class="normal">Sözüme son yok; fakat söyleyiş ne şekil olurmuş, onu gösterdim ancak.</p>

  <h3 class="h2baslik" id="calibre_toc_2271">XXIII</h3>

  <p class="normal">Zi hem-râhan cudâyi meslehet nîst</p>

  <p class="normal">Sefer bî rûşenâyî meslehet nîst</p>

  <p class="normal">Yol arkadaşlarından ayrılmak doğru değildir; ışıksız yola düşmek uygun bir iş olmaz.</p>

  <p class="normal">Sultan olduktan, padişahlığı gördükten sonra tutup yoksulluk etmeye kalkışman yakışık almaz.</p>

  <p class="normal">Sizi, sizsiz çağırıyor sevgili; sizin şu sizliğe düşmeniz doğru değil.</p>

  <p class="normal">Mademki dünyaya gök sofrası geldi, bundan sonra da yokluğa düşmek olamaz.</p>

  <p class="normal">Canların kurban olduğu bu mutfakta aşağılık kişiler gibi ekmek çalmak, yapılacak iş değil.</p>

  <p class="normal">O yol kesen hırsa, tamaha söyle; düzen yapmaya kalkışmak, kötü görünüşe bürünınek doğru değil.</p>

  <p class="normal">Değil mi ki ayağın var, oynat elini; elsiz-ayaksız kalman yerinde bir şey olamaz.</p>

  <p class="normal">Ayağın kalmazsa kanat verirler sana; kanatsız havalanıp uçmak mümkün değildir.</p>

  <p class="normal">Kanat bulursan var Tanrı tuzağına doğru uç; çünkü onun tuzağından kurtuluş doğru bir iş değil.</p>

  <p class="normal">* A kardeş, yakınlık Kafdağı’nın devlet kuşusun sen, devlet kuşuna devlet kuşundan başka bir şey olmak yaraşmaz.</p>

  <p class="normal">Dünya bir duru ırmak, bir deniz; sense balıksın fakat şu ırmakta yüzmek, doğru bir şey değil.</p>

  <p class="normal">Sus da Tanrı denizine dal, yok ol gitsin; varlıkla Tanrı’ya eş olmak yakışık almaz.</p>

  <h3 class="h2baslik" id="calibre_toc_2272">XXIV</h3>

  <p class="normal">Turâ der dilberi destî temâmest</p>

  <p class="normal">Merâ der bî dilî renc-o sekaamest</p>

  <p class="normal">Sen güzel mi güzelsin, söz yok güzelliğine; ben de âşıkım, derdim de aşk, hastalığım da aşk.</p>

  <p class="normal">Güzelim yüzünden başka bir yüze âşık olmak haramdır, haram.</p>

  <p class="normal">Her şey geçici, fakat senin birlik sofran daimîdir, daimîdir, daimî.</p>

  <p class="normal">Gözümü ovuşturup bakıyorum; kim var senden başka; hangisi, hangisi, hangisi?</p>

  <p class="normal">Dünya, yüzünü örtmek için tutunduğun bir örtü, bir örtü, bir örtü.</p>

  <p class="normal">Her solukta aşkın dilinden bir selâm var bize, bir selâm var, bir selâm.</p>

  <p class="normal">Her zerreden dilsiz-dudaksız bir haber geliyor, bir haber geliyor, bir haber geliyor.</p>

  <p class="normal">Bizim gamımız da, neşemiz de tahtının önünde bir kuldur, bir kuldur, bir kul.</p>

  <p class="normal">Gam devesi uyuzdur ama öndedir, öndedir, önde.</p>

  <p class="normal">Onun ardından da memeleri sütle dopdolu neşe devesi vardır; öbürünün ardındadır ardındadır, ardında.</p>

  <p class="normal">Her iki devenin burnuna da senin yuların takılı, senin yuların, senin yuların.</p>

  <p class="normal">Neşe devesinin sütü, sonunda can çocuğundan kesilen süt değil, kesilmesi yok, kesilmesi yok.</p>

  <p class="normal">Sustum, kıskançlık ağzıma gem vuruyor, gem vuruyor, gem vuruyor.</p>

  <h3 class="h2baslik" id="calibre_toc_2273">XXV</h3>

  <p class="normal">Çu on kân-ı kerem mârâ şikârest</p>

  <p class="normal">Beher dem hedye mârâ deh hezârest</p>

  <p class="normal">O kerem madeni bize av oldu ya, artık her solukta onbinlerce armağan var bize.</p>

  <p class="normal">Maksadımız sevgilinin damına çıkmak, şu halde bizim merdivenimiz altındandır, gümüştendir.</p>

  <p class="normal">Belâ, dünyada gizli bir incidir; bizce definedir ama yabancıya yılan görünür.</p>

  <p class="normal">Karşımızda gümüş hazineni sayıp dökmeye kalkışma; altınımız da sayısız bizim, gümüşümüz de.</p>

  <p class="normal">Vezirin böyle bir dâvaya girişmesi saçma bile olsa, padişahın elinde yüzlerce misli var bunun.</p>

  <h3 class="h2baslik" id="calibre_toc_2274">XXVI</h3>

  <p class="normal">Merâ çûn tâ kıyâmet yâr înest</p>

  <p class="normal">Herâb-o lest bâşem kâr înest</p>

  <p class="normal">Sevgilim, kıyamete dek bu; işim gücüm de yıkılmak, sarhoş olmak.</p>

  <p class="normal">Kârdan, kazançtan geçtim, kazancım bu; a beniz, altın bas, sarar sol, senin paran pulun bu.</p>

  <p class="normal">Ne akıl kaldı, ne fikir, ne gönül; ne çare, o yüzün yaptığı iş bu işte.</p>

  <p class="normal">* Sadberk gülü, güzel yüzünü gördü de bülbül dedi, gül de bu, gül bahçesi de.</p>

  <p class="normal">Güzeller gayb kuşlarını ararlar; sen de gayb âlemine gel, uçan kuş bu.</p>

  <p class="normal">Tekrar tekrar o yüze bak, gözlerini ovuştur; canın medresesi de bu, tekrar tekrar okuduğu ders de.</p>

  <p class="normal">Dudağını açtı; bütün canlar, her hastanın canına şifa budur dedi.</p>

  <p class="normal">Aşkın elinden bir kadeh içtiler de iyiden iyiye anladılar ki meyhaneci budur ancak.</p>

  <p class="normal">Sarığı da, cübbeyi de şaraba rehin verdiler; zaten sarığın, cübbenin lâyığı da bu.</p>

  <p class="normal">Haber geldi ki Yusuf pazara düştü; hey gidi hey; pazar buysa nerde Yusuf?</p>

  <p class="normal">Bir afsun okudu, kendini gizledi; o düzenbazın en âdi oyunu bu işte.</p>

  <p class="normal">Âlemin malına mülküne çarem var; fakat dinim de bu benim, gönlüm de bu, çare bulamadığım da bu.</p>

  <p class="normal">* Başkasının tapısında aşk kemerini kuşanırsam Hıristiyan olayım, zünnârım bu benim.</p>

  <p class="normal">Havuzun kenarında dönmedeyim; düştüm havuza; o çeşit dönüp dolanmanın cezası bu.</p>

  <p class="normal">* A gönül, mademki böyle bir havuza düştün, kıyamet gibi guslün bu senin.</p>

  <p class="normal">* Şahın ruhu bile buna mat olup gitmede; mademki bunu çaldın; gönül, darağacın da bu işte.</p>

  <p class="normal">Kendinle düşüp kalkma da kiminle istersen otur; nefsinden kesil, asıl yabancı budur.</p>

  <p class="normal">Sus be hoca, bıldırki saçmaları az söyle; gönlüm bıldır, bıldırın lâfları da bunlar.</p>

  <p class="normal">Sus da şu dalgınlık âlemine baş aşağı dal; sırları bırak, sırlar bunlar zaten.</p>

  <h3 class="h2baslik" id="calibre_toc_2275">XXVII</h3>

  <p class="normal">Biyâ k’imrûz mârâ rûz-ı îdest</p>

  <p class="normal">Ezin pes ayş-o işret ber mezîdest</p>

  <p class="normal">Gel ki bugün bayram günü bize; bundan böyle zevk, neşe arttıkça da artacak.</p>

  <p class="normal">El çırpıp, bugün neşe günü de; güzel gün, başlangıcından belli olur.</p>

  <p class="normal">Sevgilimiz gibi sevgili şu âlemde kimdir ki? Böylesine bir bayramı yüzyıllar boyunca kim görmüştür ki?</p>

  <p class="normal">Yer de, gökler de şekerlerle doldu; her yanda şekerler bitip durmada.</p>

  <p class="normal">İnciler saçan o dalganın sesi geldi; dünya dalgalarla dolu, fakat deniz gizli, görünmüyor.</p>

  <p class="normal">* Muhammed gene miraçtan geldi, İsa dördüncü kat gökten indi, ulaştı.</p>

  <p class="normal">Buradan olmayan her para kalptır; can kadehiyle sunulmayan her şarap pistir.</p>

  <p class="normal">* Ne hoş meclistir ki, baht sâkîlik eder; ordaki eş dost, Cüneyd’dir, Bâyezîd’dir.</p>

  <p class="normal">Birisine teslim olma hususunda sarhoştum âdeta; bilmiyordum ki Tanrı, bana teslim olmuş.</p>

  <p class="normal">Şimdi yattım, ayaklarımı uzatıp uyudum; çünkü öğrendim, bildim ki bahtım şarap içmiş.</p>

  <h3 class="h2baslik" id="calibre_toc_2276">XXVIII</h3>

  <p class="normal">Kasabî sû-yı gulî guşt endaht</p>

  <p class="normal">Çu dîdeş zeft guşt-ı gâv pindâşt</p>

  <p class="normal">Kasabın biri, bir ahmağa et attı; ahmak eti iri gördü, öküz eti sandı.</p>

  <p class="normal">Kasap ona bir but daha verdi; ahmak, ölmüş hayvan eti bu dedi, işte, kokuyor da.</p>

  <p class="normal">Murada erişme sebeplerini veren Tanrı’dır; sen diyorsun ki: Bu da nedir ki? Herkesin verdiği şey.</p>

  <p class="normal">Sana geldi de o yüzden âdileşti zaten; ona el vurdun da o yüzden pis oldu.</p>

  <p class="normal">Ahmağın ne nekesliği olur, ne cömertliği; çünkü ikisini de düşmanlık temeli yapar o.</p>

  <p class="normal">* Düğünde de ahmaktan kaç, yasta da; hani İsa’nın kaçtığı gibi babacığım; Tanrı daha iyi bilir ya.<sup class="calibre2"><a href="../Text/divanson_split_350.html#footnote-700-23" id="footnote-700-23-backlink">[23]</a></sup></p>

  <h3 class="h2baslik" id="calibre_toc_2277">XXIX</h3>

  <p class="normal">Derin hâne gejî ey dil gehî râst</p>

  <p class="normal">Birun rov hey kî hâne hâne-i mâst</p>

  <p class="normal">Bu evde a gönül, gâh eğrisin, gâh doğru; hey gönül, hey; çık dışarı; ev bizim evimiz.</p>

  <p class="normal">Sen yel gibisin; gâh sıcaksın, gâh soğuk; oraya git ki orada ne yaz var, ne kış.</p>

  <p class="normal">Sen beni gizli tutmak istiyorsun; halbuki ben gündüzüm, boyuna meydandadır gündüz.</p>

  <p class="normal">Su beyisin sen, ırmağa hükmün yürür; fakat can ırmağa sığmaz; çünkü denizdir can.</p>

  <p class="normal">Kuş gibi kanatların var; kolu kanadı olan erlerin ne pervası olur.</p>

  <p class="normal">Pis su bile bizim deremizde arı duru su kesilir; sinek bile bizim ayranımızda doğan olur, Zümrüdüanka’ya döner.</p>

  <p class="normal">* Doğ ey mekânsızlık güneşi, zerre zerre her şey Ülker yıldızı gibi parlamada.</p>

  <p class="normal">Hamd olsun Allah’a, mihrabın da, haçın da hüküm sürdüğü şu daracık yerden onun aşkıyla sıçradık, kurtulduk.</p>

  <p class="normal">Artık davul çala çala çarşının başına git de Yusuf pek güzeldir diye bağıradur.</p>

  <p class="normal">Namus, gösteriş perdesini yırttım; çünkü canım canından vazgeçti gitti.</p>

  <h3 class="h2baslik" id="calibre_toc_2278">XXX</h3>

  <p class="normal">Diger bâr in dilem âteş giriftest</p>

  <p class="normal">Rehâ kun tâ bigîred hoş giriftest</p>

  <p class="normal">Bir kere daha ateş aldı şu gönlüm; bırak, iyice yansın tutuşsun, iyi ateş aldı doğrusu.</p>

  <p class="normal">Yan yakıl şu şimşekler çaktıran ateşle, soluk bile alma; çünkü aklım da kara bulut gibi kapladı onu.</p>

  <p class="normal">Bir kere daha şu gönlüm bir rüya gördü; gönül kanı bütün yeryüzüne yayılmıştı.</p>

  <p class="normal">Gölge gibi tamamıyla yok oldum gitti; çünkü ordu çekip gelen güneş, bütün dünyayı kapladı.</p>

  <p class="normal">Gönlüm her gece, padişaha benzeyen sevgilinin lâ’lini elde etmek için hırsızlığa, hainliğe kalkışır, yolları tutar.</p>

  <p class="normal">Fakat akıllı düşmanının malını çalan, hırsızdan hırsızlık edip mal aşıran, nerden gizli kalacak?</p>

  <p class="normal">Nice can vardır ki kalıbından uçup durur, fakat bir güzel er de onun ayağına yapışmıştır.</p>

  <p class="normal">Okunun açtığı yaranın lezzetinden şu gönlüm dişleriyle okluğunun ucunu tutmuştur, çeker durur.</p>

  <h3 class="h2baslik" id="calibre_toc_2279">XXXI</h3>

  <p class="normal">Zi mey-hâne diger bâr in çi bûyest</p>

  <p class="normal">Diger bâr in çi şûr-o goft-o guyest</p>

  <p class="normal">Gene meyhaneden gelen bu koku nedir; gene bu gürültü, bu coşkunluk, gene bu dedikodu nedir?</p>

  <p class="normal">Bedensiz canlar dünyayı kapladı; yeri de, göğü de bir hay-huydur tuttu.</p>

  <p class="normal">Gel a aşk, şu şarap hangi küpten; bir işaret ver, meyhane ne yanda?</p>

  <p class="normal">Ne söylüyorum? İşaret dediğin de nedir burda? Kıl gibi olan düşünce bile sığamaz buraya.</p>

  <p class="normal">O yalınkat siper, göze, görüşe gelmez; halbuki düşünceye gelen her şey dört kattır.</p>

  <p class="normal">Ne söyleyeyim? Düşünceden doğan söz kokmuştur, rezildir.</p>

  <p class="normal">Pisliği yüzünden gene gönül denizine gelir; çünkü gönül denizdir, sözlerse âdeta ırmak.</p>

  <p class="normal">İnci haznedarı güvenilmez denizdir ancak; ırmak suyuyla kuyu suyu da çamaşır yıkamaya yarar.</p>

  <h3 class="h2baslik" id="calibre_toc_2280">XXXII</h3>

  <p class="normal">Semâ’ ârâm-ı cân-ı zindegânest</p>

  <p class="normal">Kesî dâned ki ûrâ cân-ı cânest</p>

  <p class="normal">* Semâ’ diri kişilerin canlarına rahat, huzurdur; canında can olan bilir bunu.</p>

  <p class="normal">Gül bahçesinde yatıp uyuyan kişi, uyanmayı ister.</p>

  <p class="normal">Fakat zindanda uyumuş olan, uyanırsa ziyana düşmüş olur.</p>

  <p class="normal">Semâ’ düğün olan yerde olur, yas olan yerde değil; yas yeri feryat figan yeridir.</p>

  <p class="normal">Üzerindeki cevheri görmeyen, öylesine bir Ay’ı gözüyle görmeyen kişi yok mu;</p>

  <p class="normal">Böyle kişiye müzik ne yapsın, tef ne etsin; semâ’ gönüller alan sevgiliyle buluşmak içindir.</p>

  <p class="normal">Yüzlerini kıbleye dönmüş kişiler bu dünyada da semâ’dadır, o dünyada da;</p>

  <p class="normal">Hele halka olup semâ’ ederek dönüp duranların ortasında Kâbe de olursa.</p>

  <p class="normal">Bir parmak şeker istiyorsan zaten var, hem de bedava; fakat şeker madenini istiyorsan o da burda.</p>

  <h3 class="h2baslik" id="calibre_toc_2281">XXXIII</h3>

  <p class="normal">Semâ’ ez behr-i cân-ı bî karârest</p>

  <p class="normal">Sebük berceh çi çây-ı intizârest</p>

  <p class="normal">Semâ’ kararsız can içindir; tez sıçra, beklenecek yer değil.</p>

  <p class="normal">Burda kendi düşüncene dalıp oturma; ersen sevgilinin bulunduğu yere git.</p>

  <p class="normal">Bizi o ister elbette deme; susamış adamın bu düşünceyle işi ne?</p>

  <p class="normal">Pervane, ateşi düşünmez bile; aşka dalan cana düşünce ayıptır.</p>

  <p class="normal">Savaş eri davul sesini duydu mu, o anda binlerce heyecana uğrar, atılmaya kalkışır.</p>

  <p class="normal">Davul sesini duydun ya, çek çabucacık kılıcını; çünkü senin canın âdeta Zül-fekaar’ın kınıdır.</p>

  <p class="normal">Çal kılıcı, al aşk ülkesini; aşk saltanatı sonsuz, daimî bir saltanattır.</p>

  <p class="normal">* Kerbelâ Huseyn’isin; suyu bırak; bugün su, parıl parıl parlayan kılıçtır.</p>

  <h3 class="h2baslik" id="calibre_toc_2282">XXXIV</h3>

  <p class="normal">Bibestî çeşm ya’nî vakt-ı hâbest</p>

  <p class="normal">Ne hâbest on herifonrâ çü âbest</p>

  <p class="normal">Gözünü kapadın, yâni uyku vakti geldi demek istedin; suya dönmüş erlere uyku yoktur.</p>

  <p class="normal">Sen de bilirsin ki biz o kadar bekleyemeyiz; fakat senin sarhoş gözlerin acele ediyor.</p>

  <p class="normal">Cefa et, bütün cefan lûtuftur; hata et, senin hatan doğrudur.</p>

  <p class="normal">Ateşli gözlerin dalsın uykuya; bizim gözlerimiz de kavrulmuş, kebap olmuş, gönlümüz de.</p>

  <p class="normal">Sâkînin gözü, bir katre su olan o kılıçla nice başlar aldı.</p>

  <p class="normal">Birisi der ki: Bu, sâkînin aşkından oluyor; öbürü der ki: Bu, şarabın işi.</p>

  <p class="normal">Şarapla sâkî de nedir? Tanrı’dan başka bir şey yok; bu aşk hangi kapıdan; Tanrı bilir ancak.</p>

  <h3 class="h2baslik" id="calibre_toc_2283">XXXV</h3>

  <p class="normal">Zihî mey k’onderon destest heyhât</p>

  <p class="normal">Ki akl-ı köll bedo mestest heyhât</p>

  <p class="normal">Eyvahlar olsun, elindeki şarap nasıl bir şarap; Akl-ı Küll bile onunla sarhoş olmuş gitmiş.</p>

  <p class="normal">Gönlü öyle yücelere çekip götürüyor ki, orda Zühal’in mızrağının ucu bile pek aşağı kalıyor, eyvahlar olsun.</p>

  <p class="normal">Eyvahlar olsun; bu mecliste kendinden geçen, yakından da geçer, eşinden dostundan da.</p>

  <p class="normal">Zümrüdüanka gibi Kafdağı’nın yücesinde uçar; dağ bile huzurunda kemer bağlar, hizmetine koşar.</p>

  <p class="normal">Eyvahlar olsun, kırılmamış şişe binlerce eli, ayağı yaralamış.</p>

  <p class="normal">Bana sabret, daha yavaş davran diyorsun; sabrın, yavaşlığın da yeri mi?</p>

  <p class="normal">O pîre bir kadeh şarap sun da dik şuraya; eyvahlar olsun, buraya bir de pîr gerek;</p>

  <p class="normal">Hele bütün pîrliklerin, bütün tecrübelerin canı olan akıl olursa… Hani, özü de pek hoştur, buraya da pek lâyıktır o.</p>

  <p class="normal">Bütün dünya, o sonsuz bağdan, o uçsuz bucaksız bahçeden koparılmış bir gül demetidir.</p>

  <p class="normal">Bir gül demeti, eyvahlar olsun, tezce solar; sen çöle yüz tut, çöl kurtulmuştur ondan.</p>

  <p class="normal">Çek şarabı, bir güzelin adıyla ki pek güzel, pek seçkindir o.</p>

  <p class="normal">Eyvahlar olsun; nice kanlar vardır boynunda, aklın bile gerdanlığını çekmiş, koparmıştır o.</p>

  <p class="normal">Saçlarının büklümleri, miskin kârına kesat vermiş, pahasını düşürmüş gitmiştir.</p>

  <p class="normal">Sustum, susarak bana sun şarabı; çünkü gönül, yazıklar olsun ki söze bağlı.</p>

  <h3 class="h2baslik" id="calibre_toc_2284">XXXVI</h3>

  <p class="normal">Bidih yek câm ey pîr-i herâbât</p>

  <p class="normal">Megu ferdâ ki fi’t-te’hîri âfât</p>

  <p class="normal">* A meyhane pîri, bir kadeh sun, yarın deme; geciktirmede tehlikeler vardır.</p>

  <p class="normal">* Şarap yerine Firavun’un kanını sun; çünkü can Mûsa’m vade yerine geldi.</p>

  <p class="normal">Şarabımız düşmanın kanıdır; çünkü arslanların zevki avlanmaktadır.</p>

  <p class="normal">Arslanın ağzı, pençesi neden kanlıdır; fakat bütün bunları bizim kanımızdan elde etmiştir.</p>

  <p class="normal">Ne işrete dalmışım, ne özümün kanına; ben zaten yoklukla sarhoşum, varlıkla değil.</p>

  <p class="normal">Beni doğanlaştırdı; diri avlar avlanmadayım; kuzgunlar gibi ölülerin çevresinde dolaşmıyorum.</p>

  <p class="normal">Gel a kuzgun, sen de bir gayret et de doğan ol; o arıtıcının tapısında kuzgunluktan arın.</p>

  <p class="normal">* Sonra doğanlık sıfatlarını da dök, saç, zat gibi, kendi özünde her şeyden sıyrıl.</p>

  <p class="normal">Ne topraktır şu yeryüzü; kanlarla dolu bir leğendir; âşıkların kanlarıyla, mat olup gidenlerin yaralarından akan kanlarla dopdolu.</p>

  <p class="normal">A horoz, ne vakte dek sabah çağı geldi deyip duracaksın? Kandil konan yerden ışık nasıl vurursa, sabah kendini gösterir zaten.</p>

  <h3 class="h2baslik" id="calibre_toc_2285">XXXVII</h3>

  <p class="normal">Eger Havvâ bidânistî zi renget</p>

  <p class="normal">Seterven sâhtî hodrâ zi nenget</p>

  <p class="normal">* Havva senin hileni bilseydi, utancından kendini kısır ederdi.</p>

  <p class="normal">Canındaki karalık duyguyla duyulsaydı, renginden bütün dünya Zenci’ye dönerdi.</p>

  <p class="normal">Öyle bir yılansın ki sana atılan taşa bile yazık olur; senin taşından başka bir taşla kimsecikler ezmez senin başını.</p>

  <p class="normal">A münafık, denize düşsen çirkinliğinden yılan balığıyla timsah bile yutmaz seni.</p>

  <p class="normal">Bana diyorsun ki: Öze bak, kaplan şeklini, kaplan nakşını bırak.</p>

  <p class="normal">A müzevvir şekilli, ne diyeyim sana ben? O daralmış canına hangi mâna sığabilir ki?</p>

  <p class="normal">Tebrizli Şems’in havası Kudüs’dür; sense bir domuzsun ki Frenk bile kabul etmez seni.</p>

  <h3 class="h2baslik" id="calibre_toc_2286">XXXVIII</h3>

  <p class="normal">Çu bâ mâ yâr-ı mâ imrûz cuftest</p>

  <p class="normal">Bigûyem onçi hergiz kes negoftest</p>

  <p class="normal">Sevgilimiz bugün bize eş; artık kimseciklerin söylemediği sözleri söyleyeceğim.</p>

  <p class="normal">Herkes sarhoş burda, hepsi mahrem; gammaz uyumuş gitmiş; kimseden ürkme.</p>

  <p class="normal">Güz uyudu, ilkbahar uyandı; görmüyor musun, ağaçlar çiçeklendi, çiçekler açıldı.</p>

  <p class="normal">Karakışın bir günü bile kalsa, yer dudağını yumar, gül gizlenir gider.</p>

  <p class="normal">Haydi, şu külhanbeyi bedeni uyut; bütün can incileri delinmiş.</p>

  <p class="normal">Sus, altın da versen o kapıyı bulamazsın; fakat mahrem olursan al, bedavadır o vakit.</p>

  <h3 class="h2baslik" id="calibre_toc_2287">XXXIX</h3>

  <p class="normal">Tebîb-i derd-i bî derman kudâmest</p>

  <p class="normal">Refîk-i râh-ı bî pâyan kudâmest</p>

  <p class="normal">Dermansız derdin hekimi kim; sonsuz yolda yol arkadaşlığı kim edecek?</p>

  <p class="normal">Akılsa delilik nedir ki öyleyse; yok, cansa canan kimdir ki?</p>

  <p class="normal">Ölümsüz olarak dünyayı parlatan, fakat ne küfür, ne de iman olmayan ışık nerde?</p>

  <p class="normal">Mekânsızlık denizi incilerle dolu; fakat içinde insanlık incisi olan hangisi?</p>

  <p class="normal">Her şeyin elbisesi kölelerin giydiği elbise; bu kulların arasında padişah hangisi?</p>

  <p class="normal">Dünyanın hiçbir parçasında sağlık yok, her parçası hasta; aşk hekiminin dükkânı nerde?</p>

  <p class="normal">Akıl düşünceyle bunaldı gitti; baş çeken kim, başı dönen hangisi?</p>

  <p class="normal">Puthanenin o boyu bosu, her yanı düzgün güzeli çok aradı; düzgün şeylerin ölçüsü, terazisi nerde?</p>

  <p class="normal">Ne diye şu dedikoduyu kıble ettin? Bir ara bakalım, susanların dersi hangisi?</p>

  <h3 class="h2baslik" id="calibre_toc_2288">XL</h3>

  <p class="normal">Eyâ sâkıy tuyî kaadî-i hâcât</p>

  <p class="normal">Şerâbî dih ki âred der muraât</p>

  <p class="normal">A sâkî, ihtiyaçları gideren sensin; şarap ver de hatırımızı hoş et.</p>

  <p class="normal">Sarhoşluktan öylesine yıkılmışım ki işaretleri sözlerden ayırt edemez olmuşum.</p>

  <p class="normal">Babam beni şarap küpüne vakfetmiş; anam beni meyhaneye bağlamış.</p>

  <p class="normal">Tanrı iki kulağımı da tıkadı da dünün halinden de geçtim, yarının ahvalinden de kurtuldum, aslı olmayan şeylere de boş verdim.</p>

  <p class="normal">İyiyi kötüden ayırt edenlerin mahallesi bir başka türlüdür; orda ibadet törenleri de vardır, suç âdetleri de.</p>

  <p class="normal">Bu mahallenin sahibiyse ölümsüz bir padişahtır, bu mahalleyi âfetlerden adamakıllı silmiş süpürmüştür.</p>

  <h3 class="h2baslik" id="calibre_toc_2289">XLI</h3>

  <p class="normal">Zi ba’d-i vakt-ı novmidî ümîdîst</p>

  <p class="normal">Be zîr-i kûrî ender sîne dîdest</p>

  <p class="normal">Ümitsizlik vaktinden sonra ümit vardır; körlüğün içinde gönül gözü bulunur.</p>

  <p class="normal">Işığı görmedikçe kör olduğunu nasıl bilirsin? Karayı görmeyen, nerden bilecek ak nedir?</p>

  <p class="normal">Birbirine eş dost olan yüz binlerce şekil, yüz binlerce mâna, bir tek padişahın gizli tasarrufuna, görünmeyen tedbirine bağlıdır.</p>

  <p class="normal">Sükût ağacının dallarını nasıl yel oynatırsa, bu şekilleri, bu mânaları da o padişah oynatır.</p>

  <p class="normal">Sevgilinin azarını görüp de ümitsizliğe düşme; oruç zahmetinden sonra bayram günü gelir çatar.</p>

  <p class="normal">* Azarlama oldukça sevgi de var; her eksik tamama doğru çekilir gider.</p>

  <p class="normal">Sözü bırak da görülmedik olayları apaçık gör; bu daha iyi.</p>

  <h3 class="h2baslik" id="calibre_toc_2290">XLII</h3>

  <p class="normal">Meber renc ey beroder hâce sehtest</p>

  <p class="normal">Be vekt-i dâd-o behşiş şûr-behtest</p>

  <p class="normal">A kardeş, hoca çok sert diye eziyet çekme; lûtfediş, bağışta bulunuş zamanında da pek yamandır o.</p>

  <p class="normal">Şu ağaç, bağın yarısını kaplamış ama ne fayda; meyvesi yok mu yok.</p>

  <p class="normal">Kaşları çatık değil, kesesini büzmüş; fakat inanma; gümüşü de vardır onun, malı mülkü de.</p>

  <p class="normal">Zengin, tahtın üstündeymiş; ne fayda; ellerini bir tahtaya bağlamışlardır onun.</p>

  <p class="normal">Varlığı dağ gibi bir tümdür ama cömertliği ölmüştür; çürümüş, paramparça olmuştur.</p>

  <h3 class="h2baslik" id="calibre_toc_2291">XLIII</h3>

  <p class="normal">Sedâyî ez keman âyed nezîrîst</p>

  <p class="normal">Ki agleb bâ sedâyeş zehm-i tîrîst</p>

  <p class="normal">Yaydan gelen ses, bir korkutucudur; çok defa da yayın sesiyle beraber gelir ok yarası.</p>

  <p class="normal">Tesir edeni, eserler suyunda seyret; eseri görmek, her köre sopadır.</p>

  <p class="normal">Seni görmezlerin ardında görürler var; görmeyi aramak, görenin ilhamıyla olur.</p>

  <p class="normal">Neye sahipsen aramaz mıydın onu; arayışlar, kulağı tutup çekenlerdir, müjde verenlerdir.</p>

  <p class="normal">Öyle ol ki isteklerin çoğalsın dursun; fazla ekin ekenin tamahı da fazla olur.</p>

  <p class="normal">Ettiğin zulüm yüzünden ümitsizliğe düşme; çünkü kerem denizi tövbeleri kabul eder.</p>

  <p class="normal">* Günahını tespih, ibadet haline kor; tövbeyi kabul etmede eşi, örneği yoktur onun.</p>

  <p class="normal">Gönlün kırılsın, toprak ol burada; çünkü kerem, nerde olursa olsun, yok-yoksul kişiyi arar.</p>

  <p class="normal">Kerem, eteğini altınlarla doldurdu da nerde bir tutsak varsa alıp azat etmeye geldi.</p>

  <p class="normal">Hor kişiye yücelik bağışlar; aşağılık kişiye yücelik var.</p>

  <p class="normal">Çünkü varlık, boyuna yokluğu arar; zekât, beyin bulunduğu yere gelmez.</p>

  <p class="normal">Çünkü her şeyin zuhur ettiği şey zıddıdır onun; bu iki zıttan yüzlerce şey zuhura gelir.</p>

  <p class="normal">Sen siyah bir tahtaya yazı yazsan yazını gizler o tahta; çünkü ikisi de zifir gibi karadır.</p>

  <p class="normal">Yeni yazılan yazı, yaşlığından belli olur; fakat kurudu, eskidi mi, gönüldeki düşünceye döner, gizlenir.</p>

  <p class="normal">Bu, sayısız şekilde anlatılır ama sen sus; tabiatlar çok olan her şeye düşmandır çünkü.</p>

  <h3 class="h2baslik" id="calibre_toc_2292">XLIV</h3>

  <p class="normal">Karâr-ı zindegâni on nigârest</p>

  <p class="normal">K’ezu on bikarârî der karârest</p>

  <p class="normal">Yaşayışın rahatı, huzuru o güzeldir; o güzeldir ki rahatı, huzuru alır gider.</p>

  <p class="normal">Senin sevgin eteğime yapışmış benim; bu sevgi diyor, o sevgilinin sevgisinden.</p>

  <p class="normal">Yeni yeni ateşlerde yanan yakılan benim; dostcağızlarla ne işim var şimdi?</p>

  <p class="normal">Gönlüm kararsız bir halde feryat edip duruyor; sevgilinin canına benziyor o.</p>

  <p class="normal">Can, dostluğundan seni yaralar; bilmez ki canında diken var.</p>

  <p class="normal">Bir ırmaktasın sen; diken tırmalıyor seni; bilmiyorsun ki diken gizlidir.</p>

  <p class="normal">Kaç o dikenden, güle git; çünkü Tebrizli Şemseddin, bahardır.</p>

  <h3 class="h2baslik" id="calibre_toc_2293">XLV</h3>

  <p class="normal">Şinîdem mer merâ lûtfet duâ goft</p>

  <p class="normal">Berây-i bende-i hod lûtfhâ goft</p>

  <p class="normal">İşittim, lûtfun dualar etmiş bana; kuluna lûtuflarda bulunmuş.</p>

  <p class="normal">A benim canım, karşılık olarak ne diyeyim, ne söyleyeyim sana? Senin iyiliğini Tanrı övmüştür.</p>

  <p class="normal">Ancak şu aşağılık duacı kulun canı, her gece ay yüzüne dualar etmededir.</p>

  <h3 class="h2baslik" id="calibre_toc_2294">XLVI</h3>

  <p class="normal">Heme hovf âdemîrâ ez derûnest</p>

  <p class="normal">Ve liyken hûş-ı û dâim birûnest</p>

  <p class="normal">İnsana bütün korku içinden gelir; fakat insanın aklı daima dışardadır.</p>

  <p class="normal">* Yusuf gibi boyuna dışarıyı okşar durur; halbuki içinde kanına kastetmiş bir kurt vardır.</p>

  <p class="normal">İçinde nasıl bir çirkin var; bir görse ödü patlar.</p>

  <p class="normal">O çirkinlik bir saldırışta ölür gider; fakat insan ona zebun olmuştur.</p>

  <p class="normal">* Elif olmuştur, onu nun’a döndürmek gerek ki elif dönsün de nun neyse o olsun.</p>

  <p class="normal">Fakat Tanrı yardımlarını görmeseydin, ondan imdat olmasaydı karara imkân mı olurdu?</p>

  <p class="normal">Ne dünya vardı, ne insan, ne de arı duru, lâtif, su renginde rûh vardı;</p>

  <p class="normal">Halbuki onundu buyruk, onundu padişahlık; bunu şimdi oluyor sanma sakın.</p>

  <p class="normal">Hani lâf olsun diye padişahtı demiyorum; gerçekti bu, hattâ yüzlerce defa da fazlaydı bundan.</p>

  <p class="normal">Efendiler efendisi Tebrizli Şemseddin’in ululuğu, yedi gök kubbenin de ötesindedir.</p>

  <p class="normal">Kaza ve kader adamakıllı sert, iyiden iyiye serkeş bir attır ama onun baldırlarının arasında; onun buyruğuna râm olmuştur.</p>

  <p class="normal">Akl-ı Küll ondan bir koku aldı da gece gündüz ona ulaşma sevdasıyla deli divane oldu.</p>

  <p class="normal">Akıl onun himmetiyle gördü, anladı ki bütün yüce himmetler aşağılıktan başka bir şey değil.</p>

  <p class="normal">Onun tapısını ne yanda arayalım? Durağı, yandan, mekândan yüce.</p>

  <p class="normal">Arslanların bile çözemedikleri zorluklar onca bir oyuncak, bir afsun.</p>

  <p class="normal">Hiçbir işarette bulunamadım, hiçbir şey söyleyemedim ki anlayasın onun halini, hem de olduğu gibi bilesin; bunlar hep lâf.</p>

  <p class="normal">A Tebriz, sürmem senin toprağındır; senin toprağında şaşılacak hasiyetler vardır.</p>

  <h3 class="h2baslik" id="calibre_toc_2295">XLVII</h3>

  <p class="normal">Bigu ey yâr-ı hem-râz in çi şîvest</p>

  <p class="normal">Diger gun geşteî bâz in çi şîvest</p>

  <p class="normal">Söyle a sırdaş sevgili, bu ne cilvedir? Bir başka şekle gitmişsin; bu ne işvedir?</p>

  <p class="normal">A güzel renkli Türk, acaba bu ne renktir, ne hiledir; acaba a gammaz göz, bu ne nazdır, ne cilvedir?</p>

  <p class="normal">Gene bize ne tuzaktır bu, ne yemdir; nazla öldürdün bizi; bu ne işvedir?</p>

  <p class="normal">Perdemizi yırttın; bu ne perdedir? Bir kerecik olsun aç şu perdeyi; bu ne cilvedir?</p>

  <p class="normal">O köhne âşık benim ki gene yeni baştan giriştim aşka; bu ne işvedir?</p>

  <p class="normal">O sese can vermek helâldir; ne de güzel, düzgün ve usûlünde bir ses; bu ne cilvedir.</p>

  <p class="normal">Müslümanlar, siz seyredin şu coşkunluğu; eşi, örneği yok; bu ne işvedir?</p>

  <p class="normal">Şarap, aşk, betim benzim; üçü de gammaz; bir tanesi gizli, üç gammaz; bu ne cilvedir?</p>

  <h3 class="h2baslik" id="calibre_toc_2296">XLVIII</h3>

  <p class="normal">Çunan k’in dil ezon dildâr mestest</p>

  <p class="normal">Zi hûn-ı sâf-ı mâ on yâr mestest</p>

  <p class="normal">Şu gönül, nasıl o gönül alanın yüzünden sarhoşsa, o sevgili de bizim tertemiz kanımızdan sarhoş.</p>

  <p class="normal">Mahmurluğunu ancak kanımla söker; bu neşeyle gönül adamakıllı sarhoş.</p>

  <p class="normal">Tan yeri gibi, her seher çağı kanlar içindeyim; çünkü her sabah o kanlar içen dilber sarhoş.</p>

  <p class="normal">Öğüt verme, kendin kendi kanına giriyorsun gibi lâflar etme; ne yapayım ben; o kin güden güzelin gözleri sarhoş.</p>

  <p class="normal">Neden şu toprak kanla dolu bir leğene benziyor? Sırlar sâkîsinin gözleri sarhoş da ondan.</p>

  <h3 class="h2baslik" id="calibre_toc_2297">— D —<br class="chapter"/>
  XLIX</h3>

  <p class="normal">Nigârâ mordegân ez can çi dânend</p>

  <p class="normal">Kelâgan kadri tâbistan çi dânend</p>

  <p class="normal">A güzel, ölüler ne bilsinler canı; kuzgunlar yazın kadrini nerden bilecek?</p>

  <p class="normal">Ne vakte dek yabancılara koçulacaksın? Gel a can, onlar nerden bilecekler senin kadrini?</p>

  <p class="normal">Güzelim boyunu bosunu gizle onlardan; körler nerden bilecekler bahçedeki selviyi?</p>

  <p class="normal">Salına salına meydana doğru gel; orda kalma, eşekler ne bilsinler, meydan nedir?</p>

  <p class="normal">Çevgenini bizim kapımıza vur; hamlar, o çevgenin lûtfunu nerden bilecek?</p>

  <p class="normal">Yıkık yeri münkir kuzgunlara bırak; kuzgunlar mamûr şehir nedir, ne bilirler ki?</p>

  <p class="normal">Bedene tapanlar gönül ülkesini ne bilsinler; yoksullar padişahların huylarını nerden bilecekler?</p>

  <p class="normal">* Şu elsiz-ayaksız bir avuç halk, Rüstem-i Destan’ı ne bilsin?</p>

  <h3 class="h2baslik" id="calibre_toc_2298">L</h3>

  <p class="normal">Çu şeb şod cumlegân der hâb reftend</p>

  <p class="normal">Heme çun mâhiyan der âb reftend</p>

  <p class="normal">Gece oldu mu herkes uykuya dalar; herkes balıklar gibi suya dalar gider.</p>

  <p class="normal">Âşıkların gözleriyse sabaha dek uyanıktır; bütün gece o mihraba bakıp dururlar.</p>

  <p class="normal">Onların eşi dostu gönüllerindedir; arkadaşlar geçip gitse bile ne gam onlara?</p>

  <p class="normal">Herkes gamdadır, tasadadır, kıvranır durur; âşıklarsa o büklüm büklüm saçlara dalmışlardır.</p>

  <p class="normal">Herkes sebepler elde etmek gamındadır; onlarsa Kalender gibi sebeplere boş verirler.</p>

  <p class="normal">Onların izlerinin tozunu kim bulacak ki? Onlar şimşek gibi, yel gibi pek tez giderler.</p>

  <p class="normal">Mademki kovasın sen, dolabın çevresinde dönedur; onlarsa dolaptan da yücedirler.</p>

  <p class="normal">Bir gümüş bedenliyi seçenleri seyret; unnab gibi o al al yüze giderler onlar.</p>

  <p class="normal">Tebrizli Şemseddin’in bağışlarıyla bol bol ihsanlarda bulunanın, her şeye sahip olanın definesine gider onlar.<sup class="calibre2"><a href="../Text/divanson_split_351.html#footnote-700-24" id="footnote-700-24-backlink">[24]</a></sup></p>

  <h3 class="h2baslik" id="calibre_toc_2299">LI</h3>

  <p class="normal">Biyâ ey zîrek-o ber guul mîhend</p>

  <p class="normal">Biyâ ey râh-don ber guul mîhend</p>

  <p class="normal">Gel a akıllı fikirli kişi, aptala gül, gel ey yol bilen, gulyabaniye gül.</p>

  <p class="normal">Sebebe muhtaç olmayan padişaha kavuştun ya; hadi, artık sebebe de gül, sonuca da.</p>

  <p class="normal">Kutsuz bir şeytan olan nefse üst olduysan yürü, alt edene de gül, alt olana da.</p>

  <p class="normal">Bir ölü bir ölüyü işten çıkardıysa, işten çıkarana da bir hoşça gül, işten çıkana da.</p>

  <p class="normal">Onun bu işten çıkarışını, düşü azanın rüyasına benzet de yapana da gül, yapılana da.</p>

  <p class="normal">Bir kör, bir sağıra soru sormuş; sorana da gül, sorulana da.</p>

  <p class="normal">Birisi rüyada bir saltanat elde etmiş, mala mülke sahip olmuş; sahip olana da gül, ele geçene de.</p>

  <p class="normal">Eline hazır akçe geçti mi, geçmişi söyleme, sus artık; geçmişi, geleceği anlatana da gül, anlatılan söze de.</p>

  <h3 class="h2baslik" id="calibre_toc_2300">LII</h3>

  <p class="indentmetin">Nesernâ fî rabîi’l-vaslı bi’l-verd</p>

  <p class="indentmetin">Hanâneynâ fe ni’me’s-zevci ve’l-ferd</p>

  <p class="normal">Buluşma baharında güller saçtık, ne de güzel tekiz, ne de hoş çift; sevsinler, esirgesinler bizi.</p>

  <p class="normal">Yüzünden bir bahçe elde edilebilir, nerkisler açar; saçlarında miskler, amberler kokar.</p>

  <p class="normal">Ben de safran gibi sararmış yüzümden, bütün bir dünyayı safran bahçesi haline getirebilirim.</p>

  <p class="normal">Ay’ının harman yerindeki bir tane, bütün gökleri buyruğuna râm edebilir.</p>

  <p class="normal">O Hızır sensin ki abıhayatından yoksullar İskender kesilir.</p>

  <p class="normal">Öylesine gücün kuvvetin var ki halimi bir arayıp sorsan olmayacak şeyler, kolaylaşır, olur.</p>

  <p class="normal">Gözümüz bize bir kötü göz bakar diye korkuyor; a Davud, yumuşat demiri.</p>

  <p class="normal">A gönül, kendine dön, kendine gel; çünkü o güzele gönüldeki gizli yoldan gidilebilir.</p>

  <p class="normal">Altı yanlı dünyada bir kapı yoksa bile gönüle geldin mi, bir kapı açılabilir.</p>

  <p class="normal">Gönüle gel ki Tanrı’nın baktığı yerdir orası; bakmasa bile bakabilir.</p>

  <p class="normal">Canımız tortu gibi aşağıda kaldı; aşağıda ama yukarıya da çıkabilir elbet.</p>

  <p class="normal">Aptallığından nefsin çuvalına girdin; aptal olmasaydın bırakırdın bu eşeği.</p>

  <p class="normal">A sâkî, sun şarabı da sıcak derdinden de kurtar bizi, soğuk derdinden de.</p>

  <p class="normal">Aşkın taş yüreği yumuşarsa, gönül taş bile olsa mücevher kesilebilir.</p>

  <p class="normal">Getir o kızıl şarabı, sun bize; o kızıl şarapla dünya yeşerir, yemyeşil olur.</p>

  <p class="normal">Aşk kanadı olan o şarapla her parçanın bir güvercin olması mümkün.</p>

  <p class="normal">Lûtuf, ihsan denizinden gelen o bir yudumcuk şarapla cennetler kurulur, huriler belirir, Kevserler akar.</p>

  <p class="normal">Şarap küpte oklar atmaya başladı mı, şarap okuna bir kalkan gerek.</p>

  <p class="normal">Büyük büyük kâselerle şarap sun, sarhoş et bizi; kederi, gamı sarhoşluk defeder ancak.</p>

  <p class="normal">Şarap bana ateş saldı da gördüm; her suyu ateş haline getirmek imkânı varmış.</p>

  <p class="normal">A zevk anası, eve gel; ananın ayakları altına canlar döşenir.</p>

  <p class="normal">Yolunda mahrem olmayanlar varsa kadehten bir çarşafa bürünmen gerek.</p>

  <p class="normal">Mademki arslan kesildin, arslan avlamaya başladın; saflar yaran arslana lâyık oldun demektir.</p>

  <p class="normal">Şarapla kes boyunlarını isteklerin; çünkü şarabın her katresi bir hançer olabilir.</p>

  <p class="normal">* “Rableri suvarır onları” âyetini oku da iç, çünkü her solukta bir başka zevk elde edilebilir.</p>

  <p class="normal">Sağrağın yoksa getir şarabı; ağız da sağraklık edebilir.</p>

  <p class="normal">Şarapla gamların tutsaklığından azat olduk; derdimizi, tasamızı sürdük, defettik gitti.<sup class="calibre2"><a href="../Text/divanson_split_352.html#footnote-700-25" id="footnote-700-25-backlink">[25]</a></sup></p>

  <h3 class="h2baslik" id="calibre_toc_2301">LIII</h3>

  <p class="indentmetin">Zi rûyet deste-i gul mîtevankerd</p>

  <p class="indentmetin">Zi zulfet şâh-ı sünbül mîtevankerd</p>

  <p class="normal">Yüzünden bir gül demeti devşirmek, saçlarından bir sünbül dalı toplamak mümkün.</p>

  <p class="normal">Aşk yolunda iki büklüm olmuş boyumdan, gözyaşlarımın ırmağına bir köprü kurulabilir.</p>

  <p class="normal">Atlasa benzeyen kanlı gözyaşlarımdan aşk Burâk’ının üstüne bir çul örülebilir.</p>

  <p class="normal">O büklümlerle dopdolu ikiye ayrılmış saçların her halkasından, baş çekenlerin boyunlarına vurulmak üzere bir zincir yapılabilir.</p>

  <p class="normal">A benim canım, sen denizsin, bense bir katreyim ancak; fakat parçayı tüm yapmak mümkündür.</p>

  <p class="normal">Gönlüm yüz parça oldu; her parçası da feryat ediyor; her parçadan bir bülbülün meydana gelmesi imkânı var.</p>

  <p class="normal">Sen kand’ın (şekerin) kaf’ısın (k harfisin); ben de leb-telh (acı dudaklı) sözünün lâm’ıyım (l harfiyim); kaf’la lâm, kul (söyle) olabilir.</p>

  <p class="normal">Seni düşünmek, kız kardeştir bana (aynı cibre var bende de, seni düşünmekte de), bu cibreden bir hayli şarap elde edilebilir.</p>

  <p class="normal">* Pek uzak bir yol, canımsa yaya; fakat gönlü Düldül yapabilmek mümkün.</p>

  <p class="normal">Sus, çünkü dilsiz söylenen sözlerle de bütün dünyayı seslerle doldurmak, gürültülere boğmak mümkündür.</p>

  <h3 class="h2baslik" id="calibre_toc_2302">LIV</h3>

  <p class="indentmetin">Be yek lehze ezû dûrî nebâyed</p>

  <p class="indentmetin">K’ezon dûrî herâbihâ fezâyed</p>

  <p class="normal">Bir soluk bile ondan uzak olmaya gelmez; çünkü o uzaklıktan ne yıkıntılar meydana gelir, ne çöküntüler belirir.</p>

  <p class="normal">Sen, ne olur ki diyorsun, gene gelirim; evet gelirsin gene, fakat gönül kapı açarsa.</p>

  <p class="normal">Çokları kolay sandı bu işi; nice güç işler vardır, kolay görünür.</p>

  <p class="normal">Niçin güç iş kolay görünür? Çünkü kaza ve kader pusudan aklını kapar senin de ondan.</p>

  <p class="normal">Ne halde olursan ol, onun tapısında bulun; çünkü sevgi yakınlıktan doğar.</p>

  <p class="normal">İster temiz ol, ister pis, kaçma ondan; çünkü temizlikler de yakınlıktan artar.</p>

  <p class="normal">Beden sarılınca nasıl sevgilinin bedenine sürülür, onunla birleşirse, görmekle de can onun canına sürülür, canıyla birleşir.</p>

  <p class="normal">Bir gün bile dosttan ayak çeken, ayrılıp gerileyen, öylesine bir tehlikeye, öylesine bir zarara düşer ki bütün ömrünce elini geveler durur.</p>

  <p class="normal">Ayrılığı ne diye sınarsın? Kişi nasıl sınar zehri?</p>

  <p class="normal">Onu özleme suyuyla bir ot ol, yeşer; diken yiyen eşeği düşünme bile.</p>

  <p class="normal">Çivi gibi başcağızını koy eşiğe; böyle başa gökyüzü yaraşmaz ki.</p>

  <h3 class="h2baslik" id="calibre_toc_2303">LV</h3>

  <p class="indentmetin">Çemen cuz ışk-ı tu kâri nedâred</p>

  <p class="indentmetin">Ve ger dâred çu men bârî nedâred</p>

  <p class="normal">Yeşilliğin, aşkından başka işi gücü yok; olsa bile benim gibi bir yük altında değil.</p>

  <p class="normal">Aşkı olmayan kişi ne de zevksizdir ya; bir sevgilisi olmayan kişi ne de ölüdür ya.</p>

  <p class="normal">Öylesine adamın beden gıdasından başka gıdası yoktur, dünyadan başka bir yaseminlik bilmez o.</p>

  <p class="normal">Sarhoşluk yüzünden eşeği bırakan kişi, ne yular kaydındadır, ne eyer gamında.</p>

  <p class="normal">Eşekten kurtulur da yalınayak, dikeni olmayan bir gül bahçesine gider o.</p>

  <p class="normal">Eşek gitmiş, ipi de götürmüş, ne gam var ona; zaten eşeğin bir değeri yoktu ki onca.</p>

  <p class="normal">Göklere bürünmüş kâinata aldanma; altında bir gömleği bile yoktur.</p>

  <p class="normal">Şu şehre bir başka fitne daha sal; aşk devrinin yolu yordamı olmaz.</p>

  <p class="normal">Perdeleri yırt; çünkü âşık utanmazlıktan ne gam yer, ne sıkılır.</p>

  <p class="normal">Şu sözü de yak ateşe; senin sözünü gerçeklemeyen kişiyi de.</p>

  <h3 class="h2baslik" id="calibre_toc_2304">LVI</h3>

  <p class="indentmetin">Zi hâk-i men eger kendum berâyed</p>

  <p class="indentmetin">Ezon ger non pezî mestî fezâyed</p>

  <p class="normal">Toprağımdan buğday biter de ondan ekmek yapar, yersen sarhoşluğuna sarhoşluk katar o ekmek.</p>

  <p class="normal">Hamur da deli divane olur, ekmekçi de; ekmek tandırıysa sarhoşça beyitler terennüm eder.</p>

  <p class="normal">Mezarımı ziyarete gelirsen, toprak yığınım oynuyor görünür sana.</p>

  <p class="normal">Mezarıma tefsiz gelme kardeş; Tanrı meclisinde gamlı olmak, yakışık alır bir şey değil.</p>

  <p class="normal">Çenesi bağlı, mezarda uyumuş gitmiş; fakat ağzı sevgilinin afyonunu, mezesini çiğnemede.</p>

  <p class="normal">O kefenden bir parça keser de göğsüne bağlarsan, canından meyhane eri olmaya bir kapı açılır sana.</p>

  <p class="normal">Her yandan sarhoşların çalıp çağırmasını duyarsın; her işten mutlaka bir başka iş doğar sana.</p>

  <p class="normal">Tanrı beni aşk şarabından yaratmıştır; ölüm beni çürütse bile, gene o aşkım ben.</p>

  <p class="normal">Sarhoşluk benim, aslım aşk şarabı benim; söyle bakalım; şaraptan ne doğar sarhoşluktan başka?</p>

  <p class="normal">Canım, Tebrizli Şemseddin’in rûhunun burcuna uçar; bir soluk bile eğlenmez.<sup class="calibre2"><a href="../Text/divanson_split_353.html#footnote-700-26" id="footnote-700-26-backlink">[26]</a></sup></p>

  <h3 class="h2baslik" id="calibre_toc_2305">LVII</h3>

  <p class="indentmetin">Bigûyem hufye tâ hâce nerenced</p>

  <p class="indentmetin">Ki on dilber hemî der ber nekunced</p>

  <p class="normal">Gizlice söyleyeyim de hoca incinmesin; o güzel, kucaklara sığmaz mı sığmaz.</p>

  <p class="normal">Sarhoşlukla teraziyi kırdım ben; zaten inci madenini terazi ölçemez ki.</p>

  <p class="normal">Güzellerin hepsini de ayırın ondan; dişi kurt, Yusuf’la bir yerde eğleşemez.</p>

  <p class="normal">Rum ülkesinden olan birisinin huzurunda Zenci’nin Zencilik etmesi, yüz karalığından ileri gelir.</p>

  <p class="normal">Altın kesintisi de nedir ki Tebrizli Şems’in tapısına altın madeni getirsin, yahut da o tapıya sığsın?</p>

  <h3 class="h2baslik" id="calibre_toc_2306">LVIII</h3>

  <p class="indentmetin">Sek erçi bi fegan o şer nebâşed</p>

  <p class="indentmetin">Sek-i mâ çun sek-i dîger nebâşed</p>

  <p class="normal">Havlamayan, saldırmayan köpek yoktur; fakat bizim köpeğimiz başka köpeklere benzemez.</p>

  <p class="normal">* Mustafâ’dan duy; dedi ki: Benim şeytanım Müslüman oldu; kâfir olmaz artık.</p>

  <p class="normal">Ashab-ı Kehf’in köpeği ve temiz erlerin nefisleri, kapıda olsa da kapı dışında değildir.</p>

  <p class="normal">Ashab-ı Kehf’in köpeğinde köpek huyu yoktur; bu yanda köpek görünür ama o yanda köpek değildir o.</p>

  <p class="normal">* Mûsa’ya o gece ağaç, yıldız gibi yol gösterdi; ateş göründü ama ateş değildi.</p>

  <h3 class="h2baslik" id="calibre_toc_2307">LIX</h3>

  <p class="indentmetin">Receb bîrun şod-o şe’ban derâmed</p>

  <p class="indentmetin">Binin şod can zi ten canan derâmed</p>

  <p class="normal">* Recep çıktı, şaban girdi; bedenden can çıktı, canan geldi.</p>

  <p class="normal">Bilgisizlik zamanı, gaflet vakti çıktı gitti, aşk çağı, yarlıganma zamanı geldi.</p>

  <p class="normal">Kerem bulutundan yağmur yağdı ya, artık gönülden güller, nesrinler, reyhanlar biter.</p>

  <p class="normal">Dişe öylesine bir şeker geldi ki artık bütün gamlıların ağızları açılır, hepsi de gülmeye koyulurlar.</p>

  <p class="normal">O altınlar saçan ay yüzlü geldi ya, artık insanlar güneş gibi altınlarla bezenmiş elbiseler giyerler.</p>

  <p class="normal">El çırp da a aşk çalgıcısı de, o fitneler başı, oynaya oynaya geldi.</p>

  <p class="normal">* Dün geçtiyse bugün sağ olsun; Ömer öldüyse Osman geldi.</p>

  <p class="normal">Bütün geçen ömür de tekrar geri gelir; şu ölümsüz devlet geldi ya.</p>

  <p class="normal">Sarhoş bir halde Nuh’un gemisinde uyumuşsun; tufan gelir çatarsa ne gam sana.</p>

  <p class="normal">Tebriz’in toprağı gökyüzü gibi ışıklandı; çünkü o meydana Şemseddin geldi.</p>

  <h3 class="h2baslik" id="calibre_toc_2308">LX</h3>

  <p class="indentmetin">Be sûret yâr-ı men çün hışm-gin şod</p>

  <p class="indentmetin">Dilem goft eh meger bâ men be kin şod</p>

  <p class="normal">Sevgilim görünüşte kızdı bana; gönlüm, eyvah dedi, kinlendi bana sevgili.</p>

  <p class="normal">Sevdalarla yüzlerce vadiye daldım, fakat ne çaresi var? Derdime çare bulan, böyle oldu gitti.</p>

  <p class="normal">Şeytanlar gibi göğe çıktım, bu dert yüzünden gökyüzüm yer kesildi benim.</p>

  <p class="normal">Bana, doğru yolu tut dediler; hangi yolu tutayım ki doğru dostum kayboldu.</p>

  <p class="normal">Bana hem yoldur sevgilim, hem yoldaş; yüzü hem dindir bana, hem iman.</p>

  <p class="normal">Onun gül fidanının dibinde oturana kutluluk eş dost olur, beraber oturur onunla.</p>

  <p class="normal">Bu sözümde o mânayı ara; güzel soluklarım ona pusudur.</p>

  <p class="normal">* Çünkü adlar, o adlara sahip olanın aynıdır; Âdem adın özüyle gerçeği gördü.</p>

  <p class="normal">Tüm varlık olmak dilersen çare bu, derman bundan ibaret işte.</p>

  <p class="normal">Bu define kitabını okuma artık a benim canım; çünkü bu define; hikmeti var; gömüldü gitti.</p>

  <p class="normal">* Güneşi balçıkla nasıl sıvayayım? Bir dünya yenin içine nasıl sığar?</p>

  <p class="normal">Bundan usandıysan eyvahlar olsun sana; sen adamlıktan da usanmışsın, iyiden iyiye anlaşıldı bu.</p>

  <p class="normal">Bu sözü suya kılavuz bil; gene su o sudur ama dalgalandı, köpüklendi, bu şekle büründü.</p>

  <p class="normal">Sözle kendilerinden perdeledim onları; hasetçilere karşı böyle davranmak vacip oldu çünkü.</p>

  <h3 class="h2baslik" id="calibre_toc_2309">LXI</h3>

  <p class="indentmetin">Kesî ki geyr-i in sovdâş nebved</p>

  <p class="indentmetin">Zi zovk-ı mâş yâd-ı mâş nebved</p>

  <p class="normal">Bu sevdadan başka bir sevdası olmayanın, bizim zevkimizden başka bir şeyi yoktur, bizi anar durur o.</p>

  <p class="normal">Ayağı olmasa bile hayret meydanında top gibi koşar durur o.</p>

  <p class="normal">Kendi gölgesinden kurtulmayan varlık, devlet kuşunun gölgesine sığınamaz.</p>

  <p class="normal">Ayna herkesin şeklini, herkesin yüzünü gösterir; çünkü kendisinin şekli, yüzü yoktur ki.</p>

  <p class="normal">Bir günde yüz binlerce kusur, yüz binlerce güzellik gösterir de gene kavgası, gürültüsü yoktur aynanın.</p>

  <p class="normal">Ayna çirkine düşmanlık gütmez; güzelin yüzüne de havalanmaz, kapılmaz.</p>

  <p class="normal">Şeker çiğneyecek dişleri olmayan ağızdır bu şekerden yaralanan.</p>

  <p class="normal">Gönül şaşılacak kanatlarla uçardı; fakat onun tuzağından korkusu olmaması şart.</p>

  <p class="normal">Yürü, Ay gibi güneşin peşinde koş, eri; onun için erimedikçe güzelliğini artırmaz senin.</p>

  <h3 class="h2baslik" id="calibre_toc_2310">LXII</h3>

  <p class="indentmetin">Aceb on dilber-i zîbâ kucâ şod</p>

  <p class="indentmetin">Aceb on serv-i hoş-bâlâ kucâ şod</p>

  <p class="normal">O güzelim sevgili n’oldu acaba; o yüce, o güzel selvi nerelere gitti acaba?</p>

  <p class="normal">Aramızda bir mum gibiydi, bizi aydınlatıyordu; nereye gitti acaba, bizsiz nerelere gitti?</p>

  <p class="normal">Bütün gün yaprak gibi tir tir titriyor gönlüm; o güzel, gece yarısı nerelere gitti acaba?</p>

  <p class="normal">Düş yollara, sor yollardan geçenlere; o cana canlar katan yoldaş nerelere gitti acaba?</p>

  <p class="normal">Bağlara git, bahçıvanlara sor; o sarı-kırmızı gül nerelere gitti acaba?</p>

  <p class="normal">Dama çık, sor bekçilerden; o eşsiz, örneksiz padişah nerelere gitti acaba?</p>

  <p class="normal">Deliler divaneler gibi ovalarda dolaşıp durdum; şu ovada o ceylan nerelere gitti acaba?</p>

  <p class="normal">İki gözüm ağlamaktan iki ırmak kesildi; o inci şu denizde nerelere gitti acaba?</p>

  <p class="normal">Bütün gece Ay’la Zühre’ye soruyorum: O ay yüzlü şu yücelerde nerelere gitti acaba?</p>

  <p class="normal">Mademki bizimdir, nasıl oluyor da başkalarıyla beraber; mademki burda yok, orda nerelere gitti acaba?</p>

  <p class="normal">Gönlü, canı, mademki Allah’a ulaşmıştır; şu topraktan, şu sudan yok olduysa nerelere gitti acaba?</p>

  <p class="normal">Apaydın söyleme; çünkü Tebrizli Şemseddin dedi ki: Güneş gizlenmez; fakat nerelere gitti acaba?</p>

  <h3 class="h2baslik" id="calibre_toc_2311">LXIII</h3>

  <p class="indentmetin">Çunan kez gam dil-i dânâ girîzed</p>

  <p class="indentmetin">Du çendon gam zi pîş-i mâ girîzed</p>

  <p class="normal">Bilgiç gönül, gamdan nasıl kaçarsa; gam da bizden, ondan kaçtığından iki kat daha fazla kaçar.</p>

  <p class="normal">Yoksa biz şahneyiz de gam hırsız mı ki bizi görür görmez tundan tuna kaçıyor?</p>

  <p class="normal">Aşk arslanı kükrer, gam sürüsü ovada arslandan kaçan av gibi kaçar.</p>

  <p class="normal">Çıplak adam körden gam yemez; gören gözün önündense kaçar.</p>

  <p class="normal">Gamı görmeyi özledim; fakat gam bu sevdadan, bu özleyişten kaçıp duruyor.</p>

  <p class="normal">Bütün dünya gamın elinde zebun, neden yalnız beni görünce kaçıyor?</p>

  <p class="normal">Yücelere ağsam aşağılara kaçmada; aşağılara insem yücelere kaçmada.</p>

  <p class="normal">Susayım, belki gelir de savaşır benimle gam; hayır, yanlış söyledim; gam söylemeyenden kaçar zaten.</p>

  <h3 class="h2baslik" id="calibre_toc_2312">LXIV</h3>

  <p class="indentmetin">Dilemrâ nâle-i surnây bâyed</p>

  <p class="indentmetin">Ki ez surnây bû-yı yâr âyed</p>

  <p class="normal">Gönlüme bir zurna sesi gerek; öyle bir zurna istiyorum ki sesinden sevgilinin kokusu gelsin.</p>

  <p class="normal">Canla, gönülle öylesine bir âşıkça ses, âşıkça nağme istiyorum ki o feryatta canın yüzü görünsün, canın güzelliği belirsin.</p>

  <p class="normal">Gamla yüklüyüm diye ağlayıp feryat ediyorum; acaba ne doğuracak şu ağlayıp inleyen can?</p>

  <p class="normal">A ney, âşıkların hallerini söyle; sesin, canı âdeta sınamada.</p>

  <p class="normal">* A benim canım, seyret de bak, tas sesiyle tutulmuş Ay bile nasıl kurtulup açılıyor.</p>

  <p class="normal">* Göğün göğsüne şu azimeti oku da perilerden bir feryattır kopsun.</p>

  <p class="normal">Feryat hastanın eşi dostudur; ona sus dersen yakışmaz doğrusu.</p>

  <h3 class="h2baslik" id="calibre_toc_2313">LXV</h3>

  <p class="indentmetin">Dilî dârem ki gerd-i gam negerded</p>

  <p class="indentmetin">Meyî dârem ki hergiz kem negerded</p>

  <p class="normal">Bir gönlüm var ki gamın çevresinde hiç dolanmaz; bir şarabım var ki hiç eksilmez.</p>

  <p class="normal">Bir gönlüm var, aşkın huyu var onda; âşıklardan başkasıyla düşüp kalkmaz.</p>

  <p class="normal">Kutluluk beyinden bir ferman alayım da artık bu âlemde dönüp dolaşmasın gam.</p>

  <p class="normal">Halkın ileri gelenleri de Hızır’ın abıhayatını içsin, geri gelenleri de; artık hiç kimsecik, yasa maskara olmasın.</p>

  <p class="normal">* Suçluysa zahit etsinler onu; zahitse Bel’am kesilmesin.</p>

  <p class="normal">Neşe göğüne merdiven bulsun herkes; gamdan gök gibi beli bükülmesin kimseciğin.</p>

  <p class="normal">* Neşeli aşk padişahı Hurrem Şah, gönülden koptu, belirdi; kimdir güzelleşmeyen, kimdir sevinmeyen, kutlulaşmayan?</p>

  <p class="normal">Onun dağınık saçlarının sayesinde her komşudan halimiz hatırımız dağılmaz bizim.</p>

  <p class="normal">O tövbeyi bozan güzelin yüzünden tövbe sağlam olmuyor ama gene de sen söze tövbe et.</p>

  <h3 class="h2baslik" id="calibre_toc_2314">LXVI</h3>

  <p class="indentmetin">Bigu dilerâ ki gerd-i gam negerded</p>

  <p class="indentmetin">Ezîrâ gam be horden kem negerded</p>

  <p class="normal">Gönüle söyle, gamın çevresinde dönüp dolaşmasın; çünkü gam, yenmekle azalmaz ki.</p>

  <p class="normal">Sudan, topraktan çıkan bitki hep gamdır; balçığın düğünü ancak yastır.</p>

  <p class="normal">A gönül kuşu, gamın çevresinde dolaşma; gamla kol kanat kuvvetlenmez.</p>

  <p class="normal">Gönül gamsız olunca kola kanada sahip olur da artık şu dünyanın çevresinde dolaşmaz.</p>

  <p class="normal">A gönül, şu beden eski düşmanındır senin; eski düşman dayı olmaz, amcaya dönmez.</p>

  <p class="normal">A gönül, dayan, başın dinç olsun, usanma çabucak; usanan, sırlara mahrem olamaz.</p>

  <p class="normal">Güzelim sudan başkasıyla düşüp kalkmayan balığa dön anlamlar denizinde.</p>

  <p class="normal">Balık sudan usanmaz; deniz olmayınca neşelenmez, zevk bulmaz zaten.</p>

  <p class="normal">* Dünya gizli bir denizdir; o denizde Âdemoğullarından başkası dönüp dolaşmaz.</p>

  <p class="normal">Hayvanlıktan insanlığa uçmadıkça abıhayata dalamaz; abıhayatın içinde yüzemez.</p>

  <p class="normal">Sus, harfleri bırak; çünkü anlam eri, yoktu-olmazdı harflerinin çevresinde dönüp dolaşmaz.</p>

  <h3 class="h2baslik" id="calibre_toc_2315">LXVII</h3>

  <p class="indentmetin">Her on dilhâ ki bî tu şâd bâşed</p>

  <p class="indentmetin">Çu hâşâkî miyân-ı bâd bâşed</p>

  <p class="normal">Sensiz sevinen, neşe bulan gönüller, yelle uçan süprüntüye, toza benzer.</p>

  <p class="normal">Yücelerden aşağılara uçan ev kuşuna benzer, üstadı olmayan öğrenciye benzer onlar.</p>

  <p class="normal">Huriden doğan padişaha benzer mi hiç, yonup düzdüğün cansız heykel?</p>

  <p class="normal">Çelikten yapılma kılıcın korkusunu yaratır mı tahta kılıç?</p>

  <p class="normal">Daha canken bir ahitte bulunmuştun; fakat nerden hatırlayacaksın şimdi?</p>

  <p class="normal">İnkâr edersen adalet gününe dek sabrederim ben.</p>

  <h3 class="h2baslik" id="calibre_toc_2316">LXVIII</h3>

  <p class="indentmetin">Kesî k’ez gamzeî sad akl bended</p>

  <p class="indentmetin">Ger û ber mâ nehended pes ki hended</p>

  <p class="normal">Bir bakışla yüzlerce aklı bağlayan güzel, bize gülmeyecek de kim gülecek?</p>

  <p class="normal">Gökyüzüyle eğlense, güneşi alaya alsa yerindedir; yerinde oluş da beğenir bunu.</p>

  <p class="normal">A gönül, denizin dalgalanması gibi coş, köpür; deniz bile hep durgun olsaydı kokardı.</p>

  <p class="normal">Mademki güneşsin, mademki varlığından arınmışsın; ecelin pençesi gamdan başka bir şey sıyırıp koparamaz senden.</p>

  <p class="normal">Şeker gibi tatlı sözler söylemeyi bırak; fakat şeker madeni nasıl olur da şekerliğini yapmaz ki?</p>

  <h3 class="h2baslik" id="calibre_toc_2317">LXIX</h3>

  <p class="indentmetin">Hunük cânî ki û yârî pesended</p>

  <p class="indentmetin">K’ezû derviş hod sûret nebended</p>

  <p class="normal">Ne mutlu o cana ki bir güzeli seçer de sever; zaten yoksul ondan başka bir şey de düzüp koşmaz ki.</p>

  <p class="normal">Sen gülüş olursun, neşe sevgilin olur; neşe olmadıkça kimsenin ağzı gülmez zaten.</p>

  <p class="normal">Sen secde olursun; sevgilin ululama kesilir; ululama niyeti olmadıkça hiçbir baş kımıldamaz.</p>

  <p class="normal">Sen ses olursun, sevgili sana mağara kesilir; hani dağın, kubbenin yanında yankılanan nara gibi tıpkı.</p>

  <p class="normal">Sen cuma olursun; o hutbe vakti kesilir; ama cumadan ayrı düşmüş cumartesi değil ha.</p>

  <p class="normal">Sonucu, “Biz daha da yakınız” âyetine baksana; gözünü oynatmadıkça oynamaz göz, göz atmadıkça sen, bir şey görmez göz.</p>

  <p class="normal">Güzel bir hayal gelir, gönül hoşlanır; nazlanır; çirkin bir hayal gelir, pusar, kıvranır gönül.</p>

  <p class="normal">Gönül maskarasıdır onun; gâh bıçakla, gâh silleyle yonar durur onu.</p>

  <p class="normal">Aptallık ettiysem de sille vurma bana; zaten aptallığımdan yerimden, mevkiimden olmuşum ben.</p>

  <p class="normal">* Sus da önünde binlerce Hint kılıcının bile yok olup gittiği o dil söze gelsin.</p>

  <p class="normal">Fakat sen neye, hey, sus desen, dudağına, söyle a güçler kuvvetler bulan er der ney.</p>

  <h3 class="h2baslik" id="calibre_toc_2318">LXX</h3>

  <p class="indentmetin">Dilem imrûz hûy-ı yâr dâred</p>

  <p class="indentmetin">Hevâ-yı rûy-ı çün gul-nâr dâred</p>

  <p class="normal">Bugün gönlümde sevgilinin huyu var; başımda, o, yüzü nar çiçeğine benzeyen güzelin havası esiyor.</p>

  <p class="normal">Tavus kuşu bile o yana kanat açmada; bülbül bile o tarafın nağmelerini tekrarlamada.</p>

  <p class="normal">Neyin sesi orda espriler döktürmede; çengin sesi orda nice sırlar söylemede.</p>

  <p class="normal">Vaktinde kalk da yarın oraya git; çünkü benim gibi çok âşıkı var onun.</p>

  <p class="normal">Yüzünü açtı mı, gönlünü koru; o yanakta pek yakıcı ateşler vardır.</p>

  <p class="normal">Fakat o anda gönülde akıl ne gezer? Dudağı nice gönülleri sarhoş etmiştir.</p>

  <p class="normal">Şarap sundun mu, bir iş bekleme bizden artık; şarap insanı işsiz güçsüz kor.</p>

  <p class="normal">Gönlüm dün düşe kalka geldi; çünkü şarap onun sarhoşluğunu meydana çıkarmada.</p>

  <p class="normal">Koştum, yanına vardım; şarap mı içtin dedim; korkmuyor musun ki akıl inkâr eder.</p>

  <p class="normal">Derken ağzını kokladım; anladım; o peri yüzlünün kokusu geliyor.</p>

  <p class="normal">Tebrizli Şemseddin’in, sınıkları onaran yaratıcının kokusuna sahip efendiler efendisinin kokusu.</p>

  <p class="normal">Kokudan kokuya büyük bir fark var; ondaki bu kokuysa hadsiz, hesapsız.</p>

  <h3 class="h2baslik" id="calibre_toc_2319">LXXI</h3>

  <p class="indentmetin">Semâ’-ı sûfiyan mîder negîred</p>

  <p class="indentmetin">Ki âteş heyzümîrâ ter negîred</p>

  <p class="normal">Sûfîlerin semâ’ı bitmez de bitmez, sönmez de ateş, odunu ıslatmaz ki.</p>

  <p class="normal">Şunu iyice bil ki âfetler bedene aittir; ayağın kalkmadıkça elini çırpma.</p>

  <p class="normal">* Meclisi öküzlerle eşekler kaplamazsa Mesîh yapayalnız zevk alır, neşelenir.</p>

  <p class="normal">Ağırcanlıların bulunmadıkları halvet meclisinde, neden yeni baştan zevke başlamaz gönlümüz?</p>

  <p class="normal">Şu yapının mayası kerpiç değil mi? Taşla kerpiçte o güzelin letafeti yoktur ki.</p>

  <p class="normal">Kuzgunun gözü Yusuf’u bilemez; çengin sesini sağır kişinin kulağı duyamaz.</p>

  <p class="normal">Her ceylan ovada misk bulamaz, her sıçrayan öküzde amber bulunmaz.</p>

  <p class="normal">Her neyden özleyiş feryadı gelmez; her kuş şekerkamışlığını yurt edinmez.</p>

  <p class="normal">Ödü patlamış kişi, Zühre’nin güzelliğini ne bilsin de çarşafının ucuna sarılsın.</p>

  <p class="normal">Can şarabını candan başkası içemez; bedene mensup kişi, parıl parıl parlayan şarabı elde edemez.</p>

  <p class="normal">Her bulut Ay’a eş olabilir mi? Yıldızdır yıldıza eş olan.</p>

  <p class="normal">Dünyada birisi bir sevgiliye sahip olsa da bizim şu sevgilimizden daha güzelini bulamaz;</p>

  <p class="normal">Efendimiz Şemseddin, o Tebriz’in ışığı; o da kimseyi benim gibi kul köle edinmez.</p>

  <h3 class="h2baslik" id="calibre_toc_2320">LXXII</h3>

  <p class="indentmetin">Tuyî nakşî ki cenhâ ber netâbed</p>

  <p class="indentmetin">Ki kand-i tu dehanhâ ber netâbed</p>

  <p class="normal">Öyle bir güzelsin ki canlar dayanmaz sana; şekerine ağızlar tahammül edemez.</p>

  <p class="normal">Dünya sana yüzlerce yüz tutmuştur ama güzelliğine, güzel yüzüne dünyalar dayanamaz.</p>

  <p class="normal">Canlar aşkına doğru yola düştüler ama canlar da dayanamaz senin aşkına.</p>

  <p class="normal">Gönülde senden gizli bir iz var; öylesine güzel ki gizlilikler bile dayanamıyor ona.</p>

  <p class="normal">Canın halvet yurduna geldin mi, sus; çünkü bir halvettir o ki dillerle anlatılamaz.</p>

  <p class="normal">İyiyi, kötüyü görmen iyi bir şey değil; geç bundan; o buna sığmaz.</p>

  <p class="normal">Sen, Tebrizli Şemseddin’in adını söyle ki o ad sözlerle, anlatışlarla belirtilemez.</p>

  <h3 class="h2baslik" id="calibre_toc_2321">LXXIII</h3>

  <p class="indentmetin">Eger âlem heme pur hâr bâşed</p>

  <p class="indentmetin">Dil-i âşık heme gulzâr bâşed</p>

  <p class="normal">Dünya baştan başa diken olsa, âşıkın gönlü gene de tamamıyla gül bahçesidir.</p>

  <p class="normal">Şu dönen gökyüzü işsiz güçsüz kalsa, gene âşıkların dünyası iştedir güçtedir.</p>

  <p class="normal">Herkes gamlara batsa, âşıkın canı lâtiftir, sevinçlidir, düzenbazdır.</p>

  <p class="normal">Nerde sönmüş bir mum varsa âşıka ver; âşıkın yüz binlerce ışığı vardır çünkü.</p>

  <p class="normal">Âşık yalnız bile kalsa yalnız değildir; sevgilisiyle gizlice eştir, dosttur.</p>

  <p class="normal">Âşıkların şarabı gönülden coşar; gizlilik âleminde aşka eş dost olur âşık.</p>

  <p class="normal">Âşk yüzlerce vaadi bile yeter bulmaz; zaten güzellerin hilesi de çok olur.</p>

  <p class="normal">Bir âşıkı hasta görsen de ne gam ona; güzel sevgilisi hastanın başucunda değil mi ki?</p>

  <p class="normal">Aşk atına bin yolu düşünme bile; çünkü aşk atı pek rahvandır.</p>

  <p class="normal">Bir atılışta konak yerine götürür seni; isterse yol düzgün olmasın.</p>

  <p class="normal">Âşıkın canı ot otlamayı bilmez; âşıkların canları şaraba düşkündür.</p>

  <p class="normal">Hem sarhoş, hem de adamakıllı aklı başında olan gönlü, Tebrizli Şemseddin’den bulursun sen.</p>

  <h3 class="h2baslik" id="calibre_toc_2322">LXXIV</h3>

  <p class="indentmetin">Perîr on çihre-i yârem çi hoş bûd</p>

  <p class="indentmetin">İtâb-o nâz-i dildârem çi hoş bûd</p>

  <p class="normal">Evvelsi gün o sevgilimin yüzü ne de güzeldi; sevgilimin azarlayışı, nazlanışı ne de hoştu.</p>

  <p class="normal">O baştan geçenler aklımda bile değil, yalnız şunu hatırlıyorum; ne de hoştu.</p>

  <p class="normal">O mecliste, o toplulukta, o zevk âleminde bağdaydım, gül bahçesindeydim; ne de hoştu.</p>

  <p class="normal">Aşk kadehiyle sarhoştum ama aklı fikri yerinde sevgilimin yüzü ne de hoştu.</p>

  <h3 class="h2baslik" id="calibre_toc_2323">LXXV</h3>

  <p class="indentmetin">Çu dîvem âşık-i on yek perî şod</p>

  <p class="indentmetin">Zi dîv-i hîşten yekser berî şod</p>

  <p class="normal">Şeytanım bir periye âşık oldu da şeytanlığından tamamıyla çıktı gitti.</p>

  <p class="normal">Ansızın şimşek gibi çaktı o güzel; ansızın gördü onu şeytanım; aklı uçtu gitti; deli divane oldu.</p>

  <p class="normal">Perinin parmağında Süleyman’ın mühürü vardı; onu görünce candan, gönülden kul köle oldu ona.</p>

  <p class="normal">Aşk kulluğunun sırrını bulunca da yedi kat göğün üstüne çıktı, yüceler yücesi kesildi.</p>

  <p class="normal">Aşkının kadehiyle dudağını ıslattı da o dudak kuruluğuyla yaşlara katıldı gitti.</p>

  <p class="normal">Bir cinin aşkına müşteri oldu da kullarının en aşağısı Müşteri yıldızı oldu.</p>

  <p class="normal">* Öküz gibi cansızdı, dilsizdi o şeytan; aşkı can verdi ona, Sâmirî’nin öküzü oldu âdeta.</p>

  <p class="normal">Aşkın bütün eziyeti, cefası, mihneti, anasının sütü gibi tatlı geldi ona.</p>

  <p class="normal">Ayrılık derdini, ayrılık cefasını çekmeye gücü yoktu onun; olsa olsa bu güç kuvvet o periden geldi ona.</p>

  <p class="normal">Onun ayrılığından şikâyet etmek, halini bildirmek için efendiler efendisi Şemseddin’in tapısına gitti.</p>

  <p class="normal">Huzuruna varınca toprağı öptü; bu yüzden de meleklerle uçmaya koyuldu.</p>

  <p class="normal">O sarhoşlukla Tebriz’de döner durur; çünkü canındaki kâfirlik öldü gitti artık.</p>

  <h3 class="h2baslik" id="calibre_toc_2324">— R —<br class="chapter"/>
  LXXVI</h3>

  <p class="indentmetin">Hodâvend-i hodâvendân-ı esrar</p>

  <p class="indentmetin">Zihî horşîd der horşîd-i envâr</p>

  <p class="normal">Sır sahibi efendilerin efendisi, ışıklar güneşinin güzelim güneşi.</p>

  <p class="normal">Güzelliğinin aşkıyla ay yüzlüler, dönüp duran gökyüzü gibi oyuna dalmışlar, dönüp duruyorlar.</p>

  <p class="normal">Güzelliğinle öylesine bir oyun oynadın ki aklın eli ayağı işten güçten kaldı.</p>

  <p class="normal">Aşkının ateşinden abıhayat fışkırmada; a sevgili, suyu mu daha güzeldir onun, ateşi mi?</p>

  <p class="normal">O ateşten gül bahçeleri bitmiştir; o gül bahçeleri yüzünden dünyalar dolusu gönüller feryat etmededir.</p>

  <p class="normal">O güller yüzünden feryattalar ki her soluk daha da taze bir hale gelirler; bir yıl geçince solup giden güller yüzünden değil.</p>

  <p class="normal">Hiç kimsecik aşkını gizleyemez; aşkın lâyık değildir bize, utanır bizden ama gene de böyledir işte.</p>

  <p class="normal">Ayrılığın ateşlerle dolu bir mağaradır; acaba bir gün gelecek mi ki bu mağaradan başımı çıkarayım.</p>

  <p class="normal">İnkârından perdeler meydana gelmede; o güzelin işinde inkâra döşenme sakın.</p>

  <p class="normal">Yusuf’un yüzünü bir kurt gibi görüyordun hani; çünkü o haset perdesi böyle göstermedeydi o yüzü sana.</p>

  <p class="normal">Hasetler insan canından kopar, gelişir; melek ol, insan şeklini bırak gitsin.</p>

  <p class="normal">O garez tohumları nefsin gıdasıdır; ektin mi, çaresiz biter.</p>

  <p class="normal">Öküz, bülbül gibi ötemez; aklı fikri başında olan akıl, sarhoşluğun zevkini bilemez.</p>

  <p class="normal">Ne kurttan Yusuf’un güzelim yüzündeki letafet doğar; ne tavus kuşu yılan yumurtası yumurtlar.</p>

  <p class="normal">Yarın, öbür gün diye diye şu yankesici nefis, ömürleri aşırır durur.</p>

  <p class="normal">Bütün ömrün bugündür ancak, başka gün değil; sen şu düzenbazın vadesine inanma.</p>

  <p class="normal">Kemerini çöz varlıktan; hizmet kemerini kuşan da şu yabancı nefisten kurtul gitsin.</p>

  <p class="normal">* Namaz kılarken yüzünü Bulgar güzeline tutmuşsun; nasıl olur da kabul edilir bu namaz?</p>

  <p class="normal">* Misk istiyorsan Tatar ceylanının yayıldığı yazıda yayıl.</p>

  <p class="normal">Göklerdeki, yeryüzündeki, görünen eserlerdeki değişmeyi, halden hale girmeyi görmüyor musun?</p>

  <p class="normal">Gam yiyenden de bir fayda görmeyecek hale geldikten, toprak olup gittikten sonra o güzelim cevherini kim bilecek senin?</p>

  <p class="normal">Sen nefsinin eşeğine hizmetçi kesilirsen, nazlılar, nazeninler halkasında aşağılık olursun elbette.</p>

  <p class="normal">Ölümsüzlük âlemlerinden bedavaca birçok mala mülke sahip olmak istiyorsan.</p>

  <p class="normal">Aklını başına al da Tanrı ve din Şems’inin sunduğu kadehi, aklı yıkıp yakan kadehi al, iç.</p>

  <p class="normal">Ölümsüz efendiler efendisidir o; efendiliğini kimsecikler inkâr edemez onun.</p>

  <p class="normal">Cennetteki kızoğlankız hurilerin bile, onu gördüler mi, canın güzelliği yüzünden kızlıkları giderdi.</p>

  <p class="normal">Eğer Tanrı’nın kıskançlık perdesi onu hem mekândan, hem mekândakilerden örtmeseydi,</p>

  <p class="normal">Taş da, toprak da, su da yel de, ateş de, hepsi de onu görünce can kesilirdi, sarhoş bir halde dönüp dolaşmaya koyulurdu.</p>

  <p class="normal">Güzellerle âşıkların pazarına güzelliğinden bir ışık vursaydı, bütün çarşı pazar yanar, kül olurdu.</p>

  <p class="normal">İki varlığı da, iki dünyayı da iki köy say; köy ağası o olursa köy ne hale gelir, bir düşün.</p>

  <p class="normal">* Rûhü’l-Kudüs, ayağını öpüyordu da incitme ayağını diye bir ses geldi.</p>

  <p class="normal">Ne az akıllıdır o kişi ki bu sözü onu övmek için söyler.</p>

  <p class="normal">Gönlümü böylesine avlayan o gerçek arslan hakkı için.</p>

  <p class="normal">Tebriz’den bize bir haber göndersin; seher çağlarında niyazımız budur bizim.</p>

  <h3 class="h2baslik" id="calibre_toc_2325">LXXVII</h3>

  <p class="indentmetin">Merâ mîgoft dûş on yâr-ı ayyâr</p>

  <p class="indentmetin">Sek-i âşık bih ez şîrân-ı hüşyâr</p>

  <p class="normal">Dün o düzenbaz sevgili bana dedi ki: Âşık köpek, aklı başında arslanlardan daha iyidir.</p>

  <p class="normal">Dünya Ashab-ı Kehf’in köpeğinin hikâyesiyle, mağarada onlara arkadaş oluşunun nakliyle doldu, duymadın mı ki?</p>

  <p class="normal">Padişah için keklik arayan, bıldırcın tutan köpek, elbette padişaha yakındır;</p>

  <p class="normal">Hele himmet edip de o seçilmiş padişahtan başkasını avlamayan köpek olursa.</p>

  <p class="normal">Gökyüzünün arslanı bile öylesine köpeğin ayağına kapanır, leşle bulaşmamış ağzıyla öper o ayakları.</p>

  <p class="normal">Kendini bir uğurdan söze verme; bir soluk şarap iç; bir soluk da söyle; nöbetle yap bunları.</p>

  <p class="normal">Çalgıcı da mecliste oturur da gâh şarap içer, gâh çalgı çalar ya; onun gibi.</p>

  <p class="normal">Usananlar gene kımıldanmaya başladılar; boyuna savaşıyorlar, çaresiz topallıyorlar da.</p>

  <p class="normal">* Zincirinin ucunu salla da sık onların delilik damarlarını, çıldırıversinler büsbütün.</p>

  <p class="normal">O kimseye yâr olmayan sevgili gülerek bir geldi mi, dünyadaki bütün usanmışlar terütaze bir hale gelirler.</p>

  <p class="normal">A benim komşum, a benim komşum, a benim komşum, sarhoşluğa eş olmuşum ben, yetiş kadehlerle bana.</p>

  <p class="normal">Hem de öyle küçük kadehlerle şarap sunma bana; bugün ihsan etme, döküp saçma günü.</p>

  <p class="normal">Cömertlik yolunda savaş nekeslikle; savaş da senden bir yol yordam kalsın, izine uyulsun.</p>

  <p class="normal">De ki: Biz bir yağmurdur yağdırdık; yağan yağmur biziz; ne sudur o, ne ateş.</p>

  <p class="normal">Hele o, tanıktır bana; aşka düştüm de onlarla ülkeler aştım ben.</p>

  <p class="normal">Arının, için, sarhoş olun a benim kavmim; çünkü ben üzümler ezmede, şaraplar vermede kerem sahibiyim.</p>

  <p class="normal">Delilikler içindeki deliliklerin delilikleri, suçlarını da azaltır, giderir, yüklerini de.</p>

  <p class="normal">Sensin her şeyin, herkesin dileği a Tebrizli Şems; sen hem dünyanın canısın, hem dünyanın sahibi.<sup class="calibre2"><a href="../Text/divanson_split_354.html#footnote-700-27" id="footnote-700-27-backlink">[27]</a></sup></p>

  <h3 class="h2baslik" id="calibre_toc_2326">LXXVIII</h3>

  <p class="indentmetin">Be husn-i tu nebâşed yâr-ı dîger</p>

  <p class="indentmetin">Der â ey mâh-ı hubân bâr-ı dîger</p>

  <p class="normal">Senin güzelliğinde başka bir sevgili olamaz; gel, bir kere daha doğ a güzellerin Ay’ı.</p>

  <p class="normal">Senin yüzünü seyretmekten başka, dilerim, dünyada bir iş güç olmasın bana.</p>

  <p class="normal">Senin gibi bir başka yankesici olsaydı güzelliğinden elbette bir şey aşırırdı.</p>

  <p class="normal">Ne de denizdir bu ki incilerle doldurdun onu; her katresi bir başka ambar oldu gitti.</p>

  <p class="normal">Bir evde iki hasta var, iki âşık; bir hasta benim, bir hasta da hasta gönül.</p>

  <p class="normal">Tanrım, ikisine de sen sağlık verdin; fakat bu sağlık başka bir sağlığa benziyor.</p>

  <p class="normal">Münkir can nerden bilecek bunu? O bambaşka görüş onda yoktur ki.</p>

  <p class="normal">* Çünkü münkir işte dedi, Senâî buracıkta; Senâî de hayır dedi, başka çuvalda o.</p>

  <p class="normal">O çuvala eşek gibi bakma; iki gözünü aç da İsa gibi bak.</p>

  <h3 class="h2baslik" id="calibre_toc_2327">LXXIX</h3>

  <p class="indentmetin">Bigerdân sâkiyâ ân câm-ı dîger</p>

  <p class="indentmetin">Bedeh cân-ı merâ ârâm-ı dîger</p>

  <p class="normal">Sâkî, öbür sağrağı döndür; canıma bir başka rahat, bir başka huzur ver.</p>

  <p class="normal">Canın için olsun, bugün bir gör beni, başka günleri beklemeye sabrım yok.</p>

  <p class="normal">Bir zerrecik merhametin varsa bana, başka bir zamana atma görüşmeyi.</p>

  <p class="normal">Kurtar beni, kurtar beni, kurtar ki başka bir tuzağa, hem de adamakıllı düştüm gitti.</p>

  <p class="normal">Bugün kapıyı kaparsan bana, her solukta bir başka damdan düşerim ben.</p>

  <p class="normal">Düşüncenin eline bırakma beni; çünkü düşünce de bir başka kan içici.</p>

  <p class="normal">Sâkî, o ham şarabı sunmaz, o kadehi döndürmezsen yüzlerce başka ham, zahmet verir durur bana.</p>

  <p class="normal">Borçluyum ama gene de al şu hırkayı, ver rehine, başka bir borç al gitsin.</p>

  <p class="normal">Adımı, tortulu şarap içenlerin kulu kölesi tak; Tanrım, başka bir ad san istemiyorum ben.</p>

  <h3 class="h2baslik" id="calibre_toc_2328">LXXX</h3>

  <p class="indentmetin">Negeştem ez tu hergiz ey senem sîr</p>

  <p class="indentmetin">Ve liyk ez hecr geştem dem be-dem sîr</p>

  <p class="normal">A güzel, asla doymadım sana; fakat ayrılığa her an doydum da doydum.</p>

  <p class="normal">Boyuna görüyorum, biz gama battıkça razı olmadasın; iş böyleyken bu âşık nasıl doyar gama?</p>

  <p class="normal">Ne de kan içicidir, ne de sarhoştur şu gönül ki gözüm ne ıslaklığa doyuyor, ne gözyaşına kanıyor.</p>

  <p class="normal">Şu âleme doyduysan gel bana; hiç kimse benim âlemime doymaz.</p>

  <p class="normal">Gördüm ki âşıkların arasında ayrılık yok; benim gönlüm de ayrılığa yok, olmaz demeye doydu.</p>

  <p class="normal">* Fakat sen canlara İsrâfîl’sin, senin zîr bem üfürüşlerine doymamışım, üfür, üfle.</p>

  <p class="normal">* Can kadehinin kokusu içime işledi de, a canıma can güzel, Cem’in kadehine doydum gitti.</p>

  <p class="normal">Şu delilik, soluktan soluğa artıp durmada; çoğa, aza doymayandır nekes olan.</p>

  <p class="normal">Onun kâsesini, onun tasını gördüm de şu kat kat baş aşağı dönmüş tasa doydum gitti.</p>

  <p class="normal">Tebrizli Şems’in hayali geldi; onun yanağındaki benin aşkıyla gama doydum artık.</p>

  <h3 class="h2baslik" id="calibre_toc_2329">LXXXI</h3>

  <p class="indentmetin">Be gerd-i fitne mîgerdî diger bâr</p>

  <p class="indentmetin">Le-i bâmest-o mestî hûş mîdâr</p>

  <p class="normal">Gene fitnenin çevresinde dönüp dolaşmaya başladın; hem damın kıyısındasın, hem sarhoşsun, aklını başına al.</p>

  <p class="normal">Neyin etrafında döneyim, nerde dolaşayım, bir başka yer söyle, nerde başka yer; evde Allah’tan başka kimse yok ki.</p>

  <p class="normal">Resim, ressamın kaleminin ucunda döner dolaşır ancak; pergelin ayağı, noktanın çevresinde döner ancak.</p>

  <p class="normal">Sen olduktan sonra gönül de kaybolmaz, can da; baş olunca bir sarık gelir elbette.</p>

  <p class="normal">Gönül, serçe kuşunu bir doğan nasıl gagasıyla yakalarsa, tıpkı onun gibi Tanrı’nın avcuna düşmüş, tutulmuş.</p>

  <p class="normal">Gagasından gökyüzü delik deşik; pençesinden ağırcanlılar bile çevikleşmiş.</p>

  <p class="normal">Bırak şu sözleri de şaraba düşkün olanlara, şarap sunan padişah geldi diye bağır.</p>

  <p class="normal">De ki: Gamın, düşüncenin boynunu vurdular; vuslat, lûtuf, bağış çağı geldi çattı.</p>

  <p class="normal">Hadi a kervanbaşı, deveyi ıhlat; bundan daha güzel otlak nerde var?</p>

  <p class="normal">Mademki konuklar şu devlete kondular; gel a haznedar, ambarı aç.</p>

  <p class="normal">Özleyen kişinin gecesine bir gündüz yok sandın ha; artık böyle bir zanna düşme.</p>

  <p class="normal">Sus da bizim susanımız söylesin; sözün temeli odur, söz padişahı odur.</p>

  <h3 class="h2baslik" id="calibre_toc_2330">LXXXII</h3>

  <p class="indentmetin">Cefâ ez ser girifti yâd mîdâr</p>

  <p class="indentmetin">Nekerdî onçi goftî yâd mîdâr</p>

  <p class="normal">Yeni baştan cefaya başladın, hatırla bunu, dediğini yapmadın, sözünde durmadın, hatırla bunu.</p>

  <p class="normal">Kıyamete dek seninle eşim demedin mi, cevretmekle eşsin şimdi, hatırla bunu.</p>

  <p class="normal">Karanlık gecelerde beni yapayalnız, uyanık bıraktın da gittin, uyudun, hatırla bunu.</p>

  <p class="normal">Düşmana karşı diken olacağım dememiş miydin; onunla gül gibi açıldın, saçıldın, hatırla bunu.</p>

  <p class="normal">Düşmanın kulağına bir şeyler söylüyordun da beni gördün, gizlendin; hatırla bunu.</p>

  <p class="normal">Eteğine sarıldım; şöylece bir, eteğini çektin de gittin; hatırla bunu.</p>

  <p class="normal">Sana yumuşaklıkla sitemler ediyordum; sense ağır sözler söylüyordun bana, hatırla bunu.</p>

  <p class="normal">Defalarca düştün; ben tuttum elinden senin; bir kere daha düşebilirsin; hatırla bunu.</p>

  <h3 class="h2baslik" id="calibre_toc_2331">LXXXIII</h3>

  <p class="indentmetin">Menem ez cân-ı hod bîzâr bîzâr</p>

  <p class="indentmetin">Eger bâşed turâ ez bende âzâr</p>

  <p class="normal">Bu kul seni incitirse canımdan bezmişim mi bezmişim ben.</p>

  <p class="normal">A işi gücü, yolu yordamı güzel dost, bana can da sana kurban etmek için gerek, gönül de.</p>

  <p class="normal">Gönlün incindi, söylemiyorsun ama ta canımın içinden duyuyorum bunu.</p>

  <p class="normal">Baharım geçer gider, gönlümdeki gül bahçesi dikenlerle dolar da nasıl bilmem?</p>

  <p class="normal">Suçum, lûtfuna karşı, a canın secde ettiği dilber, sakın yapma, sakın etme diye secdeye kapanıyor.</p>

  <p class="normal">Lûtfun, niceye bir diyor suça; suç da bu defa da bağışla, bu defa da diyor ona.</p>

  <p class="normal">Sana toprak kesilmeyen beden yılancı sepeti olsun; sana toprak kesilmeyen can yılan kesilsin.</p>

  <p class="normal">Güneşsin sen, gündüz kuşu istiyorsun; gece kuşu gelirse izin yok ona.</p>

  <p class="normal">A sevgili, fakat geceyi kaldırırsan dünyadan, gece kuşu nasıl da kanatlarını yolar, bir bilsen.</p>

  <p class="normal">Lûtfunun hakkı için ki bir dünyadır lûtfun; şu dönüp duran gökyüzü bile kaybolur orda;</p>

  <p class="normal">Can gözüne ne deniz görünür orda, ne ova; o âlemde ne inkâr vardır, ne ikrar;</p>

  <p class="normal">Senden ayrılan, darlığa düşer; uzat elini de tut, kurtar onu.</p>

  <p class="normal">Kendi dileğimle ayrılmadım Tebrizli Şems’ten, aklı başında olan adam nasıl olur da zehir içer?</p>

  <h3 class="h2baslik" id="calibre_toc_2332">LXXXIV</h3>

  <p class="indentmetin">Derin sermâ vu bâran yâr hoşter</p>

  <p class="indentmetin">Nigâr ender kinâr-o ışk der ser</p>

  <p class="normal">Şu kış yağmur yağarken, aşk başta, sevgili kucakta, daha da hoş bir yaşayış bu.</p>

  <p class="normal">Sevgili kucakta; ama nasıl da sevgili? Lâtif, güzel, çevik, terütaze.</p>

  <p class="normal">Şu kış kıyamette onun mahallesine, onun yanına kaçalım; ona benzer kimseciği doğuramaz analar.</p>

  <p class="normal">Kar yağarken dudaklarını öpelim onun; karla şeker, yüreği tazeler.</p>

  <p class="normal">Gücüm kuvvetim kalmadı, elden çıktım; beni benden aldılar, götürdüler de bir başka ben getirdiler.</p>

  <p class="normal">Hayali ansızın gönüle geldi mi, Allahu Ekber, gönül yerinden kalkar da gider mi gider.</p>

  <h3 class="h2baslik" id="calibre_toc_2333">LXXXV</h3>

  <p class="indentmetin">Merâ ıkbâl handânîd âhır</p>

  <p class="indentmetin">Bedon ebrî ki giryânîd âhır</p>

  <p class="normal">Sonunda güldürdü beni devlet; o ağlattığı bulutla güldürdü.</p>

  <p class="normal">Bir zamandır gönül kuşunun kanadı bağlıydı; ona kol kanat verdi de uçurdu sonunda.</p>

  <p class="normal">Ne de güzel bir bağ ki ağlattığı bulutla, sonunda lûtfetti de güldürdü bu bağı.</p>

  <p class="normal">Ne güzel yardım ki Müslümanlığa verdi; ne hoş ülke ki sonunda aldırdı bu ülkeyi.</p>

  <p class="normal">Vefa çevgeniyle bir altın topu, sonucu, yuvarladı şu meydana.</p>

  <p class="normal">* Mirrîh kemerini açtı sonunda; silahlarını döktü, attı artık.</p>

  <p class="normal">Gökyüzü gülüyor; çünkü Tanrı, artık yeryüzünü korkudan kurtardı.</p>

  <h3 class="h2baslik" id="calibre_toc_2334">LXXXVI</h3>

  <p class="indentmetin">Merâ yârâ çunin bâî yâr megzâr</p>

  <p class="indentmetin">Zi men megzer merâ megzâr megzâr</p>

  <p class="normal">Beni böyle dostsuz bırakma; geçme benden, bırakma beni, bırakma.</p>

  <p class="normal">Kul köle kesilen can, insaf istemeye geldi; insafsız ayrılığa bırakma beni.</p>

  <p class="normal">Hekimsin, hattâ vaktin İsa’sısın sen; gitme, bizi böyle hasta bırakma.</p>

  <p class="normal">Bana, mağara dostumsun sen dedin; beni böyle yapayalnız bırakma mağarada.</p>

  <p class="normal">Bir gece ayrılık, az bir şey görünür sana; fakat bir de o azı bana sor, çok bırakma beni.</p>

  <p class="normal">Gönlüme az da olsa ateş salma; az bile olsa öylesine bir şey değildir ateş; bırakma beni.</p>

  <p class="normal">Gönlüm bitti gitti; fakat bir kere daha dinle beni; bu sefer bırakma beni.</p>

  <h3 class="h2baslik" id="calibre_toc_2335">LXXXVII</h3>

  <p class="indentmetin">Be sâkıy derniger der mest menger</p>

  <p class="indentmetin">Be Yûsuf derniger der dest menger</p>

  <p class="normal">Sâkîye bak, sarhoşa bakma; Yusuf’a bak, ele bakma.</p>

  <p class="normal">A beden oltasına düşmüş can balığı; avcıya bak, oltaya bakma.</p>

  <p class="normal">Başlangıçta, hani bir asıldaydın, o asla bak; şimdi ulaştığın fer’e bakma.</p>

  <p class="normal">O uçsuz bucaksız gül bahçesine bak; şimdi ayağını yaralayan şu dikene bakma.</p>

  <p class="normal">Elinden kaçan kuzguna bakma; sana gölge salan devlet kuşuna bak.</p>

  <p class="normal">Selvi gibi, başak gibi yücelere yürü; menekşe gibi aşağılara bakma.</p>

  <p class="normal">Mademki abıhayat, derenden akmaya başladı; kırılsa bile küpe, testiye bakma artık.</p>

  <p class="normal">Özünü varlık bağışlayana, sarhoşluk verene bağla; yoka ağlama, vara bakma.</p>

  <p class="normal">Kanaat, bak da gör, tez giden bir erdir; gebe kalmış dişi tamaha bakma sen.</p>

  <p class="normal">Arınmışlara bak, yücelere koşmada onlar; dibe çöken tortulara bakma.</p>

  <p class="normal">Dünyaya bak, kutsal şekillerle dopdolu; yolunu bağlayan şekle bakma.</p>

  <p class="normal">Tuzağından kurtulan baykuşa bakma; aşk tuzağındaki şeker mi şeker kuşlara bak.</p>

  <p class="normal">Pusuda senden daha iyi bir söz söyleyen var; şimdi susuyor ama bakma susmasına onun.<sup class="calibre2"><a href="../Text/divanson_split_355.html#footnote-700-28" id="footnote-700-28-backlink">[28]</a></sup></p>

  <h3 class="h2baslik" id="calibre_toc_2336">LXXXVIII</h3>

  <p class="indentmetin">Nesîmu’s-subhi ced bi’l-intişâri</p>

  <p class="indentmetin">Ve beşşere hîneye’tî bi’ntişârî</p>

  <p class="normal">Gerçekten de seher yeli esti; esip geldiği zaman da çiçeklerin açılıp saçılmasını müjdeledi.</p>

  <p class="normal">Ondan bir gerçeklik elbisesi armağan oldu bana; gerçeklik elbisesi yoktu eğnimde zaten.</p>

  <p class="normal">Ayrılıkla, uzak düşmekle öylesine bir ateşe yandım ki sorma ne çeşit ateş olduğunu.</p>

  <p class="normal">Sakının benden, sakının diye bağırıp duran şu yanmış yakılmış gönlün sesi duyulmuyor mu ki?</p>

  <p class="normal">Uğradığım mihnetlerin zevkini süremedim; işte bu da kanlar içen, canlar yakan zamanın bana ettiği hainliklerden biri.</p>

  <p class="normal">Ben, senden yok olurum yok olursam; senin yüzünden dirilirim dirilirsem; komşu olursan bana, sensin komşum ancak.</p>

  <p class="normal">* Yunus gibi balık karnına düştüm, orda eğleşip kaldım; fakat aşk gerçekleşince belimi kırdılar benim.</p>

  <p class="normal">A dostum, yanaklarıma bak; okumak biliyorsan o aşkın vasıflarını yüzümde görür, okursun.<sup class="calibre2"><a href="../Text/divanson_split_356.html#footnote-700-29" id="footnote-700-29-backlink">[29]</a></sup></p>

  <h3 class="h2baslik" id="calibre_toc_2337">— Z —<br class="chapter"/>
  LXXXIX</h3>

  <p class="indentmetin">Çunon mestem çunon mestem ki imrûz</p>

  <p class="indentmetin">Ki ez çenber birun cestem men imrûz</p>

  <p class="normal">Öylesine sarhoşum, öylesine sarhoşum ki bugün, çemberden fırladım, sınırı aştım bugün.</p>

  <p class="normal">Öyle bir şey var ki, hatıra bile gelmez hani; öylesine bir şeyim, öyleyim işte bugün.</p>

  <p class="normal">Görünüşte şu aşağılık yerdeyim ama canımla göklere ulaştım bugün.</p>

  <p class="normal">Aklın kulağına yapıştım da a akıl dedim, çık dışarı, çünkü senden kurtuldum bugün.</p>

  <p class="normal">Elini yıka benden a akıl, Mecnun’a ulaştım ben bugün.</p>

  <p class="normal">* Yusuf, elime bir turunç verdi de iki elimi de doğradım, yaraladım bugün.</p>

  <p class="normal">O şarapla dolu ibrik öyle bir hale getirdi beni ki bunca küpleri kırdım döktüm bugün.</p>

  <p class="normal">Bilmiyorum nerdeyim; ancak bulunduğum durak kutlu bir durak bugün.</p>

  <p class="normal">Devlet salına, nazlana kapıma geldi de sarhoşlukla kapıyı kapadım ona bugün.</p>

  <p class="normal">Dönüp gidince de peşine düştüm, koşmaya başladım; bir soluk bile oturmadım bugün.<sup class="calibre2"><a href="../Text/divanson_split_357.html#footnote-700-30" id="footnote-700-30-backlink">[30]</a></sup></p>

  <p class="normal">* Biz ona ondan da yakınız sırrını bildim de artık kendime tapmıyorum bugün.</p>

  <p class="normal">A Tebrizli Şemseddin örme o saçları, çünkü balık gibi bu oltadayım ben bugün.</p>

  <h3 class="h2baslik" id="calibre_toc_2338">XC</h3>

  <p class="indentmetin">Çunon mestem çunon mestem men imrûz</p>

  <p class="indentmetin">Ki pîrûze nemîdânem zi pîrûz</p>

  <p class="normal">Öylesine sarhoşum, öylesine sarhoşum ki bugün; kutlu nedir, firuze ne, farkında bile değilim.</p>

  <p class="normal">Her yolda yol, aklı fikri başında olana gerek; bu yoldaysa Mecnun’dan başka kılavuz yok<sup class="calibre2"><a href="../Text/divanson_split_358.html#footnote-700-31" id="footnote-700-31-backlink">[31]</a></sup></p>

  <p class="normal">Sağsa Mecnun, gel de onda görülmemiş deliliği benden öğren.</p>

  <p class="normal">Deli divane olmak istiyorsan resmi elbisene dik.</p>

  <p class="normal">Halil, o gün ateşe diyordu ki: Benden bir kıl kalmışsa yak.</p>

  <p class="normal">Ateş de ona, a padişahım diyordu; senin önünde sönerim ben, sen alevlen, sen parlat her yanı.</p>

  <p class="normal">Cennet de, cehennem de iki kölen senin; Tanrı’dan gayrı her şeyden korunmuşsun sen.</p>

  <p class="normal">Birbiri ardınca Tanrı’dan al şarabı; âşıktan başkasının ağzı değemez o şaraba.</p>

  <p class="normal">* Dünyadaki hastalara sağlık ver; sen sıhhatle ne mehmûzsun, ne malûl.</p>

  <p class="normal">Çünkü söylenmedik söz bile cana bellidir; artık gizli kapaklı söz nasıl örtülü kalır?</p>

  <p class="normal">Tebrizli Şems’in huylarını söyleme, sus; definenin gizli kalması daha iyidir.</p>

  <h3 class="h2baslik" id="calibre_toc_2339">XCI</h3>

  <p class="indentmetin">Derin sermâ ser-i mâ dâri imrûz</p>

  <p class="indentmetin">Serî ayş-o temâşâ dâri imrûz</p>

  <p class="normal">Şu kış gününde, sende bizim kafamız var bugün; zevk peşindesin, seyir seyran istiyorsun bugün.</p>

  <p class="normal">Güneşsin sen, bizse huzurunda zerreleriz; bizi başsız-ayaksız ettin bugün.</p>

  <p class="normal">İsa gibi dördüncü kat göğe çıkardın, güneşin yanına diktin bizi bugün.</p>

  <p class="normal">A gönül, taştan yüzlerce kaynak akıt; bugün sözünde duruyor, bol bol bağışlarda bulunuyorsun.</p>

  <p class="normal">Rahmetten bir merdiven yondun, yücelere göçmek istiyorsun bugün.</p>

  <p class="normal">Ne de davettir, ne de yüce göğe büyük bir konukluktur bugünkü konukluğun.</p>

  <p class="normal">Herkesin önünde kızarmış bir balık var; sense o balıkta bir denize sahipsin bugün.</p>

  <p class="normal">Bir balığın içinde kim görmüştür denizi? Pek güzel şaşılacak şeylerin var bugün.</p>

  <h3 class="h2baslik" id="calibre_toc_2340">XCII</h3>

  <p class="indentmetin">Biyâ bâ tu merâ kârest imrûz</p>

  <p class="indentmetin">Merâ sevdâ-yı gulzârest imrûz</p>

  <p class="normal">Gel, bugün işim var seninle; gül bahçesi sevdasına düştüm bugün.</p>

  <p class="normal">A benim gönlümü alan güzelim, gel, gönlümü al; lûtuf günü, bağış günü bugün.</p>

  <p class="normal">Gönlüm elbiselerini yırtmada; sevgiliyle buluşma günü bugün.</p>

  <p class="normal">Güllerle, nar çiçekleriyle dopdolu olan yüzünle güldür canımızı bugün.</p>

  <p class="normal">Niçin canlar o dudakları görünce sarhoş oldular, bilir misin? O dudaklara bol bol mezeler var bugün de onun için işte.</p>

  <p class="normal">Duduların sesleri her yanı doldurdu; şekerler çuvallarla bugün.</p>

  <h3 class="h2baslik" id="calibre_toc_2341">XCIII</h3>

  <p class="indentmetin">Tu çeşm-i şeyhrâ dîden meyâmûz</p>

  <p class="indentmetin">Felekrâ râst gerdîden meyâmûz</p>

  <p class="normal">Şeyhin gözüne görmeyi öğretme; feleğe doğru dönmesini belletmeye kalkışma.</p>

  <p class="normal">Gülü şu parça buçuk şeylerden toplanıp meydana gelmiş sanma; güle lûtfetmeyi, güzel görünmeyi, gülmeyi öğretmeye kalkışma.</p>

  <p class="normal">Gözünü aç da ay ışığını gör; Ay’a ışık saçmasını öğretmeye kalkma.</p>

  <p class="normal">Aklını şaraptan korumaya bak; şaraba akıl çalmayı öğretme.</p>

  <p class="normal">Akıl doğanına avcılığı bellet; böyle boş yere uçmayı öğretmeye girişme.</p>

  <p class="normal">Ayrılığın yetimlerini güldür; yetimlere feryat etmesini belletme.</p>

  <p class="normal">Mazlum gönlü korkudan emin et; onun gönlüne titremeyi öğretme.</p>

  <p class="normal">Tevillere girişip zalime fırsat verme; inada inatçılığı belletme.</p>

  <p class="normal">Dili, gönül gibi gizli tut; ona perdeler yırtmayı öğretme.</p>

  <p class="normal">Şu baş gözünü anlama aç; kulak gibi söz devşirmeyi öğretme ona.</p>

  <h3 class="h2baslik" id="calibre_toc_2342">XCIV</h3>

  <p class="indentmetin">Be sû-yı mâ niger çeşmî berendâz</p>

  <p class="indentmetin">Ve ger fursat buved bûsî derendâz</p>

  <p class="normal">Bize bak, bir göz at şu yana; fırsat düşerse bir öpücük ver.</p>

  <p class="normal">Mademki iyilik etmeyi kurdun, dönme; o gül bahçesinden bir gül atıver şu kula.</p>

  <p class="normal">Kârının günden güne artmasını istiyorsan bizim işimize daha fazla bak, bize daha fazla sarıl.</p>

  <p class="normal">Fitne koparacaksan, dilediğini işleyeceksen insafı bırak; bir başka yol yordam kur.</p>

  <p class="normal">Selviyi menekşe gibi baş aşağı et; goncanın günahını nilüfere yükle.</p>

  <p class="normal">Bugün bağdaki bahçedeki ağaçlar hep senin yelinle oynamada, hep senin varlığınla boy atmada.</p>

  <p class="normal">Arık dal daha da fazla oynuyor, arık dala at meyveyi.</p>

  <p class="normal">Diken güle kalkan bağışlamada; süsen düşmancasına geldi, bir hançer at ona.</p>

  <p class="normal">Âşıka gümüş gibi göğsünü aç; müflise de bir avuç altın saç.</p>

  <p class="normal">Doğ, a Tebrizli padişah Şemseddin, şaşılacak bir ışık ver yıldıza.</p>

  <h3 class="h2baslik" id="calibre_toc_2343">XCV</h3>

  <p class="indentmetin">Derin sermâ ser-i mâ dâri imrûz</p>

  <p class="indentmetin">Dil-o ayş-o temâşâ dâri imrûz</p>

  <p class="normal">Şu kış gününde, sende de bizim kafamız var bugün; gönlün hoş, zevkin yerinde, seyirde seyrandasın bugün.</p>

  <p class="normal">Zevk nöbetini yarına atma; mademki bütün zevk sebepleri hazır, zevkine bak bugün.</p>

  <p class="normal">Başımıza döşe gölgeni; yüzün güneşe benziyor bugün.</p>

  <p class="normal">Şu meyhaneye konuk et bizi; bil ki orda bir komşun var bugün:</p>

  <p class="normal">* Al al yüzünden çek örtüyü onun; perde ardında bir Humeyrâ’n var bugün.</p>

  <p class="normal">Düşünce gemisini kır gitsin; deniz gibi bir avucun var bugün.</p>

  <p class="normal">* Ayın’dan, şın’dan, kaf’tan bir baş çıkar; çünkü yüzlerce adın var, o adlara da sahipsin bugün.</p>

  <p class="normal">Sus, söz neyini üfleme; mısırların var, şekerkamışlıkların var bugün.</p>

  <h3 class="h2baslik" id="calibre_toc_2344">XCVI</h3>

  <p class="indentmetin">Elâ ey şem’-i giryon germ mîsûz</p>

  <p class="indentmetin">Helâs-ı şem nezdîkest şod rûz</p>

  <p class="normal">A ağlayan mum, adamakıllı yan yakıl; kurtuluş çağı yakın, gün ışımak üzere.</p>

  <p class="normal">Karanlıklar zincirlerine kutluluk verecek, onları apaydın edecek mum, mumları kurtaracak ışık doğmak üzere.</p>

  <p class="normal">* Zulüm de gizlendi, karanlıklar da; elif hemzeli oldu mu gizlenir gider.</p>

  <p class="normal">Yorumları da güneşten işit, düş yormasını da; rüyada gizli kapaklı söz duymadın mı sen?</p>

  <p class="normal">Söyleyen ışığın anlatışı böyle olur; ne dudak vardır, ne ses vardır, ne ağız vardır.</p>

  <p class="normal">* A dostum, Ay gibi beden bulutundan sıyrıl, çık da yüzlerce iksiri güneşten öğren.</p>

  <p class="normal">Yeniay da, dolunay da, sabah akşam güneşin ardından zağar gibi bu yüzden koşar durur.</p>

  <p class="normal">Mademki güneşin perdeleri yırtışını gördün; ağzını perde yırtmaktan dik artık.<sup class="calibre2"><a href="../Text/divanson_split_359.html#footnote-700-32" id="footnote-700-32-backlink">[32]</a></sup></p>

  <h3 class="h2baslik" id="calibre_toc_2345">— Ş —<br class="chapter"/>
  XCVII</h3>

  <p class="indentmetin">Nigârîrâ ki mîcûyem be câneş</p>

  <p class="indentmetin">Nemîbînem miyân-i hâzırâneş</p>

  <p class="normal">Canla, gönülle aradığım güzeli burda bulunanlar arasında göremiyorum.</p>

  <p class="normal">Burdakilerin arasında yok, nereye gitti o, şu mecliste izini bile göremiyorum onun.</p>

  <p class="normal">Her yana, her yere göz atıyorum; onun gül bahçesinden bir iz göremiyorum.</p>

  <p class="normal">Müslümanlar, mum gibi ortada görürdüm onu; nereye gitti o adlı sanlı güzel?</p>

  <p class="normal">Adını söyle, kim onun adını ölüm çağında anarsa ağzı tatlılaşır.</p>

  <p class="normal">Ne mutlu elini öpene; mezarda kemikleri çürümez o kişinin.</p>

  <p class="normal">Yüzünü gördüğüme mi şükredeyim, huyunu sınadığıma mı? Dünya onun bir eşini, bir örneğini göremez.</p>

  <p class="normal">Yeryüzünün onu bulamaması da nedir ki? Gökyüzü bile aşkıyla dönüyor onun.</p>

  <p class="normal">Tebrizli Şemseddin’in lâkaplarını söyle; onu özleyenlerin kulaklarından gizleme.</p>

  <h3 class="h2baslik" id="calibre_toc_2346">XCVIII</h3>

  <p class="indentmetin">Bireftem dî be pîşeş seht pur cûş</p>

  <p class="indentmetin">Neporsîd û merâ binşest hâmûş</p>

  <p class="normal">Dün adamakıllı coşkun bir halde peşinden gittim; bana hiçbir şeycik sormadı, oturdu, sustu.</p>

  <p class="normal">Ona baktım; yâni bir şey sor, dün Ay gibi yüzümü göremedin, nasıldın de, demek istedim.</p>

  <p class="normal">Sevgilim yere baktı, yâni yer gibi alçal, kendinden geç dedi.</p>

  <p class="normal">Yere secde ettim, öptüm yeri; yer gibiyim, sarhoşum, kendimden geçmişim demek istedim.</p>

  <p class="normal">Ne de hoş zaman, ne de güzel susarken söyleyen; ne sâkî, ne ölümsüz er, ne güzel içki.</p>

  <p class="normal">Sen hem sarhoşsun, hem sarhoşların sâkîsisin; beze meclisi, kaldır yüzündeki örtüyü.</p>

  <p class="normal">Nakışlarla bezenmiş toprak şarap içmeseydi, ağaçlar bu çiçekleri nerden açarlardı?<sup class="calibre2"><a href="../Text/divanson_split_360.html#footnote-700-33" id="footnote-700-33-backlink">[33]</a></sup></p>

  <h3 class="h2baslik" id="calibre_toc_2347">XCIX</h3>

  <p class="indentmetin">Derûn-ı zulmeti mîcû sıfâteş</p>

  <p class="indentmetin">Ki gerded nûr-o zulmet mahv-i zâteş</p>

  <p class="normal">* Sıfatlarını karanlıklar içinde ara; çünkü zatında ışık da mahvolur gider, karanlık da.</p>

  <p class="normal">* O karanlıkta abıhayata ulaşırsın; fakat abıhayatı da her karanlıkta bulunmaz onun.</p>

  <p class="normal">Nice gönüller, şimşek çakar, oraya varır; fakat orda ayak direyip durmak zordur.</p>

  <p class="normal">* Ne mutludur o yüzü kutlu piyade ki her solukta şah onu mat oluş hanesine ulaştırır.</p>

  <p class="normal">Nice gönüller vardır, şekerkamışı gibi kırılırlar; fakat durulmamışlardır, şekerleri olmamıştır.</p>

  <p class="normal">Yokluk elbisesini kendiliğinden giymiştir o; zekâtını da kendi yakutundan vermiştir o.</p>

  <p class="normal">* Yüzünü kıbleye çevirmemiş görüyorsan, namaz kıldığı yer Kâbe’nin içindedir.</p>

  <p class="normal">* Kadir gecesidir o; onu bul, verdiği beratı okursan aman buldun gitti.</p>

  <p class="normal">Efendiler efendisi Tebrizli Şems’in ayrılığı yüzünden, âşıkın yaşayışı ölümden mahrum oluşa ağlayıp durmadadır.</p>

  <h3 class="h2baslik" id="calibre_toc_2348">C</h3>

  <p class="indentmetin">Kazâ âmed şinov tebl-i nefîreş</p>

  <p class="indentmetin">Nefîreş telhter yâ zehm-i tîreş</p>

  <p class="normal">Kaza ve kader geldi çattı, davulunun sesini dinle; bakalım, bu ses mi daha acı, yoksa okunun açtığı yaranın acısı mı?</p>

  <p class="normal">Şu dünya dadısı süt vermede nekesliğe başladı da verdiği süt bal gibi boğazında kaldı.</p>

  <p class="normal">Ne mutlu akıl dişi çıkan çocuğa; bu dadıdan da kurtulur, sütünden de, o sütün verdiği mide fesadından da.</p>

  <p class="normal">Gizli âlemden gelen müjdeler gıda olur ona; o müjdeci süt emmekten kurtarır onu.</p>

  <p class="normal">* Ona her solukta aşk telkıyni gelir; artık Münker’den, Nekîr’den ne gam var ona.</p>

  <p class="normal">O güneş onu gölgelendirdi ya; artık cehennemden de emindir o, cehennemin zemherisinden de.</p>

  <p class="normal">Canı, genç bir devletle tazelenir; şu ihtiyar felek onun din yolunu vuramaz.</p>

  <p class="normal">O aman yurduna vardı, girdi ya; feleğin tuzağından da kurtuldu, dırıltısından da.</p>

  <p class="normal">Onu çaresiz bir hale sokan, hor, hakir eden, hırs, tamah şahnesinin bağından da kurtulmuştur o.</p>

  <p class="normal">Parasının derdi, oda, hasır kirasının tasası yaraladı seni; git a gönül, şu eski kervansaraydan.</p>

  <p class="normal">Artık cennet Rıdvan’ından saçılar saçılır ona; o aydın dolunay kucaklar, bağrına basar onu.</p>

  <p class="normal">O tertemiz gözleri seyranlar görür; o yoksul bedeni kutluluklar bulur.</p>

  <p class="normal">Ölümsüzlük bahçesi kutlu olsun ona; varıp gittiği o güzelim yer mutlu olsun ona.</p>

  <h3 class="h2baslik" id="calibre_toc_2349">— G —<br class="chapter"/>
  CI</h3>

  <p class="indentmetin">Medârem yek zeman ez kâr fârıg</p>

  <p class="indentmetin">Ki gerded âdemî gam-hâr fârıg</p>

  <p class="normal">Bir zaman bile işten güçten alıkoyma, işsiz güçsüz bırakma beni; işten güçten kalmış adam dertlere uğrar, tasalara düşer.</p>

  <p class="normal">İşten güçten kaldı mı gam onu maskaraya alır; dostum, kimsecikler kalmasın işten güçten.</p>

  <p class="normal">* Kalender, işsiz güçsüz görünür ama gizli işlere boş vermez.</p>

  <p class="normal">Önceden diken zahmetini çok çeker; sonunda her şey gül kesilir ona, dikene aldırış bile etmez artık.</p>

  <p class="normal">Hani, ambarına buğday taşıyan karınca gibi… Sonunda Süleyman olur, ambara boş verir.</p>

  <p class="normal">Deniz gibidir o; hem işte güçtedir, hem işsiz güçsüz; her şeyi ondan elde ederler, oysa bu bağışa bile boş vermiştir.</p>

  <p class="normal">Kalender, sarhoş bir halde gemiye girmiş, kurulmuştur; yoldadır, yürür gider, fakat yürüyüşten geçmiştir de.</p>

  <p class="normal">Bu şaşkınlık içinde, şu yolda çoğunu da görürsün; gemiden de vazgeçmiştir, denizden de.</p>

  <p class="normal">Birçok ahmak da vardır, gemiden korkar da oturur kalır, denizi anıp sarhoş olur gider.</p>

  <h3 class="h2baslik" id="calibre_toc_2350">— K —<br class="chapter"/>
  CII</h3>

  <p class="indentmetin">Bibâyed ışkrâ ey dûst derded</p>

  <p class="indentmetin">Dil-i pur dert o ruhsârân-ı zerded</p>

  <p class="normal">A dostum, aşka dertceğiz gerek; dertle dopdolu bir gönül, sarıca bet beniz olmalı.</p>

  <p class="normal">Gönül derdi iç yanışı olmadıkça, özleyiş dâvan soğucak olur doğrusu.</p>

  <p class="normal">Aşk dünyası sonsuz, sınırsız bir dünyadır; seninse gözceğizlerin küçücük.</p>

  <p class="normal">Köylü, padişahın haznesini ne bilsin; Kürtceğizin canı bazlamayla ayran isler.</p>

  <p class="normal">Erkeğin yoksa gerdekten uzak ol; tef sesinden başka bir nasibin yok senin.</p>

  <p class="normal">Bir iş eri olmak istiyorsan, tez işinden gücünden ayrıl, tek ol.</p>

  <p class="normal">Bir şey bulunca mirasyediceğiz gibi kendini her dükkânın önünde satmaya kalkışma.</p>

  <p class="normal">Çünkü erlerin yüreği sende yokken erlik dâvasına girişmen, şunu meydana çıkarır: Sana ancak adamcağız derler, o kadar.</p>

  <p class="normal">Ansızın karşına bir er çıktı mı, kendi kanınla savaşçığa girişirsin sen.</p>

  <p class="normal">* Gözlerini kapamışsın; zahitliğine bak, tespih çek, zikret, bâzı virtceğizler oku.</p>

  <p class="normal">A donmuş, buz kesmiş adamcağız, dervişlere yalancı şeyhliğe kalkışma, vazgeç o nazdan, o cilveden sen.</p>

  <p class="normal">Zarcağızını Tebrizli Şemseddin’e karşı eğri oynamazsan satranç padişahısın.</p>

  <h3 class="h2baslik" id="calibre_toc_2351">— L —<br class="chapter"/>
  CIII</h3>

  <p class="indentmetin">Çi kâriston ki dârî enderin dil</p>

  <p class="indentmetin">Çi buthâ mînigârî enderin dil</p>

  <p class="normal">Nasıl bir iş yurdun, nasıl bir tezgâhın var şu gönülde? Ne putlar yonuyorsun, ne putlar yapıyorsun şu gönülde.</p>

  <p class="normal">Bahar geldi, ekin zamanı erişti; kim bilir, neler ekiyorsun şu gönülde?</p>

  <p class="normal">Dışardan yücelik, üstünlük perdesiyle örtündün ama apaçık meydandasın şu gönülde.</p>

  <p class="normal">Dileyen kişinin ayağı balçığa kakıldı kaldı; tutup başını kaşıyorsun onun şu gönülde.</p>

  <p class="normal">Gönül göklerden de yüce, göklerden de geniş olmasaydı, Ay’a binip de dolaşmazdın şu gönülde.</p>

  <p class="normal">Gönül pek büyük bir şehir olmasaydı, bir padişah sığmazdı oraya, dolaşmazdı o gönülde.</p>

  <p class="normal">A benim canım, gönül şaşılacak bir ormandır; sen de av beyisin şu gönülde.</p>

  <p class="normal">Gönül denizinde binlerce dalgalar coşar, sen de inciler elde edersin şu gönülde.</p>

  <p class="normal">Sustum; çünkü vasıflarını saysan, döksen de gönül düşüncene sığmaz senin.</p>

  <h3 class="h2baslik" id="calibre_toc_2352">— M —<br class="chapter"/>
  CIV</h3>

  <p class="indentmetin">Biyâ k’imrûz gerd-i yâr gerdîm</p>

  <p class="indentmetin">Be ser gerdîm-o çun pergûr gerdîm</p>

  <p class="normal">Gel ki bugün sevgilinin çevresinde döndük dolaştık; başımızla döndük hem de, pergel gibi döndük biz.</p>

  <p class="normal">Gel ki bugün kendi çevremizde dönmedik; meyhanecinin evinin çevresinde döndük biz.</p>

  <p class="normal">Bize bir şey söyleme; deli divaneyiz biz; aman bilmez ateşler içinde döndük dolaştık biz.</p>

  <p class="normal">Bahar yeli gibi tez estik, tozduk; yeşilliğe, gül bahçesine eş olduk, oralarda döndük dolaştık.</p>

  <p class="normal">Ne diye kulak gibi hepsini ezberleyelim? Niçin fare gibi ambarda dönüp duralım?</p>

  <p class="normal">Şekerci o tablayı şekerlerle doldurdu; şekercinin tablasının çevresinde döndük dolaştık biz.</p>

  <p class="normal">Sürme gibi gözün hizmetini seçelim; göz gibi baştan başa görüş kesilelim.</p>

  <h3 class="h2baslik" id="calibre_toc_2353">CV</h3>

  <p class="indentmetin">Miyân-ı mâ derâ mâ âşıkaanîm</p>

  <p class="indentmetin">Ki tâ der bâg-ı ışkat der guşânîm</p>

  <p class="normal">Gel, aramıza gir; âşıklarız biz; aramıza katıl da aşk bahçesinin kapısını açalım sana.</p>

  <p class="normal">Gölge gibi evimizde otur; güneşin komşularıyız biz.</p>

  <p class="normal">Can gibi dünyada göze görünmüyoruz, âşıkların aşkı gibi izimiz belirmiyor.</p>

  <p class="normal">Fakat eserlerimiz sende, senin özünde; çünkü can gibi hem gizliyiz, hem apaçık ortadayız biz.</p>

  <p class="normal">İşte bu dediğin her şeyden daha da yücelere bak; onun da yücesindeyiz biz.</p>

  <p class="normal">Bir susun sen, fakat bir çukurdasın, mahpussun; bize gel, bize katıl, akar seliz biz.</p>

  <p class="normal">Biz kayıtsız, şartsız yokluk âleminde varımızı yoğumuzu oynamış, yutulmuşuz; bu bakımdan şiir düzmekten, kitap yazmaktan başka bir bilgisizlik bilmiyoruz biz.</p>

  <h3 class="h2baslik" id="calibre_toc_2354">CVI</h3>

  <p class="indentmetin">Şeb-i dûşîne mâ bîrdâr bûdîm</p>

  <p class="indentmetin">Heme hoftend-o mâ ber kâr bûdîm</p>

  <p class="normal">Geçen gece uyanıktık; herkes uyudu, biz işteydik güçteydik.</p>

  <p class="normal">Gammaz bakışlara eş dost olmuştuk; düzenbaz saçlarla arkadaşlık ediyorduk.</p>

  <p class="normal">Güzellik, sarhoşluk noktasının çevresinde başımızı ayak yaparak pergel gibi dönüyorduk.</p>

  <p class="normal">Sen geçen günün oğlusun, ne söyleyeyim sana? Evveline evvel olmayan dostla dosttuk biz.</p>

  <p class="normal">Dudağı kırılmış kâseler gibi biz de sınıkları onaran padişahın dükkânındaydık.</p>

  <p class="normal">Niçin padişahın kadehi gibi altın olmayayım; sırlar haznesindeydik biz.</p>

  <p class="normal">Niçin avcumuz deniz olmasın; yoksulluk içinde denizler akıtıyorduk biz.</p>

  <p class="normal">Sen sus da iki dünyayı da söze getir; çünkü evvelden de söylemeden sözdük biz.</p>

  <h3 class="h2baslik" id="calibre_toc_2355">CVII</h3>

  <p class="indentmetin">Ne on şîrem kî bâ duşmen berâyem</p>

  <p class="indentmetin">Nerâ in bes ki men bâ men berâyem</p>

  <p class="normal">O arslan değilim ki düşmanla savaşayım; kendimle savaşayım, bu yeter bana.</p>

  <p class="normal">Mademki aşkın ayaklarına toprak kesilmişim; iyice bil ki şu topraktan gül gibi, süsen gibi bitip boy atacağım ben.</p>

  <p class="normal">Aşkın gamıyla gece gibi karalar giymişim; fakat bu geceden aydın Ay gibi doğacağım ben.</p>

  <p class="normal">Bu ateş yüzünden, baştan başa duman kesilmişim ben; duman gibi şu pencereden çıkacağım ben.</p>

  <p class="normal">Bir çocuğum ki hocam aşktır; bırakmıyor ki başımı yücelteyim, boyumu göstereyim.</p>

  <p class="normal">Aşk gibi daima diri olayım, daima işe güce koyulayım; yemeden, içmeden, yatmadan, uyumadan kesileyim.</p>

  <p class="normal">* Kendine gel de Ebû Bekr-i Rebâbî gibi sus; sus da can olayım, bedenden sıyrılayım.</p>

  <h3 class="h2baslik" id="calibre_toc_2356">CVIII</h3>

  <p class="indentmetin">Gulâmem hâcerâ âzâd kerdem</p>

  <p class="indentmetin">Menem k’ustâdrâ ustâd kerdem</p>

  <p class="normal">Kulum, efendimi azat ettim; öylesine birisiyim ki ustayı usta ettim ben.</p>

  <p class="normal">Öylesine bir canım ki daha dün doğdum dünyadan; fakat eskimiş dünyayı yeni baştan kurdum ben.</p>

  <p class="normal">Öylesine bir mumum ki dâvam şu: Çeliği çelik eden benim.</p>

  <p class="normal">Nice gözsüzlere sürme çektim ben; nice akılsızları usta ettim ben.</p>

  <p class="normal">Gam gecesinde kara bulutum ben; öyle bir kara bulut ki bayram gününün gönlüne sevinç verdim ben.</p>

  <p class="normal">Bir tuhaf toprağım ki aşk ateşiyle tüttüm, tozdum; gökyüzünün kellesini yelle doldurdum ben.</p>

  <p class="normal">Bu kul onu andı ya; dün gece o padişah neşesinden uyumadı gitti.</p>

  <p class="normal">Kınama yok, sen sarhoş ettin beni; apaçık ortaya çıkarsam, insafsızlık edersem darılma.</p>

  <h3 class="h2baslik" id="calibre_toc_2357">CIX</h3>

  <p class="indentmetin">Hasûdanrâ zi gam âzâd kerdem</p>

  <p class="indentmetin">Dil-i gelle’y heranrâ şâd kerdem</p>

  <p class="normal">Hasetçileri gamdan azat ettim; eşek sürüsünün gönlüne neşe verdim.</p>

  <p class="normal">Zalimlere gizlice insaf verdim de kendi hakkımda kendim zulmettim.</p>

  <p class="normal">Sabrımdan herkes feryada gelince de öyle saydım ki ben feryat ediyorum.</p>

  <p class="normal">Ustam sabırdır benim, bu yüzden ustamın yoluna aykırı bir yol tuttum ben.</p>

  <p class="normal">Asla mamûr olmayan dünyayı yıkmakla mamûr ettim.</p>

  <p class="normal">Bu yeğin akan suda dağ bile saman çöpüne döner; böyleyken bir avuç balçıkla orda bir yapı kurdum ben.</p>

  <p class="normal">Tanrım, senden başkasını andıysam merhamet et de unutma, an beni.</p>

  <h3 class="h2baslik" id="calibre_toc_2358">CX</h3>

  <p class="indentmetin">Zi zındon halkrâ âzâd kerdem</p>

  <p class="indentmetin">Revân-ı âşıkanrâ şâd kerdem</p>

  <p class="normal">Halkı zindandan azat ettim; âşıkların gönüllerini neşelendirdim.</p>

  <p class="normal">* Ejderhânın ağzını yırttım; aşk yolunu mamûr bir hale getirdim.</p>

  <p class="normal">Sudan bir dünya dokudum ben; sonra da tuttum, suyu yelle doldurdum ben.</p>

  <p class="normal">Abanoz tahtaya, şimşir tahtaya yapmadığım resimleri, şekilleri suya yaptım.</p>

  <p class="normal">Kendi özünü göstereceğimi vaad ettim de o resim sevincinden can elbisesini yırtıyor.</p>

  <p class="normal">Yusufları Yakublardan duydum da hepsini kuyudan çıkarıverdim.</p>

  <p class="normal">* Bir Ferhad’a kastettim ama Husrev gibi Şirinlerin de saçlarına sarıldım.</p>

  <p class="normal">Düzüp koştuğum bağ ne de güzel bağ; kurup yaptığım şehir ne de güzel şehir.</p>

  <p class="normal">Dünya da bilir ki ben o şehrin padişahı oldukça adaletle hüküm sürdüm, insafla buyruk yürüttüm.</p>

  <p class="normal">Dünya da bilir ki cihetlerden dışarıyım ben; düşünceye tenezzülüm tanık getirmek için.</p>

  <p class="normal">Nice ustaları mat ettim; nice kalfaları usta yaptım ben.</p>

  <p class="normal">Nice arslanlar üstüme kükrediler de ben onları tilki gibi güçsüz kuvvetsiz bir hale getirdim.</p>

  <p class="normal">Sus artık, aşkın belinden doğana şu irşadım yeter zaten.</p>

  <p class="normal">Fakat belâ tufanının götürdüğü kişi, feryat ettim ama sulara gark oldu gitti.</p>

  <p class="normal">Meğerki o tufanın dibinden çekip çıkarayım onu; hani yoku var ettiğim gibi.</p>

  <p class="normal">Tebrizli Şems doğdu da kılıç vurdu; onun kılıcıyla dilimi çekiştirdim ben.</p>

  <h3 class="h2baslik" id="calibre_toc_2359">CXI</h3>

  <p class="indentmetin">Yekî mutrib hemîhâhem derin dem</p>

  <p class="indentmetin">Ki neşnâsed zi mestî zîr ez bem</p>

  <p class="normal">Şu anda bir çalgıcı istiyorum ki sarhoşluktan zîr perdesiyle bem perdesini ayırt edemesin.</p>

  <p class="normal">Bir de arkadaş istiyorum ki derdime yansın; fakat öylesine kendinden geçmiş olsun ki neşeyle gamı fark etmesin.</p>

  <p class="normal">Bütün varlığını sarhoşluk kaplasın; Âdemoğlu olmaktan çıksın, değişsin gitsin.</p>

  <p class="normal">Müslümanlık ondan ışıklansın; oysa varlıktan sıyrılsın, çıksın.</p>

  <p class="normal">Dokuz kişiyle gelirse on say onu sen; senin dokuzun ondur, tut ki köyden biri eksik olmuş.</p>

  <p class="normal">A benim Allahım, sarhoş bir güzel gönder bize; karnımızı şarapla davul ettik biz.</p>

  <p class="normal">Davul çala çala kendimizden geçip dışarıya çıkalım; sâkîyi karşılamayı iyiden iyiye kurduk.</p>

  <p class="normal">Davul çal; bayram olmasa da bayramdır; zaten Allah daha iyi bilir ya, dünya bayramla doldu.</p>

  <p class="normal">Bugün darmadağın sözler söylemek istiyorum; darmadağın olmuş kişi dağınık sözlerden başka ne söyleyebilir ki?</p>

  <p class="normal">Meğerki sâkî, soluk soluğa sunduğu o kadehle, o sağrakla ağzımı kapasın benim.</p>

  <p class="normal">Bunlardan maksadım kim? Tebrizli Şems; çünkü güneştir âlemin canı.</p>

  <h3 class="h2baslik" id="calibre_toc_2360">CXII</h3>

  <p class="indentmetin">Çunon mestest ezon dem cân-ı âdem</p>

  <p class="indentmetin">Ki neşnâsed ezon dem cân-ı âdem</p>

  <p class="normal">İnsanın canı öylesine sarhoştur o soluktan, o üfleyişten ki, o andan beri insan, canı bile tanımaz olmuştur.</p>

  <p class="normal">Denizin bunca coşkunluğu onun coşkunluğundandır; dünyadaki sarhoşluk onun sarhoşluğundan.</p>

  <p class="normal">Ne kadehtir o kadeh ki, dünya bir daha yas görmesin diye ölümün boynunu vurmuştur.</p>

  <p class="normal">Tanrı şarabı helâl mi helâldir; Tanrı küpünden gelen şarap haram olamaz.</p>

  <p class="normal">* Gençken bu şaraptan içseydi, ihtiyar feleğin beli bükülmezdi.</p>

  <p class="normal">Yeryüzü içseydi bu şarabı, yaş bulut yağmur yağdıracakmış ona, boş verirdi buna.</p>

  <p class="normal">Dünyada yarı buçuk bir mahrem olsaydı, mahrem gönül bunu söylerdi, anlatırdı bunu.</p>

  <p class="normal">Direnen bir ayağınız olsaydı, balçıktan çıkarırdı, kurtarırdı sizi.</p>

  <p class="normal">Fakat geldi bu aşk ayağınıza; diretir onu; her çeşit kaymadan, sürçmeden kurtarır sizi.</p>

  <p class="normal">Geri kalanını, a Tebrizli Şems, sen söyle; Allah daha iyi bilir ya, sana kaldı bu iş.</p>

  <h3 class="h2baslik" id="calibre_toc_2361">CXIII</h3>

  <p class="indentmetin">Biyâ imrûz mâ mihmân-ı mîrîm</p>

  <p class="indentmetin">Biyâ tâ pîş-i mîr-i hod bimîrîm</p>

  <p class="normal">Gel, bugün beyin konuğuyuz biz; gel de beyimizin huzurunda ölelim biz.</p>

  <p class="normal">Bizim ölümümüzle bir dünya dirilir; çünkü öyle aşağılık kurban değiliz biz.</p>

  <p class="normal">* Bir kuşla Cebrâil’i avlarız biz; bir canla bir dünyayı alırız biz.</p>

  <p class="normal">Bir testi verelim, bir deniz alalım; ne diye böyle bir kârdan kaçıyoruz ki?</p>

  <p class="normal">Şu gök elbiseler giyinen felek, bizim kulumuz kölemizdir; ne diye kendi kulumuza tutsak kesiliriz ki?</p>

  <p class="normal">Mademki arslanız, arslan sütü içtik; ne diye karga gibi peynire meftun olalım?</p>

  <p class="normal">Sus, övünmeye, kendini göstermeye hacet yok; Utarid yıldızıyız ama okun önüne gitmenin de lüzumu yok.</p>

  <h3 class="h2baslik" id="calibre_toc_2362">CXIV</h3>

  <p class="indentmetin">Çi nezdîkest cân-ı tu be cânem</p>

  <p class="indentmetin">Ki her çîzî ki endîşî bidânem</p>

  <p class="normal">Canın canıma ne de yakın; ne düşünürsen biliyorum.</p>

  <p class="normal">Bundan da daha açık bir delilim var; yakın gel de o delili göstereyim sana.</p>

  <p class="normal">Yoksullukla gel ortaya; yalancılık etme, zaten ortadayım deme.</p>

  <p class="normal">Evinin ortasında bir direk gibiyiz; damından oluk gibi başımızı eğmişiz.</p>

  <p class="normal">* Haşirde de seninle ikiz kardeşim ben, neşirde de; dünya dostları gibi seni konuklamıyorum.</p>

  <p class="normal">Meclisinde şarap gibi dönmedeyim; savaşında mızrak gibi önde gitmedeyim.</p>

  <p class="normal">Şimşek gibi çakıp sönmeyi iş edinsem de güzellik şimşeğin gibi ağızsızım, dilsizim.</p>

  <p class="normal">Boyuna sarhoşum; onun için can versem de fark etmez, can alsam da.</p>

  <p class="normal">Sana can versem de kârdayım; çünkü bir cana karşılık yüz cihan verirsin bana.</p>

  <p class="normal">Bu evde binlerce ölü yatmada; sen de işte, varım yoğum bunlar diye oturmuşsun.</p>

  <p class="normal">Bir avuç toprak, ben saçtım der; bir avuç topraksa kemiğim ben der.</p>

  <p class="normal">Şaşırıp kalırsın; derken ansızın aşk çıkagelir de der ki: Benim yanıma gel, ben ebedî diriyim.</p>

  <p class="normal">Gümüş gibi göğsümüzü göğsüne daya; kucakla bizi de şu anda kendinden kurtarayım seni.</p>

  <p class="normal">A Husrev, sus; Şirin’den az bahset; tattan, lezzetten ağzım yanıyor.</p>

  <h3 class="h2baslik" id="calibre_toc_2363">CXV</h3>

  <p class="indentmetin">Eger ser-mest eger mahmûr bâşem</p>

  <p class="indentmetin">Mihil k’ez meclis-i tu dûr bâşem</p>

  <p class="normal">İster sarhoş olayım, ister mahmur; bırakma beni, uzak kalmayayım meclisinden.</p>

  <p class="normal">Mezarda bile olsam seni anınca yüzüm, can kıblesinden ışıklanır.</p>

  <p class="normal">* Yoksa Sûr’un üfleneceği zamanı beklesem mezarın dibinde nasıl sabrım, kararım kalır?</p>

  <p class="normal">Hastalandım mı canıma yüzlerce faydalı ilaçsın, yüzlerce devâ.</p>

  <p class="normal">Deniz gibi acıysam senin incin yüzünden gene tatlılaşırım.</p>

  <p class="normal">Gam gece gibi bütün dünyayı kaplasa, sen doğ a benim sabahım, doğ da yardım bulayım ben.</p>

  <p class="normal">Gündüz sensin; ben de gündüzün görünen bir yıldızım; meşhur olursam şaşılmaz buna.</p>

  <p class="normal">Senin gibi ışığın öncüsüyüm; o yüzden bütün gündüz arayanlar benimle neşelenir.</p>

  <p class="normal">Beni nekesliğinden değil de oturup rahat edeyim, gizleneyim diye mahmur bırakıyor, şarapla mahmurluğumu gidermiyorsun.</p>

  <p class="normal">* Akrebinden ayrı kalayım diye balık gibi gizliyorsun beni.</p>

  <p class="normal">Balarısı gibi bala gark olduktan sonra a ay yüzlüm, akrebin sokmasından ne gam.</p>

  <p class="normal">Sustum; fakat aşk, mızraplarıyla tambur olmamı istiyor,</p>

  <h3 class="h2baslik" id="calibre_toc_2364">CXVI</h3>

  <p class="indentmetin">Bîyâ tâ kadr-i hem-dîger bidânîm</p>

  <p class="indentmetin">Ki tâ nâgeh zi yekdîger bimânîm</p>

  <p class="normal">Gel de birbirimizin kadrini bilelim; çünkü ansızın ayrılacağız birbirimizden.</p>

  <p class="normal">Mademki inanan, inanç sahibinin aynasıdır; mademki bu böyle; ne diye aynadan yüz çeviriyoruz?</p>

  <p class="normal">Ulular, dosta can feda ederler; köpekliği bırak, biz de insanız.</p>

  <p class="normal">* Kul eûzü’leri, Kul huvallah’ları ne diye birbirimizi sevmek için okuyup üflemeyiz?</p>

  <p class="normal">Garezler dostluğu karartır, ne diye gönülden söküp atmayız, sürüp çıkarmayız garezleri?</p>

  <p class="normal">Bâzı bâzı, ben öleceğim diye gönlün hoşlaşıyor; ne diye ölüye taparız, neden birbirimizin canına düşman oluruz ki?</p>

  <p class="normal">Ölümümden sonra biliyorum, uzlaşacaksın, barışacaksın; fakat bir ömür boyunca gamınla sınanıp duruyoruz biz.</p>

  <p class="normal">Şimdi öldüm say da barış benimle; zaten teslim oluşta ölülere benzeriz biz.</p>

  <p class="normal">Mezarımı öpmek istiyorsan, neysek gene oyuz biz, gel de yüzümü öp şimdi.</p>

  <p class="normal">Ölü gibi sus a gönül; zaten bu dil yüzünden varlıkla töhmetlenmişiz biz.</p>

  <h3 class="h2baslik" id="calibre_toc_2365">CXVII</h3>

  <p class="indentmetin">Be pîş-i bûd-ı tu mâ hemçu gerdîm</p>

  <p class="indentmetin">Bedon sû ki tu gerdî çun negerdîm</p>

  <p class="normal">Senin yelinin önünde tozuz âdeta; senin koşup gittiğin, senin sürüp götürdüğün yere nasıl gitmeyiz biz?</p>

  <p class="normal">İlkbaharının ışığıyla yeşiliz, sıcağız; güzünün tesiriyle de soğuğuz, sapsarıyız.</p>

  <p class="normal">Senin hilminin aksiyle teslim olmuşuz; öfkenin aksiyle savaşa girişmişiz.</p>

  <p class="normal">Yokluğu dikersen, hepimiz hiç olur gideriz; keremi çoğaltırsan, hepimiz adam oluruz.</p>

  <p class="normal">Yokluğu da, keremi de kırıp geçirdin mi; görünen dünyayı da devirir kaldırırız, gizli dünyayı da.</p>

  <p class="normal">Dünyadan da üstün ve ileri olanı görünce iki dünyayı da kırar geçiririz.</p>

  <p class="normal">Âşıkların gözlerine hem canız, hem cihan; fakat kötülerin gözlerine ölümüz, derdiz.</p>

  <p class="normal">Kış da ayrıldı bizden, temmuz da; a arkadaşlar, ne sıcağız, ne soğuğuz biz.</p>

  <p class="normal">Kış da bedene ait hallerdendir, temmuz da; halbuki şu anda biz beden değiliz, tek rûhuz.</p>

  <p class="normal">Bize kendi aşk tavlanı gösterdin ya; sevgi zarına and olsun ki tavla ustasıyız biz.</p>

  <p class="normal">Mademki yeter dedin, gül bahçesinin bülbülüyüz, gülüz ama gene de sustuk işte.</p>

  <h3 class="h2baslik" id="calibre_toc_2366">CXVIII</h3>

  <p class="indentmetin">Merâ porsî ki çûnî bin ki çûnem</p>

  <p class="indentmetin">Herâbem bîhodem mest-i cunûnem</p>

  <p class="normal">Nasılsın diye soruyorsun bana; bak da gör, nasılım? Yıkılmışım, kendimden geçmişim; deli divanecesine sarhoş olmuşum.</p>

  <p class="normal">* Beni kâf’la nun’dan tuzağa düşürdü; o heybetle kâf’la nun gibi iki büklümüm.</p>

  <p class="normal">Periden doğmuş biri divane etti beni; a Müslümanlar, kim bilirse okusun, üflesin bana.</p>

  <p class="normal">Perinin erguvan gibi bir yüzü vardır; ağlayayım, o erguvana erganunum ben çünkü.</p>

  <p class="normal">Gökyüzü gibi Ay’a ev mi kesilmişim ki onun aşkı yüzünden gökyüzü gibi benim de kararım yok.</p>

  <p class="normal">Yanlış söyledim, aşkın mizacına sahibim; dönüp dolaşmadan da dışarıyım, durup dinlenmeden de.</p>

  <p class="normal">Hırkamın içinde yüzlerce renge boyanmış bir bedenim var; yelin hayaliyim, su rengindeyim ben.</p>

  <p class="normal">A kardeş, yelin, suyun da yeri mi? Akl-ı Küll gibi hünerlerim var.</p>

  <p class="normal">Fakat cüzü gül bahçesine geldi mi, kanımın dalgalarından küll kopar, kalkar.</p>

  <p class="normal">Cüzü kendi küllüne giden yolu ne bilsin; meğerki küll kılavuz olsun bana.</p>

  <p class="normal">A tüm aşk, kendi parçanı çek kendine; çünkü burda çekişmelerle zebun olmuş gitmişim.</p>

  <p class="normal">Ayrılığınla öylesine bir yük çekiyorum ki sanki dünyaya direğim ben.</p>

  <p class="normal">Görünüşte zerrenin yarısından da azım; fakat aşk bakımından âlemden de çoğum, dünyadan da geniş.</p>

  <p class="normal">Bir katreyim ki hem katredir, hem derya; bütün bu şekillerle denenmedeyim, sınanmadayım ben.</p>

  <p class="normal">Bu sözü ben söylemiyorum, aşkın sözü bu; bu ince sözde bilmeyenlerdenim ben.</p>

  <p class="normal">Bu hikâye binlerce yıllık hikâye; ben nerden bileyim ki daha dünkü çocuğum ben.</p>

  <p class="normal">Ama öyle de bir çocuğum ki o evveline evvel olmayana aidim; yüzyıllar boyunca onunladır bu çocuk.</p>

  <p class="normal">Sözü tersine söylüyorum, anlam aksine; tersine dünyada ben de tersineyim.</p>

  <p class="normal">Sözü hüzünlerle dolu canım, şu girdaplardan sıçrayıp kurtuldu mu, o vakit dinle benden.</p>

  <p class="normal">Balçıktan doğan sözler, meşelikteki dolambaçlı yollara benzer; nasıl kendimi bir renkte göstereyim ki o dolambaçlı yollardayım ben.</p>

  <p class="normal">Hayır, yanlış söyledim, güneş gibi bir rengim var benim; fakat şu aşağılık dünya bulutuyla örtülmüşüm.</p>

  <p class="normal">Sus, insanın toprağını tozutma; çünkü ben peri gibi buralarda gizlenmişim.</p>

  <h3 class="h2baslik" id="calibre_toc_2367">CXIX</h3>

  <p class="indentmetin">Zî kand-i yâr tâ şâhî nehâyem</p>

  <p class="indentmetin">Nemâz-ı şâm rûze key guşâyem</p>

  <p class="normal">Sevgilinin bir dal şekerkamışını çiğnemezsem, akşam namazı vakti nasıl açabilirim orucumu?</p>

  <p class="normal">Bilmiyorum, o şekerkamışı nerde bitiyor? Onu tattım, bilmiyorum nerdeyim artık?</p>

  <p class="normal">İşin tuhafı da şu ki mezesi aklımı aldı, götürdü; aklım yok, nasıl öveyim onu?</p>

  <p class="normal">Benim orucum gibi orucu kim tutabilir ki, her anda ondan bir bayram elde etmedeyim.</p>

  <p class="normal">Bir sabah olan yüzünden sabah şarabım var; akşam namazına ne diye durayım?</p>

  <p class="normal">Güzelliğinin bahçesinde gül gibi güldüm ya; sabah gibi onun güneşiyle ağarayım, doğayım artık.</p>

  <p class="normal">Dilim şarabıyla tutuldu; düzenleriyle de elim ayağım kırıldı gitti.</p>

  <h3 class="h2baslik" id="calibre_toc_2368">CXX</h3>

  <p class="indentmetin">Çi dîdem hâb şeb k’imrûz mestem</p>

  <p class="indentmetin">Şu mecnûnân zi bend-i akl cestem</p>

  <p class="normal">Gece rüyada gördüm, sarhoşum bugün; deliler gibi akıl bağından sıçradım, çıktım bugün.</p>

  <p class="normal">Yoksa uyanıkken mi rüya gördüm; çünkü bu dert bendeyken uyku tutmuyor ki beni.</p>

  <p class="normal">Yoksa gerçek aşkı mı rüyada gördüm ki ona tapıp durmadayım.</p>

  <p class="normal">Gel a aşk, bedene cansın sen; senin devletinin sayesinde beden hapsinden kurtuldum ben.</p>

  <p class="normal">Bana, perdeyi yırt dedin, yırttım; kadeh kır dedin, kırdım.</p>

  <p class="normal">Bana, bütün dostlardan kesil dedin; herkesi gönlümden attım, sana gönül bağladım.</p>

  <p class="normal">Benim gönlümü yaraladın, suçum buydu: Kirpiklerimle hayalini devşirmedeydim.</p>

  <p class="normal">Canımı al, götür de cana doydum artık diye elceğizlerimi çırpayım.</p>

  <p class="normal">Saçının her telinde ne âlemler var; dağıt saçlarını, dünyadan kesildim zaten.</p>

  <p class="normal">Yedinci kat yerde olsam, seninle olunca gene yüceyim; fakat yedinci kat gökte olsam senin yüzün olmadıkça aşağıyım ben.</p>

  <h3 class="h2baslik" id="calibre_toc_2369">CXXI</h3>

  <p class="indentmetin">Biyâ tâ âşıkıy ez ser bigîrîm</p>

  <p class="indentmetin">Cihân-ı hâkrâ der zer bigîrîm</p>

  <p class="normal">Gel de yeni baştan âşıklığa başlayalım; şu toprak dünyayı altın haline getirelim.</p>

  <p class="normal">Gel de aşk ilkbaharı olalım; misk, amber kokuları getiren yellerle ferahlayalım.</p>

  <p class="normal">Can ülkesinin yerini de, dağını da, ovasını da, bağını bahçesini de yeşil elbiseler giydirerek bezeyelim.</p>

  <p class="normal">İçimizde açalım nimet dükkânını; bu huyu terütaze ağaçtan öğrenelim.</p>

  <p class="normal">Ağaç, yaprağı da gizli yiyip içmek yüzünden buldu, meyveyi de; biz de kendi sırrımızdan yapraklanalım, meyveler verelim.</p>

  <p class="normal">Onlar sevgiliye gönülden yol buldular; biz de sevgiliye gönülden yol bulalım.</p>

  <p class="normal">* O kâfir saçlara yapışırsak onlardan öğreniriz Müslümanlığı biz.</p>

  <p class="normal">Gamının mermer gibi bir yüreği var; fakat o mermerden yüzlerce inci elde ederiz biz.</p>

  <p class="normal">O taştan yetmiş kaynak coştu mu, bardağa, testiye, sağrağa sarılalım artık.</p>

  <p class="normal">En aşağı kaynağı apaydın gözdür; onun ışığından yüzlerce aydınlık elde edelim.</p>

  <h3 class="h2baslik" id="calibre_toc_2370">CXXII</h3>

  <p class="indentmetin">Çirâ şâyed çu mâ şeh-zâdegânîm</p>

  <p class="indentmetin">Ki cuz sûret zi yek-dîger nedânîm</p>

  <p class="normal">Padişah oğlu olduğumuz halde içten anlaşmamız, yalnız dıştan birbirimizi bilmemiz yaraşır mı?</p>

  <p class="normal">Ev kuşu gibi ne vakte dek yem toplayacağız? Su kuşlarıysak ne oldu denize ki burdayız biz?</p>

  <p class="normal">A ev kuşu, yürü git, o denizde nasılız biz; sen ne bileceksin?</p>

  <p class="normal">Aşka düşmüş âşıkları kınama; şöyleymişiz, yok, böyleymişiz; sana ne?</p>

  <p class="normal">Böyle de olsak, öyle de olsak, ne olursak olalım; amansız bir aşkın tuzağına tutsak olmuşuz biz.</p>

  <p class="normal">Ne diye bilgisizlikle üstümüze yürüyorsun; gökyüzünü bile böyle koşturan biz değil miyiz?</p>

  <p class="normal">Şaşılmaz bizi ısırırlarsa, çekinirlerse; ateş görmüşüz, somun gibi pişkiniz biz.</p>

  <p class="normal">Bizi kurt gibi paralasalar bile çare nedir; o çobanın hükmüne girmişiz bir kere.</p>

  <p class="normal">Felek gibi dillere düşmüşüz; felek gibi suçsuzuz; onun gibi bizim de ağzımız, dilimiz yok.</p>

  <p class="normal">Saman çöpü gibiyiz ama kehribara eşiz; samanlıktaki saman gibi zindanda değiliz.</p>

  <p class="normal">Samanımızı yel kapamaz; o kehribarın sayesinde amandayız biz.</p>

  <p class="normal">Seni şehvet yeli, şehvet soluğu kapar; halbuki biz aklın, canın bile kehribarı değil miyiz?</p>

  <p class="normal">Sus; saman çöpü, dağ, kehribar da ne? Anlayışa sığmayan yok mu, oyuz biz.</p>

  <h3 class="h2baslik" id="calibre_toc_2371">CXXIII</h3>

  <p class="indentmetin">Çi nezdîkest cân-ı tu be cânem</p>

  <p class="indentmetin">Ki her çîzî ki endîşî bîdânem</p>

  <p class="normal">Canın canıma ne de yakın; ne düşünüyorsan biliyorum.</p>

  <p class="normal">Dostlar birbirlerinin gönlünden geçenleri bilirler; bilmezsem gerçek dost olamam.</p>

  <p class="normal">Dost dosta karşı arı duru suya benzer; parmağımla dostu gösterebilirim onda.</p>

  <p class="normal">Herkes aynadır âdeta; herkes kârımı, ziyanımı gösterebilir.</p>

  <p class="normal">Fakat o ayna her solukla buğulanır, her an kararır; çünkü onda benim can cilâm yoktur ki.</p>

  <p class="normal">Ama arifin gönlüne dünyanın tozunu toprağını atsam gene kararmaz, gene cilâsı gitmez.</p>

  <p class="normal">Bu aynadan yüzünü döndürme; canına amanım ben deyip duruyor sana.</p>

  <p class="normal">Ben de cana bir aynayım, sözüm de; can kendi halini sözümde bulur, anlar.</p>

  <p class="normal">Sus da kaşla gözle ona binlerce baştan geçti okuyayım ben.<sup class="calibre2"><a href="../Text/divanson_split_361.html#footnote-700-34" id="footnote-700-34-backlink">[34]</a></sup></p>

  <h3 class="h2baslik" id="calibre_toc_2372">CXXIV</h3>

  <p class="indentmetin">Biyâ bâ hem suhen ez con bigûyîm</p>

  <p class="indentmetin">Zi gûşo çeşmhâ pinhan bigûyîm</p>

  <p class="normal">Gel de birbirimizle candan konuşalım; kulaklardan, gözlerden gizli olarak söyleşelim.</p>

  <p class="normal">Gül bahçesi gibi dudaksız, dişsiz gülelim; düşünce gibi dudaksız, dilsiz görüşelim.</p>

  <p class="normal">* Akl-ı Evvel gibi dünyanın sırrını ağzımız yumulu olduğu halde, ta sonuna dek söyleyelim.</p>

  <p class="normal">Söz bilenler ağza bakarlar; onların çadırından dışarda konuşalım.</p>

  <p class="normal">Hiç kimse apaçık, sesle konuşmaz kendisiyle; hepimiz birsek biz de öyle söyleşelim.</p>

  <p class="normal">Sen nasıl olur da eline, tut dersin; mademki elimiz bir, o elden görüşelim.</p>

  <p class="normal">El, ayak gönlün hareketini bilir; dilimiz susarak, gönlümüz titreyerek söyleşelim.</p>

  <p class="normal">Zerre zerre, takdirin işini bilir gönül; istiyorsan örnek getirelim.</p>

  <h3 class="h2baslik" id="calibre_toc_2373">CXXV</h3>

  <p class="indentmetin">Biyâ mâ çend kes bâhem bisâzîm</p>

  <p class="indentmetin">Çu şâdî gum şeved bâgam bisâzîm</p>

  <p class="normal">Gel de birkaç kişi beraberce uzlaşalım; neşeye kayboldu mu, gamla bağdaşalım.</p>

  <p class="normal">Gel de Tanrı’yla halvet olalım; İsa gibi, böylesine bir Meryem’le uzlaşalım.</p>

  <p class="normal">Âdemoğullarından kimsecikler kalmazsa ne gam var bize; Âdem’le bağdaşırız biz.</p>

  <p class="normal">Âdem de bizden kaçar, bir bucağa giderse, canına and olsun, onsuz da geçinir gideriz biz.</p>

  <p class="normal">Bir canımız var, neşeler tozutmada; dünya yıkılsa, yeniden bir dünya kurarız biz.</p>

  <p class="normal">Deniz ateş olsa içiveririz; yaralanırsak melhem yapar, iyileştiririz biz.</p>

  <p class="normal">Yüzünün Kâbe’sine karşı ölürüz; o kuyuyla, o Zemzem’le haşrolur gideriz biz.</p>

  <h3 class="h2baslik" id="calibre_toc_2374">CXXVI</h3>

  <p class="indentmetin">Megerdon rûy-i hod ey dîde rûyem</p>

  <p class="indentmetin">Be men bin ger ki tâ ez tu birûyem</p>

  <p class="normal">A benim gözüm, yüzünü yüzümden çevirme, bana bak da senin yüzünden biteyim, gelişip boy atayım.</p>

  <p class="normal">Göz testisi suyla dolu; etme a taş yürekli, atma taş, kırma testimi benim.</p>

  <p class="normal">Sen de aramadasın, ben de arıyorum; fakat senden de daha fazla arıyorum ben; sen ne arıyorsun, ben ne arıyorum; kim bilir?</p>

  <p class="normal">Ancak şunu biliyorum ki senin gülünün kokusu yüzünden, gül gibi kaftanımı kanla yıkamadayım ben.</p>

  <p class="normal">Ben akçe kesiciyim, aşkınsa tıpkı terazi; bu yüzden niceye dek, susarak söyleyensin diyeyim sana?</p>

  <p class="normal">Zoru bu ki senin yanın, önün yok; bense seni şu yanda bu yanda arıyorum.</p>

  <p class="normal">Sen hiçbir mahalleye sığmıyorsun; bense peşine düşmüşüm de mahalleden mahalleye arayıp duruyorum seni.</p>

  <h3 class="h2baslik" id="calibre_toc_2375">CXXVII</h3>

  <p class="indentmetin">Hemîşe men çunin mecnûn nebûdem</p>

  <p class="indentmetin">Zi akl-o âfiyet bîrun nebûdem</p>

  <p class="normal">Her zaman böyle deli değildim ben; akıldan fikirden çıkmış değildim ben.</p>

  <p class="normal">Bir gün ben de akıllıydım senin gibi; böyle deli divane değildim, böyle düşkün değildim ben.</p>

  <p class="normal">Güzeller gibi avlanırdım; gönül gibi kanlar içinde değildim ben.</p>

  <p class="normal">Bu nasıldır, o nasıl der, sorar soruştururdum; böylesine o neliksiz-niteliksiz varlığın hayranı değildim ben.</p>

  <p class="normal">Bâri aklın başında senin, otur da bir düşün; galiba önceden de böyleymişim, şimdi bu hale gelmemişim ben.</p>

  <p class="normal">Herkesten üstün olmayı arar dururdum; çünkü günden güne artan aşka avlanmamıştım, tutulmamıştım ben.</p>

  <p class="normal">Hırsımdan duman gibi yücelere koşardım; fakat gerçekte, ancak çöllere yayılırdım ben.</p>

  <p class="normal">* Sonucu, bir define gibi topraktan dışarıya çıktım; çünkü defineydim; Karun değildim ben.</p>

  <h3 class="h2baslik" id="calibre_toc_2376">CXXVIII</h3>

  <p class="indentmetin">Eger tu nîstî der âşıkıy hâm</p>

  <p class="indentmetin">Biyâ megrîz ez yârân-ı bed-nâm</p>

  <p class="normal">Âşıklıkta ham değilsen gel, adı kötüye çıkmış dostlardan kaçma.</p>

  <p class="normal">O kuşsun sen ki yeme meylin var; fakat dünyada tuzaksız bir tek yem bile yoktur.</p>

  <p class="normal">Namusuna dokunmasın, kalleşlerle düş kalk; âşıklara karşı ileri gelenler kimler, aşağılık olanlar kimler; hepsi de bir.</p>

  <p class="normal">Bu sevdada binlerce naz var; nazlanma, naz çek de rahat et.</p>

  <p class="normal">A arkadaş, dayan ateşe; çünkü günler geçer, su olur ateş.</p>

  <p class="normal">Meyhane yolunu göster bana; sarhoşum ben; bütün dünyayı bir kadehe vermişim ben.</p>

  <p class="normal">A kardeş, kalleşlerin mahallesi nerde; kapı kapalıysa damdan düşerim ben.</p>

  <p class="normal">Meyhane pîrinin önünde ölürüm ben; ne de güzel ölümdür, ne de hoş kâr, ne de güzel baştan geçti bu.</p>

  <h3 class="h2baslik" id="calibre_toc_2377">CXXIX</h3>

  <p class="indentmetin">Gehî der gîrem-o geh bâm gîrem</p>

  <p class="indentmetin">Çu bînem rûy-ı tu ârâm gîrem</p>

  <p class="normal">Gâh kapıya gelirim, gâh dama çıkarım; yüzünü gördüm mü, huzura kavuşurum, rahat ederim.</p>

  <p class="normal">Senden ayrı oldum mu, ileri gelenlerle geri kalanlara zebun olur giderim; gel de ileri gelenlerden de vazgeçeyim, geri kalanlardan da.</p>

  <p class="normal">O adı sanı güzelin ne vakit eteğine yapışacağım diye gamından yenini, yakasını yırtıyor gönlüm.</p>

  <p class="normal">O gelmedikçe ne zevkim var, ne yaşamamın tadı tuzu; zevke dalarsam, yaşarsam o geldiği zaman zevke dalarım, yaşarım ancak.</p>

  <p class="normal">Sâkîm saçlarını dağıtıp gelirse bir elimle saçlarına yapışırım, öbür elimle kadehi alırım ben.</p>

  <p class="normal">Zahit hırkasına bürünür de gelirse hacı olurum, Şam’ın yolunu tutarım ben.</p>

  <p class="normal">Deli divane olmamı isterse bir ham kişi olurum, bir ham arkadaşa eş kesilirim.</p>

  <p class="normal">Kuş gibi gönülde uçarsa, kuş avcısı olurum, tuzağa sarılırım.</p>

  <p class="normal">Geceleri uyuyamıyorum desem, akşam namazından sonra hemencecik uyuyorum ben der.</p>

  <p class="normal">Yardım et, lûtfet desem, ben çeng çalan biri değil miyim ki der, elbette söver sayarım.</p>

  <p class="normal">Kendi dileğimi bırakayım da hemencecik, kendi dileğine uyan, başına buyruk sevgilinin dileğine uyayım ben.</p>

  <h3 class="h2baslik" id="calibre_toc_2378">CXXX</h3>

  <p class="indentmetin">Merâ gûyî çi sânî men çi dânem</p>

  <p class="indentmetin">Kudâmî ve’z kiyânî men çi dânem</p>

  <p class="normal">Bana nasılsın diyorsun; ne bileyim ben. Nerdensin, kimlerden diye soruyorsun; ne bileyim ben.</p>

  <p class="normal">Hangi koca sağrakla böyle sarhoşsun, böyle mahmursun diyorsun; ne bileyim ben.</p>

  <p class="normal">O dudakta ne var ki o dudak yüzünden böyle tatlı dillisin diyorsun bana; ne bileyim ben.</p>

  <p class="normal">Şu ömründe diyorsun bana, yaşamaktan, gençlikten daha iyi ne gördün? Ne bileyim ben.</p>

  <p class="normal">Onun yüzünde abıhayat gibi bir ateştir gördüm; fakat neydi o; ne bileyim ben.</p>

  <p class="normal">O yüze karşı yıllarca hayran kaldım; beden misin, can mı diyordum; ne bileyim ben.<sup class="calibre2"><a href="../Text/divanson_split_362.html#footnote-700-35" id="footnote-700-35-backlink">[35]</a></sup></p>

  <p class="normal">Ben sensem peki, sen kimsin; sen bu musun, yoksa o mu; ne bileyim ben.</p>

  <p class="normal">Ben kim oluyorum ki böyle düşüncelere dalıyorum? Merhametli can mısın yoksa? Ne bileyim ben.</p>

  <p class="normal">Bana, yolunda oturmuş kalmışsın diyorsun; yoksa yol gözeten misin sen? Ne bileyim ben.</p>

  <p class="normal">Beni gâh yay yapmadasın, gâh ok; fakat sen ok musun, yay mı? Ne bileyim ben.</p>

  <p class="normal">Ne mutlu andır o an ki bana, can bağışlarım sana dersin; bense, sen bilirsin derim, ne bileyim ben.</p>

  <p class="normal">Sabırsızlıktan, a Tebrizli Şems derim; böyle misin, öyle misin; ne bileyim ben.</p>

  <h3 class="h2baslik" id="calibre_toc_2379">CXXXI</h3>

  <p class="indentmetin">Menem fitne hezaron fitne zadem</p>

  <p class="indentmetin">Be men binger ki dâd-ı fitne dâdem</p>

  <p class="normal">Fitne benim, binlerce fitnenin oğluyum da; bana bak, beni gör ki fitnenin feryadına ben koştum ona ben yardım ettim.</p>

  <p class="normal">Benden kaçma; çünkü düştün zaten; ama hamd olsun Allah’a ki düştüm de.</p>

  <p class="normal">Aşk şaşılacak bir şey; bense daha da şaşılacak bir şeyim; halbuki sen, aşkı ben meydana getirdim diyorsun.</p>

  <p class="normal">Gelin; eğer ben bensem, kanımı dökün benim; çünkü zaten ne öldüm, ne de doğdum ben.</p>

  <p class="normal">Sırrını söylemem senin; söylersem gammazlık olur; fakat söylemeden bir bağdır çözdüm ben.</p>

  <h3 class="h2baslik" id="calibre_toc_2380">CXXXII</h3>

  <p class="indentmetin">Men ez âlem tura tenhâ guzînem</p>

  <p class="indentmetin">Reva dârî ki men gam-gin nişînem</p>

  <p class="normal">Dünyadan yalnız seni seçtim ben; böyleyken gamlara batıp oturmamı revâ görür müsün?</p>

  <p class="normal">Gönlüm kalem gibi avcunda, parmaklarının arasında; neşeliysem de senden, gamlıysam da.</p>

  <p class="normal">Dilediğin şeyden başka ne olabilirim ben? Gösterdiğin şeyden başka ne görebilirim ben?</p>

  <p class="normal">Gâh diken bitirirsin benden, gâh gül; gâh gül koklarım, gâh diken devşiririm ben.</p>

  <p class="normal">Beni ne hale getirirsen öyleyim ben; mademki böyle olmamı istiyorsun, böyleyim ben.</p>

  <p class="normal">O küpte, gönüle bir renktir bağışlarsın; artık kim oluyorum ben, ne oluyor sevgim, kinim benim?</p>

  <p class="normal">Önce de sen vardın, sonda da sen varsın; sen önümden sonumu hayırlı et benim.</p>

  <p class="normal">Sen gizlendin mi, küfür ehliyim; sen meydana çıktın mı, din ehlindenim ben.</p>

  <p class="normal">Senin verdiğin şeyden başka nem var? Koynumda, yenimde ne arıyorsun ki?</p>

  <h3 class="h2baslik" id="calibre_toc_2381">CXXXIII</h3>

  <p class="indentmetin">Biyâ k’ez ışk-ı tu dîvâne geştem</p>

  <p class="indentmetin">Ve ger şehrî budem vîrâne geştem</p>

  <p class="normal">Gel ki aşkından deli divane oldum; bir şehirdim ama yıkıldım gitti.</p>

  <p class="normal">Evden barktan, maldan mülkten kesildim aşkınla; aşkının derdiyle aynı evdeyim şimdi.</p>

  <p class="normal">Öylesine tembeldim, öylesine miskin ki; yüzünü görünce er oldum, çevikleştim.</p>

  <p class="normal">Canını canıma bildik görünce eşe dosta, yakına uzağa yabancı kesildim.</p>

  <p class="normal">Gece gündüz âşıkların masallarını okurdum; şimdi aşkınla ben masal oldum.</p>

  <h3 class="h2baslik" id="calibre_toc_2382">CXXXIV</h3>

  <p class="indentmetin">Çu âb aheste zîr-i keh derâyem</p>

  <p class="indentmetin">Be nâgeh kûhrâ çün keh rubâyem</p>

  <p class="normal">* Saman altındaki su gibi yavaşça gelirim de dağı ansızın bir saman çöpü gibi kaparım gider.</p>

  <p class="normal">Oluktan katre katre damlarım ama tufan gibi yüzlerce sarayı yıkar giderim.</p>

  <p class="normal">Saray da ne oluyor? Sabırsızlığımdan kıyameti beklemem; göğü bile yararım gider.</p>

  <p class="normal">Belâya ottum, yiyecektim önceleri; fakat şimdi belâlara belâ kesildim gitti.</p>

  <p class="normal">Nerde olduğumu biliyorsam, mekân hapsinden gönlünü kurtarmışçasına gelmeye kalkışma.</p>

  <p class="normal">Şu suda baş aşağı görünüyorum sana, fakat fidanımın başı ne yandadır; bilmezsin.</p>

  <p class="normal">Kalleşlik değildir ama ona da benzer hani; ne kimseyi yererim ben, ne kimseyi överim.</p>

  <p class="normal">Aşkın soluğundandır bu; aşksa gizli lûtuftandır; bense kabalığımdan hay-haylara düşmüşüm.</p>

  <p class="normal">Dağ bir ses verirse bile a dağ, gelirim dedin, gelmedin deme.</p>

  <p class="normal">Ses kimden çıktıysa sözü ona söyle; ne de önsüz-sonsuz bir söyleyenim ben.</p>

  <h3 class="h2baslik" id="calibre_toc_2383">CXXXV</h3>

  <p class="indentmetin">Biyâ k’imrûz mâ şehrâ şikârîm</p>

  <p class="indentmetin">Ser-i hîş-o ser-i âlem nedârîm</p>

  <p class="normal">Gel ki padişaha avız bugün; ne kendi başımızın kaydındayız, ne âlem umurumuzda.</p>

  <p class="normal">Gel de İmranoğlu Mûsa gibi erlikle denizden toz koparalım bugün.</p>

  <p class="normal">* Bütün gece sopa gibi yere düşmüştük; gündüz oldu; şimdi yılan gibiyiz, kararımız yok.</p>

  <p class="normal">* Gönlümüzün çevresinde tavaf ettik ya; koynumuzdan yed-i beyzâyı çıkaralım artık.</p>

  <p class="normal">Sopayı yılan yapan kudret sayesinde her gece sopaya dönüyoruz; her günse yılanız.</p>

  <p class="normal">Serkeş Firavun’a ejderhâyız, Mûsa’yaysa sopayız, iş güç göreniz.</p>

  <p class="normal">* Himmetle Nemrudların kanlarını dökeriz; sivrisinek gibi arıklığımıza bakma bizim.</p>

  <p class="normal">O arslanın elindeyiz, ağlıyoruz ama arslanlara da üstünüz, fillere de.</p>

  <p class="normal">Deve gibi eğri büğrü yaratılmışız ama deve gibi Kâbe’nin yoluna düzülmüşüz, gidiyoruz.</p>

  <p class="normal">İki günlük devlete gönül bağlamadık; ölümsüz devlete erdik, o sayede muradımıza kavuştuk biz.</p>

  <p class="normal">Güneş’le Ay gibi hem yakınız, hem uzak; aşkla gönül gibi hem gizliyiz, hem apaçık.</p>

  <p class="normal">Kanlar içen zalim aşkın köpekleri için kan gibi dağardayım ben.<sup class="calibre2"><a href="../Text/divanson_split_363.html#footnote-700-36" id="footnote-700-36-backlink">[36]</a></sup></p>

  <p class="normal">Susma vaktinde balık gibi susmadayım; söyleme vaktindeyse tozsuz bir Ay’ım ben.</p>

  <h3 class="h2baslik" id="calibre_toc_2384">CXXXVI</h3>

  <p class="indentmetin">Ezon bâde nedânem çün fenâyem</p>

  <p class="indentmetin">Ezon bîcâ nemîdânem kucâyem</p>

  <p class="normal">O şaraptan nasıl yok olup gitmişim, bilmiyorum; o mekânsız güzellik yüzünden nerdeyim, bilmiyorum.</p>

  <p class="normal">Bir zaman denizin dibine düştüm; bir zaman da güneş gibi doğayım.</p>

  <p class="normal">Bir zaman benden gebe kalır dünya; bir zaman da dünya gibi doğar, meydana gelirim ben.</p>

  <p class="normal">Can, devekuşu gibi şekerler yerken, ansızın sarhoş olurum da duduyu ısırırım ben.</p>

  <p class="normal">Bir yere varırım ki dünyalara sığmam; o sevgiliden başkasına yaraşmam artık.</p>

  <p class="normal">O sarhoş rindim, olasıya deli divaneyim; bütün rintlerin ortasında hay-haya kalmışım ben.</p>

  <p class="normal">Neden kendine gelmiyorsun diyorsun bana; kendimi göster de geleyim kendime.</p>

  <p class="normal">Devlet kuşunun gölgesi öylesine okşamada beni ki görsen o gölge olmuş, ben devlet kuşuyum sanırsın.</p>

  <p class="normal">Aşkı gördüm, sarhoştu, diyordu ki: Belâyım ben, belâyım ben, belâyım.</p>

  <p class="normal">Her yandan cevap geldi ona; hem de yüzlerce canla: Seninim ben, seninim ben, seninim.</p>

  <p class="normal">O ışıksın sen ki Mûsa’ya seslenir dururdu: Tanrı’yım ben, Tanrı’yım ben, Tanrı’yım.</p>

  <p class="normal">A Tebrizli Şems dedim, kimsin sen? Dedi ki: Sizim ben, sizim ben, sizim.</p>

  <h3 class="h2baslik" id="calibre_toc_2385">CXXXVII</h3>

  <p class="indentmetin">Biyâ k’imruz bîrun ez cihânem</p>

  <p class="indentmetin">Biyâ k’imrûz men ez hod nihânem</p>

  <p class="normal">Gel ki bugün dünyadan dışardayım ben; gel ki bugün kendimden de gizliyim ben.</p>

  <p class="normal">Hançeri aldım, varlığımı kestim gitti; artık ne kendime aidim, ne başkalarına.</p>

  <p class="normal">Yanlış söyledim, kendimden kesilmedim ben; bu tedbiri bensiz yaptı canım.</p>

  <p class="normal">Gönül ateşi ne halde? Bilmiyorum; çünkü başka bir şekilde yanıyor dilim.</p>

  <p class="normal">Yüzlerce şekilde gördüm kendimi; her şekli gördükçe hah diyorum, buyum ben.</p>

  <p class="normal">Yüzlerce şekilde gördüm kendimi diyordum ya; belki de şekil değilim, izim, eserim yok benim.</p>

  <p class="normal">Çünkü gönüle gelen şekiller, konuklara benzerler; gelirler, giderler; ben de gelip gitikleri evim.</p>

  <h3 class="h2baslik" id="calibre_toc_2386">CXXXVIII</h3>

  <p class="indentmetin">Eyâ yârî ki der tu nâbedîdem</p>

  <p class="indentmetin">Turâ şekl-i aceb der hâb dîdem</p>

  <p class="normal">A benim sevgilim, sende kaybolmuş gitmişim, görünmüyorum ben; seni bir tuhaf şekilde, rüyada gördüm.</p>

  <p class="normal">* Mısır kadınları gibi elimde turunç vardı, Yusuf’un aşkıyla geçmiştim kendimden, ellerimi doğruyordum ben.</p>

  <p class="normal">Nerde o Ay, nerde o dün geceki gözler; nerde o sözleri duyan kulaklar?</p>

  <p class="normal">Ne sen ortadasın, ne ben ortadayım, ne o an var, ne de o dudakları ısıran dişler var.</p>

  <p class="normal">Sevdadan bir ambar doldurmuşum; o harmandan hep sevda taşımışım ben.</p>

  <p class="normal">* Sevda çekenlerin gönüllerine rahatsın, huzursun sen; Zün-Nûn’sun, Cüneyd’sin, Bâyezîd’sin bana sen.</p>

  <h3 class="h2baslik" id="calibre_toc_2387">CXXXIX</h3>

  <p class="indentmetin">Biyâ ey on ki bordî tu karârem</p>

  <p class="indentmetin">Berâ çün teng-i şekker der kinârem</p>

  <p class="normal">A kararımı, huzurumu alan güzel, gel; şekerkamışı demeti gibi kucağıma gel.</p>

  <p class="normal">Taş yüreğini koy yüreğime; görmüyor musun, gamla taşlanıp duruyorum.</p>

  <p class="normal">Yakın gel de yüzüme bir bak; aşktan ne izler var yüzümde, bir gör.</p>

  <p class="normal">Gönlümün yanışından bir duman çıkarsam yedi göğün de perdesini yakarım.</p>

  <p class="normal">Güz, bağı bahçeyi yakar, yandırırsa, ilkbaharım güldür dünyayı.</p>

  <p class="normal">A baharlar der dünya, tekrar dönün, gelin; güzün zulmünden, bağrımda yüzlerce dağ var.</p>

  <p class="normal">Sâkî, o güz kadehini döndür; baharın aşkıyla mahmurum çünkü.</p>

  <p class="normal">Ver o can gibi gizli şeyi bana; canın için olsun, bundan fazla bekletme beni.</p>

  <h3 class="h2baslik" id="calibre_toc_2388">CXL</h3>

  <p class="indentmetin">Verâ hohem diger yâri nehohem</p>

  <p class="indentmetin">Çu gulrâ yâftem hârî nehohem</p>

  <p class="normal">Onu istiyorum, başka bir dost istemiyorum; mademki gülü buldum, dikeni istemiyorum ben.</p>

  <p class="normal">Senin başka bir dostun varsa git oraya; ben istemiyorum başka dost.</p>

  <p class="normal">Onun yüzünden başka bir baht aramıyorum; onun işinden başka bir iş istemiyorum.</p>

  <p class="normal">Doğan kuşları gibi padişahın bileğini seçtim; istemiyorum akbaba gibi leş kokusunu.</p>

  <p class="normal">Gönül ehli arasına gönülden başka bir şey sığmaz; şu sevgiliden de gönül alıcılıktan başka bir şey istemiyorum.</p>

  <p class="normal">Benden parça buçuk bir şeycik alır, gül bağışlar bana; bundan daha güzel bir alışveriş günü istemiyorum ben.</p>

  <p class="normal">O parça buçuk değilim ki tümden başka bir şey olayım; başkasını istemiyorum, evet, istemiyorum ben.</p>

  <h3 class="h2baslik" id="calibre_toc_2389">CXLI</h3>

  <p class="indentmetin">Merâ hondî zi der tu cesti ez bâm</p>

  <p class="indentmetin">Zihî bâzî zihî bâzî zihî dâm</p>

  <p class="normal">Beni kapıdan çağırdın, sen damdan kaçtın. Ne oyun bu, ne oyun bu, ne tuzak.</p>

  <p class="normal">Benimle senin bildiğimiz o oyundan başka daha ne oyunlar pişirmişsindir sen; bense hamım.</p>

  <p class="normal">Ne eğri düzenlerin vardır, ne sitemlerin vardır, ne vaadlerin vardır; dilersen taşı, demiri bile râm edersin sen.</p>

  <p class="normal">A benim ay yüzlüm, bütün bunlarla beraber verdiğimiz zahmetlerle, günlerin cevriyle, cefasıyla nasılsın sen?</p>

  <p class="normal">Ne diye soruyorum ki? Nasıl hoş olmazsın ki mecliste kadeh üstüne kadeh almada, şarap üstüne şarap içmedesin.</p>

  <p class="normal">Dün yolda sövmüştün bana; o sövüşün tatlılığından öylesine sarhoşum ki.</p>

  <h3 class="h2baslik" id="calibre_toc_2390">CXLII</h3>

  <p class="indentmetin">Beron bûdem ki ferhengî bicûyem</p>

  <p class="indentmetin">Ki on meh rû nehed rûyî berûyem</p>

  <p class="normal">Bir hüner arayayım, bir şeyler yapayım da o ay yüzlü, yüzünü yüzüme koysun diyorum.</p>

  <p class="normal">Hatırıma bir söz geldi dedim; yanıma gel de kulağını ver, söyleyeyim.</p>

  <p class="normal">A benim canım, dün gece bir rüya gördüm; senin yormanı istiyorum.</p>

  <p class="normal">A her şeyi örtmeyi huy edinmiş padişahım benim, bu rüyaya senden başka mahrem olacak kimsem yok, sen dinle.</p>

  <p class="normal">Sözlerimi duyunca başını salladı da güldü; kıldan kıla her şeyimi bilen dilber, başını sallamakla.</p>

  <p class="normal">Bana bir düzen kurmadasın; ben her rengin, her kokunun aynasıyım, her şeyi bilirim demek istedi.</p>

  <p class="normal">Onun avcunda bir oyuncağa benziyorum; onun altın sırmalar diken iğnesinin işlediği bir işim âdeta.</p>

  <p class="normal">Onun işlediği nakış cansız olamaz; en aşağılık nakşı benim, ben de hay-huydayım işte.</p>

  <h3 class="h2baslik" id="calibre_toc_2391">CXLIII</h3>

  <p class="indentmetin">Şerâb-ı şîre-i engûr hohem</p>

  <p class="indentmetin">Herîf-i serhoş-ı mehmûr hohem</p>

  <p class="normal">Üzüm cibresinin şarabını istiyorum; sarhoş, mahmur bir arkadaş özlüyorum.</p>

  <p class="normal">* Hallâc’dan bir koku geldi bana; sâkîden Mansûr şarabını istiyorum.</p>

  <p class="normal">Çalgıcıdan bir zurna sesi istiyorum; Zühre’den bir tambur feryadı dilemedeyim.</p>

  <p class="normal">Mademki sevgilim meyhanede yıkılmış gitmiş; ne diye mamûr yer isteyeyim ben?</p>

  <p class="normal">A sâkî, gel bugün yanıma, yaklaş bana; kendimden kendimi uzaklaştırmak istiyorum.</p>

  <p class="normal">Beni mazur gör desem, evet diyor, seni mazur görmek istiyorum ben.</p>

  <p class="normal">Bana, gözüme bir yol ver, gözüne gireyim senin; başkalarının gözlerinden gizlenmek istiyorum.</p>

  <p class="normal">Bir soluk olsun, elini çek yüzünden; dünyada cennet istiyorum, dünyada huri görmeyi arzulamışım.</p>

  <p class="normal">Gözüm, gönlüm senden başkasını görürse, o anda gözlerimin kör olmasını istiyorum ben.</p>

  <p class="normal">Güneşin ışığına gözlerimi yumdum; çünkü o ışıklı yüzü görmek istiyorum.</p>

  <p class="normal">Gönül hastalarına sensin hekim; o yüzden hastalanmamı istesem değer.</p>

  <p class="normal">Mademki ölülere can veren sensin; mezara girmemi istesem yeri.</p>

  <h3 class="h2baslik" id="calibre_toc_2392">CXLIV</h3>

  <p class="indentmetin">Biyâ k’ez geyr-i tu bîzâr geştem</p>

  <p class="indentmetin">Ve gerhofte budem bîdâr geştem</p>

  <p class="normal">Gel ki senden başkasından bezdim; yatıp uyumuşsam uyandım artık.</p>

  <p class="normal">Gel a benim canım; kıyamet gününe dek meyhanecinin evinde oturdum kaldım.</p>

  <p class="normal">Kolumdan kanadımdan güller saçtım; kendi Kafdağı’mda uçtum durdum.</p>

  <p class="normal">Korkumdan bütün dünyayı ekşi gördüm; o pekmezde turşuya döndüm.<sup class="calibre2"><a href="../Text/divanson_split_364.html#footnote-700-37" id="footnote-700-37-backlink">[37]</a></sup></p>

  <p class="normal">Akideyi bu çeşit, tatlı yapın; bu ağdadan böyle şekerleştim ben.<sup class="calibre2"><a href="../Text/divanson_split_365.html#footnote-700-38" id="footnote-700-38-backlink">[38]</a></sup></p>

  <p class="normal">Bir zamancağız yabancılardan kesildim; şimdiyse kendime de yabancı kesildim ben.</p>

  <p class="normal">Başkalarından ibret alırdım; şimdiyse gören gözlere ibret oldum ben.</p>

  <p class="normal">Gel a âlemin sırlarını arayıp isteyen, beni seyret, beni gör; sırlar kesildim ben.</p>

  <p class="normal">Onunla çok sarın şu başımı benim; çünkü cübbenin, sarığın çevresinde dönüp dolaştım ben.</p>

  <p class="normal">Noktanın çevresinde pergel gibi döndüm de o yüzden nokta gibi mahpus kaldım ben.</p>

  <h3 class="h2baslik" id="calibre_toc_2393">CXLV</h3>

  <p class="indentmetin">Hodâvendâ medih on yârrâ gam</p>

  <p class="indentmetin">Mebâdâ kaamet-i on servrâ ham</p>

  <p class="normal">Tanrım, o sevgiliye gam nedir gösterme; o selvinin boyunu bükme.</p>

  <p class="normal">Sen de bilirsin ki bahçemizin canıdır o; can selvisini eksik etme bahçemizden.</p>

  <p class="normal">Daima terütaze yaşat, daima yeşert onu; her solukta üstüne lûtuflar saç, keremler dök.</p>

  <p class="normal">En ulu adların hakkı için, en ulu adlarının hürmetine vücudunu din bakımından da ulu et, dünya bakımından da.</p>

  <p class="normal">Cennet gibi ebedî olsun; çünkü o, cennetlerin de gizli cennetidir.</p>

  <p class="normal">Yarabbi, iç dertlerinden de koru onu, dış dertlerinden de koru.</p>

  <p class="normal">Dünya onun yüzünden neşelidir, sevinçlidir, şükredip durmadadır; Meryem’in yüzünden İsa da şükürler eder zaten.</p>

  <p class="normal">Dile, dudağa gelmeyen, canın parça buçuklarına ayrılıp yayılan duaları,</p>

  <p class="normal">Ona edip durduğumuz duaları kabul et, sen daha iyi bilirsin; Allah daha iyi bilir.</p>
</body>
</html>
