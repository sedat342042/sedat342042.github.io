<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>divan1</title>
  <link href="../Styles/stylesheet.css" rel="stylesheet" type="text/css"/>
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h2 class="h2baslik1" id="calibre_toc_69">BAHR-İ REMEL<br class="chapter"/>
  –MAHBÛN MEKŞÛF–</h2>

  <p class="ortayazi">feilâtü fâilatün feilâtü fâilâtün</p>

  <h3 class="h2baslik" id="calibre_toc_2806">— A —<br class="chapter"/>
  I</h3>

  <p class="normal">Berevîd ey herîfan bekeşîd yâr-ı mârâ</p>

  <p class="normal">Bemen âverîd ahar senem-i gerîz-pârâ</p>

  <p class="normal">Gidin a iş erleri, çekin, getirin sevgilimizi; getirin bana o kaçak güzeli.</p>

  <p class="normal">Tatlı mı tatlı nağmelerle, altın gibi bahanelerle o güzel yüzlüyü, o ay parçası güzeli çekin eve.</p>

  <p class="normal">Bir başka zaman gelirim der, söz verirse inanmayın sakın… verdiği sözlerin hepsi de düzendir, aldatır sizi o.</p>

  <p class="normal">Pek sıcak bir soluğu vardır onun; büyücülükle suyu düğümler, havayı bağlar o.</p>

  <p class="normal">Benim güzel sevgilim kutlulukla, neşeyle bir geldi mi, otur artık da Tanrı’nın şaşılacak şeylerini seyre dal.</p>

  <p class="normal">Onun güzelliği parladı, yüzü ışık saldı mı, güzellerin güzelliği de neymiş? Güneş yüzü mumları söndürür gider.</p>

  <p class="normal">Yürü a tez giden gönül, Yemen’e, sevgilime git de o değer biçilmez akıyka selâmlarımı ulaştır, saygılarımı bildir.</p>

  <h3 class="h2baslik" id="calibre_toc_2807">II</h3>

  <p class="normal">Çu merâ be sûy-ı zından bekeşîd can zi bâlâ</p>

  <p class="normal">Zi mukarrebân-ı hazret beşodem garîb-o tenhâ</p>

  <p class="normal">Can beni tutup yücelerden zindana çekince Tanrı kapısının yakınlarından ayrıldım; yapayalnız kaldım.</p>

  <p class="normal">Derken hapishanede bir Ay eş dost oldu bana… öylesine bir Ay ki hevesi aklıma fikrime binlerce sevda saldı.</p>

  <p class="normal">Herkes hapisten, belâdan kurtuluş yolunu arar; ben aramam… ne diye dışarıya yüz tutayım, dışarıya çıkayım? Sevgili burda.</p>

  <p class="normal">Zindan bucağından başka bir yerde onunla yalnız kalamam; balın gönlü de ateşten başka bir şeyle aparı bir hale gelemez.</p>

  <p class="normal">Bir yakınlara bakmadayım, bir de darmadağın bir halde ona… bir bakışta şu istekteyim, bir bakışta şunu seyretmede.</p>

  <p class="normal">Eşi dostu Yusuf olan kaçmaz… hapishanede bağ bahçe sahibi olan, hele bir de Yusuf’umuzu bulan kişi, ordan çıkmayı istemez.</p>

  <p class="normal">Böylesine bir şekerkamışlığından öylesine bir istek duyan kişi, dört gözle koşar, hapishaneye gider.</p>

  <p class="normal">Yıldızlardan duydum; birisi bu Ay’ın ışığını bulursa bize de haber verecekmiş.</p>

  <p class="normal">Böylesine inciyi bulduktan sonra Mûsa gibi ayağını basar, yedi denizi aşar da mucize gösterirsin.</p>

  <p class="normal">Yalnız o canların kıskandığı güzelden ne Ay’ın haberi olur, ne yıldızın… onun Ay’ı doğdu mu gönülleri yakar gider.</p>

  <p class="normal">Yüzünü övmeye utanıyorum; vallahi ağzımı yumdum… sakanın tulumu denizden ne kadar su alabilir ki?</p>

  <h3 class="h2baslik" id="calibre_toc_2808">III</h3>

  <p class="normal">Çemenî ki tâ kıyâmet gol-ı o be bâr bâda</p>

  <p class="normal">Senemî ki ber cemâleş du cihan nisâr bâdâ</p>

  <p class="normal">Bir yeşillik ki gülü kıyamete dek solmasın, dökülmesin… bir güzel ki iki dünya da yüzüne feda olsun.</p>

  <p class="normal">Güzeller beyi çınseherde salına salına ava gitmede… ok gibi bakışına gönlümüz av olsun gitsin.</p>

  <p class="normal">Her solukta gözlerinden gözlerime ne haberler gelmede, ne haberler… gözlerim onun haberleriyle aydın olsun, mahmurlaştıkça mahmurlaşsın.</p>

  <p class="normal">Zahitlik kapısını kırdım da, dilerim, bütün ömrün kararsız geçsin diye dua etti, ilendi bana.</p>

  <p class="normal">Duasıyla bir sevgiliye düştüm; ne karar kaldı, ne gönül… Tanrı yâri, yaveri olsun; kanımıza susamış.</p>

  <p class="normal">Bedenim Ay’a benziyor; aşkla eriyip gitmede… gönlümüz de Zühre’nin çengi sanki; teli kırılsın da takılamasın.</p>

  <p class="normal">Ay’ın eriyişine bakma, Zühre’nin çenginin teli kırıkmış; ona darılma… sen gamının tadını seyret; biri, dilerim, bin olsun.</p>

  <p class="normal">Can içinde bir gelin var; ama ne gelin… Yüzünün parıltısı vursun da dünya o ışıkla yeni gelinlerin elleri gibi tazeleşsin, kınalar yaksın.</p>

  <p class="normal">Bedenin pörsüyen, eriyip giden yanaklarına bakma; canın yanaklarına bak da hoşlaşsın, al al olsun.</p>

  <p class="normal">Kapkara beden sanki bir kuzgun; can âlemi de kış… şu iki çirkinin inadına can âlemi ölümsüz bir bahar bulsun da açılıp saçılsın.</p>

  <p class="normal">* Şu iki çirkin şeyin dincelmesinden dört unsur meydana geldi… kullarının dincelmesi, bu dördünden başka bir şeyle olsun.</p>

  <h3 class="h2baslik" id="calibre_toc_2809">IV</h3>

  <p class="normal">Eger on meyî ki hordî be seher nebûd gîrâ</p>

  <p class="normal">Besitan zi men şerâbî ki kıyametest hakka</p>

  <p class="normal">Seher çağı içtiğin şarap tesir etmediyse sana, benden bir şarap iç; gerçekten de bir kıyamettir benim şarabım.</p>

  <p class="normal">İlk kadehte nereleri gezersin; neler görürsün, neler… ikinci kadehten Allah’a sığınırız; artık üçüncüsünü nasıl söyleyeyim?</p>

  <p class="normal">Ne gam kalır, ne iş güç… herkesi yerlere yıkar; ondan sonra da sizi nereye çeker, götürür; Allah bilir.</p>

  <p class="normal">Sen kokuya, renge tutsaksın; taşa, taştaki resme benziyorsun… kaynak suyu gibi bir kayna da çık şu taştan.</p>

  <p class="normal">Hele ey kerem sahibi sâkî, o kızıl şarabı bir sun da öyle bir hale geleyim ki çekinmeden senden bahsedeyim.</p>

  <p class="normal">O koca sağrağı bana sun, kendi kuluna sun… sonra da onun mahmurluğuyla nasıl yücelere dalmışım da bakıyorum; bir seyret.</p>

  <p class="normal">Beni bir ırmak edip akıttığın yere bakıyorum; zâti denizden akmıştı; aksın dursun o ırmak.</p>

  <h3 class="h2baslik" id="calibre_toc_2810">— B —<br class="chapter"/>
  V</h3>

  <p class="normal">Hele sadr-ı bedr-i âlem meneşin mehosb imşeb</p>

  <p class="normal">Ki burak ber der âmed fe izâ faragte fansub</p>

  <p class="normal">* Hele ey dünyanın en yüce beyi, hele ey dünyaya dolunay kesilen; kapıya Burâk geldi; oturma, uyuma bu gece; “İşini bitirdin mi, yorul”, düş yola.</p>

  <p class="normal">Yol bağlıydı da ümit kesilmişti, şimdi sen yücelere ağ, göklere çık, yol aç göklerde.</p>

  <p class="normal">* “Oku” buyruğunun has beyi duaya dudak açtı mı, gökyüzü bir soluk bile eğlenmez, binlerce kapı açar.<sup class="calibre2"><a href="../Text/divanson_split_290.html#footnote-800-75" id="footnote-800-75-backlink">[75]</a></sup></p>

  <p class="normal">Padişahlara lâyık inci parıldadı; balık gibi denize yürü… ne istiyorsun derse sana, de ki: Seni istiyorum, seni.</p>

  <p class="normal">Senin ıslığını duydum da kalem gibi başımı ayak yapıp koştum… senin kalbine eriştim, kalıbın baş ağrısını ne yapayım artık?</p>

  <p class="normal">Selâmları hoş kişilerin selâmlarını duyar da ululuktan elini eteğini çekersin… senin selâmından da benim hem gönlüm tertemiz bir hale gelir, hem canım.</p>

  <p class="normal">Böylesine bir şarap sunanın elinden, böylesine söz söyleyenin soluğundan şu dünyada bir tek edepli gönül kalırsa şaşılır doğrusu.</p>

  <p class="normal">Tanrı cömertliğinden bitmiş, yetişmiş; yalvarıp yakarmadan vazgeçmiş… Ben Hakk’ım meşaleleriyle tutuşmuş, yok olmuş gitmiş.</p>

  <p class="normal">Çek suyu şu topraktan; güneşin de canısın çünkü… toprakla karıştı mı, can arı duru olamaz.</p>

  <p class="normal">Yakınlığın daha da ilerlesin diye salâvat getirmedeyim sana… tüme yaklaşınca bütün parça buçuklar yakın sayılırlar.</p>

  <p class="normal">Sûr üfürülüşüyle gözümün önünde iki dünyanın da kıyameti kopmuş… can dünyasında deprem var, beden dünyası mahşer olmuş.</p>

  <p class="normal">Söz söylemeye çalışma; ışık gönüldendir, sözden değil… hüneri, ayaklarınızla koşun, gidin de elde edin; kuyruktan tilki görüşü elde edilir ancak.</p>

  <h3 class="h2baslik" id="calibre_toc_2811">— D —<br class="chapter"/>
  VI</h3>

  <p class="normal">Çi tevekkufest zin pes heme kârvan revan şod</p>

  <p class="normal">Negered şutur be uştur ki beyâ ki sârban şod</p>

  <p class="normal">Bundan böyle durmak da nedir? Bütün kervan koştu gitti. Deve deveye bakıyor da kervanbaşı öldü demek istiyor.</p>

  <p class="normal">Sağa sola bakıp sayıya sığmaz kervanlara dalma… hepsi de gölge gibi günün ardına düştü, göğe gitti.</p>

  <p class="normal">Mekânsızlık âleminden gelmedin mi, ne elde ettiysen ordan elde etmedin mi; gönlün, bir hoşça gene o âleme gittiğini ne diye bilmez?</p>

  <p class="normal">Bütün gün oynadın durdun; evin gamını hiç yemedin… eve dönme çağı şimdi; fakat darmadağın oldun; çekile sürüle gitmedesin.</p>

  <p class="normal">Sen gül, gülmen daha iyi; çünkü Tanrı’ya yöneldin… keremi, kerem sahibi hakkında kötü bir zanna düşmeni revâ görmez.</p>

  <h3 class="h2baslik" id="calibre_toc_2812">VII</h3>

  <p class="normal">Hemerâ beyâzmûdem zi tu hoşterem meyâmed</p>

  <p class="normal">Çu foroşodem be deryâ çü tu govherem neyâmed</p>

  <p class="normal">Herkesi sınadım, senden daha hoşa giden kimse bulamadım; denize daldım; gene sana benzer bir inci elde edemedim.</p>

  <p class="normal">Küplerin ağızlarını açtım; binlerce küpün şarabını tattım; senin şarabın gibi ağza, dudağa tat veren, insanı saran, başını döndüren bir şarap bulamadım.</p>

  <p class="normal">Ne de şaşılacak şey; kucağıma bir yasemin bedenli güzel geliyor diye gönlümde gül de gülüyor, yasemin de.</p>

  <p class="normal">Dileğimi iki üç gün ardına koştum senin… ondan sonra hangi dilek kaldı dünyada ki müyesser olmasın bana?</p>

  <p class="normal">Bir padişahsın ki iki üç gün sana kul köle oldum; dünyada hiçbir padişah kalmadı ki kul köle olmasın bana.</p>

  <p class="normal">Aklım, ayağı kırık bir halde, bana konuk gelmedi diye ne oturmuşsun? Kalk, gökyüzü konuklarına doğru uç dedi.</p>

  <p class="normal">Gönül güvercinim bedenimden çıktı, damına doğru uçtu; ben arkasından, güvercinim gitti, gelmez artık diye bülbül gibi feryada başladım.</p>

  <p class="normal">Doğanlar gibi gönül güvercininin peşinden havalandım; öylesine havalandım ki ne devlet kuşu denk oldu bana, ne Zümrüdüanka eşit oldu.</p>

  <p class="normal">Git a darmadağın beden, sen de git, şu pişman olmuş gönül de gitsin… İkisinden de kurtulmadıkça başka bir gönül gelmedi bana.</p>

  <h3 class="h2baslik" id="calibre_toc_2813">VIII</h3>

  <p class="normal">Hele âşıkan bekûşîd ki çü cism-o can nemâned</p>

  <p class="normal">Dil-i tan be çerh perred çü beden geran nemâned</p>

  <p class="normal">Âşıklar, çalışın, çabalayın hele; bedenle can kalmayınca gönülleriniz şu ağır beden yükünden kurtulur da gökyüzüne uçar gider.</p>

  <p class="normal">Gönlü, canı hikmet suyuyla yıkayın, tozdan topraktan arıtın da gözleriniz hasretle şu toprak yeryüzünde kalmasın.</p>

  <p class="normal">Dünyada ne varsa hepsinin de canı aşk değil mi? Aşktan başka ne varsa hepsi de ölür gider; kalan O’dur ancak.</p>

  <p class="normal">Yokluğun doğuya benzer, ecelin batıya; fakat bir başka göktedir bu doğuyla batı; şu gökyüzü de kalmaz çünkü.</p>

  <p class="normal">İçinde bir gökyüzü var; aşk kanadını çırp da uç o göğe… aşk kanadı kuvvetlendi mi, merdiven gamı kalmaz artık.</p>

  <p class="normal">Dışardaki dünyayı görme, gözünün içinde bir başka dünya var… gözlerini yumdun mu, bu dünyadan hiçbir şey kalmayıverir.</p>

  <p class="normal">Gönlün tıpkı bir damdır, duyguların da oluklar… oluklar kalmadı mı, damdan su iç.</p>

  <p class="normal">Bu gazelin tekmilini gönlünden oku; dilime bakma benim; çünkü dil de kalmaz, dudak da.</p>

  <p class="normal">İnsanın bedeni yaydır, soluğu, sözü o yayın oku… okla okluk gitti mi, yay bir iş göremez.</p>

  <h3 class="h2baslik" id="calibre_toc_2814">IX</h3>

  <p class="normal">Hızırî ki ömr-i sâlet bekeşed derâz kerded</p>

  <p class="normal">Der-i merk-i ber horende ebeden ferâz kerded</p>

  <p class="normal">Öz ömrünü tutup çeken, uzatıveren, her şeyi yiyip sömüren ölümün kapısını sona dek örten bir Hızır’sın sen.</p>

  <p class="normal">Yücelere, yüceler yücesi göğe bir baktın mı, cennetten binlerce rahmet kapısı açılır.</p>

  <p class="normal">Suçlu kötü kişilere gölgen düştü mü, bütün suçları çile olur, namaz kesilir.</p>

  <p class="normal">Mustafâ’nın bineği, bağışlama tarafına yüz çevirdi mi, binlerce Ebû Leheb güzelleşir, yalvarıp yakarmaya koyulur.</p>

  <p class="normal">Denize benzeyen ellerin lûtfeder de inciler saçmaya başlarsa altın gibi sararmış yüzüm de altınlar getirir, altın makasının çevresine kor.</p>

  <p class="normal">Avcun gemiye benzer; ululuk denizinin kıyısısın sen… avcundan bir habbe de bize düşerse şaşılır mı buna?</p>

  <p class="normal">Binlerce can, binlerce göz yola düşmüş, parıltıdan dizgin kasmış; fakat buluşma çağrısının zamanı geldi mi, hepsi de yelip yortmayı bırakıverir.</p>

  <p class="normal">Dinin de, dünyanın da bütün zehirleri senin yüzünden tatlılaşır, bal şerbeti kesilir; gönlü yananların derdi, gamı, senin yüzünden gönül okşayıcı bir hal alır.</p>

  <p class="normal">Herkesin gönlü senin eteğine sarılır; fakat şunu bilmezler ki ceylan arslanın çevresinde yüzlerce ihtiyatla döner dolaşır.</p>

  <p class="normal">Buluşma kapısını örttün de mekânsızlık âlemine geçtin oturdun ya… artık o kapadığın kapı, nerden açılacak?</p>

  <p class="normal">Sus da sözü bırak; Tanrı’dan başka her şeyi yok bil… yoklukla uzlaştın mı, her yandan düzene girer işin.</p>

  <h3 class="h2baslik" id="calibre_toc_2815">X</h3>

  <p class="normal">Çemenî ki cümle golhâ be penâh-ı o gerîzed</p>

  <p class="normal">Ki der o hezan nebâşed ki der o golî berîzed</p>

  <p class="normal">Bir yeşilliksin ki bütün güller kaçıp oraya sığınırlar… Güz yoktur orda; güller sararıp dökülmez orda.</p>

  <p class="normal">Ovada güpgüzel, salına salına yürür gider bir ağaçsın; kim o ağacın gölgesinde yatar, uyursa sarhoş kalkar.</p>

  <p class="normal">Göklere benzer bir göksün ki canlar oraya ulaşmak ister; yalnız o göğe Zühre’yle dövüşüp vuruşmak için Zühal gelemez.</p>

  <p class="normal">İncisin, güzelim bir madensin, mekânsızlık yurdundasın… gözlerden gözyaşları dökülmeye başladı mı, ona işarettir, onun aşkıyla dökülür bu yaşlar a gönül.</p>

  <h3 class="h2baslik" id="calibre_toc_2816">XI</h3>

  <p class="normal">Senemâ sipâh-ı ışket be hisâr-ı dil derâmed</p>

  <p class="normal">Beguzer bedin hevâlî ki cihan behem berâmed</p>

  <p class="normal">A güzel, aşk ordun gönlü kuşatmaya geldi; bu yandan geç git; dünya birbirine girdi.</p>

  <p class="normal">Nerkise benzer gözlerin, şeker mi şeker lâ’l dudakların… hele o ortadan ikiye ayrılmış amber gibi siyah, amber gibi güzel kokulu saçların, amberin kârına kesat verdi gitti.</p>

  <p class="normal">Bir kaplana benzeyen yüceliğine, bir timsaha benzeyen kıskançlığına, binlerce orduya bedel olan bakış okuna and olsun;</p>

  <p class="normal">Güzel mi güzel gönüle and olsun; hoşsun, naziksin, makbulsün… Zâti gönül gönül oldukça senin ihsanınla geçinir durur.</p>

  <p class="normal">Bütün yıl put kıran Halil bile senin hayaline düşmüş de gece gündüz put yonuyor.</p>

  <p class="normal">Mecnun’un halini sorma; Leylâ bile elden gitti… Âzer’in halini sorma; Halil bile Âzer kesildi.</p>

  <p class="normal">* Güzelliğinin Mesîh’i tutar da Âzer’in mezarının bulunduğu yere yönelirse, dünyadakilere ölüyü diriltmeyi gösteriverirsin.</p>

  <p class="normal">* Aşkının vurduğu dağ ne de güzeldir; o dağ yüzünden her can öşürden de kurtulur gider, haraçtan da.</p>

  <p class="normal">Ata binmiş cana bak, bir toz yığını olan kalıba bakma; toz bir atlı yüzünden güzel görünür, aydın sanılır.</p>

  <p class="normal">A gönül, dünyaya balçık ardından bak; kafes şeklindeki balçığın ardında binlerce görülecek şey vardır; görülür, seyredilir.</p>

  <p class="normal">İki üç beyit kaldı, onları da sen söyle; senin söylemen daha hoş… senin söz bulutundan gönül de yeşermiştir, göğüs de.</p>

  <h3 class="h2baslik" id="calibre_toc_2817">XII</h3>

  <p class="normal">Seherî çü şâh-i hûban be vesâk-ı mâ derâmed</p>

  <p class="normal">Bemisâl-i sâkıyân o be sebû-vo sâgar âmed</p>

  <p class="normal">Seher çağı o güzeller padişahı odamıza giriverdi; hem de sâkîler gibi testiyle, sağrakla geldi.</p>

  <p class="normal">Ne testisini gördüm, ne sağrağından tattım; fakat gene de binlerce şarap dalgası başımda, beynimde coştu, kaynadı.</p>

  <p class="normal">Aklım fikrim sayıya sığmaz kanatlar açtı; kimisi güneşe benziyor; kimisi tıpkı Ay, tıpkı yıldız.</p>

  <p class="normal">Kutlulukla, neşeyle yüzünü gördüm de o yüzden iki gözüm iki dünyaya da doydu gitti.<sup class="calibre2"><a href="../Text/divanson_split_291.html#footnote-800-76" id="footnote-800-76-backlink">[76]</a></sup></p>

  <h3 class="h2baslik" id="calibre_toc_2818">XIII</h3>

  <p class="normal">Senemâ cefâ rehâ kun kerem in revâ nedâred</p>

  <p class="normal">Beneger be sûy-ı derdi ki zi kes devâ nedâred</p>

  <p class="normal">Vazgeç cefadan a güzel; lûtfa, ihsana sığmaz bu; kimsenin bir ilaç bulamadığı derdi seyret, ona derman ol.</p>

  <p class="normal">Tasım gökyüzünden düştü; uçsuz-dipsiz denize daldım; şu denizde gönlümün senden başka bir bildiği de yok (ancak seninle yüzmede).</p>

  <p class="normal">Kurup durduğum, pişirip kotardığım haberi seher yelinden duyardım; gamınla öyle bir hale geldim ki gönlümün seher yelinden de haberi yok artık.</p>

  <p class="normal">Altın gibi sapsarı yanaklarıma, ham gümüşten ibaret bedenine and olsun ki altına kapılır o; çünkü senin gibi bir dilberi yok onun.</p>

  <p class="normal">Hele ey sâkî, biraz daha çabuk davran da ört o kapıyı; kim gelirse sizinle işimiz yok de, sav gitsin.</p>

  <p class="normal">Gönlünde vefadan eser bulunmayan sevgilinin vefasına and olsun, bütün ömür boyunca böyle neşeli, böyle kutlu bir an yoktur.</p>

  <p class="normal">Bundan daha sevinçli, bundan daha güzel ne olabilir ki sen cansın da, cihansın da… cihanın sonu yokmuş; âşıklara ne gam.</p>

  <p class="normal">Bu gece sarhoş bir halde o şeker dudaklının odasına gidelim; kaftanı olmayan elbise çalandan ne diye kaçacak?</p>

  <p class="normal">O yüzde, o güzellikte kimyanın hüneri yoksa, sevgiliyle buluşma gününde bütün şu toprak, neden altın olup gidiyor?</p>

  <p class="normal">Mahallesinin tozunda toprağından tutyanın hassası yoksa, hiçbir şeyden haberi olmayan ahmağın bile gözleri neden sevgiliyle aydınlanıyor?</p>

  <p class="normal">Hele sustum ben; sen selâmımı götür, saygılarımı söyle… elinde duadan başka bir şey olmayan, ne yapabilir ki?</p>

  <h3 class="h2baslik" id="calibre_toc_2819">— R —<br class="chapter"/>
  XIV</h3>

  <p class="normal">Meh-i rûze ender âmed hele ey bot-i çü şekker</p>

  <p class="normal">Geh-i bûseest tenhâ ne kenâr-o çîz-i dîger</p>

  <p class="normal">A şeker dudaklı güzel, oruç ayı geldi çattı işte… Ne kucaklaşma var artık, ne başka bir şey; sadece öpüş çağı şimdi.</p>

  <p class="normal">Otur da seyret; yemeyi, içmeyi bırak da Kevser havuzunun kıyısında binlerce dudakları kurumuş susuzu seyre dal.</p>

  <p class="normal">Oruç ateşse sen arı duru suya bak, testiye değil… Ateş gibi şarap aklına fikrine bir tazelik, bir açıklık verir elbet.</p>

  <p class="normal">Kocakarı ağladı mı, oruç padişahı güler… Işığın gönlü şişmanlar, mumun bedenidir arıklaşan.</p>

  <p class="normal">Âşıkların yüzleri safranlaşır, canla aklın yüzleriyse kızarır mı kızarır, al al olur… şişenin dışına bakma sen, sağrağın içine bak.</p>

  <p class="normal">Hepsi de sarhoş olmuş, açılıp saçılmış; ramazan akıldan gitmiş bile… Sâkîmizin odasında kapıya halkayı vurmuşuz.</p>

  <p class="normal">Bizi sarhoş görünce ellerini ısırmaya, hele hele diye başını sallamaya başladı da sanki mahşer kuruldu.</p>

  <p class="normal">Bu arada da sarhoşsun, hoşsun dedi; şuhsun, şaraba tapıyorsun; kim demiş şeker orucu bozar diye?</p>

  <p class="normal">* Şeker, İsa’nın dudaklarından verildi mi ölü dirilir; hem de öylesine dirilir ki zevkten Münker’le Nekîr’in bile ağızları açık kalır.</p>

  <p class="normal">Yıkılmış, yerlere serilmişsen, sarhoşsan bana gel, benimsin sen… Sevgiliden mahmursan mahmur mahmur sözleri benden duy.</p>

  <p class="normal">Ne de hoşsun, ne de hoş huyun var; hangi gün doğdun; kader kalemi hangi elle böyle resim gibi yaptı seni?</p>

  <p class="normal">Bedenin yücelik perdesi, onun ardında binlerce cennet var… onlar da da şekerler, ay yüzlüler var; hepsi de Ay gibi temiz mi temiz.</p>

  <p class="normal">Hadi a şeker dudaklı çalgıcı, sesi yıldızlara ağdır; çünkü padişahımız hoş bir sûrette üstün olmuş, avdan döndü.</p>

  <p class="normal">Her sabah senin yüzünden bayram; her gece senin yüzünden kadir gecesi… kalkın, yılda bir gececik gelen kadir gecesi değil bu.</p>

  <p class="normal">Sen söz söyle, cansın çünkü… gökyüzünün hikâyelerini anlat; senin sözlerin arı duru; benim sözlerimse bulanık.</p>

  <h3 class="h2baslik" id="calibre_toc_2820">XV</h3>

  <p class="normal">Heme seydhâ bekerdî hele mîr bâr-ı dîger</p>

  <p class="normal">Sek-i hîşrâ rehâ kon ki koned şikâr-ı dîger</p>

  <p class="normal">Bütün avları avladın; hele bir daha avlan a benim beyim… Köpeğini salıver de bir av daha yakalasın.</p>

  <p class="normal">Bütün dalgaları yuttun, bütün işleri gördün; fakat oturma, görülecek bir iş daha kaldı.</p>

  <p class="normal">Bütün paraları saydın, vekile verdin; fakat bu hesapçıdan da bir başka sayı duy.</p>

  <p class="normal">Birçok gümüş bedenlileri koçtun; fakat bir soluk daha aç kucağını da bir başka güzeli kucakla.</p>

  <p class="normal">Ne mutlu o kumarbaza ki nesi varsa hepsini elden çıkarır; hiçbir şeyceğizi kalmaz; ancak bir kere daha kumara girişmek, kumar oynamak isteği kalır.</p>

  <p class="normal">Sen ölümle de, dirimde de ondan başka hiç kimseyi bilmiyorsun; her gece bir dostu tarafından alınıp götürülen orospu değilsin sen.</p>

  <p class="normal">Onun gözleri nerkis gibi herkese bakmadadır; her erden bir başka zevk duymada, bir başka mahmurluk elde etmededir.</p>

  <p class="normal">İki sevgilinin kucağında olan kişinin bütün ömrü hor olur gider. Hele sen de yüz göstermezsen ona; bir başkasına dayanırsa o.</p>

  <p class="normal">Çünkü Çin güzelleri bile onun başağını devşirmededir… can kuşuna onun havasından başka uçacak bir yer yoktur.</p>

  <h3 class="h2baslik" id="calibre_toc_2821">— Z —<br class="chapter"/>
  XVI</h3>

  <p class="normal">Eger âteşest yâret tu berov der o hemîsûz</p>

  <p class="normal">Be şeb-i firaak sûzan tu çü şem’ bâş tâ rûz</p>

  <p class="normal">Sevgilin ateş bile olsa atıl o ateşe de yanadur… ayrılık gecesinde ta sabaha dek mum gibi yan, eri.</p>

  <p class="normal">Aykırı olma sakın; uzlaş, kaynaş boyuna… elbiseni yırtarlarsa buluşma elbisesini dikmeye koyul.</p>

  <p class="normal">Uzlaşıp kaynaşmadan bedene de, cana da bir can semâ’ıdır belirir… bunu rebâptan, teften, zurnadan, çalgıcılardan, şarkıcılardan öğren.</p>

  <p class="normal">Yirmi tane çalgıcıdan bir tanesi, onlara aykırı bir makama girse hepsi de yolu kaybederler, çünkü kavga, inat kılavuz olur onlara.</p>

  <p class="normal">Herkes savaşmada, benim barışmamdan ne çıkacak deme, bir değilsin, binsin sen… mum gibi kendi kendine yan yakıl, ışıt her yanı.</p>

  <p class="normal">Çünkü aydın bir mum, bin tane ölüden daha iyidir… güzelim, usûl bir boy bos, binlerce kötü, eğri boy bostan yeğdir.</p>

  <h3 class="h2baslik" id="calibre_toc_2822">— Ş —<br class="chapter"/>
  XVII</h3>

  <p class="normal">Şodeem sepend-i husnet vetenem meyân-ı âteş</p>

  <p class="normal">Çü zitîr-i tost bende bekeşed kemân-ı âteş</p>

  <p class="normal">Güzelliğine çöreotu kesildim; yerim yurdum, ateşin ta ortası… değil mi ki ok senin okun; kulun ateşten yayı çeker elbette.</p>

  <p class="normal">Âşıkın canı yandı yakıldı mı, sevgiliden baş çıkarır… kim ateşte yanmıştır da ateşe can kesilmemiştir?</p>

  <p class="normal">Bağrım senin ateşinle dağlanmış; gönlümden başkasını yakma; göğsüme bak da ateş kılıcının açtığı yarayı seyret.</p>

  <p class="normal">Ateş kıvılcımları yanmış yakılmış kişiye sıçrarsa o kişide ateşin eserini bulur.</p>

  <p class="normal">Aşk gamı ateşlidir; ağaç gibi kuruttu gitti beni; ağaç kuruyunca da ateşe yanmaktan başka bir işe yaramaz.</p>

  <p class="normal">Ne mutlu o kişiye ki yasemini de senin ateşinle biter, gülü de… ateşin dilini arılıkla Halil bilir ancak.</p>

  <p class="normal">* Onun Halil’i duman gibi ateşe biner; çünkü Halil sanki Mâlik’tir de ateşin dizgini elindedir onun.</p>

  <p class="normal">Seher çağında aşkının çağrısını can kulağım işitti; şu ateş dünyadan sıçra, çık da gir bizim ateşimize diyordu.</p>

  <p class="normal">Tandıra benzer gönlüm, ateşlerle dolu ağzım ateşin dilinden ne vakte dek söz söyleyecek, ne vakte dek yanıştan yakılıştan bahsedecek diye soruyor.</p>

  <h3 class="h2baslik" id="calibre_toc_2823">— M —<br class="chapter"/>
  XVIII</h3>

  <p class="normal">Felekâ begû ki tâ key gelehâ-yı yâr gûyem</p>

  <p class="normal">Neboved şebî ki âyem zi meyân-ı kâr gûyem</p>

  <p class="normal">Ey felek, sen söyle; ne vakte dek sevgiliden şikâyet edip duracağım ben? Bir gecem olmayacak mı ki geleyim de işten güçten bahsedeyim?</p>

  <p class="normal">Onun beli yüzünden dağlar, beller durak kesildi bana… şu aradan bir sıçrayıp çıkayım da biraz da kıyıdan bucaktan söz açayım.</p>

  <p class="normal">Onun gül bahçesinin ayrılığıyla dikenin sınamasına düştüm; dikenden gül gibi kurtulayım da yanaktan, yüzden söz edeyim.</p>

  <p class="normal">Ocak ayının yıkık yerlerinden boyuna karga, kuzgun sesi gelmede… ben de varayım, menekşeliğe gideyim de lâlenin renginden bahsetmeye koyulayım.</p>

  <p class="normal">Sevgili geldi mi, gönlüm kibrinden eteğini çeker… bekleyişten söz açtım mı, bakış sabırsızlıkla yakasını yırtar.</p>

  <p class="normal">Mahmurluğumu anlattım mı o koskoca küp, başından külâhını yere kor; sâkî de sevgisinden, merhametinden sıçrar, kalkar.</p>

  <h3 class="h2baslik" id="calibre_toc_2824">XIX</h3>

  <p class="normal">Hevesîst der ser-i men ki ser-i beşer nedârem</p>

  <p class="normal">Men ezin heves çonânem ki zi hod heber nedârem</p>

  <p class="normal">Başımda öylesine bir heves var ki… insan başı yok bende… bu hevesle öyle bir haldeyim ki kendimden bile haberim yok benim.</p>

  <p class="normal">Aşk padişahı her zaman binlerce mal verir, mülk bağışlar; benimse yüzünü görmekten başka ümidim, isteğim yok.</p>

  <p class="normal">Külâhım düşmüş, ne çıkar? Kemerim yokmuş, ne gam var? İki dünyada da yeter bana onun aşk kemeri, aşk külâhı.</p>

  <p class="normal">Seher çağı, aşkı, yaralı gönlümü aldı, öyle bir yere götürdü ki gündüzden de geçtim, geceden de, seherdense hiç haberim yok.</p>

  <p class="normal">Cana anlamlar iline yolculuk düştü; hem öyle bir yolculuk ki gök de böylesine bir yolculuktan haberim bile yok diyor, Ay da.</p>

  <p class="normal">Canımdan ayrıldığım için gözlerim inciler saçıyor ama sanma ki incilerle dolu bir gönül sahibi etmemiş beni.</p>

  <p class="normal">Ne de güzel bir şekercim var; bana boyuna şeker satmada; bir gün bile şekerim yok diye özür dilemedi benden.</p>

  <p class="normal">Güzelliğinden bir iz, bir eser gösterirdim ama dünya birbirine girer… benimse kargaşalıkla uğraşmaya vaktim yok.</p>

  <p class="normal">A Tebriz, ahdettim, Şemseddin gelirse şükrane olarak başımı vereceğim; zâti başımdan başka da bir şeyim yok.</p>

  <h3 class="h2baslik" id="calibre_toc_2825">XX</h3>

  <p class="normal">Tu zi men melûl geştî ki men ez tu nâşitâbem</p>

  <p class="normal">Senemâ çi mîşitâbî ki bekoşti ez şitâbem</p>

  <p class="normal">Seni çekemiyorum artık dedin, usandın benden… a güzel ne diye acele edersin, öldürdün bu acelenle beni.</p>

  <p class="normal">Sen başsın, beysin, kimsenin sözüne bakmazsın, öğüdünü dinlemezsin… a güzel ne de tez duymadasın; bu tez duyuşundan yıkıldım gitti.</p>

  <p class="normal">* N’olur bir zamancağız aman versen bana… ne şiş yansın, ne kebap a benim canım.</p>

  <p class="normal">N’olur uzlaşsan benimle, ivmesen, koşup gitmesen… Sevgili suyumu aldı gitti, gönlüm namaz kılamaz ki.</p>

  <p class="normal">Ne de seviyorsun ayrılığı, ne de tez usanmadasın, ne de âsisin… Senden başka bir sâkîden içtiğim şarap neşe vermiyor bana.</p>

  <p class="normal">Odadan o Ay ansızın çıkar gider diye yüreğim çarpıyor… Güneşim gizlendi mi bulut gibi koşuyor, yollara düşüyorum.</p>

  <p class="normal">Ayağım açık ama değersizlikte, küçüklükte zerreler gibiyim… güneşim doğmazsa ne yaparım ben?</p>

  <p class="normal">* Gökten ne yağar da yer kabul etmez? Ne yaparsan, ne edersen dayanırım; dayanmayıp da ne yapacağım ki?</p>

  <p class="normal">Sen beni, benim gibisini ararsan topraklar sayısınca bulursun; fakat ben mumlar yaksam da senin gibisini arasam bulamam.</p>

  <p class="normal">Sana secde edecek kadar bir solukluk canım var; zâti sevgili, kabul edilen dualarım da sana secdeye kapanıp ettiğim dualar.</p>

  <p class="normal">Gönlünü dünyadakilerden yu, arıt diyorsun bana… Gönlümü nasıl yıkayıp arıtayım ki ayrılığın suyumu, selimi aldı gitti.</p>

  <p class="normal">A güzel, değersizlikte, fakat can bağışlamakta benim gibisi az bulunur; gönlümün kıskançlığı yüzünden kebaba dönmüşüm, gözyaşlarımla da bir bulutum sanki.</p>

  <p class="normal">Seher çağı sabah şarabım sensin; yolculukta kârım senden… ettiğime karşılık olan cennetim sensin benim, ibadetlerime karşılık sevabım gene sensin.</p>

  <p class="normal">Sen rebâb çalan Ebû Bekr gibi inada girişmedesin… bense bir yaralıyım, inadından rebâb gibi inlemedeyim.</p>

  <p class="normal">* Sen o şeker gibi cevaplar veren değil misin ki verilecek bir cevap bulamıyorsun bana? Yoksa ahmak mı saydın beni de susmanla cevap veriyorsun?</p>

  <h3 class="h2baslik" id="calibre_toc_2826">XXI</h3>

  <p class="normal">Çü gulâm-ı âftâbem hem ez âftâb gûyem</p>

  <p class="normal">Ne şebem ne şeb-perestem ki hedîs-i hâb gûyem</p>

  <p class="normal">Mademki güneşe kulum, boyuna güneşten söz açmalıyım; ne geceyim, ne geceye tapıyorum; ne diye rüyadan söz edeyim?</p>

  <p class="normal">Mademki güneşin elçisiyim; tercemanlık yoluyla gizlice ona sormalıyım, duyduğumu sorularınıza cevap olarak size söylemeliyim.</p>

  <p class="normal">Mademki âlemi ışıtmada tıpkı güneşim, yıkık yerleri ışıtmalıyım… yapılı yerlerden kaçmalıyım; yıkık sözler söylemeliyim.</p>

  <p class="normal">Perişan bir elmayım ama ağacımdan çok yüceyim… sarhoşum, yerlere yıkılmışım ama doğru söz söylüyorum.</p>

  <p class="normal">Gönlüm köyünün toprağının kokusunu aldı; artık sudan söz edersem utanırım köyünün toprağından.</p>

  <p class="normal">Yüzündeki örtüyü aç; kutlu bir yüzün var… seninle perde ardından konuşmamı revâ görme.</p>

  <p class="normal">Gönlüm taşa döndü mü, demir gibi ateşler içindeyimdir; şişe gibi inceldin, güzelleştin mi kadehten söz açarım, şaraptan lâf ederim.</p>

  <p class="normal">Safran gibi sararmış yüzümle lâlenin allığını, güzelliğini anlatırım; oluk gibi gözlerimle bulutu hikâye ederim.</p>

  <p class="normal">Mademki güneşten doğdum, and olsun Tanrı’ya, Keykubad’ım ben… Ne geceleri doğarım, ne ay ışığından söz ederim.</p>

  <p class="normal">Hasetçi halimi sorarsa gönlüm şükretmekten korkar da şikâyete başlarım; gamı anlatırım, kıvrandığımı söylerim.</p>

  <p class="normal">* Râfızî’ye Benî-Kuhâfe’den nasıl lâf edebilirim; Haricî’ye Ebû Türâb’ın gamını nasıl anlatırım?</p>

  <p class="normal">Rebâb onun yüzünden inlemeye başladı mı, kemençe gibi yüzüstü düşerim; hatip hutbe okumaya koyuldu mu, o anlatıştan söz açmaya koyulurum.</p>

  <p class="normal">Dille söylemeden vazgeçtim, sustum… çünkü yanmış, kavrulmuş bir gönlüm var; gönlümden söz açarsam sözlerim seni de yakar, kavurur.</p>

  <h3 class="h2baslik" id="calibre_toc_2827">XXII</h3>

  <p class="normal">Heberî eger şenîdî zi cemâl-o hosn-i yârem</p>

  <p class="normal">Ser-mest gofte bâşed men ezin heber nedârem</p>

  <p class="normal">Gece gündüz, bir çıplağı giydirmeye çalışmadayım ben; sevgilimin güzelliğinden yeni bir haber aldınsa sarhoşlukla bir söz söylemişimdir; yoksa haberim bile yok bundan.</p>

  <p class="normal">Gece gündüz bir çıplağı giydirmeye çalışmadayım ben; yeni bir dükkân düzmeye uğraşan satıcı değilim.</p>

  <p class="normal">Sarhoşun birinin elinde bir bayrak, iki bin sarhoş da peşinde… padişahın sarhoşuyuz biz diye şehirde gezip duruyorlar.</p>

  <p class="normal">Hangi mıhla mıhlayayım onu? Bütün bağlar, kilitler onun yüzünden açılmada… burada ne avlayayım? Zâti o ava av olmuşum gitmiş.</p>

  <p class="normal">* Bu büyüklükte bir davul, kilim altında gizlenmez ki… Ay ışığının parıltısı, ben bu tozun içindeyim der durur.</p>

  <p class="normal">* Deve minarenin üstüne çıkar da burda gizlendim, sakın meydana çıkarmayın beni der hani.</p>

  <p class="normal">Âşık kişi de devedir; minarenin üstüyse aşk… Minareler yıkılır gider, o minaremdir benim, kalan minarem.</p>

  <p class="normal">Sen tut da gülü istediğin kadar toprağın içine gizle… bahar geldi mi, o ay yüzlüyüm ben diye baş çıkarıverir.</p>

  <p class="normal">Mademki küpün ağzını açtın, paylarımızı sun… döndür o kadehi, o dönüşe kulum köleyim ben.</p>

  <p class="normal">A benim canım, senin yenin, yakan için bütün yenler, yakalar yırtılmış… a benim rûhum, senin elman için yaprak gibi tir tir titremedeyim, ne kararım var, ne huzurum.</p>

  <p class="normal">Herkese lûtfet, herkesi can haline getir; dileğimi kapıp giden o şarabı dileye isteye sun da yeni baştan hep gençleştir herkesi.</p>

  <p class="normal">Hele a benim temelimin temeli, bütün perdeleri yırt, bağlanmış gönlü uçur; uçacağım yer de sensin zâti, konacağım yer de sen.</p>

  <p class="normal">And olsun Tanrı’ya ki iyi mi iyi bir gün, erkenden ağarır, güneşi, kavuşma kucağıma doğuverir.</p>

  <p class="normal">Sen sus da, karanfil, gül bahçesi güzellerine gülün hikâyesini anlatsın; çünkü ilkbaharım geldi.</p>

  <h3 class="h2baslik" id="calibre_toc_2828">XXIII</h3>

  <p class="normal">Du hezâr ehd kerdem ki ser-i cunun nehârem</p>

  <p class="normal">Zi tu derşikest ahdem zitu yâd şod kerârem</p>

  <p class="normal">Binlerce kez ahdettim, deliliğin başını kaşımayayım dedim; senin yüzünden ahdimden döndüm; gene seninle karara geldim.</p>

  <p class="normal">Fazlasını elde etmek için ümide düştüm; ekinciyim, gideyim, buğday alayım da ekeyim dedim.</p>

  <p class="normal">Dünya işlerinin bağlanıp çözülmesi gayb eliyle olur; iş böyleyken ne tamahlara düştüm; sen söyle, ne işlere giriştim.</p>

  <p class="normal">Kaza, kader bıyık altından gülmek, adamı maskaraya almak istedi mi, topal köpeğe haydi der, şu avıma yetiş.</p>

  <p class="normal">Fakat acıdı mı da adama otur der, dileğini benim dileğime tapşır, vazgeç istekten, dilekten.</p>

  <p class="normal">Avlanmak gerekse, sana güzel mi güzel bir av benden… bütün can avlarını sana saçı olarak saçarım.</p>

  <p class="normal">Ne tuzağımdan usanç gelir sana, ne kadehimde vebal vardır; ne de bana eşit bir güzel bulunur… eşi, örneği olmayan bir dostum ben.</p>

  <p class="normal">Sus, daha söylersem, onu bir hoş översem gönül güvercinim ilk uçuşunda oraya varır.</p>

  <p class="normal">Tebrizli Şemseddin, yıldızın parlamasına sebep oldu; güneş gibi yüzü, yeşil damın yücesinde parlayıp duruyor.</p>

  <h3 class="h2baslik" id="calibre_toc_2829">XXIV</h3>

  <p class="normal">Tu govâh bâş hâce ki zi tovbe tovbe kerdem</p>

  <p class="normal">Beşikest câm-ı tovbe çü şerâb-ı ışk hordem</p>

  <p class="normal">Hoca, sen tanık ol, tövbe etmeye tövbe ettim ben… Aşk şarabını içince tövbe kadehi kırıldı gitti.</p>

  <p class="normal">Eşsiz güzelliğine, arslanları bile alt eden, yıkan şarabına and olsun, artık ahdin, tövbenin yanına bile varmam, çevresinde hiç mi hiç dönmem.</p>

  <p class="normal">Şekerler saçan dudaklarına, gizli şeyleri bilen gönlüne and olsun, ne dünyaya kapılmışım ben, ne kızıla, sarıya zebunum.</p>

  <p class="normal">Güneşe benzeyen yüzüne, sözlerindeki tada tuza and olsun ki sıcağın soğuğun bin yıl ötesindeyim ben.</p>

  <p class="normal">Yağız doru ata benzeyen havana, canlar bağışlayan bayrağına and olsun, ne biçim erim, senden başka hiç kimse bilmez.</p>

  <p class="normal">* Sabahının kutluluğuna, sabah şarabının kopardığı kıyamete and olsun ki gök tomarlarını dürer giderim.</p>

  <p class="normal">A ölümsüz padişah, sen söyle sâkîne; meclise ekşi suratlı biri gelirse ona derdimin tortulu şarabını sunsun.</p>

  <p class="normal">Böylece ikilik kalmasın, eskilik, yenilik ortadan kalksın; çünkü bu işret durağında o topluluktan ayrılmışım, tekim ben.</p>

  <p class="normal">* Sunsun o şarabı sâkî de hoş bir hale gelsin o kişi; âşık olsun gitsin. Öylesine sarhoş olsun, yıkılsın ki sesimin yankısından da kurtulsun, kovmama da boş versin (tard u aksime aldırış bile etmesin).</p>

  <p class="normal">Böyle oldu mu da onda ne haset derdi kalır, ne beden derdi… hoş, tertemiz bir hale gelir, oyun yaygıma oturur benim.</p>

  <p class="normal">Zamaneden uçmuştur; tuzak, yem bağından kurtulmuştur… Bu kumarhanede savaşsız bir tanık kesildim demektedir o.</p>

  <p class="normal">Gönlü tertemiz, tıpkı Zühre gibi oyuna dalar; zar gibi kazaya rıza verir; ne pay arar, ne de kaptım, uttum, utuldum derdine düşer.</p>

  <p class="normal">Bundan böyle susayım; baştan başa kulak kesileyim, akıl olayım; çünkü ne bülbülüm, ne dudu… Tümden şekerim, gül dalıyım ben.</p>

  <h3 class="h2baslik" id="calibre_toc_2830">XXV</h3>

  <p class="normal">Hezeyan ki foft duşmen be derûn-i dil şenîdem</p>

  <p class="normal">Pey-i men tesevvurîrâ ki bekerd hem bedîdem</p>

  <p class="normal">Düşmanın hezeyanını gönlümden duydum; hakkımdaki düşüncesini gördüm, bildim.</p>

  <p class="normal">Köpeği ayağımı ısırdı, canımı iyice yaktı; fakat köpek gibi onu ısıramam ben, kendi dudağımı ısırdım.</p>

  <p class="normal">Erler gibi tek kişilerin sırlarına erdim ben; onun sırrını bildim diye neden övüneyim?</p>

  <p class="normal">Bütün ayıplar benden meydana gelmede, kusur bende… tuttum da bile bile bir akrebi ayağımın yanına getirdim.</p>

  <p class="normal">İblis gibi hani, o da insanın ancak şeklini görmüştü… Allah’a and olsun ki beni de bu İblis görmüyor.</p>

  <p class="normal">Neden halktan yüz çevirmişim; solukdaşlarıma haber ver; yılan oyluğumu soktu, o kara ipten ürktüm de ondan.</p>

  <p class="normal">Pek kutlu susanların, dudaklarını, gözlerini yummuş erlerin gönüllerine, kimseciklerin bilmediği bir yoldan koştum, girdim.</p>

  <p class="normal">* Gönülden gönüle gizli bir yol vardır ya; o yoldan gittim de gönül hazinelerinden altınlar, gümüşler seçtim.</p>

  <p class="normal">Külhana benzeyen gönüle eşek leşini fırlattım, attım… gül bahçesine benzeyen gönülden de güller derdim, yaseminler devşirdim.</p>

  <p class="normal">Dostların iyiliklerini, kötülüklerini kinayeyle söyledim ama onların üstüne en iyi bir perde dokudum; onları örttüm, gizledim.</p>

  <p class="normal">Gönlüm ansızın her şeyi bilen ulular ulusu bir gönüle ulaştı da o gönlün heybetinden gönül gibi çarpınıp çırpınmaya başladım.</p>

  <p class="normal">Mademki halinden hoşnutsun; ne diye bana düştün? Var git işine… Ne şeyhim ben, ne mürit.</p>

  <p class="normal">Sana karşı a kardeş, ne bakırım ben, ne kızıl altın… kapından dışarı at beni; ne kilidim, ne anahtar.</p>

  <p class="normal">Bu sözü de söylemedim say; zâti aklıma gelseydin and olsun Tanrı’ya, seninle hiç duruşmazdım.</p>

  <h3 class="h2baslik" id="calibre_toc_2831">— N —<br class="chapter"/>
  XXVI</h3>

  <p class="normal">Hele nîm mest geştem kedehî diger meded kon</p>

  <p class="normal">Çü herîf-i nîk dâri tu be terk-i nîk-o bed kon</p>

  <p class="normal">Hele yarı sarhoş olabildim; bir kadeh daha sun… değil mi ki iyi bir eşin dostun var, iyiyi, kötüyü boşla gitsin.</p>

  <p class="normal">Ağlayan kimdir cefadan, çıplak kalan kim? Bakma bile… birisinin vasisi değilsin ya, otur, kendi işine bak.</p>

  <p class="normal">Şaraba bak, çengin, neyin sesini dinle… bir şeye bakacaksan selvi boylu sevgiliye bak; onun boyunu bosunu seyret.</p>

  <p class="normal">* Şekerler satan dudaklarından şeker mi istedi gönlün? Abbas-ı Debs gibi tezce şeker satandan dilenmeye giriş.</p>

  <p class="normal">Çocuk değilim ki kuru üzüme, cevize düşkün olayım; sen üzümünü, cevizini al da at o sepete.</p>

  <p class="normal">* Güzelim teberzed şekeri bin cana değer; haset edeceksen bâri o şekere haset et.</p>

  <p class="normal">Şekerler saçan güzele git; dudaklarından şekerler al; o ay yüzlünün kıran anını müneccimler gibi rasat âletiyle bekle, gözet.</p>

  <p class="normal">Oruç ayı erişti ya, artık ne kâseden bahset, ne testiden… bundan böyle ebed sürahisiyle neşelen, o sürahiden sarhoş ol.</p>

  <p class="normal">Semâ’ için, toy için otur, mahallenin ortasına kurul… Tek Tanrı’nın şarabıyla neşelen, içtiğini kimsecikler görmez.<sup class="calibre2"><a href="../Text/divanson_split_292.html#footnote-800-77" id="footnote-800-77-backlink">[77]</a></sup></p>

  <p class="normal">Can gelini sarhoş olur da bu yüzden varlık köyüne gelirse yiyeceğini bu tabaktan ver; duvağını da akıldan kes, biç de yüzüne ört.</p>

  <p class="normal">Sözden usandın, mahrem bir kimse yok diyorsun… öyleyse anlatış aynasını tez al, yün bezle ört.</p>

  <h3 class="h2baslik" id="calibre_toc_2832">XXVII</h3>

  <p class="normal">Senemâ be çeşm-i şûhet ki be çeşm işâretî kon</p>

  <p class="normal">Nefesî herâb-ı hodrâ be nezer imâretî kon</p>

  <p class="normal">A güzel, şuh gözlerin için olsun, bir solukcağız göz ucuyla bak; yıkıp yerlere serdiğini bakışınla onar.</p>

  <p class="normal">Gönül de beden mezarının içinde senin şehidin, can da… bu şehitlerin yattıkları yere gel de bir ziyaret et onları.</p>

  <p class="normal">Sen bir Yusuf gibi çıkagelmişsin, bütün Mısır halkı ellerini doğramış… bir yüzünü göster de gönlü de al, canı da; bir alışverişte bulun.</p>

  <p class="normal">Ayağını dirediysen, cefada bulunmaya and içtiysen andından dön, n’olur yâni, kefaret ver.</p>

  <p class="normal">Bundan size döker, saçarsam ne fayda ederim deme; yalvarıp yakarmazlık kârından ver; bir de ziyan ediver.</p>

  <p class="normal">Safrana dönmüş yüzü güle çevir, lâleye benzet… üç dört katrecik kanı muştuluklar almış gönül haline getir.</p>

  <p class="normal">Devlet kulundur kölendir senin; buyruğuna karşı baş çekmez… bizimle devlet arasında elçilik et a padişahım.</p>

  <p class="normal">Senin yumuşaklık dağına karşı suçlar saman çöpü gibidir; dağ gibi suçlarımıza şöylece bir bakıver gitsin.</p>

  <p class="normal">Bedenimiz iki katre kandı; güzelleşti, insan oldu… Pis huyumuzu iyi huya sen döndür.</p>

  <p class="normal">Canlar rûh dünyasından ayrıldılar, balçığa tutsak oldular… sen şu balçık savaş yerinden yağmala, kurtar onları.</p>

  <p class="normal">Harfe tövbe ettim ben; isteklilere, anlamlarla dolu harflerle başka bir anlatış bayrağı aç da beylik et artık.</p>

  <p class="normal">Tebrizli padişah Şemseddin’sin sen; ışığını belirt de nazlı Tebriz’i can gözüne, gönül görüşüne yurt et.</p>

  <h3 class="h2baslik" id="calibre_toc_2833">XXVIII</h3>

  <p class="normal">Senemâ beyâr bade beneşan humâr-ı mestan</p>

  <p class="normal">Ki bebord ışk-ı rûyet hemegî kerâr-ı mestan</p>

  <p class="normal">A güzel, şarap sun da sarhoşların mahmurluğunu gider; çünkü yüzünün aşkı hepsinin de kararını aldı gitti.</p>

  <p class="normal">Yıllanmış şarabı getir, sabah çağında sun da güller saç; çünkü gökyüzü bile sarhoşların şarabıyla coştu, köpürdü.</p>

  <p class="normal">O canların kararını, o can güllüğünü, lâleliğini sun… sarhoşların ağızlarını da şekerlerle doldur, kucaklarını da.</p>

  <p class="normal">Ele bir kadeh al, şeker dudaklıların eline sun… Kerem et de rahmet suyuyla sarhoşların tozlarını yatıştır.</p>

  <p class="normal">A güzelim, can da eline kuldur senin, gönül de; sarhoş için sendeki o güzelim şarapla sarhoşların ihtiyârını da al, kararını da.</p>

  <p class="normal">Lâle renkli şarabın başlara vurdu mu, kızıl gül bile sarhoşların yüzlerini görür de utanır.</p>

  <p class="normal">* Meclisin cenahıyla kalbi, şarapla düzene girdi mi, sarhoşların Zül-fekaar’ının ucu gamın kellesini uçurur gider.</p>

  <p class="normal">A güzel, günümüzsün bizim, derdimizi, gamımızı yakanımızsın… a yücelmiş güzel, sarhoşların işleri güçleri seninle düzene girer.</p>

  <p class="normal">Tut arslanların kulaklarını, çeke çeke deve katarı gibi bir katar yap onları… sen arslanları bile alt eden bir Tanrı erisin; sarhoşların yularları elindedir senin.</p>

  <p class="normal">Akıyktan bir kadehin var; alımlısın, tatlı tuzlusun… sarhoşları avlamak için ne de görülmemiş bir tuzağın var.</p>

  <p class="normal">A benim güzelim, söylenmedik bir can sözü kaldı; bilmez misin ki sâkîler bile kıskanırlar seni; sarhoşların başısın, övüncüsün sen.</p>

  <h3 class="h2baslik" id="calibre_toc_2834">— V —<br class="chapter"/>
  XXIX</h3>

  <p class="normal">Tu bemâl gûş-ı berbet ki azîm kâhelest o</p>

  <p class="normal">Beşeken humârrâ ser ki ser-i heme şekest o</p>

  <p class="normal">Berbatın kulağını bur; pek tembeldir o… mahmurluğun başını yar; herkesin başını yarmıştır o.</p>

  <p class="normal">Kızıl kadehin neşesiyle terütaze bir nağmeyi okşa; denizleri ölçüp biçen bir sedeftir; ele inciler verir o.</p>

  <p class="normal">Mademki o yasemin bedenli, eve girdi; ev kapısının kapalı kalması daha iyi… çünkü geçen gün de bir düzen kurmuştu da sıçramış, aramızdan kaçıvermişti o.</p>

  <p class="normal">Ne bahaneci güzeldir o; ne belâdır, ne âfettir o… binlerce sarhoşun kemerini çözer de çalar gider.</p>

  <p class="normal">Oraya sarhoş bir halde gidelim diye ateşten bir ayağa sahip olmuşuz… şimdi evde ya, önce sen git de bir seyret onu.</p>

  <p class="normal">Güzelim, aynadan başka kimsenin yüzüne bakmaz; kendi yüzünü seyrede ede puta tapar olmuştur.</p>

  <p class="normal">Hele ey sâkî, kızıl renkli şaraptan bir kadeh sun bana… onun sarhoşu olan baş, olmayacak hayallerden kurtulmuştur.</p>

  <p class="normal">Ne gamım, ne gama tapmadayım, zamanenin gamından kurtulmuş gitmişim… sitem kapısını kapatıp kilitleyene eş dost olmuşum ben.</p>

  <p class="normal">Çok sarhoşsun ama gene çevikleş, sun kadehi… o binlerce elden, avuçtan kaçmıştır ama sen gene de şişe kırma.</p>

  <p class="normal">Canıma öylesine bir kadeh sun ki beni göklere ulaştırsın… canımı düşünce eline vermem; aşağılara çeker beni o.</p>

  <p class="normal">Ne iyi söyle, ne kötü; kendi kadehini kabullenmeye bak… kötüyü de o söylesin, iyiyi de; her kötünün zâti sığındığı zattır o.</p>

  <h3 class="h2baslik" id="calibre_toc_2835">— H —<br class="chapter"/>
  XXX</h3>

  <p class="normal">Senemâ ez onçi hordî behel endekî bemâ deh</p>

  <p class="normal">Gam-ı tu be tûy-ı mârâ tu be cur’a-i sefâ deh</p>

  <p class="normal">A güzel, içtiğinden birazcık da bize ver… kat kat gamını bir yudumcuk neşeyle beraber sun.</p>

  <p class="normal">Gamın bizi yedi gitti, yerlere yıktı; neşeye neşe katan şarapla gamın, elemin cezasını ver.</p>

  <p class="normal">Tanrı’nın gizlice sunduğu gökyüzü şarabından sun; düşmanlardan gizli olarak bildiğe sun onu.</p>

  <p class="normal">Savaşları durdur, çengleri okşa; çengimize Irak, Isfahan perdelerinden nağmeler ver.</p>

  <p class="normal">Küpün ağzını açtın ya… binlerce susuz sarhoş, bana sun, bana sun diye kadehler, sağraklar, kabaklar getirirler.</p>

  <p class="normal">A güzel, şu güz mevsimine bak; şu çıplakları gör de atlas gibi şaraptan birer kaftan ver onlara.</p>

  <p class="normal">Gençleri seyretmek için ihtiyarlar oturmuşlar… şu iki üç ihtiyara genç şaraptan sopa ver de ayaklansınlar, yürüsünler.</p>

  <p class="normal">Padişahsın, şarabın var, can şarabını bağışla diye ağlaya inleye Salâhaddin’e başvur.</p>

  <h3 class="h2baslik" id="calibre_toc_2836">— Y —<br class="chapter"/>
  XXXI</h3>

  <p class="normal">Be Hodâ kesî neconbed çü tu tentenî neconbi</p>

  <p class="normal">Ki peyâlehâst merdom tu şerâb-behş honbî</p>

  <p class="normal">And olsun Tanrı’ya, sen ağzını yumar da hiçbir harekette bulunmazsan kimsecik kıpırdayamaz yerinden… zâti insanlar kadehlerdir; şarap bağışlayan küp sensin.</p>

  <p class="normal">Hele ey hoca, o, ata bindi de meydana geldi mi, ayaklarının altına toprak ol… atın başını çevirme; baş değilsin, ayaksın sen.</p>

  <p class="normal">Kendini ne vakit kuyruk bilirsen o zaman başsın; fakat baş olmaya heves ettikçe de kuyruksun, bunu böylece bil.</p>

  <p class="normal">Dünyadan kaç, kurtul; onun görünüşünden, gösterişinden, süsünden püsünden geç… kendiliğinden görüş, görünüş olursan ne diye onun gösterişine bağlanacaksın?</p>

  <p class="normal">* Sen o Tanrı’ya bak ki yüzlerce inanç bağışlamıştır insanlara… Mervli neden Sünnî’dir de Kunubbalı Râfızî?</p>

  <p class="normal">Sözü de, bedeni de tümden görüşe yolla gitsin… boyuna feryat etmedense bir bakış, daha yeğdir sana.</p>

  <h3 class="h2baslik" id="calibre_toc_2837">XXXII</h3>

  <p class="normal">Çü merâ zi ışk-ı köhne senemâ be yâd dâdî</p>

  <p class="normal">Dil-i hemçü âteşemrâ be hezâr bâd dâdî</p>

  <p class="normal">A güzel, eski aşkı hatırlattın bana da ateşe benzer gönlümü yele verdin gitti.</p>

  <p class="normal">Ayrılığından ağlarım da Tanrı’dan ses gelir bana; der ki: Mademki bir Yusuf satın almıştın; ne diye mezata verdin onu?</p>

  <p class="normal">İki dünyayı da verseler gönlüme hor gelir; aşkınla inleyen yaralı gönüle ne de genişlik verdin ya.</p>

  <p class="normal">Dikenden söz açtın ama binlerce gül açtın; acı sözler söyledin ama tümden muradımızı verdin.</p>

  <p class="normal">A Tebrizli Şemseddin, can dünyasından nelerin var ki bu dünya dükkânını böyle kesada verdin.</p>

  <h3 class="h2baslik" id="calibre_toc_2838">XXXIII</h3>

  <p class="normal">Bot-i men zi der derâmed be mobârekiyy-o şâdî</p>

  <p class="normal">Be morâd-ı dil resîdem be cihân-ı bî morâdî</p>

  <p class="normal">Güzelim, kutlulukla, neşeyle kapıdan içeri girdi, muratsızlık dünyasında gönlümün muradına eriştim.</p>

  <p class="normal">Mademki içeriye girdi, hiç dışarıya gitmedi mi diye sor… girmek, çıkmak, zâti cansız bir sıfattan ibaret.</p>

  <p class="normal">Nasıl oldu diye yanıltma beni; neliksiz-niteliksiz âlemden çıktı, belirdi zâti; yalnız sen nasılsın, onu söyle; sen de neliksiz-niteliksiz âlemden doğdun.</p>

  <p class="normal">Yoklukta nelik-nitelik nasıl olur; ayak olmayınca iz bulunur mu hiç? Pek iyi huylusun sen; ilk adıma bir bak hele.</p>

  <p class="normal">Tümden kendinden geçişi beğendim, bütün bedenimle gül gibi gülmeye koyuldum… böyle bir kapı açtın ya, ben de neşeyle kemer kuşandım belime.</p>

  <h3 class="h2baslik" id="calibre_toc_2839">XXXIV</h3>

  <p class="normal">Hele ey perî-i şeb-rov ki zi helk nâbedîdî</p>

  <p class="normal">Be Hodâ be hîç hâne tu çonin çerâg dîdî</p>

  <p class="normal">Hele ey geceleyin yürüyüp yol alan peri, halktan gizlisin sen… Tanrı’ya and veriyorum, söyle; hiçbir evde böyle bir mum gördün mü sen?</p>

  <p class="normal">Ne yellerle sönüyor, ne ışığı eksiliyor; ne de zaman geçtikçe eskiyor, kuruyor.</p>

  <p class="normal">Hele a yüce gök, her yan seninle güzel… Uzun bir yolculuğa düşmüşsün, yolculara ulaşmışsın.</p>

  <p class="normal">Sen söyle, yoksa Tanrı’ya and olsun ki neden tuttun da yıldızları Samanuğrusu’na çektin; ben söylerim.</p>

  <p class="normal">Nesr-i Tâir’den gizli bir söz sordum; meleklerin uçuştukları o yeşilliklerde acaba sen de uçtun mu dedim.</p>

  <p class="normal">Bir soğuk ah çekti de dedi ki: Bunun üstünde öylesine bir sağlam kilit var ki padişahın inayetinden başka hiçbir anahtar açamaz onu.</p>

  <p class="normal">Feryadını duyunca aşka yöneldim de bir baktım; mademki dedim, başında sevdası yoktu, ne diye gönlünü yaraladın onun?</p>

  <p class="normal">Aşk cevap verdi bana da, inanma ona dedi; içinde define var; ne diye düzenine kapıldın onun.</p>

  <p class="normal">* Bu sözü duyunca, sana mı daha fazla şaşmak gerek, ona mı; sen mi daha acayipsin, o mu daha acaip dedim; çünkü burası öyle bir yer ki binlerce Cuhâ, burda ancak müritlik edebilir.</p>

  <p class="normal">Hele ey aşk, âşıkları, can konuklarını hoş bir hale getir, tatlılaştır, neşelendir; çünkü sen binlerce bayram günüsün.</p>

  <p class="normal">İnsafın varsa, neşeliysen, ferahsan sus, çünkü öyle açık söylüyorsun ki sanki Bâyezîd’in canısın.</p>

  <h3 class="h2baslik" id="calibre_toc_2840">XXXV</h3>

  <p class="normal">Bot-ı men be te’ne gûyed çe meyân-ı reh fotâdî</p>

  <p class="normal">Senemâ çerâ neyoftem zi çonan meyî ki dâdî</p>

  <p class="normal">Güzelim kınar da yol ortasında niye düştün, yerlere serildin der; a güzelim, öylesine bir şarap sunduktan sonra ne diye düşmeyeyim?</p>

  <p class="normal">Güzelim, öylesine düştüm ki kıyamet kopsa gene yerimden kalkmam; çünkü öylesine bir kadehi ele aldın; küpün de kapağını açtın sen.</p>

  <p class="normal">Yıkıldım gitti, ancak şu kadarını biliyorum: başımı sen tuttun, kucağına koydun, yatırdın beni.</p>

  <p class="normal">Güzelim, aşk şarabının sâkîsi olan sarhoş gözlerinden kadehle şarap sunarsın bana… Pek ulu bir usta değil misin zâti?</p>

  <p class="normal">Bu da senin lûtfundur, şarap sundun da aklımı başımdan aldın… aklım başımda olsaydı neşeden çatlar giderdi.</p>

  <p class="normal">Bir kadeh sundun, elceğizlerimi çırpmaya başladım; bir kadehle, binlerce murada erişememek gussasından kurtuldum gitti.</p>

  <p class="normal">Şuh gözlerine and olsun ki neşe onlardan doğmuştur; sen önüne ön olmayan bir cansın; hiç kimseden doğmadın sen.</p>

  <h3 class="h2baslik" id="calibre_toc_2841">XXXVI</h3>

  <p class="normal">Esefen li kalbi yavman heceri’l-habîbu dârî</p>

  <p class="normal">Va taharrakat dulû’î va cavânibî bi nârî</p>

  <p class="normal">Yazıklar olsun, ne kötü gündür sevgilinin evimden ayrıldığı gün; bütün bedenimi, yanımı belimi ateşlere yaktı gitti.</p>

  <p class="normal">Ne mutlu o gün ki kutluluklar bize baktı; Süheyl yıldızı kolayca yere indi, yanımda yurt tuttu.</p>

  <p class="normal">Gönlümün kaynakları açıldı; binlerce deniz gördüm… o denizlerde gemiler vardı ki aşkla yüzüp duruyorlardı.</p>

  <p class="normal">Bana gelen lûtufların çetinliğinden uçsuz bucaksız bir denize daldım; orda boğuldum gitti; fakat gene de sevgilinin bakışı yüzdürmedeydi, yürütmedeydi beni.</p>

  <p class="normal">Şemseddin’in parıltıları vurdu bana; o gerçekten de efendimdir; odur canımın temelinin temelinin temeli; ondan ötesi de bir hiçtir zâti.<sup class="calibre2"><a href="../Text/divanson_split_293.html#footnote-800-78" id="footnote-800-78-backlink">[78]</a></sup></p>

  <h3 class="h2baslik" id="calibre_toc_2842">XXXVII</h3>

  <p class="normal">Tu nefes nefes berin dil hevesî deger kumârî</p>

  <p class="normal">Çi hoşest in sebûrî çi konem nemîgozâri</p>

  <p class="normal">Soluktan soluğa şu gönüle bir hevestir salmadasın… ne de hoştur şu sabretmek; ne yapayım, bırakmıyorsun ki zâti.</p>

  <p class="normal">Beni ne diye koşturuyor, bunun içyüzünü Tanrı bilir… Sen ne bilirsin a gönül; bunda hükmün mü geçer senin?</p>

  <p class="normal">Padişahın avlanmasını seyret; arslanlar bile alt olmuşlar… sen nereye kaçabileceksin? Arık mı arık bir avsın sen.</p>

  <p class="normal">Sen ondan kaçamazsın, ona kaçabilirsin ancak… yanlışsın, yanlış, hem de bu tozun toprağın içindesin de o yüzden yanılıyorsun.</p>

  <p class="normal">Boyuna avlanmakta olan padişahtan haberin yoksa, soluktan soluğa bir bak da gör; çünkü sen de bir kararsız avsın.</p>

  <p class="normal">Herkesi korkutarak bir yana koşturmada… herkesi kavrayıp kaplamasaydı nerden korkutabilirdi?</p>

  <p class="normal">Korku bir başkasındandır; insan kendinden korkmaz… herkesi korkuyor gördün ya, demek ki yaratıcı bunlardan başka.</p>

  <p class="normal">Ölüme doğru koşturuyor, kurtuluşa doğru koşturuyor; a benim canım, bundan daha iyi gönül verecek biri demek ki yok.</p>

  <p class="normal">Nasıl gönül verilir, gösteririm sana; fakat gönlüm isterse… çünkü gönlümü ona verdim; onun için ondan yardım iste sen.</p>

  <h3 class="h2baslik" id="calibre_toc_2843">XXXVIII</h3>

  <p class="normal">Heberîst nov-resîde tu meger heber nedârî</p>

  <p class="normal">Ciger-i hasûd hon şod tu meger ciger nedârî</p>

  <p class="normal">Yeni gelmiş bir haber var, yoksa duymadın mı sen, haberin yok mu? Hasetçinin ciğeri kan kesildi; yoksa ciğerin mi yok senin?</p>

  <p class="normal">Bir Ay’dır yüz göstermiş; ışık kanadını açmış… Gönlün, gözün yoksa birisinden borç al.</p>

  <p class="normal">Şaşılacak şey; gizli bir yaydan gece gündüz oklar atılmada… Ne yapacaksın, değil mi kalkanın yok; oklarına canını amaç et.</p>

  <p class="normal">Varlık bakırın Mûsa gibi onun kimyasıyla altın olmadı mı? Karun gibi çuvalla altının yokmuş, ne gam?</p>

  <p class="normal">İçinde bir Mısır var ki şekerkamışlığı sensin onun; dışarda sana şeker vermiyorlarmış, ne umurunda?</p>

  <p class="normal">Puta tapanlar gibi şekle, görünüşe kul olmuşsun; Yusuf’sun ama özüne bakmıyorsun ki.</p>

  <p class="normal">Tanrı’ya and olsun, kendi yüzünü aynada bir görsen kendin put olursun kendine de kimseye bir keder vermezsin.</p>

  <p class="normal">Ona Ay diyorsun, akıllıca zalimsin sen… ne yüzü var onun ki Ay diyorsun ona, yoksa gözün mü yok?</p>

  <p class="normal">Başın bir muma benzer ki altı fitili var; o kıvılcımlar sende yoksa neden altısı da aydın?</p>

  <p class="normal">Bedenin seni gönül Kâbe’sine götürecek bir deve sanki; eşeklikten hacca gitmedin, eşeğin olmadığından değil.</p>

  <p class="normal">Kâbe’ye gitmesen de kutluluk, gene tutar, çeke sürüye götürür seni; a boşboğaz, kaçma. Tanrı’dan kaçış, kurtuluş yok sana.</p>

  <h3 class="h2baslik" id="calibre_toc_2844">XXXIX</h3>

  <p class="normal">Zi behâr-ı can heber deh hele ey dem-î behârî</p>

  <p class="normal">Zi şokofehât dânem ki tu hem zi vey hurhârî</p>

  <p class="normal">A bahar yelinin soluğu, a bahar çağı, hele bir can baharından haber ver… çiçeklerinden anlıyorum, sen de ondan mahmur olmuşsun.</p>

  <p class="normal">Açıl, bak, ben de açıldım… söyle, ben de söyledim… arılığı duruluğu, dostluğu, bir padişahın güzelliğini, güzelim yüzünü anlat.</p>

  <p class="normal">Şimdi vehimden de dışarı olarak kalan eser de bir güneşe çekilir gider; o da bir kıvılcımdan yanmış tutuşmuştur, yalımı arttıkça artar.</p>

  <p class="normal">İlkbahar geldi mi, ödünü koparır onun… bir kişi ölümcül oldu mu, sayılı soluk alır artık.</p>

  <p class="normal">Bütün bağ bahçe tuzak olmuş; her yer yeşil bir renge bürünmüş… gülle lâle, hadi, gel, neyin var diye ele şarap kadehini almış.</p>

  <p class="normal">Gülle lâle tuzağa benzer, seyredense sanki avdır… çiçekler sanki tuzak, bütün meyveler de avlanacak avlar.</p>

  <p class="normal">Süsen, iki aydın, doğru gözle lâleye dedi ki: Toprağın toprak oluşu geçti, diken de dikenlikten çıktı.</p>

  <p class="normal">A yeşillik, ne çeşit rengin var; lûtuf şarabıyla sersemsin; padişaha şu özrün yeter; güzelsin, güzel yanaklısın.</p>

  <p class="normal">Lâlenin yanakları yalım yalım; nerkisin gözünden kaçmada; güzellere küstahça bakma, kem gözle seyre kalkışma demede sanki.</p>

  <p class="normal">Yel, dalları neşelendirdi mi, ovaya, yazıya Tatar miskinin kokusu esmede.</p>

  <p class="normal">* Zahmet, noksan geçince, bağ bahçe Tanrı’nın lûtfu güçlükten sonra kolaylığı açtı diye gülüp oynamaya koyulmada.</p>

  <p class="normal">Ağaçların bütün dalları oynuyor, hepsinin de her yanı gülüyor… yeni gelinler gibi hepsinin de elleri kınalı.</p>

  <p class="normal">Hepsi de Meryem sanki; meleğin soluğuyla gebe… hepsi de huri sanki; kara yerden doğmuş.</p>

  <p class="normal">Yeryüzü sanki cennet; bütün güzeller gece gündüz neşeden kararsız bir halde ayaklarını vurarak, başlarını, yenlerini sallaya sallaya oynuyorlar.</p>

  <p class="normal">Bulut bahara, kışın ne döktüm saçtımsa senin için döktüm saçtım; bu saçıya lâyıksın sen diyor.</p>

  <p class="normal">Gönül, baharı seyret; kesin olarak kıyamet bu… bütün yıl iyi kötü ne ektiysen baharın bitmede.</p>

  <p class="normal">Bahar diyor ki: Ey can, soluğunu tohum bil; tohumunu ek de karşılık ağaç çıksın sana.</p>

  <p class="normal">Gizli şeyler baharın açığa çıktı; ne diye kendini gizlersin, sen de iyiden iyiye ortadasın, görünmedesin zâti.</p>

  <h3 class="h2baslik" id="calibre_toc_2845">XL</h3>

  <p class="normal">Suy-ı bâg-ı mâ sefer kon beneger behâr bârî</p>

  <p class="normal">Suy-ı yâr-ı mâ gozer kon beneger nigâr bârî</p>

  <p class="normal">Bizim bahçemize doğru yola düş de baharı seyret bâri… Sevgilimizin bulunduğu yere uğra da güzel neymiş, bir gör.</p>

  <p class="normal">Doğana yetişemiyorsan gölgesinin peşinden koş; gizli av yerinde bâri avı seyret.</p>

  <p class="normal">Seyir için deniz kıyılarına gel de dağlar gibi coşup yücelen dalgalarından padişahlara değer inciler almaya bak.</p>

  <p class="normal">Av olmak gerekse padişahın kayışıyla avlanmak daha yeğ… çıplak kalmak gerekse böylesine bir kumarda çıplak kal bâri.</p>

  <p class="normal">Kendini aksaya-sürçe bedenden can dünyasına çek de bir de turunçları seyret, fesleğenleri, gülleri gör.</p>

  <p class="normal">Hele ey yücelerin çeng çalanları, Zühre’nizi oynatmak, gümüşler, kumaşlar elde etmek için vurun tellere bâri.</p>

  <p class="normal">Şu nazik güzellerin arasında, şu erlerin semâ’ında öpüşmeye bir yol yoksa bile bâri bir kucaklaşma olur elbet.</p>

  <p class="normal">Böylesine bir şarap içmeye karşılık mahmurluk hastalığı çekilir; değer şu şaraba bu mahmurluk; bu karardan sonra karasız gönüle bâri sen söyle bunu.</p>

  <p class="normal">Testiden feryatlar duyulmada; şarabın hararetinden yandım; hele ey kadeh, gel yanıma da bâri biraz şarap al benden diyor.</p>

  <p class="normal">* Şirin Husrevlerin ardından feryat etmek de bir hünerdir; bâri canlara yaşayış verene ver gönlünle canını.</p>

  <p class="normal">Rasgele bir gün yolum aşk dükkânına uğradı; gönlüm tümden dükkândan da geçti, işten güçten de.</p>

  <p class="normal">Başkalarının çare bulacakları dereceyi çoktan aştım; sen çare bulabilirsin ancak, gönlümü de yele verdim, canımı da, sen gör, gözet bâri.</p>

  <p class="normal">Artık yeter, susayım da anlatışı güzel padişah anlatsın. Hadi a anlamlar çalgıcısı, bâri bir gazel söyle.</p>

  <h3 class="h2baslik" id="calibre_toc_2846">XLI</h3>

  <p class="normal">Seherest hîz sâkıy bekon ançı hûy dâri</p>

  <p class="normal">Ser-i honb bergoşây-o beresan şerâb-ı nârî</p>

  <p class="normal">Seher oldu, kalk ey sâkî, huyun neyse yap onu… aç küpün kapağını, ateş gibi şarap sun.</p>

  <p class="normal">İsa’nın yüzünden iki üç ölü dirilse n’olur… Elinden iki üç mahmur güzelleşse, iyileşse, arslan avcısı kesilse ne çıkar?</p>

  <p class="normal">Güneş gibi kadehin dönmeye başladı mı, kapkara dünyayı geceden de kurtarır, geceleri saymadan da.</p>

  <p class="normal">Akıyk renkli şarabından hakikat gülü açılır; ağlayıp inleyen kuşa cansın, yeşilliğin de ilkbaharısın sen.</p>

  <p class="normal">Padişahlara lâyık şaraba tatlı canımızı verelim; çünkü mahmurun başını kerem eliyle sen kaşımadasın sevgili.</p>

  <p class="normal">İnce düşüncelerden yarım baş ağrısına tutulduk; derman suyunu sen akıt; damarların yollarını sen aç.</p>

  <p class="normal">Şu bizce gerçek, gerçeğin de ta kendisi: Mutlak ateşsin sen; bir hararetle binlerce baş tenceresini kaynatmadasın.</p>

  <p class="normal">Bütün çalgıcılar coşmuş; hepsi de senin yüzünden köpürmüş gitmiş; hepsi de varını yoğunu satmış; onları bir hoşça sıkmadasın sen.</p>

  <h3 class="h2baslik" id="calibre_toc_2847">XLII</h3>

  <p class="normal">Dil-i bî karârrâ gû ki çü mustakar nedârî</p>

  <p class="normal">Suy-ı mustakarr-ı aslî zi çi rû sefer nedârî</p>

  <p class="normal">Kararsız gönüle söyle; neden karar edecek bir yerin; yok; neden temelli karar edeceğin yere gitmek için yola çıkmıyorsun de.</p>

  <p class="normal">Bütün halk, seher çağının hoş soluğuyla dirilir; sen nasıl bir güzelsin ki seher çağın yok.</p>

  <p class="normal">Ne biçim gül bahçesisin ki bir gül bile bitmiyor sende; ne biçim bağsın, ne biçim çayırlık çimenliksin ki bir ağaç bile yok sende.</p>

  <p class="normal">Yerlere serilmişsin, öylesine sarhoşsun ki ne babadan lâf ediyorsun a gönül, ne oğul hevesindesin.</p>

  <p class="normal">Güneşe benziyorsun, ancak yalnız gidiyorsun… Ay gibi gece yol alıyorsun; adamların filân yok.</p>

  <p class="normal">Bu sarayda bir kuşa benziyorsun sen; havalanmayı istedin mi, tut ki kapın yok, pencereden uçup gidebilirsin ya.</p>

  <p class="normal">Bir yerde tutulup kalsan, oranın da ne kapısı olsa, ne penceresi… Ter gibi bedenden çık, bundan başka geçip çıkacak yolun yok çünkü.</p>

  <p class="normal">Güzelim kıvırcık saçların var. Külâhın yoksa ne gam… dağ gibi ayağın var, yanın, belin, kemerin yokmuş, ne tasan.</p>

  <p class="normal">Gökyüzündeki melekler susamışlardır, hepsi de âşıktır sana, bir nazlı nazenin güzelden, insandan da üstünsün diye müjde vermeye gelirler sana.</p>

  <p class="normal">O gözü, o görüşü görmediysen gözün, görüşün neden aydın? O inci yoksa sende, yüzün neden parlak?</p>

  <p class="normal">O ekşi suratlıya söyle; ekşiliği al, götür burdan de; de ki: O şaraptan içtiysen ne diye neşelenmezsin, coşmazsın?</p>

  <p class="normal">İçinden sarhoşsun da mahsustan suratını ekşitiyorsan dal suya, dal ateşe; artık tehlike yok sana.</p>

  <p class="normal">Tanrı, ona râm ol diye denize haber gönderir; ona tesir etme diye ateşe haber yollar.</p>

  <h3 class="h2baslik" id="calibre_toc_2848">XLIII</h3>

  <p class="x">“Tercî-i Bend”</p>

  <p class="normal">Hele nûş kon şerâbî şode âteşî be tîzî</p>

  <p class="normal">Suy-ı men beyâ vo bestan be du dest tâ nerîzî</p>

  <p class="normal">Keskinlikte ateşe dönmüş şarabı hele bir iç; yanıma gel de kadehi iki elinle al ki dökmeyesin.</p>

  <p class="normal">Kadeh, seçilmiş şarap, Tanrı eliyle sunulmada… bir içtin mi, öylesine düşer, yollara serilirsin ki mahşerde bile kalkamazsın.</p>

  <p class="normal">Baş çeker, şarap içmek istemezsen sana zorla içiririm; benden nereye kaçacaksın sen?</p>

  <p class="normal">Onun sevgi kadehi, senin gibi yüz binlerce baş çekeni kapmıştır; kadehi bir al da seyret; kiminle inada girişiyorsun sen?</p>

  <p class="normal">Güzel yüzlü padişaha bak, şarap sunmaya koyulmuş… Sevgili saçlarını seyret, miskler damlatmaya başlamış.</p>

  <p class="normal">Sâkî kendinden geçti mi, boyuna kadeh sunmaya girişir; çalgıcı kendinden geçti mi, Hicaz perdesine girer.</p>

  <p class="normal">Tanrı şarabından gençliğin sıcaklığını, gençliğin ateşini duyarsın; kendinden gelen beden hararetinden ne bir sıcaklık duyarsın, ne bir hüner elde edersin.</p>

  <p class="normal">Bir kadeh al da arılığına bak, gücünü seyret… and olsun Tanrı’ya ki bu şarap ne üzüm cibresindendir, ne kuru üzümden çekilme.</p>

  <p class="normal">Söze söz katmayı bırakayım, temelsiz sözlerden vazgeçeyim… Sen söyle, söyleyişin güzel, şaşılacak, görülmemiş bir şeysin sen.</p>

  <p class="normal">Yeni çeyizli gelin gibi bir tercî düz, koş ona… Çünkü çeyiz olmazsa gelin kızar köpürür sana.</p>

  <p class="normal">Tanrı, vergileriyle yokluğu da okşayıp durur, varlığı da… babanın bir şeyi yoksa padişah çeyiz düzer sana.</p>

  <p class="ortayazi">*</p>

  <p class="normal">Hele ey eşsiz, bulunmaz güzel, şu ülkede nasılsın? Hele ey devletin eşi dostu, şu mahmurlukla nicesin?</p>

  <p class="normal">Öyle bir padişahın ayrılığıyla zamanını nasıl geçirmedesin, hele ey kutluluk gülü, dikenlerin arasında nasılsın?</p>

  <p class="normal">Güneş sana, ateşler içindeyiz sensiz demede… bağ bahçe, çayır çimen, sana ey bahar, nasılsın demede.</p>

  <p class="normal">Canların yaşayışı sensin; peki, neden şekle bağlanmışsın? Gönüllerin kararı seninle, peki neden böyle kararsızsın sen?</p>

  <p class="normal">Her düğünün canı sensin, iki dünyanın da düğünü derneği sensin… aklım şaşıyor; neden yaslısın sen?</p>

  <p class="normal">Dünyanın Yusuf’u değil misin; bir sorum var senden: Dileğinle neden kuyudasın, neden zindanda?</p>

  <p class="normal">Hele a yücelik göğü, neden maviler giyinmedesin? Hele a yükseklik güneşi, şu dönüşle nicesin sen?</p>

  <p class="normal">* Baban, iki buğday tanesinin belâsından cennetten çıktı; cennet havasındaysan nasıl herîse yersin sen?</p>

  <p class="normal">Çanak yalayıcıların arasında ne vakte dek kaynayıp duracaksın? Şu erlerin arasında şu kumara girişmişsin; nasılsın, nicesin?</p>

  <p class="normal">Birçok söz söyledin; sözdeki kusurları da örttün, gizledin… Fakat şimdi Tanrı mehengine vuruldun; nasılsın bu çırpınıp kıvranışla?</p>

  <p class="normal">Dertlilerdensen neden sustun? Bakışla, görüşle yol alıyorsan ne diye beklemedesin?</p>

  <p class="normal">* Gönlünde, düşüncende ne varsa, izi mutlaka yüzünde görünür. Testinin içinde ne varsa dışına o sızar.</p>

  <p class="ortayazi">*</p>

  <p class="normal">Bir kerecik o gizli sevgilinin eşiğine doğru koşun… a kuşcağızlar, zamanenin tuzağından uçun, kurtulun.</p>

  <p class="normal">A güzel huylu, iyi yüzlü; yeşillikten o çiçeği apaçık kopar da gönlün, gözün açılsın.</p>

  <p class="normal">Gözlerimizden, senin gamından dolayı gözyaşları akmada… fakat senin nemli gözlerin, Tanrı lûtfuyla aydın olsun.</p>

  <p class="normal">Avın, ölüm kurdundan korktu da öldü gitti ama gönül ceylanın yücelerin kutsal bahçelerinde yayılmada.</p>

  <p class="normal">* Dostlardan göklere “Yazıklar olsun” sesi erişti ama sen o gizlilik göğünde nasılsın, nicesin?</p>

  <p class="normal">Daracık şekil tuzağından geçti, kurtuldu; bâri ey kutluluk, onu ayrılıktan da, zahmetten de, yalnızlıktan da kurtar.</p>

  <p class="normal">* Öyle de öyle, ister genç ol, ister koca… değil mi ki dünyadan gitmek gerek; güzel bir sûrette âşık olarak, ululanmış bir halde şehit olup çevikçe gitmek gerek.</p>

  <p class="normal">Çağrına koştum, kendi ülkemden ayrıldım, kapına geldim… bâri ver o anahtarı.</p>

  <p class="normal">Ömür güneşim batılarda battıysa, lûtfun bu seherden başka bir seher ağarttı ya.</p>

  <p class="normal">O yıldız, kutlulukla söndü gittiyse de ben gizlilik güneşinden ağardım ya.</p>

  <p class="normal">Dünyada lâyığım kısa bir ömürden başka bir şey değilmiş… fakat gönlüm lûtfuna, keremine lâyıkmış ya.</p>

  <p class="normal">Hele ey sâkî, ayrılığınla gece gündüz mahmur bir haldeyim… sarhoşluktan kadehin dudağını bulamıyorum; sen gel.</p>

  <h3 class="h2baslik" id="calibre_toc_2849">XLIV</h3>

  <p class="normal">Zi gem-i tu zâr zârem hele tâ tu şâd bâşî</p>

  <p class="normal">Senemâ der intizârem hele tâ tu şâd bâşî</p>

  <p class="normal">Gamınla ağlayıp inlemedeyim ama hele sen neşelen de… a güzel, ben bekleyip duruyorum ama hele sen neşelen de.</p>

  <p class="normal">Sen beni yaralı görürsen, kutlu bir bakışla bana bakarsın, hoşlanırsın… Ben gönlümü de, canımı da gama ısmarlar giderim; hele sen neşelen de.</p>

  <p class="normal">Beni neşeli görürsen kızarsın, gönlün kinle dolar… Bense başımı bile kaşımam; hele sen neşelen de.</p>

  <p class="normal">Gönlümün gamlanmasına ne de sevinmedesin; cefa etmede ne de ustasın; hele sen neşelen de ben neşeyle bir soluk bile almayayım.</p>

  <p class="normal">A güzel, sen kılıç gibi, hançer gibi, bu kulun kanma susamışsın… Zararı yok, iki gözümden kanlar yağdırayım; hele sen neşelen de…</p>

  <p class="normal">Senin yüzünden tahtım var, mevkiim var… senin gönlünü görüp gözetmedeyim; hele sen neşelen de… ben bu karar üzereyim işte.</p>

  <p class="normal">Bu zamanın canı sensin, bir hayli bahaneler kurarak oturmuşsun… Bense zamaneden bir kıyıya çekilmişim; hele sen neşelen de.</p>

  <p class="normal">Bedenle nefis ölmedikçe gönülle can arınmaz… benim bütün işim gücüm bu arılığa ulaşmaya çalışmak; hele sen neşelen de.</p>

  <h3 class="h2baslik" id="calibre_toc_2850">XLV</h3>

  <p class="normal">Şeb-o rûz on nikuter ki be pîş-i yâr bâşî</p>

  <p class="normal">Bemeyân-ı serv-o sosen gol-ı hoş-izâr bâşî</p>

  <p class="normal">Gece gündüz sevgilinin kapısında olman daha iyi; hem de selviler, süsenler, yanağı güzel güller arasında.</p>

  <p class="normal">Zevk ehlinin neşesinden binlerce kere daha artık neşeli; bahçedeki nar gibi gülmelisin.</p>

  <p class="normal">Yoldaki diken gibi ele ayağa batmamalısın… şekerkamışları gibi şekerler saçmalısın.</p>

  <p class="normal">Bağışla tanınmış güneş gibi tertemiz kişiler arasında sen de parmakla gösterilmelisin.</p>

  <p class="normal">Hele yeter, sus da padişahlar padişahı ağzını açsın; sen susar, bekler, söylemezsen o söyler.</p>

  <h3 class="h2baslik" id="calibre_toc_2851">XLVI</h3>

  <p class="normal">Be mubârekiyy-o şâdî besitan zi ışk câmî</p>

  <p class="normal">Ki nedâ koned şerâbeş ki kocâst telh-kâmî</p>

  <p class="normal">Aşktan, kutlulukla, neşeyle bir kadeh çek… zâti şarabı, nerde dili damağı acımış kişi deyip duruyor.</p>

  <p class="normal">Onsuz yaşayış nedir? Bir heves, bir çarmıha geriliş… ona karşı can nedir? Önemsiz bir şey, bir kul köle.</p>

  <p class="normal">İki kadeh çektin mi, güzelleşirsin, arslan avcısı kesilirsin… Padişahımız, arslanımız, aklına fikrine bir haberdir yollar.</p>

  <p class="normal">Ne mutlu o gönüle ki baht oraya tahtını kurmuştur… Ne hoştur o baş ki şarabımız oraya ayak basmıştır.</p>

  <p class="normal">Tanrı’ya and olsun, bahtı yaver biri, senden başıboş bir selâm duysa, padişahların selâmlarından bile usanır gider.</p>

  <p class="normal">Sarhoşluk hırkasına bürünmüş, can kumarhanesine oturmuş… halk arasında adı kötüye çıkmış; fakat Arş çevresinde iyi bir adı sanı var.</p>

  <p class="normal">Ne mutlu andır o an ki padişah, böyle bir seçkin tuzakta, bizim doğanımızsın sen diye onun kolunu kanadını okşar.</p>

  <p class="normal">Güzel kokulu şarabından insan, ne açılıp saçılır, olmayacak şeyler yapar; ne coşup köpürür, gürültüye kalkışır… Ne dostlara yalvarır, ne düşmandan öç almaya kalkışır.</p>

  <p class="normal">Bütün halk çekişip duruyor… sense yerlere serilmişsin, sarhoşsun; gönlün hoş… halkın tümünü de dam kıyısından seyre dal.</p>

  <p class="normal">Bir sorum var senden; sonra söylemeyeceğim artık. Bir ham yüzünden gönlümüzün, canımızın adı neden pişmiş, potada sızırılmış altın olmuş?</p>

  <h3 class="h2baslik" id="calibre_toc_2852">XLVII</h3>

  <p class="normal">Çu yakın şodest dilrâ ki tu cân-ı cân-ı cânî</p>

  <p class="normal">Begoşâ der-i inâyet ki sutûn-ı sed cihânî</p>

  <p class="normal">Gönül iyiden iyiye bildi, anladı ki sen canın da canına cansın… Yardım kapısını aç; sen yüzlerce dünyanın direğisin.</p>

  <p class="normal">Ayrılık buyruktan baş çekmede; âşıklarının kanlarına kısas olarak bir güzelce vur boynunu; çünkü zamanın kılıcısın sen.</p>

  <p class="normal">Güneş’in kutlulukla Koç burcuna erişti… İhtiyar dünya, senin yüzünden gençlik parıltısını bulur artık.</p>

  <p class="normal">Canda ne çalgılar çalınmada; kaplardan neler dökülmede… kulağa tef, berbat nağmeleri, şarkı sesleri gelmede.</p>

  <p class="normal">Şu gül bahçesi bülbül sesleriyle nasıl da dolu… sarhoşların hay-huyundan kadehle şarabı ayırt edemiyorsun.</p>

  <p class="normal">Bütün dallar kırılmış; melekler ellerine kadeh almışlar… hepsi de gökyüzünün şarabıyla kendinden geçmiş.</p>

  <p class="normal">Can selâmımı o padişahlara ulaştır… ulaştır ama aklı başında kimseyi bulamazsın ki gelince de onların selâmlarını söyleyesin.</p>

  <p class="normal">* Sivrisinek bile şarap içmiş de başını, sakalını kaybetmiş; Nemrud’un varlığını bir hançerle yok etmiş gitmiş.</p>

  <p class="normal">Bir sivrisineğe bu gücü, bu kuvveti verirse file ne verir… Ne yapayım ben? Mekânsızlık ilinin kadehi anlatılamıyor ki;</p>

  <p class="normal">Cana sinen şarabından, Ashab-ı Kehf’in köpeği arslan avcısı kesilmiş; artık sarhoşlar mağarasının çevresinde çobanlıktan başka bir şey yapmıyor.</p>

  <p class="normal">Bir köpek bile bu hale gelirse, saldırgan arslan ona vefa ederse o güzelim şarap yüzünden neler elde etmez; sen artık seyret.</p>

  <p class="normal">Şemseddin’in doğmasıyla Tebriz doğu kesildi… anlam yıldızlarına ışıklar, kıvılcımlar ondan gelir, ulaşır.</p>

  <h3 class="h2baslik" id="calibre_toc_2853">XLVIII</h3>

  <p class="normal">Hele pâsbân-ı menzil tu çigûne pâsbânî</p>

  <p class="normal">Ki bebord reht-i mârâ heme dozd-i şeb nehânî</p>

  <p class="normal">Hele a konak bekçisi, ne biçim bekçisin sen; gece hırsızı gizlice bütün varımızı yoğumuzu alıp götürmüş.</p>

  <p class="normal">Yüzüne soğuk su vur da bir bağır, çağır… senin uykundan bütün kâr, ziyan oldu gitti.</p>

  <p class="normal">Gece, geceleyin bekçinin uykusu hırsızlara mumdur, ışıktır… ne diye bir solukta onların mumlarını söndürmüyorsun?</p>

  <p class="normal">Tembelliği bırak da yıldız gibi geceleri yol al; gökyüzüne binmişsin, yeryüzündekilerden ne korkarsın?</p>

  <p class="normal">Köpekçe iki üç havlayış, atlıların yollarını keser mi hiç? Köpekle ahırdaki öküz, saldırgan arslandan ne koparabilir ki?</p>

  <p class="normal">Gerçekler ormanında apaçık saflar yaran arslana karşı öfke köpeğiyle şehvet öküzü ne yapabilir ki?</p>

  <p class="normal">İki katre sudan ibaret değil miydin? Tufan dalgaları arasında sola sağa koşan gemi değil miydin, gemide Nuh kesilmemiş miydin?</p>

  <p class="normal">Seni koruyan Tanrı olduktan sonra yoldan ne zarar gelir sana? Külâhın göklere değer; çünkü bütün başlara başsın sen.</p>

  <p class="normal">Yoldaşın Tanrı olunca tuttuğun yol ne de güzel yoldur… sarp cehennemi bile ölümsüz cennete döndürür.</p>

  <p class="normal">Anmaya sebep olsun diye ne armağan götüreyim deme; Güneş’e, Ay’a armağan olarak kendi yüzleri yeter gider.</p>

  <p class="normal">Sen ister git, ister gitme; kutluluğun bütün işi gücü sakince, seve, okşaya başarır; koşar, gelir sana.</p>

  <p class="normal">Devlet kulundur kölendir, binlerce hizmette bulunur sana; kapıdan kovup sürsen bile çare yok, gene sana hizmet eder.</p>

  <p class="normal">Sen güzelce yat, uyu; bahtın senin için uyumaz… eline taş alsan akıyk madeni kesilir.</p>

  <p class="normal">* İsa gibi göğe ağ, Mûsa gibi “Bana görün” de… Tanrı, sus, beni hiç mi hiç göremezsin demez sana.</p>

  <p class="normal">Sus a gönül… fakat ne çare; küpün ağzını kapasan da bu anlamlar bir coştu mu, küpün gönlünü yarar gider.</p>

  <p class="normal">O gerçekler alanında onun nasıl gezip tozduğunu buseydin her solukta bu gazeli iki bin kez okurdun.</p>

  <h3 class="h2baslik" id="calibre_toc_2854">XLIX</h3>

  <p class="normal">Tu kiyî derin zemîrem ki fozonter ez cihânî</p>

  <p class="normal">Tu ki nukte-i cihânî zi çi nükte mîcehânî</p>

  <p class="normal">Sen kimsin ki şu gönlümde dünyadan da üstünsün… Dünyanın bir nüktesisin sen; fakat hangi nükteyle sıçrar, neşelenirsin acaba?</p>

  <p class="normal">Sen kimsin, ben kimim? Senin adın ne, benim adım ne? Nasıl bir tohumsun sen, nasıl bir tuzağım ben? Ne busun zâti sen, ne osun.</p>

  <p class="normal">Elinde kalem, dünya da önünde bir resim sanki… bir yanını düzer, bezersin; bir yanını siler, bozarsın.</p>

  <p class="normal">Elinden kalemi bıraktın mı ona öylesine bir şekil verirsin ki, beni hiç mi hiç göremezsin sözünden bile nur bulur, ışıklanır.</p>

  <p class="normal">Beden canın izine düşmüş, koştukça koşuyor ama bu iz izleyişle canın güzelliğine benzeyemez o.</p>

  <p class="normal">Sözle dil, Tanrı feyzinin eseridir ama dille söylenen bir masala benzer mi şu yalım?</p>

  <p class="normal">Gül de, diken de, bağ bahçe de gönüllerin eseridir ama şu otcağız nerden benzeyecek gökyüzünün güzelliğine?</p>

  <p class="normal">Gökle yıldız, sevgilinin izini gösterir ama şu iki ölümlü varlık nerden benzeyecek anlamların güzelliğine?</p>

  <p class="normal">Öylesine bir ateş yak, yandır ki izi de yaksın gitsin… sen izsiz kaldın mı, o vakit ize ulaşırsın.</p>

  <p class="normal">Sevgili de ayrıldı gitti, canım da… İkisi de mekânsızlık ilinde; yakınlığın sonuna ulaşmak için perde altına girdiler, anlayışlardan gizlendiler.</p>

  <p class="normal">O ilin havası, bahar havası; gönüller tazeleşti o havayla… Bahçeleri, her yanı kaplamada… bahçeleri canım, gönlüm benim.<sup class="calibre2"><a href="../Text/divanson_split_294.html#footnote-800-79" id="footnote-800-79-backlink">[79]</a></sup></p>

  <h3 class="h2baslik" id="calibre_toc_2855">L</h3>

  <p class="normal">Zikozâf rîz bâde ki tu şâh-ı sâkıyânî</p>

  <p class="normal">Tu neî zi cins-i helkan tu zi helk-ı âsmânî</p>

  <p class="normal">Sâkîlerin padişahısın, durmadan şarap sun… şu halkın cinsinden değilsin sen, gökyüzü halkındansın.</p>

  <p class="normal">İki bin şarap küpü, senin bir yudum şarabınla bir değil… nerde topraktan meydana gelen şarap, nerde can şarabı?</p>

  <p class="normal">Bu dünyanın şarabı da, mezesi de dünya gibi vefasız… Tanrı şarabı, Tanrı sağrağı, Tanrı gibi ölümsüz.</p>

  <p class="normal">Gönül de, can da, gönülle can gibi yüzlercesi de o alıma, o güzelliğe feda olsun… topraktakilere nerden benzeyeceksin sen? Yalnız şeklin onlara benzer.</p>

  <p class="normal">Kararsızlık dünyasına sal sendeki ateşi… yar şu gök kubbenin gönlünü o ateşle.</p>

  <p class="normal">Cana kol kanat bağışla; kolu kanadı pek kırıldı… Canın kolunu kanadını kırdın; bir hikmet var bunda ama yalnız sen bilirsin.</p>

  <p class="normal">A benim canım, sözüm aklı başında olana pek tatlı tuzlu gelmez… iki kadehçik lûtfet, sun da söz duy benden.</p>

  <p class="normal">Çünkü sarhoş ne söylerse söylesin; o sözleri şarap söylemiş olur… can gemisine şaraptan başka bir şey yelkenlik edemez.</p>

  <p class="normal">Medet et, yarı sarhoşum, o kadehi sun elime… senin devletinin sayesinde usançtan da kurtuldum, ağırcanlılıktan da.</p>

  <p class="normal">Hele a tövbenin baş belâsı, yırt o tövbe kaftanını… sana karşı tövbenin de yeri mi? Ansızın gelip çatan bir kazasın sen.</p>

  <p class="normal">Her dükkânı yıkar, yakarsın, eve barka belâsın sen… Kafdağı’nın kemerinden tutar, bir deve gibi sürür çekersin onu.</p>

  <p class="normal">Acaba o söze gelmeyenleri de söyleyeyim mi? Fakat sen söyle; anlatışın şeker mi şeker a padişahım; senin sözün daha hoş.</p>

  <h3 class="h2baslik" id="calibre_toc_2856">LI</h3>

  <p class="normal">Çü nemâz-ı şâm herkes benehed çerâg-o hânî</p>

  <p class="normal">Menem-o heyâl-i yârî gem-o nevhe-vo fegaanî</p>

  <p class="normal">Akşam namazı vaktinde herkes mumunu yakar, sofrasını kurar; bense sevgilinin hayaline dalarım, gamlara batarım, ağlayıp feryat etme ye koyulurum.</p>

  <p class="normal">Gözyaşıyla abdest aldığımdan namazım da ateşli olur… bir ezan sesi geldi mi, mescidimin kapısını yakar, yandırır.</p>

  <p class="normal">Kıblem nereye gitti ki namazım kazaya kaldı? Tanrı takdiriyle boyuna bana da sınamalar gelip çatmadadır, sana da.</p>

  <p class="normal">Acaba sarhoşların namazı doğru mudur? Sen söyle… sarhoş, ne zaman bilir, ne yer tanır.</p>

  <p class="normal">Acaba bu ikinci rik’at mı, yoksa sekizinci rik’at mı? Acaba hangi sûreyi okudum; zâti dilim de yoktu ki.</p>

  <p class="normal">Tanrı kapısını nasıl çalayım? Ne el kaldı, ne gönül… ey Tanrı, eli de sen aldın, gönlü de sen; bâri bir aman ver bana.</p>

  <p class="normal">And olsun Tanrı’ya ki namaz kılarım ama rükû tamamlandı mı, imam kim? Haberim bile olmaz.</p>

  <p class="normal">Bundan böyle her imamın önünde, ardında gölge kesileyim; gölgeyi meydana getirenin hareketiyle kısalayım, uzanayım.</p>

  <p class="normal">Gölgenin rükûuna da bakma, kıyamına da… gölgeden maksat isteme, gölgeden can dileme.</p>

  <p class="normal">Gölge sorudan kurtuldu gitti; çünkü başkasının canı oynatır onu; nerde gölgeyi bilen diye iki elceğizini çırpıp durur gölge.</p>

  <p class="normal">Gölgemin sahibi padişahtır; o yürürse yürürüm; bir dükkân kıyısına oturursa ben de otururum.</p>

  <p class="normal">Benim varım yoğum kalmadı da gölge lâfına daldım… gölgenin ağzından ne çıkabilir? Bir ağza uyar ancak.</p>

  <p class="normal">A kardeş, peri gibi sudan, ateşten söz ediyor, bir türlü susmuyorsun… Fakat testinin içinde ne varsa, dışına o sızar, öyle mi, değil mi?</p>

  <h3 class="h2baslik" id="calibre_toc_2857">LII</h3>

  <p class="normal">Beçi rûy poşt ârem be kesî ki ez gozînî</p>

  <p class="normal">Suy-ı o koned Hodâ rû be hedîs-o hem-neşînî</p>

  <p class="normal">Tanrı seçmiş de söylerken de ona yüz tutmuş; otururken de onunla beraber… ne yüzden böyle bir kişiye arkamı döneyim?</p>

  <p class="normal">Dünyanın önü de, ardı da kıbleye yüz dönmez mi? Bakır, bakırlıktan kimyayla kurtulmaz mı?</p>

  <p class="normal">Herkes yolda nalları dökerek Tanrı’ya kaçmada; lûtuflar et, keremler buyur da bizi kâr kesadından kurtar diye ona sığınmada.</p>

  <p class="normal">Yeryüzü bile uyuyup gitmişken gökyüzünden açılıp saçılmıyor mu; gökyüzünden bitkiler elde edip yeryüzü olmaktan kurtulmuyor mu?</p>

  <p class="normal">O yüce habbeler, yeryüzüne bir güzellik, bir tatlılık verir… baharın, kışın aldığı emanetleri ortaya döker de emin kişi olduğunu gösterir yeryüzü.</p>

  <p class="normal">Hele ey manevî yaşayış, sen de bakırlıktan kaç, kutsal göğe yönel; çünkü en büyük bir âşıksın sen.</p>

  <p class="normal">Canı çağırmak için güzeller geldi… madene gel, altın kesintilerini dürüp devşirmeden vazgeç diyorlar.</p>

  <p class="normal">And olsun Tanrı’ya ki ay yüzlüsün; and olsun Tanrı’ya ki melek huylusun… and olsun Tanrı’ya ki miskler kokuyorsun; and olsun Tanrı’ya ki böylesin sen.</p>

  <p class="normal">Zamanın Yusuf’uyken ne diye Hintlilerin arasındasın? Git, bir ayna iste de yüzüne bak, yüz gör.</p>

  <p class="normal">Arılıkta göğe benzersin; lâtiflikte cansın sanki… açılıp saçılmada cennetsin; gizlilikte ana karnındaki çocuksun sen.</p>

  <p class="normal">Hazineden güzel mallara sahipsin; ta eskiden de bahtın iyidir senin… şekerkamışısın ama ağaç gibisin; ayak diremedeyse tam inançsın sen.</p>

  <p class="normal">* Padişahın mührünün havasıyla muma döndüm a benim canım; beni onun mühür mumuna, onun sevgi mumuna ulaştır; çünkü pek seçilmiş bir yüzüksün sen.</p>

  <p class="normal">Hele sus artık, kâselerin tadı tuzu onun yemeklerinden; böyle olmasa çini kâseler toprak değerinde bile olmaz.</p>

  <h3 class="h2baslik" id="calibre_toc_2858">LIII</h3>

  <p class="normal">Meneger be her gedâyî ki tu hâs ezân-i mâyî</p>

  <p class="normal">Meforûş hîş erzan ki tu bes geran-behâyî</p>

  <p class="normal">Her yoksula bakıp durma; sen bizim has adamımızsın… kendini ucuza satma; pek ağır bir değerin var senin.</p>

  <p class="normal">Sopayla yar denizi, zamanın Mûsa’sısın sen… yırt Ay’ın kaftanını, Mustafâ’nın ışığındansın sen.</p>

  <p class="normal">Güzellikte Yusuf’sun, kır testilerini güzellerin; Mesîh gibi yürüt soluğunu, sen de o havadansın.</p>

  <p class="normal">* Yapayalnız gir safa, vaktin İsfendiyar’ısın… Hayber’in kapısıdır o; kopar gitsin, çünkü Murtazâ Ali’sin sen.</p>

  <p class="normal">Can bakımından Süleyman’sın, al yüzüğü şeytandan… düşünce de, karar verişte güneşsin; kır yıldızların ordusunu.</p>

  <p class="normal">Hâlissin, gönül çekicisin; Halil gibi gir ateşe… ölümsüzlüğün aslısın, Hızır gibi iç abıhayatı.</p>

  <p class="normal">Asılsız kişilerden kesil, gulyabanilerin aldatışlarına kulak asma; Çünkü sen çok yüce bir soydansın; çünkü sen pek yüce bir yerdensin.</p>

  <p class="normal">Can bakımından zevâlin yok; iç âlemde de pek güzelsin; ululuk sahibi Tanrı’nınsın, Tanrı ışığındansın sen.</p>

  <p class="normal">Henüz belirmedin; güzellikten ne gördün ki? Ama bir seher çağı, güneş gibi doğuverirsin içinden.</p>

  <p class="normal">Yazık, yazık, öylesine gizlisin ki sanki bulut altına girmiş bir Ay’sın… Ay’sın, güzel bir yüzün var; çık buluttan, yırt, dağıt o bulutu.</p>

  <p class="normal">Madende bile senin gibi bir lâ’l yok; dünya senin gibi bir cana sahip değil… çünkü bu dünya eksilme dünyasıdır, sense cana canlar katansın.</p>

  <p class="normal">Sen Zül-fekaar’a benzersin; bedenin de tahta bir kındır… bu kın kırılırsa ne diye gönlün kırılacak?</p>

  <p class="normal">Sen ayağı bağlı bir doğansın; bedenin de ayağındaki halka… pençenle ayağındaki halkayı çıkarman gerek.</p>

  <p class="normal">Hâlis altının ateşe atılması ne de hoştur; çünkü ateşin hüneri vardır; altının hâlis olduğunu ateş gösterir.</p>

  <p class="normal">A kardeş, ateşin yalımlarından kaçma; sınamak için bir içine girsen n’olur ki.</p>

  <p class="normal">And olsun Tanrı’ya ki seni yakmaz; yüzün altın gibi parlar… Halil’in oğlusun sen; eskiden beri bildiksin ateşle.</p>

  <p class="normal">Yüce bir ağaçsın sen, topraktan baş çıkar… yakınlık Kafdağı’na uç, kadri pek yüce Zümrüdüanka’sın sen.</p>

  <p class="normal">Su verilmiş bir kılıçsın, çık beden kınından… maden pususunda kalma; çık dışarı; adamakıllı geçer akçesin sen.</p>

  <p class="normal">Şekersin, şekerler saç, şekersin, hem de tatlı mı tatlı… devlet neyini çal; pek güzel sesin var çünkü.<sup class="calibre2"><a href="../Text/divanson_split_295.html#footnote-800-80" id="footnote-800-80-backlink">[80]</a></sup></p>

  <h3 class="h2baslik" id="calibre_toc_2859">LIV</h3>

  <p class="normal">Sıfat-ı Hodây dârî çu be sîneî derâyî</p>

  <p class="normal">Lemeân-ı Tur-ı Seynâ tu zi sîne vânemâyî</p>

  <p class="normal">Tanrı huylusun; güzel gönüle girdin mi, Tur Dağı’nın parıltılarını gönülden gösterirsin.</p>

  <p class="normal">Mum huylusun; geceleyin eve girdin mi, bütün ev parıltından aydınlanır gider.</p>

  <p class="normal">Şarap huylusun, bir mecliste bulundun mu, güzelim yüzünle binlerce fitne salarsın o meclise; kavgalar gürültüler çıkartırsın.</p>

  <p class="normal">Neşe, zevk ürktü, kaçtı mı, dilek, istek üzüldü, koptu mu, yeryüzüne sakalık edersin… ne çimenler yeşerir, ne güller biter.</p>

  <p class="normal">Dünya donsa, buz kesse, neşe ölüp gitse, gizlilik âleminden bu dünyadan başka nice dünyalar meydana çıkarırsın.</p>

  <p class="normal">Kararsızların içindeki bu dilek, bu çarpıntı sendendir; yoksa bu arılığınla, bu duruluğunla kara balçıkla bildik olmana imkân mı var?</p>

  <p class="normal">Gökyüzü, toprağın çevresinde gece gündüz dönmeye koyulmuş… a gökyüzü, ışık madeni değil misin sen; ne istersin bizden?</p>

  <p class="normal">Bir solukta tutar, gözyaşı dökersin; bir solukta tutar, toprak elersin… Kesinti arayanın biri değilsin ki; kimyanın da madenisin sen.</p>

  <p class="normal">Hal böyleyken gene de kesinti arayanlar gibi gece gündüz toprak elemedesin; ne diye toprağa taparsın, duaların kıblesi değil misin sen?<sup class="calibre2"><a href="../Text/divanson_split_296.html#footnote-800-81" id="footnote-800-81-backlink">[81]</a></sup></p>

  <p class="normal">Bir yoksulun padişahtan ihsan ummasına şaşılmaz, şaşılacak şey şu ki padişah yoksuldan dilenmede.</p>

  <p class="normal">Bundan da daha şaşılacak şey şu: O Ay, o kadar yalvardı yakardı da yoksul galiba padişahlık benim hakkım diye yanıldı gitti.</p>

  <p class="normal">A gökyüzü, padişah değil misin sen? Toprak senin kulun kölen değil mi? Sen ne diye gece gündüz ona hizmet edeceğim diye havalanır durursun?</p>

  <p class="normal">Gökyüzü bana cevap verir de der ki: Kişi boş yere yelip yöpürmez… Bir saman çöpü uçuyorsa kehribar yüzünden uçuyordur.</p>

  <p class="normal">Sözümü anlamak, meleğin harcı… söz söylemezsem söze aç melek, ne diye susuyorsun, söyle der bana.</p>

  <p class="normal">Sen melek değilsin; melek ne yer, ne bilirsin? Pırasanın eşi dostusun sen, kudret helvasını ne yapacaksın?</p>

  <p class="normal">Akıl fikir mutfağından gelen şu yemeği ne yapacaksın sen? Gece gündüz o mutfağı görüp gözeten Tanrı’dır.</p>

  <p class="normal">Tebrizli Şemseddin’e söyle, yüzünü bize döndür, de… hayır, yanlış söyledim; de ki: Ey Şems, ardın yok senin zâti; tümden yüzsün sen.</p>

  <h3 class="h2baslik" id="calibre_toc_2860">LV</h3>

  <p class="normal">Senemâ çi gûne gûyem ki tu nûr-ı cân-ı mâyî</p>

  <p class="normal">Ki çi tâketest canrâ çu tu nûr-ı hod nemâyî</p>

  <p class="normal">A güzel, nasıl söyleyeyim, bilmem ki… sen canımızın ışığısın bizim… Sen kendi ışığını gösterince canın gücü kuvveti mi kalır?</p>

  <p class="normal">A benim canım, öylesine bir devlet kuşusun ki gölgenin altında bütün kargalar, kuzgunlar, devlet kuşu olurlar, o devleti elde ederler.</p>

  <p class="normal">Keremin, dünyadaki bütün mücrimlerin özürlerini diler… her belâya amansın, her bağı açansın sen.</p>

  <p class="normal">Bir incisin ki binlerce deniz sende yok olur gider… Ululuk sıfatlarıyla uçsuz bucaksız bir denizsin sen.</p>

  <p class="normal">Seninle buluştuğum zaman, ne de vefasız eş dostsun sen diye ağlarım; senden ayrılınca, ne de vefalı sevgilisin diye feryat ederim.</p>

  <p class="normal">O Ay’la buluşunca neler olur? Allah bilir… çünkü ayrılık zamanında bile zevk, neşe vermedesin, cana canlar katmadasın.</p>

  <p class="normal">Gönül delirmişse hakkı var; aklı sendin, gittin… yüzünü açtığın zaman da yüzündür ondan özür dileyen.</p>

  <h3 class="h2baslik" id="calibre_toc_2861">LVI</h3>

  <p class="normal">Beresîd leklek-i can ki behâr şod kocâyî</p>

  <p class="normal">Beşokoft cümle âlem gol-o berk-i can-fezâyî</p>

  <p class="normal">Can leyleği geldi de bahar geldi dedi, nerdesin? Bütün dünya açıldı, saçıldı, ağaçlar yapraklandı, cana canlar katan güller açtı.</p>

  <p class="normal">Gel de Yusufların yüzlerini gör; hepsi de kuyudan baş gösterdi… Gül yanaklıları tümden seyret; kendilerini göstermedeler.</p>

  <p class="normal">Gönül meyveleri kırılmıştı; toprak içinde mahpus kalmıştı… gözlerini açtılar da karakışın belâsından kurtulduklarını gördüler.</p>

  <p class="normal">Çayır çimen zindanın kapısını kırdılar… gülle lâle, kendilerine verilen bağışlar yüzünden neşeli; gülüp duruyorlar.</p>

  <p class="normal">Bütün olgun Meryemler, kızoğlankızken gebe kalmışlar… bütün arifler, gönüllerini vermişler, Tanrı ululuğuna yüz tutmuşlar.</p>

  <p class="normal">Bahçenin çevresindeki çiçek gibi, bizdensen, sen de sarhoşlar gibi ağız yoluyla payını al diyorlar.</p>

  <p class="normal">Her biri kedi gibi yavrusunu ağzına almış, gül bahçesinin anasına götürmede… Nasıl oluyor da seyre gelmiyorsun?</p>

  <p class="normal">Güzelim kanatlı kuşu seyret; hatip gibi minbere çıkmış, Tanrı’yı övüyor… güzelim bir nağmedir tutturmuş.</p>

  <h3 class="h2baslik" id="calibre_toc_2862">LVII</h3>

  <p class="normal">Hele ey dilî ki hofte tu be zîr-i zıll-i mâyî</p>

  <p class="normal">Şeb-o rûz der nemâzî be hekıykat-o gezâyî</p>

  <p class="normal">A uykuya dalmış gönül, bizim gölgemizin altındasın… Gece gündüz gerçekten de namazdasın, savaştasın sen.</p>

  <p class="normal">Dolunay ışık yağdırır, köyün köpeği de havlar durur; a Ay, köpeğin havlaması yüzünden ışık vermeden vazgeçme.</p>

  <p class="normal">Ekmekle gelişen kişi, ekmekten başka ne ister ki? Deniz gibi bir gönül gerek ki inci bile ona karşı yoksul kesilsin, dilencilik etsin.</p>

  <p class="normal">Seher çağında içtiğin şarap seni sarmadıysa, öylesine bir şarap iç ki ateşiyle kendinden kurtul gitsin.</p>

  <p class="normal">Tanrı’ya and olsun, bir şaraptır o ki ateşiyle beden göğün kutluluğuna erer de ölümden kurtulur.</p>

  <p class="normal">Al, iç, şu kırık dökük yaşayışa aldanıp da inada kalkışma… cana canlar katış ilinin ardından olgun bir yaşayış gelip çattı.</p>

  <p class="normal">Sözü bırakayım a benim canım… Zâti köre Yusuf’un işvelerini, güzelliğini anlatmak yazıktır.</p>

  <h3 class="h2baslik" id="calibre_toc_2863">LVIII</h3>

  <p class="normal">Senemâ çonan letîfî ki be cân-ı mâ derâyî</p>

  <p class="normal">Senemâ be hakk-ı lûtfet ki meyân-ı mâ derâyî</p>

  <p class="normal">A güzel, öyle lâtifsin ki canımızın içine girersin… a güzel, lûtfuna and olsun, aramıza katılırsın sen.</p>

  <p class="normal">Tertemiz bir dünyan var; toprakta yurdun yok senin; n’olur bir zamancağız da bizim dünyamıza gelsen.</p>

  <p class="normal">Lâtifsin, izin bulunmaz; gizlilerden gizlisin… bizim gizli ilimize bir gelsen bu gizli il seninle parlar, yalımlanır.</p>

  <p class="normal">A Süleyman, bütün kuşların dilerini bilirsin… dilimize geldin mi, dudağa ne tat bağışlarsın sen.</p>

  <p class="normal">Dünyaya padişah ancak sensin, yayını kimsecikler çekemez… yayımıza gelirsen senin yüzünden ok gibi uçar giderim.</p>

  <p class="normal">A Tebrizli Şems, salın… Tanrı kimyasısın sen; madenimize gelirsen bütün bakırımız altın kesilir.</p>

  <h3 class="h2baslik" id="calibre_toc_2864">LIX</h3>

  <p class="normal">Çi cemâl-i can-fezâyî ki meyân-ı cân-ı mâyî</p>

  <p class="normal">Tu be can çi mî nemayî tu çonin şeker çerâyî</p>

  <p class="normal">Ne de cana canlar katan bir güzelliksin ki canımızın içindesin… Cana neler göstermedesin, niçin böylesine bir şekersin sen?</p>

  <p class="normal">Gönüle bir yol buldun mu bin Ay gibi balkırsın… ne ateşsin, ne susun sen; niçin böylesine bir şekersin sen?</p>

  <p class="normal">Aşkının gamı, salt ışık ordusuyla yaya olarak kaleler almış; niçin böylesine bir şekersin sen?</p>

  <p class="normal">Pek kutlu Çin padişahı, bütün Zencileri bozguna uğratmış, kırmış geçirmiş… hepsinin de ellerini bağlamış; niçin böylesine bir şekersin sen?</p>

  <p class="normal">Tur Dağı’nın mumusun sen; binlerce denizsin, binlerce göksün sen… Can, dilerim, senden başkasını görmesin; niçin böylesine bir şekersin sen?</p>

  <p class="normal">Çokluktan gelmişsin; kıyaslara sığmazsın; o iki kanlı sarhoş gözlerle niçin böylesine bir şekersin sen?</p>

  <p class="normal">Hayalin gönlüme gelince nasıl bir ateş kaplar o yurdu; iki dünya birbirine girer; niçin böylesine bir şekersin sen?</p>

  <p class="normal">O iki yanağında ne var ki binlerce kararsız âşıkın aklını fikrini aldı gitti; niçin böylesine bir şekersin sen?</p>

  <p class="normal">O güzel gülüşle herkesi kul etmişsin kendine… senin soluğunla ölü bile dirilmiş; niçin böylesine bir şekersin sen?</p>

  <p class="normal">Tanrı güzelliği var sende; terin denize damlasa binlerce dalga coşar; niçin böylesine bir şekersin sen?</p>

  <p class="normal">İkiye ayrılmış saçların boynumda halka, neşem, sevincim senin şarabınla; seyret de gör, ne zevkteyim ben? Niçin böylesine bir şekersin sen?</p>

  <p class="normal">Gülünden yasemin yok oldu; bütün düzenler mahvoldu gitti… Ben de yok oldum, benim gibi yüzlercesi de, niçin böylesine bir şekersin sen?</p>

  <h3 class="h2baslik" id="calibre_toc_2865">LX</h3>

  <p class="ortayazi">“Tercî-i Bend”</p>

  <p class="normal">Tu berov ki men ezincâ benemîrevem be câyî</p>

  <p class="normal">Ki reved zi pîş-i yâri kamerî kamer-likaayî</p>

  <p class="normal">Sen git; ben burdan bir yerceğize gitmem… Ay parçası bir dostu, bir ay yüzlü sevgiliyi bırakıp da kim gider?</p>

  <p class="normal">Sen git; çalışıp çabalamaya, bir şey elde etmeye el atmış, ayak basmışsın… benimse onun aşkının elinden ne elim kaldı, ne ayağım.</p>

  <p class="normal">Her malın değerini aklınla tanır, bilirsin, benimse değeri pek yüce bir ay yüzlü dilber yüzünden ne aklım kaldı, ne fikrim.</p>

  <p class="normal">Aşk, sevda, halka göre büyük bir suç… yürü git, halktan cefalar görürsün, kınarlar seni.</p>

  <p class="normal">Senin gibi bir ay yüzlü için değer bu suçu işlemek… Akıl, bu çeşit bir yanlış iş işlerse doğru düzen bir iş yapmış demektir.</p>

  <p class="normal">Güzel yüzlülerin sevdasına düşüp gamlanmak, insanın dileğiyle değildir ki… dileğiyle devâsız derde kim gider?</p>

  <p class="normal">Dünyanın gözü senin güzelliğinin ışığını gördü ya… Tanrı’nın bu yurttan başka bir yurdu olsa bile artık kim gider oraya?</p>

  <p class="normal">Hele a kardeş, bir geç şu gök kubbe perdesinden… değil mi ki buğdayla işin yok, ne diye durursun değirmende?</p>

  <p class="normal">Büyükbaban, buğday yüzünden gelmedi mi buraya? Nefsinin havasına uyan gönülle akıl, elbette ayrılığa düşer.</p>

  <p class="normal">Tortu boyuna küpün dibinde durur; fakat durulunca küpün ağzına çıkar.</p>

  <p class="normal">Bir sel gibi arı duru denizin eşiğine akalım, yüzme bilene deniz ne hoş.</p>

  <p class="normal">Balık cinsindensin sen; o yüzden denize yöneliyorsun… havuzda, ırmakta bir genişlik, bir ferahlık bulamıyorsun.</p>

  <p class="normal">Havuzun suyu da iğretidir, sonradan konmadır, ırmağın suyu da başka yerden gelmedir… a akıl, a akıllı, iğreti şeylerden vefa umma.</p>

  <p class="normal">Bu söz, anlatılamadı. Tercî beytini söyle… Aşk meyvelerini anlat, basamakları göster.</p>

  <p class="ortayazi">*</p>

  <p class="normal">A felek, kulağın olsaydı da aşkın feryadını duysaydın, canın ne biçim coşar, köpürürdü; bir bilsen.</p>

  <p class="normal">Yanlış söyledim; senin de buluşman olmasaydı, ayrılık derdine düşmeseydin yaslılar gibi mavi elbiselere bürünür müydün hiç?</p>

  <p class="normal">Sevgilinin haberinden bir cilâ elde etseydin bir solukta gönlündeki bütün pası siler giderdin.</p>

  <p class="normal">Hele a Ay, gönlün başlık, başbuğluk dâvasına kalkmasaydı, baş çekmeseydi ululuk külâhını tutulup da nasıl kaptırırdın?</p>

  <p class="normal">Fakat gene kahrından aşkın lûtfu, saçlarını örtmeseydi tutuluş düğümü nerden gönlünden çözülürdü?</p>

  <p class="normal">Gönül sıkıntısıyla iç ferahlığı, bu yolun tehlikeli yerleri olmasaydı bedenin son günlerde ne diye erirdi, ne diye sonra dolunay olurdun sen?</p>

  <p class="normal">Kaza, kader gönlünü, gözünü mühürlemeseydi nasıl olur da tuzak gizli kalırdı senden; nasıl olur da taneyi görürdün sen?</p>

  <p class="normal">Her yolda bir bağ koymasaydı, bir tuzak kurmasaydı kendini koruyuş, sabrediş yüzünden kim övülürdü ki?</p>

  <p class="normal">O padişah, her gama bir ferahlık vermeseydi her şey kılıç kesilirdi, ok olurdu; ne kalkan kalırdı, ne zırh.</p>

  <p class="normal">Aydın can, Tanrı huylarıyla huylanmasaydı ne hüneri, arılığı kalırdı; ne kerem olurdu, ne cömertlik.</p>

  <p class="normal">Yokluk, emrinin heybetine râm olmasaydı ümitsizlik yerinden bir tek varlık bile bitmez, gelişmezdi.</p>

  <p class="normal">Güzelliği kem gözlerden ıraktır; hasetçinin erişmesinden çok yücedir o.</p>

  <p class="normal">Sen söyle: Ok yarasından Ay’a ne gam… çıfıtın kapkara gönlü, Ahmed’in sırrından ne elde edebilir?</p>

  <p class="normal">Kutlu güzelliğine dair bir tercî beyti söyle; hem de güzel söyle: Böylesine bir ırmak, gece gündüz susuz kalmasın.</p>

  <p class="ortayazi">*</p>

  <p class="normal">Yeşillik, kutlu ilkbahar… çalgı, neşe, sarhoşluk… yüzü güzel, alımlı sevgili var; kadeh var, elimizi uzatıp alıyoruz, içiyoruz.</p>

  <p class="normal">Gül çağı, lâle zamanı… yeşillik kumaşlarını yaydı, döktü… hele bir gül meclisine gel; sen de şaraba tapmadasın.</p>

  <p class="normal">Selviyle süsen, şükretmek için yüzlerce dile sahip oldu; yasemin, yokluk ilinden yola çıktı; sen ne diye oturup kalmışsın?</p>

  <p class="normal">Gül fidanı nazlanarak bülbüle sitemli sitemli, sus, git burdan, fidanı kırdın dedi.</p>

  <p class="normal">Bülbül cevap verdi de dedi ki: A cefacı, sendeki şu huy yüzünden burda ne hasta kaldı, ne hekim; ne eczacı kaldı, ne eczacının tezgâhı.</p>

  <p class="normal">Kızıl gül hal hatır sorarak safrana, yüzünü neden sararttın, mahmurluktan nasıl da yerlere serilmişsin dedi.</p>

  <p class="normal">Safran da ona, aşk dağından sarardım soldum diye cevap verdi; gamı sınadın mı, kimseden duydun mu dedi.</p>

  <p class="normal">Çimen, çınara ne yaptın, ne işledin de böyle yüceldin dedi; ondan da şu cevap geldi: Toprak oluştan, alçalış yüzünden yüceldim ben.</p>

  <p class="normal">Gonca çiçeğe, neden gözüm yumuk dedi; çiçek gülerek cevap verdi; o külâhı at başından, kurtuldun gitti dedi.</p>

  <p class="normal">Hele a gül bahçesinin güzelleri, altı aydır nerdeydiniz? Yokluktaydık, ansızın Tanrı’dan bir varlıktır geldi çattı.</p>

  <p class="normal">Sen de yokluktan yürü, o dünyanın baharına var, padişahlara katıl; sen de Elest sözünü duydun da yüceldin.</p>

  <p class="normal">O solukta menekşe de erguvandan bir haber almak istedi ama erguvan, başın için a Ay, sarhoşum diye dudağını ısırdı.</p>

  <p class="normal">Menekşe, onun sarhoşluğunu görüp cilvesini seyredince kucakladı onu da, sen bu kucaktan sıçradın, kaçtın zâti dedi.</p>

  <p class="normal">Denizin cömertliğini gör de balık gibi sus… Gönül avını salıver gitsin; sen de ağın dışındasın zâti.</p>

  <p class="normal">Gece geçti, seher vakti geldi çattı; sen de hâlâ uyumadın da, bir şey yiyip içmedin de… Bir solukcağız git de dinlen; kendinden geçtin gitti.</p>

  <h3 class="h2baslik" id="calibre_toc_2866">LXI</h3>

  <p class="normal">Bekeşîd yâr gûşem ki tu imşeb ân-ı mâyî</p>

  <p class="normal">Senemâ belî ve leyken tu neşan bedeh kocâyî</p>

  <p class="normal">Sevgili, bu gece sen bizimsin diye kulağımı çekti… Evet a güzel, fakat bir göster bana, nerdesin sen?</p>

  <p class="normal">Bahaneyi bırakır da evinin yolunu gösterirsen başımla yürüyerek, gözlerimi yerlere sürerek gelirim; çünkü kimyanın da madenisin sen.</p>

  <p class="normal">Yok, evini göstermez de düzene girişirsen gökten yıldızları çalarsın, aklın başından külâhını kaparsın sen.</p>

  <p class="normal">Gecem saçlarından bir iz; seher çağım yüzünden bir ışık… Yüzündeki örtüyü bir kaldırsan Ay bile gökyüzünden yere düşer.</p>

  <p class="normal">A güzel, sen bir arslansın, bense ceylan gibi tutsağınım senin… Dünyada azat edileceğinden korkan avı kim görmüştür?</p>

  <p class="normal">A güzel, havamıza gir, razılığımızı dile… çünkü denizden de duydum, madenden de; bağış madeniymişsin sen.</p>

  <p class="normal">Bütün vebale girişim, senden; senin yüzünden ağlayıp inliyorum… yatıştır ululuğunu onun; ululuk ıssı Tanrı, sensin ancak; ululuk Tanrı’nındır ancak.</p>

  <p class="normal">Uykumun yolunu kestin, bâri sarhoşluk yolunu kesme… herkesten, her şeyden ayırdın beni; kendinden ayırma bâri.</p>

  <p class="normal">Tanrım, sana ulaşmak ümidiyle Ay da dost oldu bize, güneş de; Tanrı kapısını çalmayı ummak, ne de büyük bir ümit.</p>

  <p class="normal">Bütün malını mülkünü vermiş, kesenin ağzını açmış; senin ihsanını umarak yapıyor bu işi; vefanın özüsün çünkü.</p>

  <p class="normal">Hepsi de dükkânlarını kırıp dökmüşler, uykunun, yiyip içmenin yolunu bağlamışlar; bir bucaktan çıkıverirsin diye oturmuşlar, seni bekliyorlar.</p>

  <p class="normal">Bir kişinin ümidi de nedir ki sana karşı? Bütün dünyanın ümidisin sen… Şarap elde etmeye çalışman da nedir ki? Lûtuf, ihsan şarabısın sen.</p>

  <p class="normal">Yusuf senin içinde; boş yere ne diye Mısır’a gidersin? Perdeyi kaldır da bir bak; ne de güzel yüzün var.</p>

  <p class="normal">Çalgıcı senin içinde; ne diye çalgıcıya kemerini veriyorsun? Beden neyden değersiz değildir, can da ney üfleyenden aşağı değil.</p>

  <h3 class="h2baslik" id="calibre_toc_2867">LXII</h3>

  <p class="normal">Hele âşıkan beşâret ki nemand in codâyî</p>

  <p class="normal">Beresed visâl-i dovlet bekoned Hodâ Hodâyî</p>

  <p class="normal">Hele a âşıklar, muştuluk size… artık ayrılık kalmadı, buluşma devleti geldi çattı; artık Tanrı, Tanrılığını sürecek.</p>

  <p class="normal">Kerem üstüne kerem gelmede, binlerce bayram gelip çatmada; iki dünya da mürit olmada; sen hâlâ nerdesin?</p>

  <p class="normal">Vefa şekerini ekersin; canın başını kaşırsın; zamaneden utanır arlanırsın da dokuzuncu göğe ağarsın artık.</p>

  <p class="normal">Lûtfu, keremi seni tutar, kendisine çeker; gönlünün muradına erersin; ne bunun gamı kalır, ne onun… tertemiz oluş, hükmünü sürer gider.</p>

  <p class="normal">Hele a gerçek âşıklar, birbirinizle uzlaşın da yol alın; vefalı dostun içinden kutsuzluğu aşan bir kutluluk coşmada.</p>

  <p class="normal">Durağın topraktı; gizlice bir yolculuğa çıktın; sonunda insanlık durağına eriştin, insan oldun… fakat burda da kalma.</p>

  <p class="normal">Sen yolcusun, yürü; göğe doğru yol al. Ama sen bu paramparça bucakta kalakalmışsın; Allah kurtarsın.</p>

  <p class="normal">Gönül, yürek adını taktığın şu bir katre kana bak… bütün dünyanın çevresini bir solukta döner dolaşır; ama yürüyüp uçarak değil.</p>

  <p class="normal">Gözünün ışığına dikkat et, göklere vurmada… Ona ışık verenle bildik olmaya bak.</p>

  <p class="normal">Söz söylemeyi bırak; ayağın yok mu senin? Ulu kişiysen ne diye bu daracık yerde tutsaksın?</p>

  <h3 class="h2baslik" id="calibre_toc_2868">LXIII</h3>

  <p class="normal">Tu zi ışk-ı hod neporsî ki çi hob-o dil-robâyî</p>

  <p class="normal">Da cihan behem berâyed çu cemâl-ı hod nemâyî</p>

  <p class="normal">Kendini sevmeyi ne soruyorsun, ne soruşturuyorsun; oysaki ne de güzelsin, ne de gönüller kaparsın sen… yüzünü bir göstersen iki dünya da birbirine girer.</p>

  <p class="normal">Sen şarapsın, biz testiyiz… sen suya benziyorsun, biz arkız… ne yerin var senin, ne yurdun; fakat gene de nereye yönelirsen ordasın.</p>

  <p class="normal">Gönül sana nasıl yelsin yöpürsün; bakış, görüş, seni nasıl arasın bulsun? Söz ağızdan nasıl çıksın da nerdesin diye sorsun?</p>

  <p class="normal">Gönlün kulağına ne söyledin ki gülmeye koyuldu, açılıp saçıldı? Kamışın ağzına ne verdin ki şekerler çiğnemeye koyuldu?</p>

  <p class="normal">Şaraba ne coşkunluk verdin; bala ne çeşit bir tat bağışladın? Akla nasıl bir düşünce verdin de yüce tasarılara girişmede, yüksek düşüncelere dalmada?</p>

  <p class="normal">Senin yüzünden toprak, nakışlarla bezenmiş; topraktakilerin göz milleri halden hale girmiş… hoş olmayanlar bile senin yüzünden hoş, hoşsun, hoşluğu arttırıp durursun sen.</p>

  <p class="normal">Neşe, seninle neşelendi; şaşılacak şey, senin yüzünden şaşılacak bir hale geldi; lûtuf, ihsan senin sayende dudağa, ağza tat verdi; kerem sahibisin, bağışlarda bulunur durursun sen.</p>

  <p class="normal">Yaralı, yorgun gönlü sen arar sorarsın; olaylardan onu yur, arıtırsın… dertli bir söz söylersin, ona o söz devâ olur gider.</p>

  <p class="normal">Bulut senin yüzünden ağlamada, şimşek senin yüzünden gülmede… Daha da binlerce çeşit işler, senin lûtfunla olup durmada; vefa madenisin sen.</p>

  <h3 class="h2baslik" id="calibre_toc_2869">LXIV</h3>

  <p class="normal">Nezerî be kâr-ı men kon ki zi dest reft kârem</p>

  <p class="normal">Be kesem mekon hevâle ki be coz tu kes nedârem</p>

  <p class="normal">İşime gücüme bir bak; işten güçten el çektim ben… başkasına buyurma; senden başka kimsem yok benim.</p>

  <p class="normal">Buluşma şarabını sunsan da başımdaki mahmurluğu gidersen meyhaneden ne eksilir ki?</p>

  <p class="normal">Mademki kendiliğimden neşeye lâyık değilim, gamsız bırakma beni. Çünkü bu arada boyuna gamın, gam ortağım oluyor benim.<sup class="calibre2"><a href="../Text/divanson_split_297.html#footnote-800-82" id="footnote-800-82-backlink">[82]</a></sup></p>
</body>
</html>
