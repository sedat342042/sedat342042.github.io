<html xmlns="http://www.w3.org/1999/xhtml">
	<head>
		<title>2-14.html</title>
		<link href="template.css" rel="stylesheet" type="text/css"/>
	</head>
	<body>
		<div id="x2-14.html" xml:lang="tr-TR">
			<div class="Basic-Text-Frame">
				<p class="arabaslik-orta" id="toc_marker-15">AÇILAMA</p>
				<p class="paragraf"/>
				<p class="paragraf"/>
				<p class="arabaslik-sol" id="toc_marker-15-1">MUHAMMED GÜLENDAM’IN ÖNSÖZÜ</p>
				<p class="paragraf"><span class="char-style-override-8">[s harfi satıra işarettir.]</span></p>
				<p class="paragraf"/>
				<p class="paragraf"><span class="char-style-override-2">s. 2.</span><span class="char-style-override-1"> Pervane, bildiğimiz böcek, aynı zamanda emir çavuşudur. Bu münasebetle şair ve edipler, bazen yazılarında kelimenin iki mânasını da kullanarak sanat yaparlar.</span></p>
				<p class="paragraf"><span class="char-style-override-2">s. 7.</span><span class="char-style-override-1"> Bu söz hadis, yani Hz. Muhammed’in sözü olarak rivayet edilmiştir.</span></p>
				<p class="paragraf"><span class="char-style-override-2">s. 9.</span><span class="char-style-override-1"> Bu söz de hadis diye rivayet edilmiştir. </span></p>
				<p class="paragraf"><span class="char-style-override-2">s. 19-20.</span><span class="char-style-override-1"> Kuran’ın 38’inci suresine “Sad suresi” denir ve “Ant olsun Sad’a ve hakikatleri andıran Kuran’a” diye başlar.</span></p>
				<p class="paragraf"><span class="char-style-override-2">s. 24.</span><span class="char-style-override-1"> Bu söz de hadis olarak rivayet edilmiştir. </span></p>
				<p class="paragraf"><span class="char-style-override-2">s. 26-27.</span><span class="char-style-override-1"> 15’inci surenin (Hıcır) 29’uncu ayetidir.</span></p>
				<p class="paragraf"><span class="char-style-override-2">s. 30.</span><span class="char-style-override-1"> Bu da hadis olarak nakledilmiştir. </span></p>
				<p class="paragraf"><span class="char-style-override-2">s. 31-32.</span><span class="char-style-override-1"> Kuran’ın 53’üncü suresinin (Necm) 4’üncü ayetidir.</span></p>
				<p class="paragraf"><span class="char-style-override-2">s. 53-55.</span><span class="char-style-override-1"> 48’inci surenin (Feth) 29’uncu ayetinin baş tarafıdır.</span></p>
				<p class="paragraf"><span class="char-style-override-2">s. 57-58.</span><span class="char-style-override-1"> 26’ncı surenin (Şuara) 224’üncü ayetidir. </span></p>
				<p class="paragraf"><span class="char-style-override-2">s. 62-63. </span><span class="char-style-override-1">17’nci surenin (Esra) 88’inci ayetindendir. </span></p>
				<p class="paragraf"><span class="char-style-override-2">s. 68.</span><span class="char-style-override-1"> Hz. Ali’nin Sıffeyn savaşında Muaviye tarafından mızraklara Kuran’lar bağlayıp uzatma hilesine başvurulduğu zaman söylediği söz.</span></p>
				<p class="paragraf"><span class="char-style-override-2">s. 127.</span><span class="char-style-override-1"> Sahban, Vail kabilesinden pek güzel söz söyler bir zattır. Belagatta adı anılagelmiştir. Şiirleri vardır. İslam devrine erişmiş ve Müslüman da olmuştur. </span></p>
				<p class="paragraf"><span class="char-style-override-2">s. 128.</span><span class="char-style-override-1"> Hassan, Hz. Muhammed’in sahabesinden olup şairdir. Sahabeden olması dolayısıyla şairler tarafından adı pek sık anılır.</span></p>
				<p class="paragraf"><span class="char-style-override-2">s. 143.</span><span class="char-style-override-1"> Mekke veya Medine’ye giden hacıların bu iki şehirden birinde ibadet maksadıyla bir müddet oturmalarına “Mücavirlik”, oturan adama da “Mücavir” derler. Mücavir, lügatte komşu mânasına gelir. </span></p>
				<p class="paragraf"><span class="char-style-override-2">s. 150.</span><span class="char-style-override-1"> 86’ncı surenin (Dehr) 18’inci ayetidir.</span></p>
				<p class="paragraf"><span class="char-style-override-2">s. 151.</span><span class="char-style-override-1"> Sihri helal. Beyit arasında geçen kelime, hem evvelki kelimelerin sonu, hem de sonraki kelimelerin başlangıcı sayılabilecek tarzda irat edilirse, bu sanata “Sihri helal” denir. Aynı zamanda mutlak olarak güzel şiire de denir.</span></p>
				<p class="paragraf"><span class="char-style-override-2">s. 154-155.</span><span class="char-style-override-1"> 21’inci surenin (Enbiya) 30’uncu ayetinden alınmadır.</span></p>
				<p class="paragraf"><span class="char-style-override-2">s. 159.</span><span class="char-style-override-1"> Musa Peygamber. Tur dağında Tanrı ile konuştuğu için kendisine “Tanrı ila konuşan” mânasında “Kelim” derler. Mesnevi, C l, S. 3, B. 2-26’nın izahına da bakınız.</span></p>
				<p class="paragraf"><span class="char-style-override-2">s. 221-222.</span><span class="char-style-override-1"> 56’ncı surenin (Vaha) 22-24’üncü ayetlerinde iyilik edenlere cennette kara gözlü kızlar verileceği bildirilmiştir ki, “Hurül ıyn” budur.</span></p>
				<p class="paragraf"><span class="char-style-override-1"> </span></p>
				<p class="arabaslik-sol" id="toc_marker-15-2">GAZELLER</p>
				<p class="paragraf">[B harfi beyte işarettir.]</p>
				<p class="paragraf"/>
				<p class="paragraf"><span class="char-style-override-2">B. 1.</span><span class="char-style-override-1"> Bu beytin birinci mısraı Muaviye oğlu Yezid’in;</span></p>
				<p class="paragraf"/>
				<p class="paragraf"><span class="char-style-override-1">Enel mesmûmu ma ‘indî bitirâkın ve la râkı </span></p>
				<p class="paragraf"><span class="char-style-override-1">Edir k’sen ve nâvilhâ elâ ya eyyuhessâki </span></p>
				<p class="paragraf"/>
				<p class="paragraf"><span class="char-style-override-1">beytinden alınmadır. Hafız’a “Neden bu beyitten iktibasta bulundun” diye sorulduğu, onun da “Mal-i kafer ber-mu’min helalest - kâfirin malı mümine helaldir” diye cevap verdiği rivayet edilegelmiştir. Bu rivayetin, Ehlî-i Şirazî’nin “Bir gece rüyada Hoca Hafız’a sordum: Ey fazilet ve bilgide eşi olmayan, bu kadar fazilet ve kemalinle neden Yezid’in şu şiirini aldın, kendi şiirine kattın. Dedi ki: Bu meseleyi anlamazsın. Kâfirin malı mümine helaldir.” mealindeki kıtasından meydana geldiğinde şüphe yoktur. Kâtibi de bu beyit yüzünden “Hafız’ın şiirine öyle şaşmaktayım ki, akıl bunu anlamadan âciz kalır. Ne hikmet gördü de dîvânına Yezid’in şiiriyle başladı. Kâfirin malı, Müslüman’a helaldir; bunda söz yok... fakat aslanın, köpeğin ağzından lokma kapması ne büyük ayıp” mealindeki kıtayı söylemiştir.</span></p>
				<p class="paragraf"><span class="char-style-override-2">B. 3.</span><span class="char-style-override-1"> Pir-i mugan, muğların piri, yaşlısı ve ulusu demektir. Muğ, ateşe tapanların rahiplerine denir. Şarap, ateşe benzetilmiş, bu münasebetle de meyhane, ateşkedeye, yani ateşe tapanların ateş yaktıkları mihraba, meyhanede hizmet eden gençler muğbeçeye, yani ateşe tapanların rahip yamaklarına, meyhaneci de pir-i mugana benzetilmiştir. Pir-i mugan, tasavvufta mürşide; muğbeçe, iradesini mürşide vermiş olan kişiye karşılık olarak mecaz yoluyla kullanılagelmiş sözlerdir. Meyhane de gönül, yahut feyiz şarabının sunulduğu tekke, yahut da Tanrı tecellisi olan bu âlemdir.</span></p>
				<p class="paragraf"><span class="char-style-override-2">B. 17.</span><span class="char-style-override-1"> Hâce Kıvameddin Hasan, İlhanilerden Sultan Hasan’la oğlu Sultan Üveys zamanında vezirlikte bulunan zattır. Hicretin 754 Rebiyülevvel’inin altıncı cuma günü ölmüştür (1353). Hafız’ın bu vezire bir vefat tarihi olduğu gibi, bir kıtasında da yine bu zatı över.</span></p>
				<p class="paragraf"><span class="char-style-override-2">B. 18.</span><span class="char-style-override-1"> Sofi: Tasavvuf ehli. Tasavvuf ve sofi kelimelerinin kökü şüphelidir. Bazılarına göre, yün hırka giydiklerinden sof, yani yün kelimesine nispetle bunlara sofi denmiştir. Bazılarınca Hz. Peygamber’in mescidindeki sofada yatıp kalkan ve “Sofa halkı”, mânasına gelen “Eshabı Suffa” diye anılan sahabe gibi yoksulluğu ihtiyar ettiklerinden, sofaya nispetle kendilerine sofi adı verilmiştir. İlk safta olduklarından, yahut kalpleri arı duru bulunduğundan bu adla adlandıklarını söyleyenler de vardır. Fakat en doğrusu, bu kelimenin hakîm mânasına gelen Yunanca “sofos” kelimesinden Arapçalaştırılmış olduğudur. Yine bu kelimeden Arapçalaştırılarak uydurulan “tasavvuf” sözü de bu mesleğe ad olmuştur. İlk olarak “sofi” adıyla anılan 150 Hicri’de (767-8) Şam’da vefat eden ve ilk tekkeyi kurmuş olan Ebuhaşimi Kufî’dir. İlk sofiler, şüphesiz Hint-İran dinleriyle Hıristiyanlık tesiri altında İslamiyet’te olmayan sıkı bir zahitliği ve riyazatı kendilerine meslek olarak kabul etmişler, sonraları hemen hepsi “Vahdet-i vücut - Varlık birliği” inanışında birleşmişlerdir. Zaman zaman içlerinde Yunan felsefesinin İslamlaştırılmış bir şeklinden başka bir şey olmayan Hukema felsefesiyle vahdet-i vücudu birleştirenler de çıkmıştır ki, bunlar bilhassa İsmailî mezhebinin tesiri altında kalmışlardır.</span></p>
				<p class="paragraf"><span class="char-style-override-2">B. 19.</span><span class="char-style-override-1"> Anka: Boynu pek uzun olduğundan Anka diye anılan bu kuş dişiymiş. Sonra Tanrı, buna bir erkek yaratmış. Musa Peygamber zamanında meydana gelen bu kuş cinsi çoğalıp Necid ve Hicaz taraflarına yayılmış, oralarda çocukları da kapmaya başlamış. Halk zamanın peygamberine şikâyet etmiş... Peygamberin ilenmesi üzerine Tanrı, bu kuş cinsini yok etmiş. Yok olduğundan, yahut pek yüksek uçtuğundan ve göze görünmediğinden “Anka-yı mugrib” diye de anılan bu kuşta otuz kuşun renk ve alameti varmış. Bu yüzden İranlılar “Sîmurg, Sîrenk” adını verirler. Şehnameye göre Rüstem’in babası Zal’i bu kuş besleyip yetiştirmiştir. Halk masallarına “Zümrüdüanka” diye geçen bu kuş, ismi var cismi yok bir kuştur. Tasavvufta gönüle ve Tanrı tecellisine tam bir surette mazhar olan “kutup - kâmil insan”a da Anka dendiği vardır.</span></p>
				<p class="paragraf"><span class="char-style-override-2">B. 20.</span><span class="char-style-override-1"> Tanrı, Adem Peygamber’le eşi Havva’yı. Şeytan’a uyup yememelerini emrettiği ebedilik ağacından yediklerinden ve bir rivayette buğday yediklerinden cennetten çıkarmıştır. Mesnevi, 1. basımı C. 1. S. 122. B. 1250- 1255 ve C. 2, S. 34, B. 357’ye bakınız. </span></p>
				<p class="paragraf"><span class="char-style-override-2">B. 24.</span><span class="char-style-override-1"> Zahit: Tanrı emirlerini yaptıktan başka, şüpheli şeylerden de kaçınan ve kendisini ibadete veren kişi. Edebiyatta zahit, hemen daima kaba ve kuru sofu, mürai adam yerine kullanılır. </span></p>
				<p class="paragraf"><span class="char-style-override-2">B. 25.</span><span class="char-style-override-1"> Mürit: Derviş mânasına kullanılan bu Arapça kelime, tasavvufta iradesini Tanrıya veren ve bir mürşide bağlanan, bütün âlemden kesilen kişi mânasına gelir.</span></p>
				<p class="paragraf"><span class="char-style-override-2">B. 25.</span><span class="char-style-override-1"> Cam Şeyhi: Şeyhülislam diye anılan Şeyh Ahmed Namıkî-i Camî. Bu zat, Horasan’ın Cam adlı kasabasında doğmuş olduğundan kendisine Ahmed-i Cam, Ahmed-i Camî, Şeyh-i Cam ve Arif-i Cam denir. Meşhur Molla Camî de, bu zatın feyzinden nasip almak için teberrüken Camî mahlası</span><span class="char-style-override-1">nı almıştır. Bu zata nispet edilen bir tarikat da vardır ki XVII’nci asra kadar bu tarikat mensupları, Anadolu ve Rumeli’de de vardı. Musikide pek ileri gitmiş olan Camiler, XV-XVI’ncı asır şair ve ediplerinden olan Vahidî’nin “Menakıb-ı Hâce-i</span><span class="char-style-override-1"> cihan ve Netice-i can” adlı kitabından anlaşıldığına göre Hayderîler gibi sakallarını usturayla tıraş ederler, bıyıklarını bırakırlar, kulaklarına küpeler takarlar, başlarına keçe külahlar giyerler, bellerine demir kuşaklar bağlarlar, yanlarına ziller asarlar, saç uzatırlar ve büklüm büklüm yanlarına salarlar, yahut örüp külahlarının etrafına dolarlardı. Şeriat hükümlerine uymayan ve birçok Türk tarikatı gibi eski Türk-Moğol şamanizminin izlerini taşıyan bu tarikat da Bektaşîlik tarafından temsil edilmiştir.</span></p>
				<p class="paragraf"><span class="char-style-override-2">B. 26.</span><span class="char-style-override-1"> Gönül sahipleri: Sofiler, gönüle çok ehemmiyet verirler. Onlarca insan, bütün âlemin hulasası olduğu gibi, insanın maneviyatı ve hakikati de gönüldür. Gönlün hakikatini bilenlere “gönül ehli, gönül sahipleri, ehli dil” derler.</span></p>
				<p class="paragraf"><span class="char-style-override-2">B. 28.</span><span class="char-style-override-1"> Felek, gökyüzü demektir. Eskilere nazaran yedi kat gök vardır. Birinci kat gökte Ay, ikinci katta Utarit, üçüncüde Mirrih, dördüncüde Güneş, beşincide Zühre, altıncıda Müşteri, yedincide Zühal vardır. Bu yedi kat gök, birbirini kaplamıştır. Yedincisini kaplayan sekizinci kat gökte sabiteler, burçlar vardır. Bu göğü de kaplayan ve içinde hiçbir şey bulunmadığı için atlas adını alan dokuzuncu kat gök, bütün gökleri kaplamıştır. Yedi hat gökteki yıldızların her biri, yeryüzüne ve yeryüzündekilere tesir eder. Her yıldızın hayırlı veya hayırsız bir tesiri vardır. Mesela Mirrih’le Zühal yomsuz, Güneş’le Müşteri yomlu yıldızlardır. Diğerleri bazen yomlu, bazen yomsuz olurlar. İlmi tencim, yahut ilmi nücum denen eski astronomiye göre bu yıldızların her birinin hususi tabiatları, hâkim oldukları iklimler ve yeryüzüne tesir ettikleri saatler vardır. Bu yüzden olan şeyleri feleğe, yani göğe ve gökteki yıldızlara isnat etmek ve felekten şikâyetlenmek âdet olmuş ve konuşma dilimize girmiştir. </span></p>
				<p class="paragraf"><span class="char-style-override-2">B. 30</span><span class="char-style-override-1"> İskender’in aynası: İskender, Mısır’da Habeş ve zenci askerlerini yendikten sonra deniz kıyısında İskenderiye şehrini yaptırmış ve oraya komutanlarından birisini bırakmıştı. Oradaki hakîmlerden Belinas, Hermis ve Valines, bir ayna yapmışlar, yüksek bir yere koydurmuşlardı. Güya bu aynada oraya gelmek üzere bulunan gemiler, daha bir aylık yoldayken görünürmüş. Bir rivayete göre de bu aynayı Aristo yapmış. İskender aynasının İskenderiye önündeki deniz feneri olması ihtimali vardır, belki o zamanlar düşmanları korkutmak için bu fenerin tılsımlı olduğu söylenmiş ve bu söz etrafa yayılmıştır, İskender aynası, tasavvufta Tanrı’dan gayrı şeylerden arınmış kalptir ki, bu kalbe hakikatler akseder.</span></p>
				<p class="paragraf"><span class="char-style-override-1">Dara, III. Ardişir’den sonra İran hükümdarı olan III. Daryus’tur. Milattan önce 330’da ölmüştür. Büyük İskender’le yaptığı savaşlarıyla meşhurdur. İranlılara göre İsfendiyar oğlu Behmen’in oğludur... </span></p>
				<p class="paragraf"><span class="char-style-override-2">B. 35.</span><span class="char-style-override-1"> Hz. Muhammed şaraba “Kötülükler anası, kötülüklerin aslı” demiştir. Hafız’ın bu beyti, adeta bu söze zıttır. Bu yüzden beyte “Sofi, o acımsı suya kötülüklerin aslı dedi ya... bu sözü de bize kız oğlan kızları öpmeden daha tatlı, daha lezzetlidir” diye mâna verenler bile vardır. (Sudî şerhi, C. 1, S. 46-47)</span></p>
				<p class="paragraf"><span class="char-style-override-2">B. 35.</span><span class="char-style-override-1"> Kimya: Mesnevi, 1. basım, C. 1, S. 50, B. 516’ya bakınız.</span></p>
				<p class="paragraf"><span class="char-style-override-2">B. 35.</span><span class="char-style-override-1"> Karun: Mesnevi, C. 1, S. 83, B. 864’e bakınız.</span></p>
				<p class="paragraf"><span class="char-style-override-2">B. 51.</span><span class="char-style-override-1"> Top-çevgân. Mesnevi, C. 2, S. 29, B. 313’e bakınız. </span></p>
				<p class="paragraf"><span class="char-style-override-2">B. 53.</span><span class="char-style-override-1"> Nuh, tufan ve gemi. Mesnevi, C. 1, S. 39, B. 403, C. 2, S. 220, B. 2369’a bakınız.</span></p>
				<p class="paragraf"><span class="char-style-override-2">B. 56.</span><span class="char-style-override-1"> Yusuf. Mesnevi, C. 1, S. 277, B. 2787’ye bakınız.</span></p>
				<p class="paragraf"><span class="char-style-override-2">B. 59.</span><span class="char-style-override-1"> Takva, Tanrı’dan korkmak, kötülüklerden ve hatta şüpheli şeylerden çekinmektir. Takva sahibi olan kişiye müttaki denir.</span></p>
				<p class="paragraf"><span class="char-style-override-2">B. 67.</span><span class="char-style-override-1"> Rüknâbad Şiraz’da akan bir ırmağın adıdır.</span></p>
				<p class="paragraf"><span class="char-style-override-2">B. 67.</span><span class="char-style-override-1"> Gülgeşt-i musalla. “Musalla gül bahçesi” demektir. Şiraz’ın bir gezinti yeridir. Aynı zamanda adından da anlaşıldığı gibi burası namazgâhtır. Eskiden cuma ve bilhassa bayram namazlarında cemaat pek kalabalık olduğu için şehirlerin dışında düz bir ovaya bir mihrap ve minber yapılır, bu namazlar oralarda kılınırdı. Bu yüzden ovalardaki mihraplı ve minberli yerlere “musalla - namaz kılınan yer” adı verilirdi. Buraları aynı zamanda gezinti yeriydi de. Ayrıca yollarda ekseriya bir çınar dikilip yanına bir çeşme yaptırılır, çınar altına biraz yüksek bir yere mihrap vazifesi gören bir taş dikilerek, yolcuların ve yolda yorulanların dinlenmesi, abdest alıp namaz kılması için küçük namazgâhlar da yapılırdı.</span></p>
				<p class="paragraf"><span class="char-style-override-2">B. 68.</span><span class="char-style-override-1"> Hân-ı yağma, yağma yemeği, yağma ziyafeti demektir. Çok eski zamanlardan beri, bayramlarda ve düğünlerde ziyafet verilir, gayet değerli, kap kacaklarda yemekler dağıtılır, ziyafetin sonunda yaygılarla kap kacağı, ziyafette bulunanlar kapışırdı. Sudî, “Bayramlarda ve düğünlerde yağma için dizilen çanaklardır” diyor ve padişahın düğününde bu hân-ı yağmayı gördüğünü kaydediyor (C. 1, S. 54). Osmanoğulları devrinde, yahut daha önce hân-ı yağmanın bu şekli aldığı anlaşılıyor.</span></p>
				<p class="paragraf"><span class="char-style-override-2">B. 69.</span><span class="char-style-override-1"> Zeliha, Yusuf Peygamber zamanında Mısır Azizi olan, yani Mısır hükümdarından sonra en büyük rütbeye sahip bulunan zatın karısıdır. Yusuf, pek güzel olduğu için Zeliha, Yusuf’a âşık olmuş ve bir gün Yusuf’a kendisini teslim etmek istemiş. Fakat Yusuf, Tanrı’dan korkup bu işe yanaşmamış, kaçarken Zeliha arkasından eteğine yapışmış, eteği yırtılmış, bu sırada Aziz, oda kapısına gelmiş ve bu hali görmüş. Zeliha, kendisini haklı çıkarmaya çalışmışsa da danışılan kişiler, eteğin art taraftan yırtılmasını Yusuf’un doğruluğuna delil olarak bulmuşlar, böyle olmakla beraber yine de dedikodunun yatışması için Yusuf, zindanda hapsedilmiş! Nihayet Yusuf zindandan çıkıp Mısır’a Aziz olunca Zeliha’yı aldığı rivayet edilir. Hatta bazıları, Zeliha’nın kız olup karısının Zeliha şeklinde bir peri olduğunu da söylemişlerdir. Bu vaka, Kuran’ın 12’nci suresi olan Yusuf suresinin 22’nci ayetinden itibaren anlatılmaktadır.</span></p>
				<p class="paragraf"><span class="char-style-override-2">B. 74.</span><span class="char-style-override-1"> Süreyya, sevr yani öküz burcunun hörgücündeki yedi yıldızdır ki, İran dilinde bu yıldız kümesine Pervin, Türkçe’de Ülker denir.</span></p>
				<p class="paragraf"><span class="char-style-override-2">B. 83.</span><span class="char-style-override-1"> Cemşid, İran mitolojisine göre yedi yüz, yahut bin yıl yaşamış. Halkı âlim ve zahitler, askerler, çiftçiler ve sanatkârlardan ibaret olmak üzere dört kısma ayırmıştır, insanlara faydalı olan birçok sanatı icat etmiş, güneşin hareketini esas tutarak güneş yılını kabul eylemiştir. Şarap yapmak ve içmek, güneşin koyun burcuna girişini yılbaşı ve bayram tanıyıp bu güne “Nevruz - Yeni gün” adını vermek de onun zamanından kalmıştır. Cemşid, nihayet ululuğuna güvenip tanrılık davasına kalkışmış, halk bundan bıkmış, yüz çevirmiş, bir rivayette Şeddad soyundan gelmiş olan Dahhak onun yerine hükümdar olmuştur. Cemşid, Hint ülkesine, oradan da Çin’e kaçmış ve orada ölmüştür. Bazılarına göre Cemşid, Süleyman Peygamber’dir. Cemşid’in camı, yani kadehi de meşhurdur. Buna dünyayı gösteren kadeh mânasına “Camı cihannüma - Camı gîtînüma” derler. Bu kadeh yedi kat göğe benzer bir tarzda yedi madenden yapılmış, üstünde de yedi yazı varmış, Cemşid’e “Cem” de denir. Yüzük yahut rüzgârla anılırsa, Süleyman Peygamber; cam, yani kadehle anılırsa, Cemşid; aynayla anılırsa, İskender kastedilir. Şiirde şarap meclisi, hemen daima Cem meclisi, Cemşid meclisi diye geçer. Gerek Cemşid, gerek Dahhak, tarihî bir şahsiyet olmayıp iki Hint mabududur. Sonradan bu mabutlar, İran’ın mitoloji tarihine iki hükümdar olarak geçmiştir.</span></p>
				<p class="paragraf"><span class="char-style-override-2">B. 95.</span><span class="char-style-override-1"> Zühre, beşinci kat gökteki parlak yıldızdır. Eski Yunanlılar, tanrıça olarak kabul ettikleri bu yıldıza Afrodit, Romalılar Venüs demişlerdir. Gökle gündüzün kızıdır. Bir rivayette “Jüpiter - Müşteri”nin, yani büyük Tanrı Zeus’un kızıdır. Bir rivayete göre Zühal, babasını öldürdüğü zaman birkaç damla kan denizde bir köpüğe düşmüş. Afrodit, bu kanla köpükten doğmuştur. Başka bir rivayete göre de yine denize gökten bir alev düşmüş, Afrodit bu suretle vücut bulmuştu. Pek güzel olan bu kadın, güzellik ve aşk tanrıçasıdır. Zevk, sefa, işret, ferah ve bilhassa müzik, bu tanrıçaya aittir. Ressamlara göre Zühre’nin arabasını bir çift güvercin, yahut kuğu çeker. Nücum ilmine göre yıldızların tabiatları vardır. Zühre, soğuk ve yaş tabiatlıdır. Esasen kutlu bir yıldız olmakta beraber, bazen hayırsız ve şer de olabilir. Zühre, edebiyatımızda hemen daima aşk, güzellik ve bilhassa müzikle beraber anılır.</span></p>
				<p class="paragraf"><span class="char-style-override-1">Mirrih, Yunanlıların Ares, Romalıların Mars dedikleri tanrıdır. Harp tanrısı olan bu yıldız, elinde kılıç, yahut mızrak bulunan ve bazen bir elinde kesik bir insan başı tutan güzel bir delikanlı şeklinde tasvir edilir. Kızıl renkli olduğundan tabiatı son derecede hararetli ve kuru sayılmış, bu bakımdan da kutsuz ve hayırsız olarak kabul edilmiştir. Zühal’e “Nahsi ekber - Büyük hayırsız yıldız”, Mirrih’e “Nahsi asgar - Küçük hayırsız yıldız”, ikisine birden “Nahseyn - İki kutsuz, hayırsız yıldız” denir.</span></p>
				<p class="paragraf"><span class="char-style-override-2">B. 97.</span><span class="char-style-override-1"> Kuran’da şeytanların gökten haber çalmak için göğe çıkmak istedikleri vakit, melekler tarafından atılan şehaplarla yakıldıkları, yahut gökten sürüldükleri anlatılmaktadır. Mes-nevi, C. 1, S. 73, B. 756’ya bakınız. </span></p>
				<p class="paragraf"><span class="char-style-override-2">B. 103.</span><span class="char-style-override-1"> Bu gazelde meşhur Şeyh-i San’an’a telmih vardır. Şeyh-i San’an, rivayete göre Abdürrezzak adlı ve Yemenli bir şeyhtir. Dört yüz dervişi bulunan bu şeyh, elli yıl Mekke’de kalmış, gece gündüz ibadet edermiş. Rum ülkesine, yani Anadolu’ya gelince bir gece rüyasında puta secde ettiğini görüyor. Bu rüyanın neye işaret olduğunu düşünüp dururken bir gün bir pencereden bakan bir Hıristiyan kızını görüp âşık oluyor. Bir ay kadar orada aç, susuz kalıyor. Dervişleri çok öğüt veriyorlarsa da dinlemiyor. Dervişler başından dağılıyorlar. Nihayet kız, Şeyh-i San’an’a şarap içmesini teklif ediyor. Şeyh, şarap içiyor. Ondan sonra da yine kızın teklifiyle Hıristiyan olup zünnar kuşanıyor. Yine kızın teklifiyle bir yıl domuz çobanlığı yapıyor. Dervişleri tekrar Kâbe’ye vardıkları zaman, orada kalan diğer bir dervişi, şeyhi o halde bırakıp geldikleri için onları kınıyor. Hepsi birden yola düşüyor ve kırk gün Tanrı’ya yalvarıyorlar. Kırk gün sonra o derviş, rüyasında Hz. Muhammed’i </span><span class="char-style-override-1">görüp şeyhine şefaat etmesini niyaz ediyor. Hz. Muhammed şefaat ettiğini müjdeliyor. O anda şeyh de zünnarı atıp tövbe etmiştir. Kıza da rüyasında Müslüman olması söylenmiş olduğundan şeyhle dervişlerin arkasına düşüyor, nihayet onlara yetişiyor ve Müslüman olup ölüyor. Şeyh Feridüddin Attar (627. H., 1229-1230) bu hikâyeyi, Mantık ut Tayr’ın dördüncü makalesinde 213 beyitle ve pek güzel bir surette anlatır. Ayrıca Şeyh-i</span><span class="char-style-override-1"> San’an hakkında kitap yazanlar da vardır. Yunus Emre de bu şeyhten bahseder.</span></p>
				<p class="paragraf"><span class="char-style-override-2">B. 115.</span><span class="char-style-override-1"> Nigâristan. Zerdüşt diniyle Hıristiyanlığı birleştirerek yeni bir din kuran Mani’nin resim mecmuası. Miladın 240’ıncı yılında doğan ve Sasanilerden Behram zamanında derisi yüzülüp içine saman doldurulmak suretiyle öldürülen Mani’nin dinine mensup olanlar, bu dine ait kitapları pek güzel minyatürlerle süslemişlerdi. İhtimal Mani’nin ressam sayılması bundandır.</span></p>
				<p class="paragraf"><span class="char-style-override-2">B. 116.</span><span class="char-style-override-1"> Garipler akşamı. İran dilinde “Şam-ı gariban”. Birisinin öldüğü ve gömüldüğü günün akşamına dendiği gibi, akşamda ve günün batmasında bir gariplik olduğu ve umumiyetle garipler, akşamları dertlendiği için dilimizde de bu zamana “akşam garipliği” denilegelmiştir. Aynı zamanda Hz. Muhammed’in torunu ve Hz. Ali’nin oğlu İmam Hüseyin’in Kerbela’da şehit edilmesinden sonra Ehlibeyt’in, Yezid askerine kimsesiz olarak esir düştükleri geceye de “Şam-ı gariban” derler.</span></p>
				<p class="paragraf"><span class="char-style-override-2">B. 136.</span><span class="char-style-override-1"> Tuba, cennette bulunan ve kökü yukarıda olup dal ve yaprakları bütün cenneti dolduran bir ağaçtır.</span></p>
				<p class="paragraf"><span class="char-style-override-2">B. 155.</span><span class="char-style-override-1"> Süleyman Peygamber’in, üstünde İsm-i azam, yani Tanrı’nın en büyük, en şerefli adı kazılmış bir yüzüğü olduğu ve bu yüzden bütün mahluklara hükmettiği rivayet edilmiştir. Hatem, yani yüzükten maksat, işte bu yüzüktür. Mesnevi, C. 1, S. 100, B. 1030’a da bakınız.</span></p>
				<p class="paragraf"><span class="char-style-override-2">B. 159.</span><span class="char-style-override-1"> İsa Peygamber’in ölüleri dirilttiği İncil ve Kuran’da anlatılır.</span></p>
				<p class="paragraf"><span class="char-style-override-2">B. 161.</span><span class="char-style-override-1"> Hamail, lügatte kılıç bağına derler. Fakat burada boyuna asılan ve ekseriya gümüş mahfaza içine konmuş olan muska kastedilmiştir. Bu çeşit muskalara halk dilinde hamailden bozma hamaylı denir.</span></p>
				<p class="paragraf"><span class="char-style-override-2">B. 175.</span><span class="char-style-override-1"> Tutya. Göze parlaklık ve kuvvet vermek için çekilen ve gözü yakıp yaşartan, kuvvetlendiren taş. Edebiyatta daima sevgilinin izinin tozu, göze tutya gibi çekilir.</span></p>
				<p class="paragraf"><span class="char-style-override-2">B. 182.</span><span class="char-style-override-1"> Sidre ve Sidretülmünteha, yedinci kat gökteki sınır ağacıdır. Cebrail, miraçta buradan ileriye geçememiş ve Hz. Muhammed de Cebrail’i burada görmüştür. Mesnevi. C. 1, S. 104, B. 1066’ya bakınız.</span></p>
				<p class="paragraf"><span class="char-style-override-2">B. 184.</span><span class="char-style-override-1"> Tarikat, yol demektir. Sofilere göre dinin dış yüzü olan şeriattan, dinin iç yüzü olan hakikate varmak için manevi bir yol vardır. Bir mürşide tabi olan yolcu, onun emirleriyle muayyen şartlara riayet ederek ahlakını güzelleştirir, kötülüklerden geçer, mevhum varlığı terk eder, bu suretle manevi yolu aşar ve hakikate ulaşır.</span></p>
				<p class="paragraf"><span class="char-style-override-2">B. 201.</span><span class="char-style-override-1"> Rıdvan, cennetin kapıcısı olan melektir. </span></p>
				<p class="paragraf"><span class="char-style-override-2">B. 210.</span><span class="char-style-override-1"> Halvet, yalnızlık mânasına gelir. Tarikatta halveti esas tutanlar, dervişi dar bir yere koyarlar. Derviş orada kırk gün, her gün biraz daha az yemek şartıyla riyazata girmiş olur. Aynı zamanda az uyur ve ibadette bulunur. Bu kırk günlük halvete Arapça’da ve İran dilinde kırk ve kırk günlük müddet mânasına gelen “erbain” ve “çile - çihle” de denir.</span></p>
				<p class="paragraf"><span class="char-style-override-2">B. 211.</span><span class="char-style-override-1"> Asaf. Süleyman Peygamber’in vezirinin adıdır, İsm-i azam kuvvetiyle Belkıs’ı tahtıyla getiren bu vezirdir. Edebiyatta vezirler, daima Asaf’a benzetilir.</span></p>
				<p class="paragraf"><span class="char-style-override-2">B. 216.</span><span class="char-style-override-1"> Nergis, Yunanca Narsis diye anılır. Mitolojide bir ırmakla bir perinin oğludur. Bu delikanlıya insanlar da âşıktır, periler de. Ses adlı peri de buna âşık olmuş, bu aşk yüzünden ölerek taşa dönmüş ve yalnız sesi kalmıştır. Kızlar aşktan anlamayan bu delikanlıyı mabutlara şikâyet ederler. Mabutlar da şu cezayı verirler: Bir gün Narsis, bir ırmakta kendisinin aksini görerek âşık olur, kendi aksine dalar gider. Bir aralık aksini kucaklamak için ırmağa eğilir ve muvazenesini kaybedip düşer, boğulur. Vücudundan bir çiçek peyda olur ki, bu çiçek tıpkı bir göze benzer ve bütün güzellikleri seyredip durur. Edebiyatta Nergis’in göze benzetilmesi, bu hikâyenin tesiriyledir.</span></p>
				<p class="paragraf"><span class="char-style-override-2">B. 225.</span><span class="char-style-override-1"> Hz. Muhammed’in “Ben, Tanrı kokusunu Yemen tarafından alıyorum” dediği rivayet edilmiştir. Mesnevi, C, 2, S. 111, B. 1203’e bakınız. </span></p>
				<p class="paragraf"><span class="char-style-override-2">B. 229.</span><span class="char-style-override-1"> Asaf-ı sâni, ikinci vezir Kıvameddin Hasan’dır.</span></p>
				<p class="paragraf"><span class="char-style-override-2">B. 231.</span><span class="char-style-override-1"> Keşşaf, (538. H., 1143-44) vefat eden meşhur Carullah Mahmud Zimahşerî’nin tefsiridir. Zimahşerî, bu tefsiri 528 Rebiyülahir’inin yirmi üçüncü günü bitirmiştir (1134). Keşf, Ömer-ibn-i Abdürrahman ül Kazvinî’nin (745-4. H., 1344-45) Keşşaf’a yazdığı haşiye olacak,</span></p>
				<p class="paragraf"><span class="char-style-override-2">B. 232.</span><span class="char-style-override-1"> Kaf, eskilerce dünyayı çepçevre kuşatan dağ, edebiyatta çok defa uzaktan kinaye olarak kullanılır.</span></p>
				<p class="paragraf"><span class="char-style-override-2">B. 243</span><span class="char-style-override-1">. Eskiler, dünyanın üstünde insan bulunan dörtte birini yedi iklime ayırmışlardı. Bu yedi iklim sırasıyla şunlardır: 1. Berber ve Habeş ülkeleriyle Yemen’in kuzey tarafından, Sint, Hint ve Çin’den geçer. Halkı siyah renklidir. 2. Mağrib ve Sudan ülkeleriyle Arap yarımadasının güneyinden, Yemen, Mekke, Medine, Bahreyn, Sint, Hindi Çinî’nin ortalarından geçer. Halkının rengi siyaha yakın esmerdir. 3. Mağrib ülkesinin güneyiyle Mısır, Kudüs, Şam, Küfe, Bağdat, Basra, Şiraz, Isfahan ve Fars ülkelerinden geçer. Halkı buğday benizlidir. 4. Endülüs ve Frengistan’dan, Rumeli’nin kuzeyinden, Anadolu’nun kuzey yarısından, Tebriz, Erdebil, Kazvin ve Tus’la Fars dağlarının güneyinden, Horasan’dan, Hita ve Huten’in kuzeyiyle Çin’in güneyinden geçer. Halkı beyaza yakın esmer renk-lidir. 5. İspanya’nın güneyinden, Frenk diyarının ortasından, Anadolu’dan, Sivas, Erzurum ve Şirvan’dan, Hazar Denizi’nin cenubundaki Geylan ve Cam gibi memleketlerden, Harezm, Semerkand, Buhara ve Türkistan’dan geçer. Halkının rengi beyazdır. 6. Frenk diyarının güneyinden, Venedik ve Rumeli’nin güneyinde bulunan memleketlerden, İstanbul’dan, Karadeniz’in güney ve kuzeyindeki yerlerden, Dağıstan ve Gürcistan’dan, Özbek ve Çağatay ülkelerinden, Hita ve Huten’in güneyinden geçer, halkının rengi sarıdır. 7. Portekiz ve İngiliz diyarından, Kıpçak ülkesinin güneyinden, Bulgar ve Rus memleketlerinden, Hazar denizinin güneyinden geçer. Halkının rengi kızıla çalar.</span></p>
				<p class="paragraf"><span class="char-style-override-2">B. 250.</span><span class="char-style-override-1"> Ayyarlar yolu. Arapça bir kelime olan ayyar, şuraya buraya koşan aslan, oynak at demektir. Bu münasebetle her yanı gezip dolaşan akıllı ve anlayışlı adama da ayyar dendiği gibi, bir kısım askere de bu ad verilmiştir. Aynı zamanda hilebaz, yalancı, dolandırıcı ve hırsız kişilere de ayyar denir. Naima tarihinden, Kızılbaş fedailerine de bu adın verildiğini öğreniyoruz (C. 3, S. 20).</span></p>
				<p class="paragraf"><span class="char-style-override-2">B. 253.</span><span class="char-style-override-1"> Kalender, Kalenderi tarikatına mensup kişiye denir. Bunlar, yalnız farzları yerine getirir, nafile ibadetlerle meşgul olmazlar, başlarına on iki terkli, yani dilimli, kubbesi sivrice keçe külahlar giyerler, Çardarb olurlar, yani saç, sakal, kaş ve bıyıklarını usturayla tıraş ederler, kulaklarına halkalar takarlar, toplu bir halde ve davul ve nefir, yani boynuzdan yapılma borularını çalarak ellerinde bayraklar olduğu halde şehir şehir dolaşırlardı. Aşırı derecede vahdet-i vücuda inanan bu Şiî - Bâtınî tarikat, XVII’inci asır sonlarına kadar yavaş yavaş azalmak suretiyle Osmanoğulları ülkesine de yayılmıştı. Sonradan Bektaşîlik, bu tarikatı da temsil etmiştir. Esasen Melametîlikten ayrılmış olan Kalenderliğe Hafız’ın hususi bir hürmeti vardır. O, kalenderliği giyimde, kuşamda, âdette, usulde aramaz... her şeyden kesilmede ve hiçbir şeyle alakadar olmamada arar. Kalenderlerin meşrepleri dolayısıyla dilimizde yoksul kişiye ve hiçbir şeye aldırmayan, her şeyi hoş gören adama da kalender denegelmiştir</span></p>
				<p class="paragraf"><span class="char-style-override-2">B. 260.</span><span class="char-style-override-1"> Kureyş ulularından ve Hz. Muhammed’in amcası olan Ebuleheb, Hz. Muhammed’e ve İslam dinine en büyük bir düşmandı. Adı, bu düşmanlığı yüzünden anılır.</span></p>
				<p class="paragraf"><span class="char-style-override-2">B. 261.</span><span class="char-style-override-1"> Sofilerin usul ve erkanlarını icra etmek için toplandıkları yer. Bu yerlere umumi olarak tekke derler. Küçük ve ancak yolcu dervişlerin barınmalarına mahsus olan tekkelere bucak mânasına “zaviye” denir. </span></p>
				<p class="paragraf"><span class="char-style-override-2">B. 264.</span><span class="char-style-override-1"> Osmanoğulları zamanından önce Halep’te şişe yapılırmış, daha doğrusu Tarsus’ta yapılır, Halep’e gelirmiş (Sudî, C. 1, S. 170),</span></p>
				<p class="paragraf"><span class="char-style-override-2">B. 272.</span><span class="char-style-override-1"> Eskiden banka olmadığından paraları yere gömerlerdi. Pek çok parayı küplere doldurup çok defa umulmadık viranelere gömdüklerinden şiirde daima defineyle virane bir arada kullanılır.</span></p>
				<p class="paragraf"><span class="char-style-override-2">B. 289.</span><span class="char-style-override-1"> Cam-ı cihannüma. B. 83’ün izahına bakınız.</span></p>
				<p class="paragraf"><span class="char-style-override-2">B. 297.</span><span class="char-style-override-1"> Abıhayat, Türkçe’de Bengisu denen ve içenin kıyamete kadar yaşayacağı bir sudur. Buna “Abıhayvan” ve “Abızindeganî” de derler. Güya İskender, bir memlekete varınca oralılar, ileride bir deniz olduğunu, deniz geçilince karanlıklar ülkesine girileceğini ve bu suyun, karanlıklar ülkesinde bulunduğunu haber vermişler. Hızır Peygamber ve İlyas Peygamber de İskender’le berabermiş. Bengisu’yu aramaya giderlerken karanlıklar ülkesine gelmişler. İskender’de karanlıkları aydınlatan iki mücevher varmış, birisini Hızır’a vermiş. Suya hangisi rastlarsa, öbürüne haber vermek şartıyla ayrı ayrı yollardan o ülkeye dalmışlar. Hızır’la İlyas, bir hayli gidip yorulmuşlar. Bir yerde oturup yanlarında bulunan pişmiş balığı yemek istemişler. Hızır, yemekten önce o civarda bulunan bir suda ellerini yıkamış. Elinden bir damla su balığa damlamış. Balık, hemen canlanıp sıçrayarak suya atılmış. Hızır, abıhayatın bu su olduğunu anlamış, İlyas’la beraber kana kana bu sudan içmiş. Fakat ikisine de İskender’e haber vermemeleri emredilmiş, onlar da haber vermemişler. Bir rivayete göre de İskender, karanlıklar ovasına girmeye korkmuş ve abıhayattan mahrum kalmış. Hızır’la İlyas, ebedi hayata erişmişler. İlyas denizde, Hızır karada zorda kalanlara yardım eder. İrem bağı ve bahçesi de Adem Peygamber’in torununun torunu olan Ad’ın oğullarından meydana gelen Ad kavminin hükümdarı olup tanrılık davasına kalkışan Şeddad tarafından yapılan misli görülmemiş bir şehirdir. Bu bağlık, bahçelik şehri cennet olarak kurdurmuştu. Fakat bittiği haber verilince görmek üzere giderken bir yer sarsıntısı yüzünden kendisi, kendine uyanlarla beraber bir yanda, İrem öbür yanda yere batmıştır. Kuran’ın 89’uncu suresi olan Fecr suresinin 6-8’inci ayetlerinde bu bağın misli görülmemiş bir şey olduğu anlatılmaktadır. Aynı zamanda Şiraz’da Şah Şuca’nın gezinti yeri olan bahçenin adı da “Bag-ı İrem”dir.</span></p>
				<p class="paragraf"><span class="char-style-override-2">B. 304.</span><span class="char-style-override-1"> Nisan ayı, baharın ikinci ayıdır. Bu ayda yağmurlar yağar, her taraf yeşerir. Bu yüzden nisanda büyük bir feyiz vardır. Fakat ayrıca nisanın feyzine ait bir efsane de vardır. Güya bu ay içinde yağmur yağarken, sedefler ağızlarını açarlarmış. Sedeflere damlayan yağmur katreleri inci olurmuş. Fakat bu yağmur katreleri, yılanların ağzına damlarsa, zehir haline gelirmiş. Nisan yağmurundaki bu feyiz yüzünden eskiden nisan tasları vardı, bu taslara nisan suyu toplanır, bu suya muayyen miktarda muayyen ayetler okunur, bir yıl saklanır, hastalıklarda içilirdi. Hafız, bu beyitte nisan feyziyle neşelenen dünyayı peşin, cenneti veresiye sayıp peşinden faydalanmayı tavsiye etmektedir.</span></p>
				<p class="paragraf"><span class="char-style-override-2">B. 324.</span><span class="char-style-override-1"> 3’üncü sure olan Ali İmran suresinin 54’üncü ayetinde “Yahudiler, İsa Peygamber’i öldürmek için hile yaptılar. Tanrı da İsa’yı göğe ağdırarak hilelerine karşılıkta bulundu... Tanrı, hilecilerin hayırlısıdır” denmektedir. Mekir, hile mânasına gelir.</span></p>
				<p class="paragraf"><span class="char-style-override-2">B. 342.</span><span class="char-style-override-1"> Kisra, Nuşirevan’ın lakabıdır. Sonradan, bütün İran şahlarına Kisra denmesi âdet olmuştur. Bazılarınca bu kelime, Husrev kelimesinin Arapçalaşmış şeklidir. Perviz, Nuşirevan oğlu Hürmüz’ün oğludur. Asıl adı Husrev olan bu şah, balığı çok sevdiğinden balık mânasına da gelen Perviz lakabı ile lakaplanmıştır.</span></p>
				<p class="paragraf"><span class="char-style-override-2">B. 345.</span><span class="char-style-override-1"> Kadir gecesi. Ramazan ayının son on günündeki tek gecelerden biridir. Kuran’ın 97’nci suresinde o gece meleklerle Cebrail’in gökten yere indiği, sabaha kadar hayır ve selametten başka bir şey takdir edilmediği, o geceki ibadetin bin yıl ibadetten hayırlı olduğu ve Kuran’ın da o gece indirilmiş bulunduğu anlatılmaktadır.</span></p>
				<p class="paragraf"><span class="char-style-override-2">B. 351.</span><span class="char-style-override-1"> Kuran’ın 34’üncü suresi olan Seba suresinin 12’nci ayetinde Süleyman Peygamber’e rüzgârın teshir edildiği ve gündüzün bir aylık, gece de bir aylık yol götürdüğü anlatıldığı gibi, 27’nci suresi olan Neml suresinin 17-18’inci ayetlerinde de Süleyman’ın ordusuyla, karıncaların yuvası bulunan bir vadiye geldiği, karıncaların reisinin karıncalara “Yuvalarınıza girin... Süleyman ve ordusu, sizi çiğnemesin” dediği anlatılmaktadır. Bir karıncanın, Süleyman Peygamber’e armağan olarak bir karınca ayağı getirdiği de halk rivayetlerindendir. Hulasa karınca edebiyatta aciz sembolü olarak kullanılır ve daima Süleyman’la karşılaştırılır.</span></p>
				<p class="paragraf"><span class="char-style-override-2">B. 358.</span><span class="char-style-override-1"> Zühal gökle yerin oğludur. Mitolojide zaman tanrısıdır ve ekimi, biçimi korur. Rengi siyaha bakar boz yeşildir. Tabiatı sevdavi, mizacı soğuk ve kurudur. Seneye hâkim olunca soğuk çoğalır, sıcak memleketlerde bile hararet azalır. Bu bakımdan nahsı ekber, büyük hayırsız ve yomsuz yıldızdır. Yalnız gündüzün tabiatı hararet olduğundan ve hararet de soğukluğu giderdiğinden gündüz kutsuz ve yomsuz sayılmaz. Zühal, birinci iklime hâkimdir. Sanatkârlarla dar geçimli adamların ve padişah mensuplarının yıldızı Zühal’dir. Yunanlılar, Zühal’i yarı beline kadar göğsü açık, yalnız arkasıyla başının ön tarafı kapalı bir yaşlı adam şeklinde tasvir ederlerdi. Elinde kâh bir üzüm bıçağı, kâh orak bulunurdu. Şarkta sağ elinde bir insan kafası tutan, sol eliyle bir insan avucunu tutmuş bulunan bir yaşlı adam, yahut beyaz ata binmiş, sağ elinde bir kılıç olan bir adam şeklinde tasvir edilir.</span></p>
				<p class="paragraf"><span class="char-style-override-2">B. 374.</span><span class="char-style-override-1"> Gulyabani, yollarda insanları adlarıyla çağırarak yollarını kaybettiren cinlerdir.</span></p>
				<p class="paragraf"><span class="char-style-override-2">B. 387.</span><span class="char-style-override-1"> Kuran’ın yedi türlü okunuşu vardır. Bu okunuşlara “Kıraati seb’a - Yedi okunuş” denir. Mâna bozulmamak üzere bu çeşitli okunuştan bahseden bilgiye “Kıraat ilmi - Okuyuş bilgisi” denir. Kıraat bilgisinin yedi imamı vardır. Bu suretle bu yedi kıraat on dört rivayetle bize kadar gelmiştir.</span></p>
				<p class="paragraf"><span class="char-style-override-2">B. 410.</span><span class="char-style-override-1"> Harut, Marut; Mesnevi, C. 1. S. 52, R 536’e bakınız.</span></p>
				<p class="paragraf"><span class="char-style-override-2">B. 421.</span><span class="char-style-override-1"> Elest: Mesnevi, C. 1, S. 122, B. 1241’e bakınız.</span></p>
				<p class="paragraf"><span class="char-style-override-2">B. 423.</span><span class="char-style-override-1"> Kuran’ın 27’nci suresinin (Neml) 16’ncı ayetinde Süleyman Peygamber’e kuş dili öğretildiği söylenmekte; 34’üncü surede de (Seba) rüzgârın, Süleyman’ın emrine uyduğu ye tahtını götürdüğü anlatılmaktadır (Ayet 12). Asaf, Süleyman’ın vezirinin adıdır.</span></p>
				<p class="paragraf"><span class="char-style-override-2">B. 434.</span><span class="char-style-override-1"> Nergisî kaftan, kuşağı uçkur gibi içten geçen ve uçları klaptan ve ipekle, yahut altınla işlemeli olup göbek üstünden sarkıtılan bir çeşit yakası büklümlü kaftandır. Sudî, bir Gürcü beyinin oğlunda görmüş (C. 1, S. 145-146),</span></p>
				<p class="paragraf"><span class="char-style-override-2">B. 443.</span><span class="char-style-override-1"> Gülbank. Yüce sesle okunan mürettep derviş dualarına denir. Bülbül sesine de gülbank derler. </span></p>
				<p class="paragraf"><span class="char-style-override-2">B. 444.</span><span class="char-style-override-1"> Gönül ferahlatıcı yakut macunu. Yakut-u müferrih denen bu macun, eskiden kullanılırmış. Yapılması hayli paraya bakan ve zenginler tarafından kullanılan bu macunun nasıl yapıldığı eski tıp kitaplarında yazılıdır.</span></p>
				<p class="paragraf"><span class="char-style-override-2">B. 450.</span><span class="char-style-override-1"> Bu beyitteki “Hâce”den Kıvameddin’in kastedildiğini Sudî söylüyor (C. 1, S. 80)</span></p>
				<p class="paragraf"><span class="char-style-override-2">B. 454.</span><span class="char-style-override-1"> Süleyman Peygamber’in yüzüğünü güya bir aralık bir dev çalmış ve bir müddet de Süleymanlık etmiş, fakat sonra yine Süleyman Peygamber tarafından elde edilmiş.</span></p>
				<p class="paragraf"><span class="char-style-override-2">B. 460.</span><span class="char-style-override-1"> Müslümanların kıblesi olan Kâbe’nin çevresinde hududu muayyen bir yer vardır ki, buraya harem derler. Burada avlanmak, canlı bir mahluku öldürmek haramdır.</span></p>
				<p class="paragraf"><span class="char-style-override-2">B. 471.</span><span class="char-style-override-1"> Şeyh-i San’an. B. 103’ün izahına bakınız.</span></p>
				<p class="paragraf"><span class="char-style-override-2">B. 483.</span><span class="char-style-override-1"> Cihan hocasından Kıvameddin Hasan’ın kastedildiğini Sudî söylemektedir (C. 1, S. 193).</span></p>
				<p class="paragraf"><span class="char-style-override-2">B. 497.</span><span class="char-style-override-1"> Ferhat, Şirin adlı kızın âşıkıdır. Erkek evlat bırakmadan ölen bir hükümdarın yerine Banu adlı bir kızı geçiyor. Bu kızın, kız kardeşinin adı Şirin’dir. Banu, Şirin’e bir köşk yaptırıyor. Köşkü Bihzad adlı bir ressam, güzel resimlerle süslüyor. Bihzad’ın Ferhat adlı bir oğlu var. Bu da babasıyla çalışırken Banu, Ferhat’a âşık oluyor, Ferhat da Şirin’i seviyor. Arada bir görüşmeye başlıyorlar. Banu da köşkün karşısında kendi için bir köşk yaptırıyor. Şirin, bir gün şehrin dışındaki pınarın köşke getirilmesini istiyor. Fakat ortada bir dağ olduğundan kimse imkânını bulamıyor. Ferhat, saray bekçiliğine tayin edilmek şartıyla dağı deleceğini söylüyor ve büyük gürzüyle kayaları delmeye başlıyor. Banu, Ferhat’ın Şirin’i sevdiğini duyunca, Ferhat’ı hapsettiriyor. Bir müddet sonra gördüğü bir rüya üzerine hapisten çıkartıyor, Fakat yeise düşen Ferhat, bir dağda külüngüyle kendisine bir mağara açıyor, mağaranın duvarına Şirin’in resmini yapıp orada oturuyor. Bu sırada Hürmüz adlı bir padişah Şirin’i Ferhat’a almak için Banu ile savaşıyor ve ordusunu mağlup edip Şirin’i alıyor. Bu sefer de Hürmüz’ün oğlu Husrev, Şirin’e âşık oluyor. Hatta bu aşk yüzünden yatağa düşüyor, nihayet Ferhat’a yine bir dağ delmesini teklif ediyorlar. Ferhat, işe koyuluyor. Tam dağı deleceği sırada Husrev’in dadısı, Ferhat’ın yanına gidip “Oğlum, sen burada uğraşıyorsun, ama Şirin öldü” diyor. Ferhat, bir ah çekip olanca kuvvetiyle koca külüngü beynine indiriyor ve ölüyor. Şirin haber alınca gidip sevgilisinin naaşına kapanarak ağlıyor ve belindeki hançerle o da kendisini öldürüyor. Bu sırada oraya dadı geliyorsa da dağdan bir aslan inerek o hain karıyı paralıyor.</span></p>
				<p class="paragraf"><span class="char-style-override-1">Leyla ile Mecnun da yine şark edebiyatının meşhur hikâyelerindendir. Bu hikâyenin kahramanları olan Leyla ile Mecnun’un Emeviler devrinde yaşadıkları da rivayet edilir, İran şairlerinden Hatifî, Vahşî, bilhassa hamse üstadı Nizamî, Türk şairlerinden Alişîr Nevaî, Behiştî. Abdülvehhab Hayalî, Edirneli Şahidî, Bursalı Celilî, Gubarî, Salih ve Fuzûlî, bu hikâyeyi nazım olarak kaleme almışlardır. Nizamî’nin “Leylî vü Mecnun”u Prof. Ali Nihat Tarlan tarafından Türkçe’ye çevrilmiş ve Maarif Vekilliği klasik tercümeler serisinde neşredilmiştir.</span></p>
				<p class="paragraf"><span class="char-style-override-2">B. 511.</span><span class="char-style-override-1"> Ken’an Piri, Yakup Peygamber’dir. Mesnevi, C. 1, S. 12, B. 125 ve S. 277, B. 2787’ye bakınız.</span></p>
				<p class="paragraf"><span class="char-style-override-2">B. 534.</span><span class="char-style-override-1"> Âhir zaman fitneleri, imtihanları. Hz. Muhammed, âhir zamanda birçok fitneler olacağını haber vermiştir ki, bunların en mühimi Deccal adlı ve tek gözlü birisinin tanrılık davasıyla çıkmasıdır.</span></p>
				<p class="paragraf"><span class="char-style-override-2">B. 538.</span><span class="char-style-override-1"> Seba, Belkıs’ın hükümdar olduğu ülkedir. Hüthüt de Süleyman Peygamber’e Belkıs’ı haber veren ve Süleyman’ın mektubunu Belkıs’a götüren çavuşkuşudur. Mesnevi, C. 2, S. 149, B. 1600’e bakınız.</span></p>
				<p class="paragraf"><span class="char-style-override-2">B. 616.</span><span class="char-style-override-1"> Müslümanlar, hac merasimini yapmak için tamamıyla soyunarak iki peştamala bürünürler. Bu suretle baş açık, yalınayak Kâbe’yi tavaf ederler. Bu büründükleri peştamala “ehram” denir. </span></p>
				<p class="paragraf"><span class="char-style-override-2">B. 653.</span><span class="char-style-override-1"> Kıble, Müslümanların namazda yöneldikleri Kâbe’dir. Merve ile Safa Mekke’deki iki tepedir ki, Müslümanlar hac esnasında bu iki tepe arasında yedi kere koşarlar ve buna “Saiy” derler. </span></p>
				<p class="paragraf"><span class="char-style-override-2">B. 664.</span><span class="char-style-override-1"> Eymen vadisi, Musa Peygamber’in bir ağaçtan alev çıkmakta olduğunu gördüğü ve asa ile yed-i beyza mucizelerine nail olarak firavuna gönderildiği vadidir. Tur dağı da yine aynı peygamberin Tanrı tecellisine mazhar olduğu dağdır. Mes-nevi, C. 1, S. 3, B. 25-56 ve S. 27, B. 278-279 ve 277, B. 2788’in izahına bakınız..</span></p>
				<p class="paragraf"><span class="char-style-override-2">B. 681.</span><span class="char-style-override-1"> Fatiha, Kuran’ın ilk süresidir ve mânası da “başlangıç, açış” demektir. Sofilerde herhangi bir işin olması için bir ulunun fatiha demesi ve huzurundakilerin bu süreyi okumaları âdet olduğu gibi, yeni bir işe başlarken de aynı tarzda yine bu sure okunur. İhlas suresi, Kuran’ın 112’nci süresidir. Besmele ile sayılırsa, beş ayetten ibaret olan bu surede Tanrı övülmekte, anlatılmaktadır. Bu yüzden bu sureye “Tevhid suresi” da denir. Hırzı Yemanî de murat için okunan bir duadır.</span></p>
				<p class="paragraf"><span class="char-style-override-2">B. 721.</span><span class="char-style-override-1"> Çigil, güzelleriyle meşhur bir Türk kabilesidir.</span></p>
				<p class="paragraf"><span class="char-style-override-2">B. 732.</span><span class="char-style-override-1"> İki dost arasında bir kırgınlık olursa barışmak isteyen, gömleğini çıkarıp yakarmış. Hafız, bu beyitle anlatılan âdeti hatırlatıyor (Sudî, C. 1, S. 198)</span></p>
				<p class="paragraf"><span class="char-style-override-2">B. 740.</span><span class="char-style-override-1"> En büyük vezire “Sahib-i dîvân” denirdi. Berat ve hükümlerin yukarı tarafına “Hasbeten lillah - Tanrı için” yazısını yazarlarmış. Sudî, “Hasbeten kelimesini yazarlar, lillahi yazmazlardı. Eski padişahların hükümlerinde gördük.” diyor (C. 1, S. 101).</span></p>
				<p class="paragraf"><span class="char-style-override-2">B. 800.</span><span class="char-style-override-1"> Yusuf Peygamber, kardeşleri tarafından kuyuya atılmış, sonra bir kervan tarafından çıkarılmış ve bunu haber alan kardeşleri, bizim kölemizdir diye onu satmışlar. Mısır azizi tarafından satın alınan ve Zeliha yüzünden yedi yıl zindanda kalan Yusuf, sonra Mısır’a Aziz olmuştur. Mesnevi, C. 1, S. 277, B. 2787’ye bakınız.</span></p>
				<p class="paragraf"><span class="char-style-override-2">B. 819.</span><span class="char-style-override-1"> Sultan Mahmud, meşhur Mahmud Gaznevî’dir, Eyaz da sevdiği bir çocuktur.</span></p>
				<p class="paragraf"><span class="char-style-override-2">B. 860.</span><span class="char-style-override-1"> Darağacını yücelten, meşhur Huseyn ibn-i Mansur-ı Hallac’dır. Mesnevi, C. 2. S. 29, B. 305’e bakınız.</span></p>
				<p class="paragraf"><span class="char-style-override-2">B. 861.</span><span class="char-style-override-1"> Ruhulkudüs, Müslümanlarca Cebrail’dir, Hıristiyanlarca İsa’yı ve onda zuhur ederek inananları teyit eden Tanrı kudretidir. Mesnevi, C. 3, S. 111, B. 1298-1299’a bakınız. Mesiha ve Mesih, İsa Peygamber’e verilen lakaptır. Mesnevi, C. 1. S; 3, B. 25, 26. S. 106, </span></p>
				<p class="paragraf"><span class="char-style-override-2">B. 878.</span><span class="char-style-override-1"> Ebül Vefa, Hicri 835’te (1428-1429) Şiraz’da vefat eden Hâce Ebül Vefa-yı Şirazî adlı meşhur şeyhtir. </span></p>
				<p class="paragraf"><span class="char-style-override-2">B. 902.</span><span class="char-style-override-1"> Sema, dönmek, oynamak, güzel sesle ve müzikle vecde gelmek mânasına gelen bir terimdir. Yalnız Müslüman sofilerine ait olmayıp Yunan filozoflarında da bulunan semaın şeriatta helal olup olmayışı uzun bir mesele teşkil etmiştir. Mesnevi, C. 2. S. 47, B. 509’un izahına bakınız.</span></p>
				<p class="paragraf"><span class="char-style-override-2">B. 919.</span><span class="char-style-override-1"> Bu beyitteki Irak ve Hicaz kelimeleri, aynı zamanda klasik şark musikisinde birer makam adıdır.</span></p>
				<p class="paragraf"><span class="char-style-override-2">B. 920.</span><span class="char-style-override-1"> Zahitler, yani şüpheli şeylerden de sakınacak derecede kendilerini Tanrı’ya vermiş olanlar, şuna buna sürünüp pislenmesin diye yenlerini kısa yaparlarmış. Hz. Ali’nin de gömleğinin yenlerini kestiği rivayet edilmiştir. Sofilere ve bilhassa sofi şairlere göre zahit, riya timsalidir. Onlar, zahitlikten ziyade aşka ve cezbeye ehemmiyet verdiklerinden ve zaten de zahitlik gösterişe pek müsait olduğundan münasebet düştükçe daima zahitlere çatmışlardır. Hafız da burada yenleri kısa, elleri uzun diye zahitlere çatmaktadır. </span></p>
				<p class="paragraf"><span class="char-style-override-2">B. 923.</span><span class="char-style-override-1"> Hafız’la çağdaşı şairlerden İmad-ı Fakih’in (773 H., 1371-72) kedisine namaz kılmayı öğrettiği ve Şah Şuca’ı bununla aldattığı rivayet edilmiştir. Güya Hafız da bu beyitle bunu anlatmakta ve şaire tariz etmekteymiş.</span></p>
				<p class="paragraf"><span class="char-style-override-2">B. 952.</span><span class="char-style-override-1"> Kimya, bakır ve gümüşü altın yapma sanatıdır. Eskilerce bu sanatın bir keramet sayıldığı da vardır. İksir, bu terkibe, altın olması için ilave edilen şeydir. Mesnevi, C. 1, 516’nın izahına bakınız. </span></p>
				<p class="paragraf"><span class="char-style-override-2">B. 982.</span><span class="char-style-override-1"> Tufan, Nuh Peygamber zamanında imana gelmeyen insanların, bu peygamberin ilenmesiyle suya gark olmalarıdır. Gökten yağan ve yerlerden fışkıran sular bütün yeryüzünü kaplamış, yalnız Nuh’un gemisine girenler kurtulmuştur. Mesnevi, C. 1, S. 39, B. 403’ün izahına bakınız.</span></p>
				<p class="paragraf"><span class="char-style-override-2">B. 994.</span><span class="char-style-override-1"> Çin sureti. Mani dini, en fazla Çin ülkesine yayılmış olduğundan ve bu dinin kitapları, pek güzel minyatürlerle süslü bulunduğu gibi Mani’nin de nakkaş, yani ressam olduğu rivayet edildiğinden güzel yüz, Çin’e nispet edilegelmiştir. Aynı zamanda eskiden Çin ülkesindeki Türkler ve bilhassa Hita, Huten diyarının halkıyla Çigil güzelleri de güzellikleriyle meşhur bulunduğundan bu nispet, bu suretle de tamamlanmış olmaktadır.</span></p>
				<p class="paragraf"><span class="char-style-override-2">B. 1024. </span><span class="char-style-override-1">İskender, ayna.</span><span class="char-style-override-2"> </span><span class="char-style-override-1">B. 30’un izahına bakınız. </span></p>
				<p class="paragraf"><span class="char-style-override-2">B. 1029. </span><span class="char-style-override-1">Sudî, bu beyitteki takvayı yakan rintten Abdürrezzak-ı Yemenî, yani Şeyh-i San’an’ın kastedildiğini, kimyagerlikten de kanaat ve tevekkülün kastedilmiş olduğunu yazıyor ve bazılarınca bu rindin, Hafız’ın şeyhi Mahmud-u Gülreng olduğunu ilave ediyor (C. I, S. 586).</span></p>
				<p class="paragraf"><span class="char-style-override-2">B. 1030. </span><span class="char-style-override-1">Kalender, tıraş. B. 253’ün izahına bakınız.</span></p>
				<p class="paragraf"><span class="char-style-override-2">B. 1042. </span><span class="char-style-override-1">Bu beyitle başlayan gazelin Şah Nimelullah’ı Veli’nin (832. H., 1428-29) “Biz, yoldaki toprağı bile bakışımızla kimya haline getirir, bir göz ucuyla baktık mı, her derdi tedavi ederiz” mealindeki, </span></p>
				<p class="paragraf"/>
				<p class="paragraf"><span class="char-style-override-1">Ma hak-i rahra benezer kimya kunim </span></p>
				<p class="paragraf"><span class="char-style-override-1">Her derdra beg’uşe-i çeşmi deva kunim</span></p>
				<p class="paragraf"/>
				<p class="paragraf"><span class="char-style-override-1">beytiyle başlayan gazeline karşılık olduğu meşhurdur.</span></p>
				<p class="paragraf"><span class="char-style-override-2">B. 1048. </span><span class="char-style-override-1">Yusuf, gömlek. Mesnevi, C. 1. S. 12, B. 125’in izahına bakınız.</span></p>
				<p class="paragraf"><span class="char-style-override-2">B. 1054. </span><span class="char-style-override-1">Hafız, çocukken fırsat buldukça civardaki mektebe gider ve bir şaire özenerek arada bir şiir söyler, şiirden anlayanlara bir alay mevzuu olurmuş. Bir gece Şiraz’da Ebu Abdullab-ı Hafif’in türbesinde ibadet ederken uyumuş, rüyasında Hz. Ali’yi görmüş. Ali, Hafız’a cennet yemekleri sunmuş. Bu suretle şair olan Hafız, uyanınca bu gazeli söylemiş.</span></p>
				<p class="paragraf"><span class="char-style-override-2">B. 1055. </span><span class="char-style-override-1">Zat ve Sıfat tecellisi. Vahdet-i vücuda, yani varlık birliğine inanan ve mutlak varlığı (Vücud-u mutlak) Tanrı olarak kabul eden sofilere göre, tevhid bu birliğin tahakkukudur. Bu tahakkuka üç mertebe kabul ederler: Tevhid-i Ef’al (işlerin birliği, işleri birlemek), Tevhid-i Sıfat (sıfatları birlemek). Tevhid-i Zat (zatı, var olanı birlemek), iradesini bir mürşide teslim ederek hakikate doğru yola çıkan salik, yani manevi yolcu, önce Ef’al tecellisine uğrar. Her işi, o işin mazharına göre yerinde ve doğru görür. Bütün işleri yapanın tek Tanrı olduğunu anlar, duyar. Onca, “Lailahe illallah - Tanrı’dan başka yoktur tapacak” sözünün mânası “La iaile illallah - Tanrı’dan başka iş yapan yoktur” tarzında görünür. Salik, bu mertebeyi aşınca işlerin, sıfatların zuhuru olduğunu ve bütün sıfatların da Tanrı sıfatlarından ibaret bulunduğunu anlar ve duyar. Bu suretle Sıfat tecellisine mazhar olur. Lailahe illallah sözünü “La mev-sufe illallah - Tanrı’dan başka vasıflanan yoktur, bütün sıfatlar onundur” tarzında anlar. Salik, bu mertebeyi de aşarsa, sıfatların zatın zuhurundan başka bir şey olmadığını, hakikatte her şeyin Tanrı’nın zuhurundan ibaret bulunduğunu anlar ki; buna Tevhid-i Zat, yahut Tecelli-i Zatî derler. Salik, Lailahe illallah sözünü “La mevcuda illallah - Tanrı’dan başka var olan yoktur” tarzında anlar. Artık her şey, onca Hak’tır, mevhum varlığı kalmamıştır. Bu makamdan geriye dönüp Tanrı zatıyla, Tanrı sıfatlarıyla, Tanrı işleriyle tahakkuk ederse, kemal makamına erişmiş olur.</span></p>
				<p class="paragraf"><span class="char-style-override-2">B. 1056.</span><span class="char-style-override-1"> Kadir, ramazan ayının son on gecesi içindeki tek gecelerden biridir ki, Kuran bu gece inmiştir. O gece melekler ve Cebrail de yeryüzüne inerler. O gecenin ibadeti, bin yıl ibadetten hayırlıdır. Berat gecesi de Şaban ayının on beşinci gecesidir. O gecenin de mübarek bir gece olduğu hadislerde bildirilmiştir. O geceye kadir gecesi diyenler de vardır. Tasavvuftaysa kadir, salikin Tanrı tecellisine uğradığı gecedir ki, mevhum varlığından kurtulduğu için berat gecesi de o gecedir.</span></p>
				<p class="paragraf"><span class="char-style-override-2">B. 1076.</span><span class="char-style-override-1"> Tortulu şarap içen ve bir renkte bulunan erlerden maksat, Sudî’ye göre Hafız’ın şeyhi olan ve Gülreng diye anılan Mahmud-ı Attar’dır. Yeşil giyinen, fakat kalpleri kara olanlar da bu şeyhe muarız olan Şeyh Hasan-ı Ezrakpuş’la müritleridir (C. 1, S. 403).</span></p>
				<p class="paragraf"><span class="char-style-override-2">B. 1089.</span><span class="char-style-override-1"> Sofilere göre varlığın mertebeleri vardır. İlk mertebe mutlak varlık âlemidir ki, bu âleme Lahut denir. Tanrı’nın zuhura olan meyli ve zatını bilmesi ilk tenezzülüdür. Bütün varlıklar bu âlemde Tanrı ilminde, önce mücmelen, sonra mufassalen tahakkuk eder. Bu bakımdan bu âlem Hak âlemiyle halk âlemi arasında bir berzahtır. Bu âleme Ceberut ve Hakikati Muhammediye âlemi denir. Bu âlemin Tanrı sıfatlarını izhar etmiştir ki, bu sıfatlar âlemine de kuvvet, yahut Melekut âlemi adı verilmiştir. Bu âlemin zuhuruysa bildiğimiz, gördüğümüz şu “Kesret - Çokluk” âlemini meydana çıkarır. Bu âleme de “Nasut” denir. Bu dört âlemi toplayan âlem ise insandır.</span></p>
				<p class="paragraf"><span class="char-style-override-2">B. 1090.</span><span class="char-style-override-1"> Emanet yükünden maksat, Tanrı’nın kemaliyle zuhurudur. Her şeyde Tanrı’nın bir sıfatı ve bir adı zuhur etmiştir, insandaysa bütün sıfatları ve adları, yani zatı zuhur etmiştir. Bu bakımdan âlem bir cesede benzer, ruhu insandır. Kuran’ın 33’üncü suresinin (Ahzab) 72’nci ayetinde emanetin göklere, yeryüzüne ve dağlara arz edildiği, fakat hepsinin de korkup çekinerek kabul etmedikleri, fakat insanın bu emaneti yüklendiği söylenmektedir ki, sofilerce âlemde bu kabiliyet olmadığından bu mazhariyete erişememiştir. Mesnevi, C. 1. S. 192, B. 1958-59’a bakınız.</span></p>
				<p class="paragraf"><span class="char-style-override-2">B. 1091.</span><span class="char-style-override-1"> Hz. Muhammed’in, “Ümmetim, benden sonra yetmiş üç bölük olarak ayrılacak. Bunların içinden bir bölüğü kurtulur, öbürlerinin hepsi de cehennemliktir” dediği rivayet edilmiştir. Hafız’ın, bu beyitte yetmiş iki milletin, yani yetmiş iki yola, yetmiş iki mezhebe ayrılan halkın, umumiyetle hakikati göremediklerim söylemesi ve bir tanesini anmaması da bu yüzdendir. </span></p>
				<p class="paragraf"><span class="char-style-override-2">B. 1112.</span><span class="char-style-override-1"> Aden kıyılarında ve Bahreyn adalarında inci bulunur. Bu yüzden inci ile Aden çok defa beraber anılır.</span></p>
				<p class="paragraf"><span class="char-style-override-2">B. 1125.</span><span class="char-style-override-1"> Bir nevi aktaş, ciğer kanıyla boyanıp güneşe bırakılır ve güneşin tesiriyle lal haline gelirmiş. Yakut da yine güneşin tesiriyle bu rengi alırmış. </span></p>
				<p class="paragraf"><span class="char-style-override-2">B. 1133.</span><span class="char-style-override-1"> Kamer devri. Eskilere göre yedi yıldızın her birinin biner yıl tam devri vardır. Diğer bir rivayete göre de bu devirlerin her biri yedi bin, hepsinin devri kırk dokuz bin yıldır. Bu devirler tamamlanınca kıyamet kopacaktır. Zühal devri. Adem Peygamber’in devridir. Zaten Zühal kelimesi Ebced hesabında “Adem” kelimesinin tutarı olan 45 sayısına denktir. Bu yedi yıldızın altı tanesinin devirleri geçmiştir, içinde bulunduğumuz devir, kamer devridir. Hz. Muhammed de bu devirde zuhur etmiştir. Kamer devri, eski Yunanlılarda da vardır. Yalnız onlarda bizden başka türlüdür. Güneşle ay, her on dokuz yılda bir kere yeryüzüne nispetle gökyüzünün aynı noktasına gelirler. Bu suretle ay başlarıyla ayın on beşleri birleşir ve on dokuz yıl önceki miladi ayların günleriyle aynı güne gelir. Yunanlılar, bu hadiseye büyük bir ehemmiyet verirler, bu yılları mabetlerde mermer levhalara altın suyuyla yazarlardı. Hz. Muhammed, kıyamete yakın birçok fitneler, imtihanlar olacağını, bilhassa Deccal denen tek gözlü ve tanrılık davasına kalkışan birisinin zuhur edeceğini haber vermiştir. Bu bakımdan kamer devri, fitne devridir. </span></p>
				<p class="paragraf"><span class="char-style-override-2">B. 1139.</span><span class="char-style-override-1"> Vird, sofilerin tertip edilmiş dualarına denir ki, bunlar muayyen zamanlarda ve bilhassa seher çağlarında okunur.</span></p>
				<p class="paragraf"><span class="char-style-override-2">B. 1144.</span><span class="char-style-override-1"> Samirî, Musa Peygamber’in kavmini aldatıp altın bir buzağı yaparak ona taptıran adam. Mesnevi, C. 1, S. 224, B. 2258’in izahına bakınız.</span></p>
				<p class="paragraf"><span class="char-style-override-2">B. 1186.</span><span class="char-style-override-1"> Gülreng Pir, Sudî’ye nazaran bu lakapla anılan ve Hafız’ın şeyhi olan Mahmud-ı Attar’dır, Sudî Farsça bir Hafız menakibinden tarikat silsilesini şöyle kaydediyor: Mahmud-ı </span><span class="char-style-override-1">Attar - Abdüsselam - Ruzbihan-i Baklî’nin oğlu Fahreddin Ahmed - Ruzbihan-i Baklî. Gök ve yeşil elbise giyenler de bunlarla zıt olan Hasan-ı Ezrakpuş’la müritleri ve halifeleridir (C. 1. S. 480).</span></p>
				<p class="paragraf"><span class="char-style-override-2">B. 1204</span><span class="char-style-override-1">. Ebu İshak, Gazan Han zamanında bir müddet Fars eyaletinde valilik eden Şeyh Şah Ebu İshak’tır. Sofi meşrep olan bu zat, ağır ve değerli mücevherler yerine firuze yüzük takarmış.</span></p>
				<p class="paragraf"><span class="char-style-override-2">B. 1214.</span><span class="char-style-override-1"> Eskiden kölelerin kulaklarına küpe takarlardı. Hatta bir hükümdara tabi olan diğer bir hükümdarın da kulağına küpe taktığı vardı. Hayderî, Camî, Şemsî, Edhemî gibi Şiî - Bâtınî tarikat erbabıyla Kalenderler ve Bektaşilerin mücerretleri, yani evlenmemeye söz verenleri de Ali kulu olduklarına alamet olmak üzere küpe takarlar ve buna “menguş” derlerdi.</span></p>
				<p class="paragraf"><span class="char-style-override-2">B. 1241.</span><span class="char-style-override-1"> İsm-i azam. Tanrı’nın en ulu, en şerefli adıdır. Mes-nevi, C. 1, S. 100, B. 1030’un izahına bakınız. </span></p>
				<p class="paragraf"><span class="char-style-override-2">B. 1261.</span><span class="char-style-override-1"> Hankah veya hanekah, büyük tekkelere denir. </span></p>
				<p class="paragraf"><span class="char-style-override-2">B. 1264.</span><span class="char-style-override-1"> Nafe, misk ahusuna denir. Bu hayvan, Huten ovalarında çok bulunur. Bu münasebetle şiirde nafe, ahu, misk, Hita ve Huten kelimeleri daima beraber kullanılagelmiştir.</span></p>
				<p class="paragraf"><span class="char-style-override-2">B. 1278.</span><span class="char-style-override-1"> Kuran’ın 68’inci suresinin (Kalem) son iki ayeti olan 51 ve 52’nci ayetlerinde “Kâfir olanların Kuran’ı duyunca, gözleriyle seni işaret ederek şüphe yok ki, bu delirmiş demelerine az kaldı. Halbuki Kuran, ancak âlemlere bir öğüttür” denmektedir. Bu iki ayeti nazar için yazıp muska yaparak üste takarlar ve yine nazara uğramamak için bu ayetleri okurlar, üflerler.</span></p>
				<p class="paragraf"><span class="char-style-override-2">B. 1302.</span><span class="char-style-override-1"> Aman yüzüğü, padişahların, yahut büyüklerden birisinin herhangi bir suçluyu bağışladıklarına dair eline verdikleri yüzüktür. </span></p>
				<p class="paragraf"><span class="char-style-override-2">B. 1317.</span><span class="char-style-override-1"> Cem, kadehle anılınca Cemşid, yüzükle anılınca Süleyman Peygamber’dir. B. 83’ün izahına bakınız.</span></p>
				<p class="paragraf"><span class="char-style-override-2">B. 1321.</span><span class="char-style-override-1"> Hukema felsefesine, yani İslamileşen Yunan felsefesine göre yaratıcı kudretin faal tecellisine Akl-ı Kül, münfail tecellisine Nefs-i Kül derler ki, bu faallik ve münfaillikten gökler ve göklerdeki yıldızlar meydana gelmiş, bunların dönmesi de dört unsuru meydana, getirmiştir. Dört unsurla dokuz göğün birleşmesinden cemad, nebat ve hayvan vücut bulmuştur. Tasavvufla hukema felsefesini birleştirenlerce Akl-ı Kül, Cebrail’dir; aynı zamanda Hakikati Muhammediye de budur. Mes-nevi. C. 1, S. 186, B. 1899’a da bakınız. </span></p>
				<p class="paragraf"><span class="char-style-override-2">B. 1335.</span><span class="char-style-override-1"> Yemeklerden sonra hazmı kolaylaştırmak için birbiri üstüne içilen üç kadeh şaraba “Selasei-gassale - Mideyi yıkayan üç dolu” derler. </span></p>
				<p class="paragraf"><span class="char-style-override-2">B. 1338.</span><span class="char-style-override-1"> Tayy-i mekân. Herhangi bir adamın ayağı altında yerin dürülmesi ve bu suretle uzak bir yere gay</span><span class="char-style-override-1">et çabuk gitmesidir. Tayy-i zaman da bir an içinde pek uzun bir zamanın geçmesidir. Mesela, bir adam gözünü kapar kapamaz kendisini başka bir diyarda bulur, evlenir, çoluk çocuk sahibi olur, yıllar geçer, gözünü-açınca yine kendisini o an içinde bulur. Tayy-i</span><span class="char-style-override-1"> mekân ve tayy-i zamana “mekân içinde mekân, zaman içinde zaman” da derler.</span></p>
				<p class="paragraf"><span class="char-style-override-2">B. 1370.</span><span class="char-style-override-1"> Dervişler Tanrı adlarını anmak, yüksek sesle zik-retmek için bir halka şeklinde diz çöküp karşı karşıya otururlar, buna “zikir halkası” denir. Zikir halkası, bazen yarım daire şeklinde de olabilir.</span></p>
				<p class="paragraf"><span class="char-style-override-2">B. 1403.</span><span class="char-style-override-1"> Siyavuş, Keykavus’un oğludur. Üvey anası Sudabe, bu çocuğa âşık oldu. Keykavus, Sudabe’nin isteğine razı olmadığından Türk Hakanı Efrasyab’a kaçtı. Efrasyab kızını ona verdi. Kız Keyhusrev’e gebe kaldı. Fakat bu sırada Efrasyab, düşmanların sözüne kanarak Siyavuş’u öldürttü. Bu beyitte Hafız, Şah Mansur’un, oğlu Esed’i öldürttüğüne de işaret etmektedir (Sudî, C. 1, S. 655-656).</span></p>
				<p class="paragraf"><span class="char-style-override-2">B. 1414.</span><span class="char-style-override-1"> Yed-i beyza, Tanrı tarafından Musa Peygamber’e verilen bir mucizedir. Musa, Tanrı emriyle elini koynuna sokar, eli güneş gibi parıl parıl parlar. Mesnevi, C. 1, S. 277, B. 2888’in izahına bakınız.</span></p>
				<p class="paragraf"><span class="char-style-override-2">B. 1421.</span><span class="char-style-override-1"> Behmen, İran mitolojisinde İsfendiyar adlı bir hükümdarın oğludur. Asıl adı Ardişir’dir. Aynı zamanda Zerdüşt’e inen melektir. Avesta’da adı Vohumena’dır. İran hakîmleri, aklıevvele de Behmen derler. Kubad, Nuşirevan’ın babasıdır.</span></p>
				<p class="paragraf"><span class="char-style-override-2">B. 1422.</span><span class="char-style-override-1"> Kavus, Keyler sülalesinden bir padişahtır. Bir rivayete göre Nemrut, diğer bir rivayete göre de Firavun’dur. Aynı zamanda pak ve asil kimse, ışık ve şiddet mânalarına da gelir. Key, yüce ve kahır sahibi padişah mânasına gelen bir kelimedir. Rüstem’in babası Zal, bu adı Kubad’a vermiş, ondan sonra bu soya Keyler soyu denmiştir. Cem taht ve yelle, yahut yüzükle anılırsa Süleyman anlaşılır.</span></p>
				<p class="paragraf"><span class="char-style-override-2">B. 1446.</span><span class="char-style-override-1"> Hüma, hümay. Boz renkli ve ayaksız bir kuşmuş. Dirisi ele girmezmiş. Hindistan’da Hita ve Huten ülkeleriyle Kıpçak çölünde bulunurmuş. Saksağana benzermiş. Sudî, Şam’da bir Acem bezirgânında gördüm diyor (C. 1, S. 158). Bu kuşun gölgesi, kimin başının üstüne düşerse, o adam padişah olurmuş. Bu yüzden hümaya “devlet kuşu” da derler.</span></p>
				<p class="paragraf"><span class="char-style-override-2">B. 1527.</span><span class="char-style-override-1"> Karun, Musa Peygamber zamanındaki meşhur bir zengindir. Zekât vermediğinden hazinesiyle beraber yere batmıştır. Mesnevi, C. 1. S. 83, B. 864’e bakınız.</span></p>
				<p class="paragraf"><span class="char-style-override-2">B, 1546.</span><span class="char-style-override-1"> Hankahı olmayan şeyh de Sudî’ye göre, Hafız’ın şeyhi olan Mahmud-ı Attar’dır (C. 1, S. 476). </span></p>
				<p class="paragraf"><span class="char-style-override-2">B. 1596.</span><span class="char-style-override-1"> Mesih, İsa Peygamber’dir. İsa Peygamber’in ölüleri dirilttiği İncil ve Kuran’da anlatılır. Bu münasebetle Mesih nefesli demek, ölüleri dirilten demektir.</span></p>
				<p class="paragraf"><span class="char-style-override-2">B. 1600.</span><span class="char-style-override-1"> Peygamber’e vahiy, rüya yoluyla, yahut Cebrail’in insan şeklinde gelmesiyle, yahut da arı uğultusu veya çan sesi gibi gelirdi. Bu son tarzdaki vahyin, kendisine pek şiddetli olduğunu bir hadiste söylüyor (Ahmed Naim: Buharî muhtasarı Tecrit Tercümesi, C. 1, S. 1-2). Hafız bu beyitte bu son vahiy şeklini hatırlatmaktadır.</span></p>
				<p class="paragraf"><span class="char-style-override-2">B. 1716-1717.</span><span class="char-style-override-1"> Sofilere göre Tanrı, mutlak varlıktır. Vücudun, yani varlığın zıddı yokluktur. Fakat bu yokluk, varlığın yok şeklinde düşünülmesinden meydana gelen bir vehimdir. Çünkü hakikatte yok olan, Tanrı’dan gayrisidir, daha doğrusu ondan başka bir şey yoktur. Tanrı’nın zatî iktizası olan zuhuru, hakikatte yok olan varlıkları meydana getirmiştir. Bu bakımdan “adem - yokluk”, “vücut - varlık” için bir ayna olmuş; ve bu aynada yine kendisi görünmüştür. Bu, şairane bir buluştan ibarettir ve sofi şairler tarafından ibda edilmiştir. </span></p>
				<p class="paragraf"><span class="char-style-override-2">B. 1776.</span><span class="char-style-override-1"> Şahruh, satranç taşlarından bir taş ve aynı oyundaki hanelerden şahın haneleridir. </span></p>
				<p class="paragraf"><span class="char-style-override-2">B. 1785.</span><span class="char-style-override-1"> Eskiden bir uluya halini anlatmak ve merhametini elde etmek için kâğıttan bir gömlek giyerler, huzurunda o gömleği ateşlerlermiş. Mantık ut Tayr’da Feridüddin Attar, Şeyh-i</span><span class="char-style-override-1"> San’an kıssasını anlatırken, Şeyh’i çok seven dervişin, diğer dervişlere:</span></p>
				<p class="paragraf"><span class="char-style-override-1">Lazım-ı dergâh-ı Hak başim ma </span></p>
				<p class="paragraf"><span class="char-style-override-1">Der tazallum hak mipaşim ma </span></p>
				<p class="paragraf"><span class="char-style-override-1">Pirehed puşim ezkagraz heme </span></p>
				<p class="paragraf"><span class="char-style-override-1">Ta resim ahır beşeyh-ı hod heme</span></p>
				<p class="paragraf"/>
				<p class="paragraf"><span class="char-style-override-1">yani “Biz Tanrı tapısından ayrılmayalım, o eşiğe dertlerimizi dökerek toprak olalım. Hepimiz kâğıt elbiseler giyelim de nihayet şeyhimize ulaşalım” dediğini söyler. Eskiden Osmanoğulları’nda da başta hasır yakarak dert anlatma âdeti varmış.</span></p>
				<p class="paragraf"><span class="char-style-override-2">B. 1789.</span><span class="char-style-override-1"> Meşşate, gelinleri süsleyen kadınlara denir.</span></p>
				<p class="paragraf"><span class="char-style-override-2">B. 1791.</span><span class="char-style-override-1"> Fahreddin-i Irakî. Lemeat sahibidir. Hemedan civarında yetişmiştir. Zekeriyya-yı Moltanî halifesidir, Konya’ya gelmişti. Muineddin Pervane, ona Tokat’ta bir tekke yaptırdı. Muineddin’in ölümünden sonra Mısır’a gitti, oradan da Şam’a geldi. Şam’da 688 Hicri’de (1289) vefat etti. Kabri Muhiddini Arabi civarındadır.</span></p>
				<p class="paragraf"><span class="char-style-override-2">B. 1808.</span><span class="char-style-override-1"> Suheyb, Hz. Muhammed’in sahabesindendir. Muhammed’in, bu zat hakkında “Suheyb, ne güzel kuldur... Tanrı’dan korkmasa bile isyan etmez, suç işlemezdi.” dediği rivayet edilir. </span></p>
				<p class="paragraf"><span class="char-style-override-2">B. 1810.</span><span class="char-style-override-1"> Eymen vadisinin çobanından maksat Musa Peygamber’dir; Şuayb Peygamber’e on yıl çobanlık etmişti.</span></p>
				<p class="paragraf"><span class="char-style-override-2">B. 1822.</span><span class="char-style-override-1"> Melekut âlemi, sıfatlar ve kuvvet âlemidir. Mülk âlemi de gördüğümüz madde âlemidir. </span></p>
				<p class="paragraf"><span class="char-style-override-2">B. 1837.</span><span class="char-style-override-1"> Selma, Arap şiirlerinde geçer, Leyla gibi Arap güzellerinden bir kızdır.</span></p>
				<p class="paragraf"><span class="char-style-override-2">B. 1851.</span><span class="char-style-override-1"> Kıran, iki yıldızın aynı burcun aynı derecesinde bulunmasıdır. Müşteri ile ayın kıranı pek kutludur. Hafız, aynı zamanda vezirin evlenmesine de telmihte bulunmaktadır.</span></p>
				<p class="paragraf"><span class="char-style-override-2">B. 1858.</span><span class="char-style-override-1"> Nazar için ateşe üzerlik tohumu atarlar, tütsüsüyle tütsülenirler. Şairler de sevgilinin kızıl yüzünü ateşe, üstünde siyah benleri üzerlik tohumuna benzetirler.</span></p>
				<p class="paragraf"><span class="char-style-override-2">B. 1868.</span><span class="char-style-override-1"> Keyhusrev, Keyler soyundan meşhur İran şahıdır.</span></p>
				<p class="paragraf"><span class="char-style-override-2">B. 1872.</span><span class="char-style-override-1"> Eskiden mum yakılır ve şamdanın yanında bir de mum makası bulundurulur ve mumun fitili bozuldukça makasla kesilir, düzeltilirdi. Bu münasebetle mumla kılıç daima beraber anılırdı. </span></p>
				<p class="paragraf"><span class="char-style-override-2">B. 1910.</span><span class="char-style-override-1"> Zünnar, papazların bellerine bağladıkları ve ucuna haç astıkları yün kuşaktır. Tasavvufta, kendini Tanrı’ya vermek mânasına da kullanılır. Bektaşilerde de “Tiğbent - Kılıç bağı” denen bir yün kuşak vardır, bazen buna da zünnar dendiği vardır.</span></p>
				<p class="paragraf"><span class="char-style-override-2">B. 1930.</span><span class="char-style-override-1"> Davud Peygamber’in sesi çok güzelmiş. Hatta o, ilahi okurken tesirinden nice kişiler ölürmüş. Gür ve kalın sese de bu münasebetle Davudî ses denir. Davud, daima güzel nağmelerle beraber anılır.</span></p>
				<p class="paragraf"><span class="char-style-override-2">B. 1938.</span><span class="char-style-override-1"> Suret - Mâna. Bu görünen madde âlemine Suret âlemi dendiği gibi bu suretle zahir olan kuvvet, sıfat âlemine de Mâna âlemi denir. Aynı zamanda vahdet-i vücutçularca her şey Tanrı’nın zuhuru olduğundan, Tanrı mânadır... zuhuru suret.</span></p>
				<p class="paragraf"><span class="char-style-override-2">B. 1957.</span><span class="char-style-override-1"> Birbirine eklenmeyen kelimeleri de ekleyerek yazılan yazıya, kelimeleri birbirine eklenmiş, ulanmış yazı mânasına “müselsel yazı” denir. Sevgilinin saçları vesaire müselsel yazıya da benzetilir.</span></p>
				<p class="paragraf"><span class="char-style-override-2">B. 1961.</span><span class="char-style-override-1"> Top-çevgân, şimdiki polo oyununa benzer bir oyundur. Ucu eğri bir değnekle top çelinerek oynanılırdı.</span></p>
				<p class="paragraf"><span class="char-style-override-2">B. 1963.</span><span class="char-style-override-1"> Utarit, Yunanlıların Hermes, Romalıların Mercurius dedikleri bu tanrı, rüzgârı temsil eder. Sonradan hilekârlarla hırsızların ve alışverişin de tanrısı sayılmıştır. Büyük tanrı Zeus’la (Müşteri) Atlas kızının oğludur. Doğar doğmaz hırsızlığa başlamış, tanrıların ineklerinden en semiz ve güzel elli ineği aşırıp dördünü kendisine kurban etmiş, yakıp dumanlarını seyretmiş, zevk ala ala koklamıştır. Liri de meydana getiren odur. Aynı zamanda Zeus’un postacısıdır. Elinde yılanlı bir sopa, ayaklarında kanatlı sandallar vardır. Mesafeleri bir anda aşar. Vücudu ideal bir vücuttur. Ölçü ve tartıları da o icat etmiştir. Yalanın hamisi de odur. Yalanı hakikat olarak kabul ettirmek için natıkaya ve belagata ihtiyaç vardır. Onun için natıkanın, fasahat ve belagatin, yazının, inşanın ve bu münasebetle dîvânın, yani devlet işlerini düzen kalemlerin, anlayışın, hesabın, zekâ ve dikkatin, hüner ve sanatın da tanrısıdır. Fasahat ve belagat tanrısı olarak temsil edilince bir elini yukarıya kaldırmış olarak tasvir edilir. Altıncı iklim, bu tanrıya aittir. Edebiyatta hemen daima defter ve kalemle, inşa ve akılla anılır.</span></p>
				<p class="paragraf"><span class="char-style-override-2">B. 1968.</span><span class="char-style-override-1"> Mumya. Güya Feridun, ava çıkmış, askerlerden biri, bir ceylanı oklamış... vakit akşam olduğundan yakalayamamış. Ceylanın yarası öldürücü olmadığından kaçmış ve bir mağaraya girmiş. Birkaç asker ardına düşmüş. Ceylan, mağaradaki suyu içmiş, yaralı uzvunu da o suya batırmış, tamamıyla iyileşmiş. Bunu gören askerler, yakalayıp Feridun’un yanına getirmişler ve gördüklerini anlatmışlar. Feridun, bir horozun ayağını kırdırmış, kırık yere o suyu sürmüşler, horoza da içirmişler. Kırık düzelmiş. Bu suretle kırıkları düzelten ve yaraları iyileştiren mumya bulunmuş. Kızıl saçlı bir çocuğu içi susam yağı ve balla dolu bulunan bir taş dibeğe diri diri kapatırlar, yüz yirmi yıl bırakırlarmış. Çocuk, içinde tamamıyla erir ve bu terkip de mumya olurmuş. Hulasa mumya, kırık ve yara için kullanılan tesirli ilaçtır. Onun için de daima kırık ve yara ile beraber anılır.</span></p>
				<p class="paragraf"><span class="char-style-override-2">B. 1991.</span><span class="char-style-override-1"> Deccal, son zamanlarda çıkacak ve tanrılık davasına kalkışacak olan tek gözlü birisidir. Bu sırada Mehdi zuhur edecek ve Deccal’ı öldürecektir. Mülhit, dine dinde olmayan şeyleri karıştıran, bozuk dinli adam mânasına gelir. Mehdi için Mesnevi, C. 2. S. 75, B. 818’e bakınız.</span></p>
				<p class="paragraf"><span class="char-style-override-2">B. 2034.</span><span class="char-style-override-1"> Ad ve Semud, peygamberlerini dinlemediklerinden helak olan iki kavimdir. Mesnevi, C. 1, S. 328. B. 3308’e bakınız.</span></p>
				<p class="paragraf"><span class="char-style-override-2">B. 2036.</span><span class="char-style-override-1"> Nemrut, İbrahim Peygamber’i ateşe attıran hükümdardır. Zerdüşt de ateşe tapanların peygamberidir. Mesnevi, C. 1, S. 53, B. 547 ve S. 389, B. 3922’ye bakınız.</span></p>
				<p class="paragraf"><span class="char-style-override-2">B. 2057.</span><span class="char-style-override-1"> Süveyda, eskilere nazaran kalbin ortasında ve güya idrakin merkezi bulunan siyah nokta. </span></p>
				<p class="paragraf"><span class="char-style-override-2">B. 2063.</span><span class="char-style-override-1"> Yakup Peygamber, oğlu Yusuf Peygamber’i kaybettikten sonra o kadar ağlarmış ki, halk sesinden bizar olmuş. O da kendisine şehir dışında bir çardak kurdurmuş. Oraya gidip ağlar, feryat edermiş, işte bu bucağa “Kulbe-i ahzan - Hüzünler kulübesi” denmiştir.</span></p>
				<p class="paragraf"><span class="char-style-override-2">B. 2165.</span><span class="char-style-override-1"> Telli çalgılarda keskin ses çıkaran tele “zir”, yavaş ve ağır ses çıkarana “bem” dendiği gibi, bu perdelere de zir ve bem perdesi derler.</span></p>
				<p class="paragraf"><span class="char-style-override-2">B. 2195.</span><span class="char-style-override-1"> Hacılar, hac merasiminden olarak Arafat Dağı’na çıkarlar ve hac ayı olan Zilhicce ayının dokuzuncu arife gününü orada geçirirler. Buna “vakfeye durmak” denir.</span></p>
				<p class="paragraf"><span class="char-style-override-2">B. 2230.</span><span class="char-style-override-1"> Eflatun, Sokrat’ın şakirdi, Aristo’nun üstadı olan ve milattan önce 430’da doğup Mısır’da tahsil ettikten sonra Yunanistan’a dönerek Atina’da Akademiya’yı kuran, milattan önce 347, yahut 348’de vefat eden meşhur Yunan filozofu. Milattan önce 324’te ölen ve yalnız bir torbası, bir çantası, bir de sopası bulunan meşhur Yunan filozofu Diyojen’in bir küp içinde oturduğu rivayet edilir. Eskiler, Eflatun’la Diyojen’i birbiriyle karıştırmışlar, bu yüzden de “Hum-u Eflatun” (Eflatun’un küpü) diye bir şey meydana çıkmıştır.</span></p>
				<p class="paragraf"><span class="char-style-override-2">B. 2300.</span><span class="char-style-override-1"> Asesbaşı, bekçi ve polis gibi halkı koruyan ve kötülüklere mani olan askerin reisi demektir.</span></p>
				<p class="paragraf"><span class="char-style-override-2">B. 2349.</span><span class="char-style-override-1"> Devir, bir şeyin varlığının başka bir şeyin varlığına, onun varlığının da bunun varlığına bağlı olmasıdır. Mesela yumurtanın varlığı tavuğa bağlıdır, fakat tavuğun varlığı da yumurtaya bağlıdır. Şeriata göre bu iki şeyin arasında zaman bakımından bir öncelik, sonralık olunca devir batıldır, yani aslı yoktur. Teselsüle gelince herhangi bir şeyin varlığı, başka bir şeye, onun varlığı da bir başka şeyin varlığına, o da diğer bir şeyin vücuduna bağlı olarak böylece sonu gelmemek şartıyla ulanıp gitmektir ki, akıl bakımından her şeye bir başlangıç ve son bulunması lazım olduğundan bu da batıldır. Şairler, kadehin dönmesiyle devir ve teselsül arasında bir münasebet buldukları gibi bazen de sevgilinin saçlarında bir teselsül görürler.</span></p>
				<p class="paragraf"><span class="char-style-override-2">B. 2391.</span><span class="char-style-override-1"> Caferâbad, Hafız’ın da kabri bulunan Musalla’ya yakın ve Rüknâbad ırmağı kıyısında bir gezinti yeridir.</span></p>
				<p class="paragraf"><span class="char-style-override-2">B. 2410.</span><span class="char-style-override-1"> Zebur, mezamir denen ve hükmü ihtiva etmeyip ilahilerden meydana gelmiş olan, Davud Peygamber’in kitabı. Bu kitap, dört büyük kitaptan biridir. Diğerleri Musa’ya inen Tevrat ve İsa’ya inen İncil’le Hz. Muhammed’e inen Kuran’dır.</span></p>
				<p class="paragraf"><span class="char-style-override-2">B. 2418.</span><span class="char-style-override-1"> Sülûk, yol yürümek, gitmek mânasınadır. Sofiler, zahirden batma varmak için bir mürşide uyarak muayyen kaidelere riayet etmek şartıyla manevi bir yolculuk yaparlar. Bu manevi yolculuğa sülûk, yolcuya da salik denir.</span></p>
				<p class="paragraf"><span class="char-style-override-2">B. 2440.</span><span class="char-style-override-1"> İki yıldızın aynı burcun aynı derecesinde bulunmasına “kıran” denir. Müşteri ile güneşin kıranına “Kıran-ı sa’deyn - iki kutlu yıldızın kıranı” dendiği gibi zamanında böyle bir kıran olan padişaha da “sahipkıran” denir. Bu padişahlar, dört kılıç takarlarmış.</span></p>
				<p class="paragraf"><span class="char-style-override-2">B. 2444.</span><span class="char-style-override-1"> Behram, Sasanilerden bir hükümdar olup miladın 420’inci senesinde tahta çıkmış, 20 yıl saltanat sürmüştür. Gûr, yani yaban eşeğine pek meraklı olduğundan ve hatta yine bir av esnasında bir yaban eşeğini kovalarken bir çukura düşüp öldüğünden “Behram-ı Gûr” diye anılır. Aynı zamanda “Gûr” mezar demektir. Mirrih’e, Behram derler. Mirrih, harp tanrısı olduğundan şairler, Behram’ı andılar mı, bütün bu münasebetleri ifade eden kelimeler kullanarak “Cemiyeti elfaz - Söz topluluğu”na riayet ederler.</span></p>
				<p class="paragraf"><span class="char-style-override-2">B. 2466.</span><span class="char-style-override-1"> Gizli şarap içmeye “şürbi Yehud - Yahudi içişi” denir.</span></p>
				<p class="paragraf"><span class="char-style-override-2">B. 2512.</span><span class="char-style-override-1"> Nakış, klasik şark musikisinde bir nevi bestedir. Maval, bilhassa Araplarda vardır ve bir melodinin boyuna tekrarıdır. Bu münasebetle faydasız ve mânasız, aynı zamanda çok söz söyleyenlere “maval okuyor” denir.</span></p>
				<p class="paragraf"><span class="char-style-override-2">B. 2514.</span><span class="char-style-override-1"> Ehlibeyt. Hz. Muhammed’in ev halkı demektir ki, hadislere nazaran kendisi, damadı, amcalarının oğlu ve kardeşliği Hz. Ali, kızı ve Ali’nin zevcesi Fatıma ve oğulları Hasan ile Hüseyin’dir. Şahne, emîr ve vali mânasına gelir. Hz. Ali, Bağdat’ta Necef ovasında yattığı cihetle kendisine “Necef Şahnesi” denir. </span></p>
				<p class="paragraf"><span class="char-style-override-2">B. 2540.</span><span class="char-style-override-1"> Altı cihet şudur: Alt, üst, ön, art, sağ, sol. </span></p>
				<p class="paragraf"><span class="char-style-override-2">B. 2560.</span><span class="char-style-override-1"> Selma, Arap şiirlerinde çok geçer. Muayyen bir kadın adı olmakla beraber sevgiliye verilen addır. Ziselem de Arap şiirlerinde geçer, bir yer adıdır. </span></p>
				<p class="paragraf"><span class="char-style-override-2">B. 2572.</span><span class="char-style-override-1"> Hallac, şeriata aykırı görülen bazı sözleriyle hareketleri yüzünden hicretin 309’uncu yılında (922) Bağdat’ta idam edilen Abu-l Mugıys Husayn ibn-i Mansur al Hallac’dır. (Mesnevi, C. 1, S. 117, B. 1807-1809’un izahına bakınız), Şafiî, Sünnîlerin dört mezhebinden birini kuran ve 204 Hicri’de (319-20) Mısır’da ölen Ebu Abdullah Muhammed’dir. </span></p>
				<p class="paragraf"><span class="char-style-override-2">B. 2627.</span><span class="char-style-override-1"> Müslümanlıkta bazı ibadetler bedenidir, namaz gibi. Bazıları malidir, zekât gibi. Bazıları hem mali, hem bedenidir, hac gibi. Parası olmayan ve kendi bulunmadıkça ailesine geçim parası bırakmaya kudreti olmayan hacca gidemez. Zekât, muayyen bir miktara geldikten sonra bir yıl nemalanmak şartıyla bir mal, bir adamın tasarrufu altında kalırsa, onun muayyen bir kısmını yıl sonunda yoksullara vermektir. Bu muayyen miktara gelişe “nisab”, verilen muayyen miktarda “zekât” denir.</span></p>
				<p class="paragraf"><span class="char-style-override-2">B. 2649.</span><span class="char-style-override-1"> Güneşin zeval vaktini, doğma ve batma saatlerini tayin etmek ve namaz vakitlerini anlamak için güneşin bulunduğu mevkii tayine yarayan ve üzerinde derece daireleri bulunan yarım küre şeklinde tahtadan yapılmış bir alet vardır ki, buna irtifa aleti denir.</span></p>
				<p class="paragraf"><span class="char-style-override-2">B. 2675.</span><span class="char-style-override-1"> Birisi için kesilen kurbanın kanına parmak banarak o kimsenin alnına basmak halk âdetlerindendir, evvelce bu âdete pek riayet edilirdi.</span></p>
				<p class="paragraf"><span class="char-style-override-2">B. 2680.</span><span class="char-style-override-1"> Herhangi bir işin olması için Tanrı’ya vaat edilen muayyen miktarda namaz, oruç, yahut sadaka gibi bir şeye “nezir - adak” denir. Evvelce türbe ve tekkelere mum, zeytinyağı vesaire adanırdı. Dervişler, yoksullara, şeyhlere ve dervişlere verilen paralara da sadaka yerine niyaz derler. Bu tabir Azrilerde umumidir.</span></p>
				<p class="paragraf"><span class="char-style-override-2">B. 2697.</span><span class="char-style-override-1"> Madde âlemine mensup olan dünya, yani yeryüzü, dört unsurdan (hava, su, ateş, toprak) meydana geldiğinden dünyaya “terkip yurdu” denmiştir. </span></p>
				<p class="paragraf"><span class="char-style-override-2">B. 2716.</span><span class="char-style-override-1"> “Hat - çizgi” şark edebiyatında yeni terlemiş ince bıyık mânasına kullanılır. Hilali kadehin ince ve hilal şeklinde bir kadeh olduğu, bu münasebetle kadehe benzetildiği anlaşılmaktadır. Hafız, sevgilisinin bıyıklarını hilalî kadehe, tabiidir ki, dudaklarını da kadeh içindeki şaraba benzeterek bu mazmunu bulmuştur.</span></p>
				<p class="paragraf"><span class="char-style-override-2">B. 2747.</span><span class="char-style-override-1"> Tellallar, bağırarak bir şeyi ilan ederler. Halkı, yüksek sesle bir yere davet etmeye de “sala” denir. Bu münasebetle cuma günleri, öğle ezanından önce müezzinlerin minarelerde Hz. Muhammed’e salat ve selam vermelerine de “sala vermek” denmiştir. Bu davetlerde bazen “sala” sözü de aynen tekrarlanır. Mevlevilerde dervişlerden biri, yemek vakitleri, herkesin duyacağı bir yerde “Hu... somata sala!” diye bağırır, dervişler ezandan sonra namaza da yine böyle davet edilir. Sala umumi davet mânasına gelir.</span></p>
				<p class="paragraf"><span class="char-style-override-2">B. 2752.</span><span class="char-style-override-1"> Nafe denen misk keçileri, Çin ülkesinde ve bilhassa Hita ve Huten ovalarında bulunduğundan ve misk siyah olduğundan şark edebiyatında saça ve hata benzetilen misk, hemen daima Çin, Hita, Huten ve nafe kelimeleriyle beraber kullanılagelmiştir. Bazen Hita ile hata kelimelerinin mânalarıyla da oynanılır. Çin aynı zamanda büklüm ve kıvrım mânasına da gelir, saçla münasebeti meydandadır.</span></p>
				<p class="paragraf"><span class="char-style-override-2">SB. 2764.</span><span class="char-style-override-1"> İskender zindanından Isfahan’ın kastedildiğini, Süleyman ülkesinin de Şiraz olduğunu Sudî söylüyor (C. 1, S. 253).</span></p>
				<p class="paragraf"><span class="char-style-override-2">B. 2774.</span><span class="char-style-override-1"> Eski Arap harflerinde elif, yani “A”, düz bir çizgiden ibaret olduğundan şairler, ekseriyetle sevgilinin boyunu elife benzetirler. </span></p>
				<p class="paragraf"><span class="char-style-override-2">B. 2892.</span><span class="char-style-override-1"> Eyaz, meşhur Gazneli Sultan Mahmud’un sevgilisi olan bir köledir.</span></p>
				<p class="paragraf"><span class="char-style-override-2">B. 2917.</span><span class="char-style-override-1"> Firavun, Musa Peygamber’le kavmine Mısır’dan çıkmaya izin vermiş. Musa, Şap Denizi’ne asasıyla, yani elindeki sopa ile işaret etmiş, denizde on iki yol açılmış, İsrailoğulları’nın on iki bölüğü bu yollardan geçmişler... Firavun pişman olarak ordusuyla artlarına düşmüş ve o yollara dalmış, fakat deniz kavuşmuş, hepsi de boğulmuşlardı. Hafız, bu beyitte şu hikâyeye işaret etmekte, yalnız Şap Denizi yerine Nil demektedir.</span></p>
				<p class="paragraf"><span class="char-style-override-2">B. 2948.</span><span class="char-style-override-1"> Adem ve Havva, Tanrı’nın “yemeyin” dediği ağacın meyvesini Şeytan’a kanıp yemişler ve bu yüzden cennetten sürülmüşlerdi. Yıllarca ayrı kalan ve ağlayıp inleyerek Tanrı’ya yalvaran Adem ve Havva’nın suçu, nihayet affedilmiş ve arife günü Arafat dağında buluşmuşlardı. Bu vaka, Tevrat ve Kuran’da hikâye edilmektedir. Hıristiyanlarca Adem’in suçu evlatlarına miras kalmış, nihayet Tanrı’nın kelam sıfatta olan İsa, gelip kendisini feda ederek bu suçu affettirmiştir.</span></p>
				<p class="paragraf"><span class="char-style-override-2">B. 2949.</span><span class="char-style-override-1"> Cevza, ortası beyaz olan kara koyuna derler. Cevza burcu, koyuna benzetilerek bu ad takılmıştır. Minyatürlerde Cevza, belinde okluk bulunan ve elinde yay tutan koyuna binmiş bir adam şeklinde tasvir edilir.</span></p>
				<p class="paragraf"><span class="char-style-override-2">B. 2965.</span><span class="char-style-override-1"> Evreng ve Vefa iki âşık adıdır, Gülçehre ile Mihr de sevgilileridir.</span></p>
				<p class="paragraf"><span class="char-style-override-2">B. 2988.</span><span class="char-style-override-1"> Eskiden dervişler, hırkalarını yamalı bez parçalarından dikerler ve bu parçaları da malının helal olduğuna emin bulundukları kişilerden alırlarmış. Bu yamalı hırkaya “murakka” denir. İran’da seccadelerin bu çeşidi hâlâ vardır. Tarikat çeyizleri, üste başa takılan şeylerdir. Mesela Hayderî, Şemsî, Camî ve Bektaşîlerle diğer bazı tarikatlarda mücerret, yani bekâr durmaya karar veren dervişler kulaklarına küpe takarlardı, göğse on iki imama işaret olmak üzere on iki köşeli teslim taşı denen bir taş asılır, bele kemer kuşanılırdı. Eğer derviş, on dört Masum’u, yani Hz. Muhammed’in yattığı Medine şehriyle diğer imamların yattıkları Necef, Kerbela, Bağdat, Samır’a ve Horasan’a gitmiş ve bu zatları ziyaret etmişse, göğsüne iri nohut büyüklüğünde ve birbirine zincirle bağlı olan on dört “habbe” takardı. Bunlara ve bunlara benzeyen giyim kuşam, asım takım şeylerine “çeyiz” denirdi.</span></p>
				<p class="paragraf"><span class="char-style-override-2">B. 3029.</span><span class="char-style-override-1"> Karun. Mesnevi. C. 1., B. 864’e bakınız.</span></p>
				<p class="paragraf"><span class="char-style-override-2">B. 3030.</span><span class="char-style-override-1"> Kıran, iki yıldızın bir anda, aynı burcun aynı derecesinde bulunmasına denir. İki yomlu ve kutlu yıldız olan Müşteri ile Güneş’in kıranına “Kıranı sa’deyn” derler. Bir padişahın zamanında böyle bir kıran olursa, o padişaha “sahipkıran” adı verilir. Zamanında kıran-ı sa’deyn olan padişah, dört kılıç kuşanırmış. Kıran, aynı zamanda sikkeye, yani üstünde padişahın adı ve alameti olan altın ve gümüş paraya denir.</span></p>
				<p class="paragraf"><span class="char-style-override-2">B. 3057.</span><span class="char-style-override-1"> Eskiden bir nala sevgilinin adı yazılır, daha bazı şekiller çizilir, ateşe konurmuş. Bunun üzerine güya sevgili, kararsız bir hale düşer, gelip âşıkına ram olurmuş.</span></p>
				<p class="paragraf"><span class="char-style-override-2">B. 3100.</span><span class="char-style-override-1"> Ruhulemin, peygamberlere Tanrı buyruklarını getiren Cebrail adlı ulu melektir.</span></p>
				<p class="paragraf"><span class="char-style-override-2">B. 3106.</span><span class="char-style-override-1"> Bu beyitteki Cem, Süleyman Peygamber’dir.</span></p>
				<p class="paragraf"><span class="char-style-override-2">B. 3113.</span><span class="char-style-override-1"> Bistamî hırka, derviş hırkası demektir. Bayezîd-i Bistamî dervişlerin ulularından olduğundan, hırka ona nispet edilmiş olacak, belli bir çeşit hırkaya da bu ad veriliyormuş. Bayezîd, hicretin 261’inci yılında (874-75) vefat etmiştir.</span></p>
				<p class="paragraf"><span class="char-style-override-2">B. 3115.</span><span class="char-style-override-1"> Musa Peygamber, Tur dağında “Rabbim, bana görün de sana bakayım” demiş. Tanrı da “Beni asla göremezsin, yalnız dağa bak, yerinde durabilirse, görürsün” buyurmuş. Fakat Tanrı tecelli edince dağ paramparça olmuş. Musa da yıldırım çarpmış gibi yere yığılıp kendinden geçmiş, ayılınca Tanrı’ya tövbe etmiştir. Mesnevi, C l, S 3, B, 25, 26’nın izahına bakınız. </span></p>
				<p class="paragraf"><span class="char-style-override-2">B. 3189.</span><span class="char-style-override-1"> Cevza burcunun üst kısmı, iki gövdeli bir insana benzetilmiştir. Bu yünden Araplar, iki gövdeli mânasına “Zülcesedeyn”, İranlılar “Dupeyker” derler. Hafız da Cevza’yı hamailli, yani ipi boynundan geçmiş olan ve yanında büyük bir cüz kesesi, yahut mahfaza içinde Kuran veya muska bulunan bir adama benzetiyor.</span></p>
				<p class="paragraf"><span class="char-style-override-2">B. 3195.</span><span class="char-style-override-1"> Kemali Isfahanî. Hallak al Maanî diye meşhur olan Kemaleddin İsmail, İran’ın meşhur şairlerindendir. Cengiz orduları Isfahan’ı muhasara ettikleri sırada vefat etmiştir (635. 1237). Dîvânı vardır, İngilizce’ye de çevrilmiştir.</span></p>
				<p class="paragraf"><span class="char-style-override-2">B. 3210.</span><span class="char-style-override-1"> Sudî’ye göre Şah Mansur’un oğlu, Hafız’ı alıp valilik ettiği yere götürmek istemiş. Hafız da bu kasideyi yazıp Şah Mansur’a sunmuş ve gitmemiş (C. 2, S 222).</span></p>
				<p class="paragraf"><span class="char-style-override-2">B. 3217.</span><span class="char-style-override-1"> Dudukuşu ile papağana söz söylemeyi ayna önünde öğretirlermiş. Bir adam kuşu büyük bir aynanın önüne koyar, kendisi ayna arkasında gizlenir ve konuşmaya başlarmış. Aynada kendi aksini gören kuş, bu sesi kendi gibi bir kuşun sesi sanır, taklide başlar, böylelikle konuşmayı öğrenirmiş. Bu münasebetle dudu, edebiyatta daima ayna ve pek düşkün olduğu şekerle beraber anılır.</span></p>
				<p class="paragraf"><span class="char-style-override-2">B. 3232.</span><span class="char-style-override-1"> Emîr-i hac, hacca giden kervanın ulusu, reisi. Padişah tarafından gidip hac eden kişi.</span></p>
				<p class="paragraf"><span class="char-style-override-2">B. 3251.</span><span class="char-style-override-1"> Güneş aslanından maksat Esed, yani aslan burcunda bulunan Güneş’tir. Müşteri yürük bir ata binmiş, elinde kınsız bir kılıç olan, sol elinde de bir yay bulunan genç bir erkek şeklinde temsil edilir. Aynı zamanda yayla, kavis burcuna da işaret edilmektedir.</span></p>
				<p class="paragraf"><span class="char-style-override-2">B. 3294.</span><span class="char-style-override-1"> Akik denilen değerli taş, Yemen’de olur. Eskilerce bu taşa o güzel rengi veren, en iyi olarak Yemen’den göründüğü için “Süheyli Yemânî” denen yıldızmış.</span></p>
				<p class="paragraf"><span class="char-style-override-2">B. 3322.</span><span class="char-style-override-1"> Eskiden dervişler, tarikatlarınca kabul edilen çeşitli keçe külahlar giyerlerdi. Mesela Mevleviler düz ve sivri keçe külah giyerler, Bektaşiler on iki dilimli beyaz külah kullanırlar, şeyhler bu külahın üstüne seyyitse, yani peygamber soyundansa yeşil, değilse beyaz, halifeyse siyah yün sarık sararlardı. Üstü yazılı, süslü, dikişli, dilimli çeşit çeşit, renk renk külahlar vardı. Bu külahlara “taç” denirdi. Taçları tanımak, bilip anlamak adeta bir bilgi, bir ihtisas işi olmuştu. Bu bakımdan türlü türlü tarikatların çeşitli taçlarını tarif eden kitaplar bile yazılmıştır ki, bunlara “taçname” derler. Kalenderiler çardarb olan, yani saç, sakal, kaş ve bıyıklarını usturayla tıraş ettiren; davul, dümbelek ve nefir, yani boynuz borularla ilahiler söyleyerek bayraklarını açıp şehir şehir gezen Şiî - Bâtınî bir taifedir. Bunlar on iki terkli, yani dilimli keçe külahlar giyerler, bazen da baş açık gezerlerdi. Hafız’ın bu beytinden baş açık gezdiklerini anladığımız gibi Mesnevî’de de bir hikâye bize bunu anlatmaktadır (Bakınız: C. 1, S. 24-26).</span></p>
				<p class="paragraf"><span class="char-style-override-2">B. 3347.</span><span class="char-style-override-1"> Süleyman Peygamber’in, üstünde Tanrı’nın en şerefli adı kazılı bulunan yüzüğünü güya bir aralık bir şeytan çalmış ve bununla bir müddet Süleymanlık etmiş!</span></p>
				<p class="paragraf"><span class="char-style-override-2">B. 3348.</span><span class="char-style-override-1"> Hz. Muhammed’in “Ben Rahman kokusunu Yemen’den duymaktayım” dediği rivayet edilmiştir.</span></p>
				<p class="paragraf"><span class="char-style-override-2">B. 3349.</span><span class="char-style-override-1"> Peşeng, İran mitolojisine göre meşhur Turan kahramanı ve hükümdarı Efrasyab’ın babasıdır. </span></p>
				<p class="paragraf"><span class="char-style-override-2">B. 3352.</span><span class="char-style-override-1"> İrec, İran mitolojisindeki meşhur Feridun’un küçük oğludur. İran ülkesi bu şehzadenin hükmü altına girmiş, bu yüzden de İran adını almıştır. İrec ovasından maksat İran’dır.</span></p>
				<p class="paragraf"><span class="char-style-override-2">B. 3380.</span><span class="char-style-override-1"> Hintliler çok esmer olduklarından şark edebiyatında umumiyetle saç, geceye ve Hintliye; yüz de sabaha, yahut Türk’e, yahut da Rum ehline benzetilir.</span></p>
				<p class="paragraf"><span class="char-style-override-2">B. 3412</span><span class="char-style-override-1">. Bir murat için, bir ulunun “fatiha” demesi ve hazır bulunanların fatiha yani başlangıç suresini okumaları âdettir. Sudî’ye göre Hafız hastayken Piri Mahmud-ı Attar. Hafız’ı dolaşmaya gelmiş. Hafız da bu gazeli, bu münasebetle söylemiş. (C. 2, S. 424)</span></p>
				<p class="paragraf"><span class="char-style-override-2">B. 3427.</span><span class="char-style-override-1"> Uşşak, âşıklar demek olduğu gibi şark musikisinde bir makamın adıdır. Rast da hem bir makam adıdır, hem de düz, doğru mânalarına gelir. Kelimelerin bu çeşitli mânalarıyla oynamaktadır.</span></p>
				<p class="paragraf"><span class="char-style-override-2">B. 3482.</span><span class="char-style-override-1"> Galiye, miskle yapılan güzel kokulu bir terkiptir.</span></p>
				<p class="paragraf"><span class="char-style-override-2">B. 3483.</span><span class="char-style-override-1"> Nigâr, hem güzel mânasına gelir, hem de parmaklara konan kına mânasına gelir. Bu bakımdan şairler, daima bu kelimenin iki mânasıyla bir sanat yaparlar. </span></p>
				<p class="paragraf"><span class="char-style-override-2">B. 3488.</span><span class="char-style-override-1"> Kavus ve Keyhusrev, Keyler soyundan iki büyük İran şahıdır.</span></p>
				<p class="paragraf"><span class="char-style-override-2">B. 3495.</span><span class="char-style-override-1"> Yeni ay görülünce Kuran’a, kutlu adlara, üstünde ayet yazılı, yahut düz akik ve firuze yüzüğe, yahut bir güzel ve iyi kişinin yüzüne bakılır. Halk umumiyetle sınadıkları kişinin yüzüne bakar, güler, dua okur. Hafız bu beyitte, söylediğimiz halk kanaatini belirtmektedir.</span></p>
				<p class="paragraf"><span class="char-style-override-2">B. 3500.</span><span class="char-style-override-1"> Siyamek, İran mitolojisine göre insanlara ekin ekmeyi ve birçok medeni şeyleri öğreten ilk padişah Keyumers’in oğlunun adıdır. Bu adda bir de meşhur Turanlı kahraman vardır. Zev de yine İran’ın mitolojik tarihinde geçen bir padişahın adıdır.</span></p>
				<p class="paragraf"><span class="char-style-override-2">B. 3534.</span><span class="char-style-override-1"> Zinderud, Isfahan’da bir nehrin adıdır. </span></p>
				<p class="paragraf"><span class="char-style-override-2">B. 3574.</span><span class="char-style-override-1"> Dervişlerin muayyen vakitlerde okudukları ve ekseriya tarikatı kuran şeyh, yani pir tarafından tertip edilmiş olan dualara vird ve ders denir. </span></p>
				<p class="paragraf"><span class="char-style-override-2">B. 3666.</span><span class="char-style-override-1"> Çigil Türkistan’da çinicilikle ve güzelleriyle şöhret kazanmış olan bir Türk boyu. O memleketteki büyük kiliseye de Çigil denirmiş (Sudî C. 1, S. 240). </span></p>
				<p class="paragraf"><span class="char-style-override-2">B. 3764.</span><span class="char-style-override-1"> Halluh, Türkistan’da güzelleriyle meşhur olan bir memlekettir.</span></p>
				<p class="paragraf"><span class="char-style-override-2">B. 3792.</span><span class="char-style-override-1"> Nevruz, yeni gün demektir, İran’da kullanılan takvimin ilk ayı olan Ferverdi’nin ilk günüdür. Güneş, o gün veya gece hamel (koyun) burcuna girer. İran mitolojisine göre Tanrı kâinatı bugün yaratmış. Yıldızlar şeref noktalarında bulunmuş, güneş de hamel burcundaymış. Yılda bir kere güneş bu burca girer ve o gün nevruz olur. Aslen bir Hint mabudu iken İran mitolojisine bir hükümdar olarak giren Cemşid (Cem), bütün dünyayı gezip dolaşırken Azerbaycan’a gelmiş, orasını pek beğenmiş. Türlü türlü mücevherlerle bezenmiş bir tahtı, gün doğusuna karşı kurdurup üstüne oturmuş. Güneş doğunca taht, parıl parıl parlamaya başlamış. Halk, bundan pek memnun olmuş ve o güne “Nevruz” demişler. Herkes altı gün bayram yapmış. Müslümanlıktan sonra Şiî mezhebini benimseyenler nevruzu da İslamileştirmişlerdir. Bugün âlemin yaratıldığını ve Hz. Muhammed’in son haccının icra edildiğini, dinin ikmal edildiğini söylerler ve onlarca pek büyük bir bayramdır. Bu bayramı türlü türlü merasimle kutlularlar. </span></p>
				<p class="paragraf"><span class="char-style-override-2">B. 3796.</span><span class="char-style-override-1"> Terk ve terek, külah dilimine derler. Terk, Arapça’da bir şeyi bırakmak, vazgeçmek mânasına gelir. Bu bakımdan şairler, bu kelimenin iki mânasıyla oynamışlardır. Edhemî dervişlerinin taçları dört terekli olduğundan bu âlemde ariflerin külahı dört tereklidir. Dünyayı, ahreti, varlığı, hatta terek edişi de terk etme mealinde bir beyit olduğu gibi, Baki de:</span></p>
				<p class="paragraf"/>
				<p class="paragraf"><span class="char-style-override-1">Âlemde fena ehline zinhar ululanma </span></p>
				<p class="paragraf"><span class="char-style-override-1">Terk ehlinin ey hâce biraz başı kabadır</span></p>
				<p class="paragraf"/>
				<p class="paragraf"><span class="char-style-override-1">beytinde fena, yani yoklukla terk kelimelerini anarak bir sanat yapmıştır. Hafız da bu beyitte “terk” kelimesinin iki mânasıyla oynuyor.</span></p>
				<p class="paragraf"><span class="char-style-override-2">B. 3850.</span><span class="char-style-override-1"> Pehlevî, eski İran dilidir ki, bugünkü Farsça’nın esasıdır. Bu bakımdan Farsça’ya da “Pehlevî dili” denir.</span></p>
				<p class="paragraf"><span class="char-style-override-2">B. 3889.</span><span class="char-style-override-1"> Tuba ağacı, kökü yukarıda olup dalları bütün cenneti dolduran ağaç. Sofiler, insanın bu ağacı temsil ettiğini söylerler.</span></p>
				<p class="paragraf"><span class="char-style-override-2">B. 3891.</span><span class="char-style-override-1"> Kuran’ın 20’inci suresi olan Taha suresinin 9’uncu ve 10’uncu ayetlerinde; Musa Peygamber’in, karısını ve kendisine ayrılan hayvanları alıp Şuayb Peygamber’den ayrılarak yola düştüğü zaman, Eymen vadisinde ilerde bir ateş gördüğü, karısına ve yanındakilere “Siz biraz durun. Ben ilerde bir ateş görüyorum, gideyim de size ondan bir parçacık getireyim, yahut yolumu bulayım.” dediği anlatılmaktadır. Oraya gidince Tanrı tarafından kendisine asa ve yed-i beyza mucizeleri verilmiş ve Firavun’a gönderilmiştir.</span></p>
				<p class="paragraf"><span class="char-style-override-2">B. 3906.</span><span class="char-style-override-1"> İran’ın mitolojik tarihinde bir hükümdar olan Feridun, adaletiyle anılır. Çemşid, tanrılık davasına kalkışınca halk, ondan yüz çevirmiş. Şeddad soyundan ve Arap kavminden olan Dahhak, İran’ı zapt etmiş, fakat bir gün şeytan Dahhak’ın omuzlarını öpmüş, öptüğü iki omuz başından iki tane yılan çıkmış. Bu yılanları kestikçe bunlar yine biter, canlanırmış. Nihayet bir hekim şekline bürünüp gelen şeytan, bu yılanlara henüz erkekliğini bilmemiş oğlan beyni verilmesini tavsiye etmiş. Artık İran’da her gün iki çocuk kesilir, beyni bu yılanlara verilirmiş. Halk bu zulümden bezmiş. Bu sırada evlat acısıyla yüreği dağlanan Gave adlı bir demirci önlüğünü örsüne takıp bayrak yapmış, isyan etmiş, halk da bunun peşine takılmış, Dahhak’ı öldürmüşler. Cemşid’in torunu olan Feridun’u tahta geçirmişler. Feridun, yaşlanınca ülkeyi üç oğlu arasında pay etmiş. Turan’ı Tur’a, Arabistan’ı Selm’e, İran’ı da İrec’e vermiş. Tur ile Selm, İrec’i kıskanıp öldürmüşler. Bunun üzerine Feridun da İrec’in torunu Minuçihr’i kendisine veliaht etmiş. Tur Turanlıların, İrec İranlıların, Selm de Samî kavimlerin atasıymış. Bu hikâye Tevrat’taki Nuh hikâyesi ve Nuh’un üç oğlunu andırmaktadır. Esas itibariyle Feridun, Teriton adlı bir mabut, yahut melektir. Bu melek, yeryüzüne musallat olan Azidehake adlı ejderhayı öldürmüştür. Bu iki mabut, İran’ın mitolojik tarihine hükümdar olarak girmişlerdir.</span></p>
				<p class="paragraf"><span class="char-style-override-2">B. 3912.</span><span class="char-style-override-1"> Sadî’nin “Ağaçların yeşil yapraklarının her bir tanesi akıllı adama göre Tanrı’nın bilgisine ait bir defterdir” mealindeki,</span></p>
				<p class="paragraf"/>
				<p class="paragraf"><span class="char-style-override-1">Berk-î dırahtan-ı sebz der nezer-i huşyar </span></p>
				<p class="paragraf"><span class="char-style-override-1">Her vereki defterist ma’rifet-i Girdigar</span></p>
				<p class="paragraf"/>
				<p class="paragraf"><span class="char-style-override-1">beytini çok andırmaktadır. </span></p>
				<p class="paragraf"><span class="char-style-override-2">B. 3932.</span><span class="char-style-override-1"> Ken’an Piri, Yakup Peygamber’dir. </span></p>
				<p class="paragraf"><span class="char-style-override-2">B. 3938.</span><span class="char-style-override-1"> Erbain. Arapça bir kelimedir ve kırk demektir. Kırk sayısı, ta Pisagor’dan, belki de eski Hint inanışlarından kalma bir kutsiliğe sahiptir. Kuran’ın yedinci suresinin (Araf) 142’nci ayetinde de “Musa’ya otuz geceyi vade verdik, o otuz geceyi onla tamamladık, Rabbinin tayin ettiği vakit kırk gece olarak tamamlandı...” denmektedir. Dervişler de bu kırk sayısına pek ehemmiyet verirlerdi. Küçük ve ancak yerde serili hasırla döşenmiş, ekseriyetle taş bir odaya girerler, yemeklerini her gün biraz daha azaltarak kırk gün orada ibadetle meşgul olurlardı. Hatta ilk günü kırk, ikinci günü otuz dokuz, üçüncü günü otuz sekiz... zeytin tanesi yemek suretiyle nihayet yiyeceklerini bir zeytine kadar indirenler olurdu. Bu kırk günlük halvete “erbain çıkarmak” denirdi. Şarap içenlerce eski şarap makbul olduğundan, Hafız şarabın küpte erbain çıkarmasını söyleyerek bu inanışla adeta alay etmektedir.</span></p>
				<p class="paragraf"><span class="char-style-override-2">B. 3955.</span><span class="char-style-override-1"> Irak, hem bir ülkenin adıdır, hem de şark musikisinde bir makam adıdır.</span></p>
				<p class="paragraf"><span class="char-style-override-2">B. 4009.</span><span class="char-style-override-1"> Kilim altında davul çalmak, riyadan kinayedir. Eseri görünen, fakat gizli yapılan, görünüşte de iyilik tarzında gösterilen kötülükler hakkında kullanılır. Bayrak dikmek de bir şeyi apaçık yapmak, gizlememek, yahut gizli şeyi açığa vurmaktan kinayedir.</span></p>
				<p class="paragraf"><span class="char-style-override-2">B. 4016.</span><span class="char-style-override-1"> Yusuf Peygamber çok güzelmiş. Hatta Kuran’ın 12’nci suresi olan Yusuf suresinin 30 ve 1’inci ayetlerinde Mısır kadınlarının Zeliha’yı, Yusuf’a olan sevgisi yüzünden kınadıkları, bu yüzden Zeliha’nın da onları çağırıp her birine bir turunç ve bir bıçak verdiği, sonra Yusuf’u çağırdığı, Yusuf’u görüp hayran olan kadınların turunç yerine bıçaklarla ellerini doğradıkları ve “Bu insan olamaz... bu, bir melek.” dedikleri anlatılmaktadır. </span></p>
				<p class="paragraf"><span class="char-style-override-2">B. 4039.</span><span class="char-style-override-1"> Arapça’da “Son ilaç dağlamadır” mealinde bir atasözü vardır. Arap hekimleri çare bulamadıkları yara ve sızıları dağlamakla iyileştirirlerdi. Bu söz de o yüzden söylenegelmiştir.</span></p>
				<p class="paragraf"><span class="char-style-override-2">B. 4044.</span><span class="char-style-override-1"> Kuran’ın 21’inci suresinin (Enbiya) 30’uncu ayetinde “Kâfir olanlar görmediler mi ki, göklerle yer birdi, biz onları ayırdık ve her şeyi sudan dirilttik; görürler de inanmazlar mı ki?” denmektedir. Bu söylediğimiz ayetten alınmadır.</span></p>
				<p class="paragraf"><span class="char-style-override-2">B. 4047.</span><span class="char-style-override-1"> Hâtem. Mesnevi, C. 1, S. 222, B. 2244’e bakınız.</span></p>
				<p class="paragraf"><span class="char-style-override-2">B. 4051.</span><span class="char-style-override-1"> Yusuf Peygamber’i, kardeşleri az bir parayla bir esirciye satmışlardı. Esirciden de Mısır Azizi satın almış, bir müddet zindanda kalan Yusuf, sonunda Mısır ülkesine Aziz olmuştu. Beyitte bu hikâyeye işaret vardır.</span></p>
				<p class="paragraf"><span class="char-style-override-2">B. 4057.</span><span class="char-style-override-1"> Brehmen, Hintliler arasına yayılmış olan Brahma dininin rahiplerine denir. Doğrudan doğruya müşrik ruhanilere de dendiği gibi soyu sopu belli kişizadeye, akıl ve dirayet sahibi adama da dendiği vardır.</span></p>
				<p class="paragraf"><span class="char-style-override-2">B. 4100.</span><span class="char-style-override-1"> Bu beyitte Hz. Muhammed’in Ay’ı ikiye böldüğüne işaret vardır. Mesnevi, C. 1, S, 105, B. 1077’ye bakınız.</span></p>
				<p class="paragraf"><span class="char-style-override-2">B. 4148.</span><span class="char-style-override-1"> Selma ve Suad, Leyla gibi Arap sevgililerindendir ve umumi bir ad olmuştur. </span></p>
				<p class="paragraf"><span class="char-style-override-2">B. 4156.</span><span class="char-style-override-1"> Nizamî, Genc şehrindendir. Hicri altıncı asır (XII) şairlerinden olup bilhassa hamsesiyle meşhurdur.</span></p>
				<p class="paragraf"><span class="char-style-override-2">B. 4163.</span><span class="char-style-override-1"> Eski ve uydurma bir kanaate göre dünya bir öküzün boynuzunun üstünde durmaktadır. Öküz, bir balık üstündedir, balık denizdedir, deniz rüzgâr üstündedir, rüzgârı da Tanrı kudreti tutmaktadır. Bu bakımdan en altında balık, en üstünde ay bulunuyor ki, bu yüzden “aydan balığa kadar” sözü meydana gelmiştir. Balık, zaten denizin içinde bulunduğundan bu söz, bir bakıma ön ve sonu, hulasa geniş bir hududu gösterir.</span></p>
				<p class="paragraf"/>
				<p class="arabaslik-sol" id="toc_marker-15-3">TERKİPLER</p>
				<p class="paragraf"><span class="char-style-override-2">B. 77. </span><span class="char-style-override-1">Şeyh Sadî, Şiraz’da yetişmiş, Gülistan ve Bostan adlı mensur ve manzum kitaplarıyla dîvânı bulunan hakîm bir şairdir. Hicri 691’de (1291-92) vefat etmiştir. Kabri Şiraz’dadır. </span></p>
				<p class="paragraf"/>
				<p class="paragraf">MESNEVİLER</p>
				<p class="paragraf"><span class="char-style-override-1"> </span><span class="char-style-override-2">B. 7. </span><span class="char-style-override-1">Kuran’ın 21’inci suresinin (Enbiya) 89’uncu ayetinde “Ve Zekeriyya’yı an... o zaman Rabbine, Rabbim beni tek bırakma, bana bir evlat ver... Sen varislerin en hayırlısısın diye dua etti” denmektedir. “La tezernî ferden - beni tek bırakma” bu ayetten bir cümledir.</span></p>
				<p class="paragraf"><span class="char-style-override-2">B. 23. </span><span class="char-style-override-1">Kuran’ın 68’inci suresi “Kalem” adıyla anılır ve “Nuna, kaleme ve meleklerin yazdıkları şeylere ant olsun” diye başlar. Bu ayetteki nun ve kaleme türlü türlü mânalar verilmiştir. </span></p>
				<p class="paragraf"><span class="char-style-override-2">B. 24. </span><span class="char-style-override-1">Metin, bir kitabın özü, aslıdır. Şerh, o kitabın adeta kritiğidir. Diğer bir zat, cümle cümle, o kitabı izah eder. Kitap sahibinin ne demek istediğini anlatır.</span></p>
				<p class="paragraf"><span class="char-style-override-2">B. 45. </span><span class="char-style-override-1">Nuh Peygamber’in dokuz yüz yıl yaşadığı rivayet edilmiştir. Bu yüzden Nuh ömrü, ömür uzunluğundan kinayedir.</span></p>
				<p class="paragraf"><span class="char-style-override-2">B. 52. </span><span class="char-style-override-1">Pîran, İran mitolojîsinde meşhur Turan Hükümdarı Efrasyab’ın veziri ve başkomutanıdır. Şide, Efrasyab’ın bir oğlunun adıdır. Pek güzel olduğu için babası bu çocuğa güneş ve nurlu şey mânasına gelen bu adı koymuş. Asıl adı Peşeng’dir. Keyhusrev tarafından öldürülmüştür.</span></p>
				<p class="paragraf"><span class="char-style-override-2">B. 54. </span><span class="char-style-override-1">Tur ve Selm, Feridun’un iki oğludur. Turan ülkesini Tur’a, Arabistan’ı da Selm’e vermişti. B. 3906’nın izahına bakınız. </span></p>
				<p class="paragraf"><span class="char-style-override-2">B. 61. </span><span class="char-style-override-1">Gökyüzündeki aslandan maksat Esed, yani Aslan burcudur.</span></p>
				<p class="paragraf"><span class="char-style-override-2">B. 72. </span><span class="char-style-override-1">Meşhur İran Şahı Husrevi Perviz’in çalgıcısı Barbed’in icat ettiği otuz makamdan birinin adı da Husrevanî imiş. Bu kelime ağır değerli ve büyük mânalarına da kullanılır.</span></p>
				<p class="paragraf"/>
				<p class="arabaslik-sol" id="toc_marker-15-4">KITALAR</p>
				<p class="paragraf"><span class="char-style-override-2">V.</span><span class="char-style-override-1"> Ferkad, şimal kutbuna yakın iki parlak yıldızın adıdır. Birbirlerine yakın olan bu iki yıldızın ikisine birden Ferkadan derler. Türkçe’de bu yıldızlara “İkizler” denir.</span></p>
				<p class="paragraf"><span class="char-style-override-2">XIII.</span><span class="char-style-override-1"> Zeyd ve Amr, Arapça gramerde örneklerde kullanılan gayrı muayyen iki erkek adıdır. Müennes için de Hint adı kullanılır. </span></p>
				<p class="paragraf"><span class="char-style-override-2">XV.</span><span class="char-style-override-1"> Bazen adamın kulağına gökten biz ses gelirmiş. Bu ses veya söz melekler tarafından söylenirmiş. Bu sesi seslenene “hatif” derler. </span></p>
				<p class="paragraf"><span class="char-style-override-2">XXIX.</span><span class="char-style-override-1"> Ruhulkudüs, Müslümanlarca Cebrail adlı vahiy meleğidir.</span></p>
				<p class="paragraf"><span class="char-style-override-2">XXXIII.</span><span class="char-style-override-1"> Müslümanlar, inanış ve ibadet içinde Kuran ve hadisi, yani peygamber sözlerini delil tutarlar. Bir kısmına nazaran sahabenin, yani peygamber zamanında Müslüman olan veya Müslüman olarak doğanların bir meselede birleşmeleri de delildir. Fakat bunu tanımayan azlık bir kısım da vardır. Kuran ve hadiste bulunmayan, Sahabe zamanında da olmadığı için reyleri bilinmeyen meselelerde kıyası, yani bir hükmü, diğer bir hükümle mukayese ederek hüküm vermeyi, yahut aklı delil tutanlar olduğu gibi, bu ikisini yahut birini tanımayanlar da vardır. Hulasa Kuran ve hadisten hüküm çıkarmada Müslümanlar bölük bölük olmuşlar, bu suretle Müslümanlıkta “Mezhep - Yol” denen kısımlar meydana çıkmıştır. Bu mezheplerin biri “Ehli Sünnet vel Cemaat” denen Sünnî mezhebidir. Bu mezhebe göre Kuran zahirine göredir. Yani namazdan maksat şudur diye aklî ve indî hükümler yürütülemez. Hz. Muhammed’in doğru sözleri de sahabeden nakledildiği gibi ve zahirine göre anlaşılır. Sahabenin bir meselede ittifakı delildir. Sünnilerin bir kısmı kıyası kabul eder, bir kısmı etmez. Hulasa Sünnîlik, dogmatik bir mezheptir. Peygamberin sünnetine, yani söylediği, yaptığı, yahut birisini yaparken görüp de men etmediği şeylere ve sahabenin topluluğuna dayandığı için bu mezhebe uyanlara sünnet ve topluluk ehli mânasına Ehli Sünnet vel Cemaat denmiştir.</span></p>
				<p class="paragraf"><span class="char-style-override-2">XXXV.</span><span class="char-style-override-1"> Ebdal, sofilere göre yedi, yahut kırk Tanrı dostu. Tanrı velisidir ki, bunlar ruhlarını nefislerine bedel ettikleri, yahut diledikleri vakit diledikleri yerlerde kendilerine bedel birer cesetle görünebildikleri, yahut da bu makama kendilerinden önce sahip olan kişiler ölünce onlara bedel olarak geçtikleri için bu adla anılmışlardır. Bu kelime, aynı zamanda mutlak olarak erenler, veliler makamına da kullanılmıştır. Ayrıca “Abdallar” diye Bâtınî bir tarikat olduğu gibi Kalender Abdalları, Hayderî Abdalları, Bektaşi Abdalları gibi bütün dini teşekküllere de ad olmuştur. Mesnevi, C. 1, S. 26, B. 264’e de bakınız.</span></p>
				<p class="paragraf"><span class="char-style-override-2">XXXV.</span><span class="char-style-override-1"> Mevakıf, kelam bilgisine, yani din felsefesine ait bir kitaptır. 756 Hicri’de (1300) vefat eden Kadı Adudüddin Abdurrahman tarafından yazılmıştır. Bu kitabı birçok âlimler şerh etmişlerdir.</span></p>
				<p class="paragraf"/>
				<p class="paragraf">RUBAİLER</p>
				<p class="paragraf"><span class="char-style-override-2">VIII.</span><span class="char-style-override-1"> Kanber, Hz. Ali’nin azatlı kölesidir. Meşhur Haccaci Zalim tarafından şehit edilmiştir. Hayber, Hz. Muhammed zamanında bilhassa Ali’nin gayretiyle fethedilen ve evvelce Yahudilere ait bulunan Medine civarındaki bir kaledir. Kevser, ahrette peygambere ait olan bir havuzdur. Bu havuzun pek büyük olduğu, etrafında çeşit çeşit mücevherlerden gökteki yıldızlar kadar kaseler bulunduğu, suyunun baldan tatlı, kardan soğuk olup inanan kişilere bu havuzdan Hz. Ali’nin sakilik ederek su sunacağı hadislerde bildirilmiştir.</span></p>
				<p class="paragraf"><span class="char-style-override-2">XVII.</span><span class="char-style-override-1"> Harut ve Marut adlı iki meleğin Babil’e indikleri, insanlara sihir bellettikleri, nihayet bir kadına âşık olup şarap içtikleri, kötülükte bulundukları, bunun üzerine kadının Tanrı tarafından çarpılıp gökte Zühre yıldızı haline geldiği, bu iki meleğin de baş aşağı Babil kuyusuna asıldıkları, bu suretle kıyamete kadar ceza görecekleri Kuran’da olmamakla beraber hikâye edilegelmiştir. Bu iki meleğin adı Kuran’da başka türlü geçer ve böyle bir vaka yoktur. Esas itibariyle Harut ve Marut, iki Ermeni mabududur. Sihirle ve Babil şehriyle münasebetleri bulunduğundan daima Babil, sihir ve sihirbaz kelimeleriyle bu iki melek beraber anılır. Mesnevi, C. 1, S. 52, B. 535’e bakınız.</span></p>
				<p class="paragraf"><span class="char-style-override-2">XXV.</span><span class="char-style-override-1"> Kıyamette halkı Hz. Ali’nin cennet ve cehenneme bölüştüreceğine dair bir hadis, yani peygamber buyruğu vardır. Aynı zamanda çok yiğit olduğu için Ali’ye Tanrı Aslanı denmiştir. </span></p>
				<p class="paragraf"><span class="char-style-override-2">XXXV.</span><span class="char-style-override-1"> Sofilerce siyah renk, vahdet yani birlik alametidir. Halifeler siyah renkte sarık sararlar. Gece siyahtır ve her şeyi örter. Tanrı’nın hakiki varlığı da zuhur edince bütün mevhum varlıklar örtülür, yok olur. Hatta bu yüzden gündüze nübüvvet, yani peygamberlik; geceye vilayet, yani velilik delili diyenler de vardır. </span></p>
				<p class="paragraf">ŞÜPHELİ GAZELLER</p>
				<p class="paragraf"><span class="char-style-override-2">B. 11.</span><span class="char-style-override-1"> Kerbela, Irak’da Bağdat yakınlarında bir yerdedir. Hicretin 61’inci yılında (680) Hz. Muhammed’in torunu ve Hz. Ali ile Fatıma’nın oğlu İmam Hüseyin, Kufelilerin daveti üzerine Kufe’ye giderken yolda Yezid’e tabi askerler tarafından bu yılın ilk ayı olan Muharrem’in ikinci günü buraya konmaya mecbur edilmiş, altıncı günü binlerce Yezid askeri tarafından kuşatılmış, dokuzuncu günü Yezid’in hükmü altına giremeyeceğini söyleyip yanındakilerin ayrılmasına müsaade etmişti. Ayrılanlar o gece ayrılmış, onuncu cuma günü kendisiyle kalan yüz kadar kişiyle beraber Yezid askerleriyle savaşa başlamıştı. Yanındakiler, kardeşleri, kardeşinin ve amcasının oğulları, bütün akrabası ve kendi oğulları şehit olduktan sonra kendisi de ikindi üstü şehit olmuş, beraberindeki kadınlar, düşman eline esir düşmüşlerdi. Muharremin yedinci günü, Yezid askeri İmam Hüseyin’le taraftarlarından suyu da kesmiş bulunduklarından Fırat ırmağı kıyısında hepsi de susuz şehit olmuşlardı. Kadınlar, mızraklara dikilen şehit başlarıyla önce Kufe’ye, sonra da Şam’a, Yezid’e götürülmüş, neden sonra Yezid, İmam Hüseyin’in hastalığı yüzünden harbe girmeyip sağ kalan oğlu İmam Ali Zeynelabidin’le beraber kadınların Medine’ye dönmesine müsaade etmişti. Kerbela Vakası diye anılan bu acıklı vaka, bütün Müslümanların kalplerini yakmış ve sık sık anılmış, bilhassa Hz. Muhammed’in soyunu sevenler tarafından her yıl yaşlarla yinelenegelmiştir. </span></p>
				<p class="paragraf"><span class="char-style-override-2">B. 30.</span><span class="char-style-override-1"> Hita, Çin Türkistanı’nda bir ülkedir. Buradaki Türkler de Huten ve Çigil Türkleri gibi güzellikleriyle meşhurdur.</span></p>
				<p class="paragraf"><span class="char-style-override-2">B. 55.</span><span class="char-style-override-1"> “Ve nefahtu fîhi min ruhî - Ben, Adem’e ruhumdan ruh üfürdüm” bir ayetten bir cümledir. Mesnevi, C. 3, S. 379, B. 3935’e bakınız.</span></p>
				<p class="paragraf"><span class="char-style-override-2">B. 81.</span><span class="char-style-override-1"> Beytülmamur, Kâbe’nin hizasında ve gökte bulunduğu, meleklerin kıblesi olduğu rivayet edilen yer.</span></p>
				<p class="paragraf"><span class="char-style-override-2">B. 92.</span><span class="char-style-override-1"> Kalenderler, XIII - XVI’ncı asırlarda Anadolu’ya da yayılmışlardı. Orta Asya’da Melametîlikten meydana gelen, Bağdat, Suriye, Mısır, Anadolu ve Rumeli’ye yayılan bu taife, saç, sakal, kaş ve bıyıklarını usturayla tıraş ederdi ki, Hafız bu beyitlerde bilhassa onların bu âdetlerini anlatmaktadır.</span></p>
				<p class="paragraf"><span class="char-style-override-2">B. 118.</span><span class="char-style-override-1"> Zülf, yani saç yüzü örttüğünden, küfür kelimesinin de lügat mânası örtmek olduğundan şairler tarafından saça kâfir ve küfür, yüze de iman sıfatları verilmiştir. Sofi şairler. Tanrı sıfatlarının Tanrı zatını örttüğünü düşünerek yüzü Tanrı’nın zatına, saçı da sıfatlarına benzetmişlerdir.</span></p>
				<p class="paragraf"><span class="char-style-override-2">B. 161.</span><span class="char-style-override-1"> Aristo. Yunan filozoflarından meşhur Aristotales’dir. Milattan 322 yıl önce ölmüştür. İslam’dan sonra bu filozofun eserleri Arapça’ya çevrilmiş ve din felsefesi demek olan kelam, bu eserlerdeki esaslara dayanmıştır. Edebiyatta akıl, mantık ve hikmet sembolü olarak kullanılır.</span></p>
				<p class="paragraf"><span class="char-style-override-2">B. 343-351.</span><span class="char-style-override-1"> Şiilerce peygamberin Tanrı’dan hüküm alması, melek vasıtasıyla aldığı emirleri, hükümleri halka bildirmesi nübüvvet, yani peygamberlik; bu emirlere göre ümmet arasında hükmetmesi imamet ve vilayettir. Peygamberin şahsında hem peygamberlik, hem de imamlık vardır. Vefatından önce Tanrı emriyle yerine birisini bırakır ki, bu zat peygamberin şeriatını koruyan ve o şeriata göre hükmeden imamdır. Sofiler, bu akideyi aynen benimsemişlerdir. Onlarca da peygamberin halkla olan muamelesi nübüvvetidir, Hak’la olan muamelesi vilayetidir. Nübüvvetin sırrı, vilayettir. Hz. Muhammed’den sonra imam, Ali’dir. Sofilerce de Hz. Muhammed’in sırrına varis olan ve vilayetine sahip bulunan Ali’dir. Bu bakımdan Ali’ye “Şahı vilayet - Vilayet padişahı” dendiği gibi bunun kısası olarak “Şah” da denir. Bu gazeldeki âlem padişahı da Ali’dir. Yine aynı gazelde (351’inci beyit) Ali’ye şah denmektedir.</span></p>
				<p class="paragraf"><span class="char-style-override-2">B. 349.</span><span class="char-style-override-1"> Peygamberden sonra on iki imamı, peygamberin halife ve varisi ve ümmetin imamı tanıyan Şiîlere “İmamiye - İsnaaşeriye - İmameti kabul edenler, On ikiler fırkası” denir. Bu mezhebe, İmam Cafer üs Sadık’ın sözleriyle amel edildiğinden “Caferiye” adı da verilir. Bunlarca on iki imam şunlardır:</span></p>
				<p class="paragraf"><span class="char-style-override-1">1. Ali, 2. Hasan, 3. Huseyn, 4. Zeynelabidin Ali. 5. Muhammed ül Bakır, 6. Cafer üs Sadık, 7. Musel Kazım, 8. Aliyyur Rıza, 9. Muharamed üt Takıy. 10. Aliyyun Nakıy, 11. Hasan ül Askerî, 12. Mehdî. </span></p>
				<p class="paragraf"><span class="char-style-override-1">Sekizinci imam Aliyyur Rıza, Hicri 208 Safer’inde (823) Abbasoğullarından Me’mun tarafından şehit edilmiştir. Şimdi Meşhed denen Tuş şehrinde yatmaktadır. </span></p>
				<p class="paragraf"><span class="char-style-override-2">B. 354.</span><span class="char-style-override-1"> Vakkasoğlu Sa’d, peygamberin sahabesindendir, altıncı olarak Müslüman olmuştur. Uhut savaşında peygamberin önünde ok atarak peygamberi korumuştur. Bu münasebetle okçular bu zatı kendilerine pir edinmişlerdir. Bundan dolayı sonradan Halife Ömer zamanında İran savaşında da başkomutan olan Sa’d’ın adı, daima okla anılır.</span></p>
				<p class="paragraf"><span class="char-style-override-2">B. 405.</span><span class="char-style-override-1"> Halil, dost demektir ve Nemrut tarafından ateşe atıldığı halde yanmayan İbrahim Peygamber’in lakabıdır.</span></p>
				<p class="paragraf"><span class="char-style-override-2">B. 440.</span><span class="char-style-override-1"> Eski yıldız bilgisine, astronomiye göre Adem, Zühal devrinde yaratılmıştır. Zühal devri, Adem devridir. Zaten Zühal ve Adem kelimelerinin ikisi de ebced hesabında 45 eder. Kıyamete kadar yedi yıldızın devri vardır ve her devir bin yıldır. Bir rivayete göre de her yıldızın devir müddeti yedi bin, bütün yıldızların devir müddeti de kırk dokuz bin yıldır. Şimdi içinde bulunduğumuz devir, kamer yani ay devridir. Ay devri aynı zamanda Hz. Muhammed’in devridir. Hz. Muhammed, bu devirde yeryüzüne gelmiştir. Bu yüzden de ayı ikiye bölmüştür. Bu devir, kıyamet devri ve fitneler, yani imtihanlar devridir. Bu imtihanların en şiddetlisi de tanrılık iddiasıyla meydana çıkacak ve Mehdi tarafından öldürülecek olan tek gözlü Deccal’dır.</span></p>
				<p class="paragraf"><span class="char-style-override-2">B. 533.</span><span class="char-style-override-1"> Hakîmi Gaznevî diye de meşhur olan Senaî, İran’da yetişen sofi şairlerin en büyüklerindendir. Mevlana Celaleddin, Attar’la bu şaire pek büyük bir hürmet beslemektedir. Hadîkatül Hakîka adlı mesnevisi pek meşhurdur. 525 Hicri’de (1130-1131) vefat etmiştir. </span></p>
				<p class="paragraf"><span class="char-style-override-2">B. 673.</span><span class="char-style-override-1"> Hz. Muhammed’den böyle bir hadis nakledilmiştir.</span></p>
				<p class="paragraf">ŞÜPHELİ KITALAR</p>
				<p class="paragraf"><span class="char-style-override-2">IX.</span><span class="char-style-override-1"> Selman, Hafız-ı Şirazî ile çağdaş ve Hafız’a epeyce tesir etmiş olan pek lirik ve sanatkâr bir İran şairidir.</span></p>
				<p class="paragraf"/>
				<p class="paragraf">ŞÜPHELİ KASİDELER</p>
				<p class="paragraf"><span class="char-style-override-2">B. 3.</span><span class="char-style-override-1"> Kisra, İran şahlarına verilen umumi bir addır, Roma imparatorlarına kayser dendiği gibi İran şahlarına da kisra denirdi. Büyük padişah ve padişahlar padişahı mânasına gelen husrev kelimesinin Arapçalaşmış şeklidir.</span></p>
				<p class="paragraf"><span class="char-style-override-2">B. 12.</span><span class="char-style-override-1"> Erdevan, Guştasb soyundan ve Keylerden bir İran şahıdır.</span></p>
				<p class="paragraf"><span class="char-style-override-2">B. 22.</span><span class="char-style-override-1"> Genc-i Şaygân, meşhur İran hükümdarı Husrevi Perviz’in sekiz hazinesinden biridir. Bu hazinede fevkalade değerli kumaşlar ve mücevherler varmış. </span></p>
				<p class="paragraf"><span class="char-style-override-2">B. 30.</span><span class="char-style-override-1"> Kerubîler arşı taşıyan, yahut Tanrı’nın pek yakını olan ulu meleklerdir. </span></p>
				<p class="paragraf"><span class="char-style-override-2">B. 113.</span><span class="char-style-override-1"> Reyhanî yazı, eski yazının sülüs denen cinsinden biraz farklı bir yazıdır. Elifleri sülüsten uzunca olur ve harf çanakları da bu tarza uygun bulunur.</span></p>
				<p class="paragraf"><span class="char-style-override-2">B. 131.</span><span class="char-style-override-1"> Ebül Hakem, Hz. Muhammed zamanında ona ve Müslümanlığa en büyük düşmandır. Mekke aristokratlarından olan bu zat Bedr savaşında öldürülmüştür. Düşmanlığı yüzünden adı “Ebu Cehl -Bilgisizlik babası” kalmıştır.</span></p>
				<p class="paragraf"><span class="char-style-override-2">B. 138.</span><span class="char-style-override-1"> Zal, yaşlı ve ak sakallı manasına gelir. Meşhur İran kahramanı Rüstem’in babasının adıdır. Doğduğu zaman saçı, kaş ve kirpikleri bembeyaz olduğundan bu adla adlandırılmıştır.</span></p>
			</div>
		</div>
	</body>
</html>