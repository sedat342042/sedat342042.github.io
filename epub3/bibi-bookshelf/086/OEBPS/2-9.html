<html xmlns="http://www.w3.org/1999/xhtml">
	<head>
		<title>2-9.html</title>
		<link href="template.css" rel="stylesheet" type="text/css"/>
	</head>
	<body>
		<div id="x2-9.html" xml:lang="tr-TR">
			<div class="Basic-Text-Frame">
				<p class="arabaslik-orta" id="toc_marker-10">ŞÜPHELİ GAZELLER</p>
				<p class="paragraf"/>
				<p class="arabaslik-sol para-style-override-3" id="toc_marker-10-1">— A —</p>
				<p class="paragraf"/>
				<p class="arabaslik-sol-kucuk" id="toc_marker-10-1-1" xml:lang="en-GB">I</p>
				<p class="paragraf"/>
				<p class="paragraf"><span class="char-style-override-1">İşte gönül, işte sen. Artık siz bilirsiniz; ne yaparsanız yapın... biz gittik, bakalım kötü baht nasibimizi nereye kadar götürecek?</span></p>
				<p class="paragraf"><span class="char-style-override-1">Senden selam getirecek kişinin, ayağını kirpiklerimin saçtığı gözyaşlarıyla, zülfün gibi altınlara gark edeyim.</span></p>
				<p class="paragraf"><span class="char-style-override-1">Sana dua etmeye geldim, yine dua ederek gidiyorum: Vefa senin hemdemin olsun, Tanrı da bizim yaverimiz!</span></p>
				<p class="paragraf"><span class="char-style-override-1">Bütün cihan halkı benimle sana zulüm etse, bir şeycik demem; hepsinden de acığımızı Tanrı alsın!</span></p>
				<p class="paragraf"><span class="char-style-override-1">Başına ant olsun, bütün dünya başıma toplansa, başımdan senin sevgini yine çıkaramaz.</span></p>
				<p class="paragraf"><span class="char-style-override-1">Bilirsin ki, felek bizim seninle olan ve cana canlar katan sohbetimizi kıskandı da beni avare bir halde her yana gezdirip durur.</span></p>
				<p class="paragraf"><span class="char-style-override-1">Senin güzel yüzünden bahsedeli, gül yaprağı bile defterimizin yapraklarının güzelliğinden utanmakta.</span></p>
				<p class="paragraf"><span class="char-style-override-1">Sevgilim acaba çabucak selametle gelir mi ki? Ne mutludur o gün ki, sağ esen bize gelip ulaşır!</span></p>
				<p class="paragraf"><span class="char-style-override-1">Kim, Allah aşkına Hafız nereye gitti, derse, de ki: Ağlayıp inleyerek yola düştü, bizi bırakıp yollandı!</span></p>
				<p class="paragraf"/>
				<p class="paragraf"><span class="char-style-override-2">Ma bireftim-u tu daniyy-u dil-i gam-hor-ı ma </span></p>
				<p class="paragraf"><span class="char-style-override-2">Baht-ı bed ta bekuca mibured abişhor-ı ma</span></p>
				<p class="arabaslik-sol-kucuk" id="toc_marker-10-1-2" xml:lang="en-GB">II</p>
				<p class="paragraf"/>
				<p class="paragraf"><span class="char-style-override-1">Güzelliğin âşıkları vuslatına çağıralı, can da zülfünle beninden belaya düşmüştür, gönül de!</span></p>
				<p class="paragraf"><span class="char-style-override-1">Ayrılığından âşıklarının canlarının çektiğini, âlemde Kerbela Şehitleri’nden başka kimse görmemiştir.</span></p>
				<p class="paragraf"><span class="char-style-override-1">Cancağızım, güzelimiz kendisini rintliğe, sarhoşluğa vurdu mu, önce senin de takvayı, zahitliği bırakman gerek.</span></p>
				<p class="paragraf"><span class="char-style-override-1">Gül mevsimi, işret zamanı, neşe çağı... gönül beş günlük işret fırsatını ganimet bil.</span></p>
				<p class="paragraf"><span class="char-style-override-1">Hafız, padişahın ayağını öpmek fırsatı eline düşerse, iki cihanda da yücelik ve ululuk makamını elde ettin demektir.</span></p>
				<p class="paragraf"/>
				<p class="paragraf"><span class="char-style-override-2">Ta cemalet aşıkanra zed bevaşl-ı hod sela </span></p>
				<p class="paragraf"><span class="char-style-override-2">Can-u dil uftadeend ez zulf-u halet derbela </span></p>
				<p class="paragraf"/>
				<p class="arabaslik-sol-kucuk" id="toc_marker-10-1-3" xml:lang="en-GB">III</p>
				<p class="paragraf"/>
				<p class="paragraf">Gönlü şen olsun, gece çalgıcıdan neyin canlar yakan feryadını duydum.</p>
				<p class="paragraf">Sazı, benim yanışıma öyle tesir etti, beni öyle yaktı yandırdı ki; rikkatsiz hiçbir şey göremedim.</p>
				<p class="paragraf">Saki, tam benim harcımdı. O gece çağında zülfüyle, yüzünde gölgeyle güneşi göstermekteydi.</p>
				<p class="paragraf">Şevkimi gördükçe kadehime şarap dökmekteydi. Ey kademi kutlu saki, dedim.</p>
				<p class="paragraf"><span class="char-style-override-1">Kadehi, birbiri üstüne döndürdükçe, beni varlık kaydından kurtardın, </span></p>
				<p class="paragraf"><span class="char-style-override-1">Tanrı, seni musibetlerden korusun... Tanrı sana iki dünyada da hayırlar versin!</span></p>
				<p class="paragraf"><span class="char-style-override-1">Hafız, kendisinden geçti mi, Kavus’la Key’in saltanatını bir arpaya mı sayar?</span></p>
				<p class="paragraf"/>
				<p class="paragraf"><span class="char-style-override-2">Şeb ezmutrıb ki dil hoş bad neyra </span></p>
				<p class="paragraf"><span class="char-style-override-2">Şınidem nale-i cansuz-ı neyra</span></p>
				<p class="arabaslik-sol para-style-override-3" id="toc_marker-10-2">— B —</p>
				<p class="paragraf"/>
				<p class="arabaslik-sol-kucuk" id="toc_marker-10-2-1" xml:lang="en-GB">IV</p>
				<p class="paragraf"/>
				<p class="paragraf"><span class="char-style-override-1">Güneş, yüzünden utandı. Elbette gölgeye güneşten utanmak düşer.</span></p>
				<p class="paragraf"><span class="char-style-override-1">Benim merhametli ay yüzlü güzelim, nikabını açtı mı, güzelliğiyle ayın da elini bağlar, güneşin de.</span></p>
				<p class="paragraf"><span class="char-style-override-1">Zayıflıktan adeta hayale döndüm. Birisi beni rüyada bile onun kucağında görse, tanımasına imkân yok!</span></p>
				<p class="paragraf"><span class="char-style-override-1">Güzeller naz ve istiğnada, sarhoşlar sabırsız... hanekah mamur, fakat dervişler harap!</span></p>
				<p class="paragraf"><span class="char-style-override-1">Sarhoşların gönülleri nasıl yanmakta... muhtesib bilse, her an onlara şarap sunar, şarapla ateşlerini sular, söndürmeye çalışırdı!</span></p>
				<p class="paragraf"><span class="char-style-override-1">Kan ağladım ve gönlümün kanını gözyaşlarımla dolu kadehte gördüm; yüzümün suyunu da şarap yüzünden yele verdim.</span></p>
				<p class="paragraf"><span class="char-style-override-1">Kim gözlerinden gözyaşlarını yağmur gibi yağdırmazsa, habbe gibi eteğinin altında ancak yel var... boş, sonsuz ve asılsız bir gurura kapılmış!</span></p>
				<p class="paragraf"><span class="char-style-override-1">Muhtesibe şarabı men ettiğinden dolayı sayısız hesapsız had vurmak gerek.</span></p>
				<p class="paragraf"><span class="char-style-override-1">Hafız, kendine öğüt ver de de ki: Hita güzellerinin sevdasından vazgeçme, vazgeçersen bu iş, hatadır, doğru değil!</span></p>
				<p class="paragraf"/>
				<p class="paragraf"><span class="char-style-override-2">Aftab ezruy-ı o şud derhicab </span></p>
				<p class="paragraf"><span class="char-style-override-2">Sayera başed hicab ezaftab</span></p>
				<p class="paragraf"/>
				<p class="arabaslik-sol-kucuk" id="toc_marker-10-2-2" xml:lang="en-GB">V</p>
				<p class="paragraf"/>
				<p class="paragraf"><span class="char-style-override-1">Tanrı nazardan korusun, bu gece ne kutlu devletim var. Sevgilim ansızın geliverdi.</span></p>
				<p class="paragraf"><span class="char-style-override-1">Güzel yüzünü görür görmez secdeye vardım. Allah’a hamd olsun, bu gece ibadetim de iyi!</span></p>
				<p class="paragraf"><span class="char-style-override-1">Sabır fidanı vuslat yemişi verdi. Bu gece bahtımdan kâm almaktayım.</span></p>
				<p class="paragraf"><span class="char-style-override-1">Uyanık talihim, bu gece kadir gecesi beratını bana sundu, o berat elime geçti.</span></p>
				<p class="paragraf"><span class="char-style-override-1">Başım bile elden gitse, yine şu niyetteyim: Bu gece tabağın üstünü açacak, sırlarımı açığa vuracak, istediklerimi arz edeceğim.</span></p>
				<p class="paragraf"><span class="char-style-override-1">Bu gece Mansur gibi dara çekilsem, kanım yere “Ene’l Hak” yazısını yazacak.</span></p>
				<p class="paragraf"><span class="char-style-override-1">Sen devlet sahibisin, ben de ihsana müstahak bir yoksulum. Bu gece beni hoş tut, güzelliğinin zekâtını ver.</span></p>
				<p class="paragraf"><span class="char-style-override-1">Bu gece başımda öyle fikirler, öyle fitneler var ki; Hafız bu yüzden mahvolacak diye korkup duruyorum.</span></p>
				<p class="paragraf"/>
				<p class="paragraf"><span class="char-style-override-2">Ta’alallah çi dovlet darem imşeb </span></p>
				<p class="paragraf"><span class="char-style-override-2">Ki amed nagehan dildarem imşeb</span></p>
				<p class="arabaslik-sol para-style-override-3" id="toc_marker-10-3">— T —</p>
				<p class="paragraf"/>
				<p class="arabaslik-sol-kucuk" id="toc_marker-10-3-1" xml:lang="en-GB">VI</p>
				<p class="paragraf"/>
				<p class="paragraf"><span class="char-style-override-1">Lütfeder, bizi çağırırsan, ne lütuf. Fakat kahreder, kovarsan da yine darılmayız, gönlümüz saftır, bulanmaz ki!</span></p>
				<p class="paragraf"><span class="char-style-override-1">Seni yazıyla, şiirle övmeye imkân mı var? Çünkü vasıfların övülmeden hariç!</span></p>
				<p class="paragraf"><span class="char-style-override-1">Güzelimizin yüzünü ancak aşk gözüyle görmek mümkün. Çünkü âşıkın gözü Kaf’tan Kaf’a bütün âlemi görebilir.</span></p>
				<p class="paragraf"><span class="char-style-override-1">Sevgilinin yüzü mushafından bir ayet oku ki, o keşşaftaki müşkülleri de halleder, haşiyesindeki müşkülleri de.</span></p>
				<p class="paragraf"><span class="char-style-override-1">Ey taş yürekli sevgili, bizden selvi gibi baş çekmedesin, ama etrafta seni gören, gözleyen nice gözler var!</span></p>
				<p class="paragraf"><span class="char-style-override-1">Düşman da Hafız’ın şiirine tamah ediyor, Ben de onun gibi şiir söylüyorum, diyor. Ama bu hüma kuşu ile kırlangıcın hikâyesine benzer. O nerde, bu nerde?</span></p>
				<p class="paragraf"/>
				<p class="paragraf"><span class="char-style-override-2">Eger belutf bihani mezid-i eltafest </span></p>
				<p class="paragraf"><span class="char-style-override-2">Ve ger bekahr birani derun-ı ma şafest</span></p>
				<p class="arabaslik-sol-kucuk" id="toc_marker-10-3-2" xml:lang="en-GB">VII</p>
				<p class="paragraf"/>
				<p class="paragraf"><span class="char-style-override-1">Yürü be zahit, beni cennete çağırıp durma. Tanrı ezelde beni cennetlik olarak yaratmadı ki!</span></p>
				<p class="paragraf"><span class="char-style-override-1">Yokluk yurdunda Tanrı için tohum ekmeyen kişi, varlık harmanından bir arpa bile mahsul devşiremez.</span></p>
				<p class="paragraf"><span class="char-style-override-1">Zahit, sana tespih, seccade, zahitlik yolu ve iyilik verilmiş... bana meyhane, çan, manastır ve kilise yolu!</span></p>
				<p class="paragraf"><span class="char-style-override-1">Ey saf sofi, beni şarap içmeden men etme... Hâkim Tanrı, ezelde hamurumuzu halis şarapla yoğurmuş.</span></p>
				<p class="paragraf"><span class="char-style-override-1">Hırkasını meyhanelerde şaraba rehin etmeyen, benim gibi cennetlik saf bir sofi olamaz.</span></p>
				<p class="paragraf"><span class="char-style-override-1">Sevgilisinin eteğini elinden bırakan, ne cennet yaşayışıyla hurilerin dudağından bir zevke erer, ne bir huzura ulaşır!</span></p>
				<p class="paragraf"><span class="char-style-override-1">Hafız, eğer Tanrı, lütfunu sana inayet ederse, cehennem korkusunu da bir yana at, cennet ümidini de!</span></p>
				<p class="paragraf"/>
				<p class="paragraf"><span class="char-style-override-2">Birov ey zahid-i da’vet mekunem suy-i behişt </span></p>
				<p class="paragraf"><span class="char-style-override-2">Ki Huda der ezel ezbehr-i behiştem nesirişt</span></p>
				<p class="arabaslik-sol-kucuk" id="toc_marker-10-3-3" xml:lang="en-GB">VIII</p>
				<p class="paragraf"/>
				<p class="paragraf"><span class="char-style-override-1">Kırık gönlümüzdeki istekler yüzünden nice zamandır canımızda sevgilinin sevda ateşi var.</span></p>
				<p class="paragraf"><span class="char-style-override-1">Gözbebeklerim, ciğerimin kanına gark oldu. Onun için güneş çeşmesine benzeyen yüzü de bu feryat eden gönlümde.</span></p>
				<p class="paragraf"><span class="char-style-override-1">Abıhayvan, o şeker gibi lal dudaktan bir katre... güneşin kursu, o güzelin parlak aya benzeyen yüzünün bir aksi! </span></p>
				<p class="paragraf"><span class="char-style-override-1">“Nefahtu min ruhî” hitabını işiteli beri, yakını hasıl ettim ki, biz onunuz, o bizim.</span></p>
				<p class="paragraf"><span class="char-style-override-1">Her gönül aşk sırlarını bilemez. Bu yüce mânalı sırrın mahremi, yine bizim canımız.</span></p>
				<p class="paragraf"><span class="char-style-override-1">Ey Hafız, son güne kadar bu nimete şükret: O güzel, ilk günden beri derdimizin dermanı.</span></p>
				<p class="paragraf"/>
				<p class="paragraf"><span class="char-style-override-2">Muddeti şod kateş-i sevday-ı o dercan-ı mast </span></p>
				<p class="paragraf"><span class="char-style-override-2">Zan temennaha ki dayim der dil-i viran-ı mast</span></p>
				<p class="arabaslik-sol-kucuk" id="toc_marker-10-3-4" xml:lang="en-GB">IX</p>
				<p class="paragraf"/>
				<p class="paragraf">Saadet dileyen her nazarı kutlu kişi, meyhane bucağına ve teslim yurduna gitmiş, sığınmıştır.</p>
				<p class="paragraf">Hakikat yolunun yolcusu, şahadet âlemindeki gayb remizlerini yarım batmanlık bir kadeh şarapla keşfetmiştir. </p>
				<p class="paragraf">Gel de marifeti benden duy; sözümdeki nükte, Ruhulkudüs’ün feyzindendir, ondan istifade ettim ben. </p>
				<p class="paragraf">Talihimden, rintlikten başka bir şey istemem. Zira bana bu rintlik, tesiri altında doğduğum burcun hükmündendir.</p>
				<p class="paragraf">Sabahleyin sol tarafından kalkmışsın galiba. Sanırım, geceki şarap fazlaca geldi.</p>
				<p class="paragraf"><span class="char-style-override-1">İsa nefesli doktor, bir mucize gösterirse ne âlâ... yoksa öyle hastayım ki, hastalığım halimin, hatırımın sorulacağı zamanı çoktan aştı.</span></p>
				<p class="paragraf"><span class="char-style-override-1">Binlerce defa şükrolsun ki, Hafız dün gece meyhane bucağından kalktı, ibadet ve taat hanekahı bucağına gitti.</span></p>
				<p class="paragraf"/>
				<p class="paragraf"><span class="char-style-override-2">Her an huceste nazar kez pey-i se’adet reft </span></p>
				<p class="paragraf"><span class="char-style-override-2">Bekunc-i meykede vu hane-i iradet reft</span></p>
				<p class="arabaslik-sol-kucuk" id="toc_marker-10-3-5" xml:lang="en-GB">X</p>
				<p class="paragraf"/>
				<p class="paragraf"><span class="char-style-override-1">Sevgilinin derdi gönlümü yurt edineli, başım zülfü gibi sevdalandı.</span></p>
				<p class="paragraf"><span class="char-style-override-1">Ateş gibi dudağı abıhayattır, ama biz onun suyundan ateşlendik, yandık.</span></p>
				<p class="paragraf"><span class="char-style-override-1">Himmetimin hüması nice zamandır o yüce boyun havasına kapılmıştır.</span></p>
				<p class="paragraf"><span class="char-style-override-1">Yüce boyuna âşık oldum. Zaten âşıkların işi yücelikledir, yücedir.</span></p>
				<p class="paragraf"><span class="char-style-override-1">Biz onun lütfuna sığınmış, lütfuyla gölgelenmişiz. Böyle olduğu halde, neden o bizden gölgesini sakınmakta acaba? </span></p>
				<p class="paragraf"><span class="char-style-override-1">Bugün seher yelinde amber kokusu var. Olsa olsa sevgilim sahraya çıktı.</span></p>
				<p class="paragraf"><span class="char-style-override-1">Ey yasemin göğüslü güzel, Hafız’ın sözü, boyun gibi uzayıp gitmede!</span></p>
				<p class="paragraf"/>
				<p class="paragraf"><span class="char-style-override-2">Gameş ta derdilem me’va giriftest </span></p>
				<p class="paragraf"><span class="char-style-override-2">Serem çün zulf-i o sevda giriftest</span></p>
				<p class="arabaslik-sol-kucuk" id="toc_marker-10-3-6" xml:lang="en-GB">XI</p>
				<p class="paragraf"/>
				<p class="paragraf"><span class="char-style-override-1">Yazıklar olsun... Sevgili beni dert içinde, elem içinde bıraktı da duman gibi ateş üstünde terk etti, gitti.</span></p>
				<p class="paragraf"><span class="char-style-override-1">Aşkın neşeli şarabından mahmur olmuş âşıka bir kadehçik bile vermedi, ayrılık zehrini tattırıp gitti.</span></p>
				<p class="paragraf"><span class="char-style-override-1">Bu yaralı, yorgun kulu avladı, sonra gam denizine fırlatıp attı. Kendisi atını sürdü, gitti. </span></p>
				<p class="paragraf"><span class="char-style-override-1">Hile ile elde ederim dedim, fakat benden ürktü, bahtımın atını da ürkütüp gitti.</span></p>
				<p class="paragraf"><span class="char-style-override-1">Gönül kanım baktı ki; gönlüm daralmış, oraya sığmadı, o gül renkli kanı göz yolundan sahralara sürdü, gitti!</span></p>
				<p class="paragraf"><span class="char-style-override-1">Bu kula tapısında hizmet etme saadeti nasip olmayınca, eşiği öptü, hürmetlerde bulundu, yürüdü, gitti.</span></p>
				<p class="paragraf"><span class="char-style-override-1">Gül, henüz perde ardındaydı. Seher çağında bülbül, Hafız’ın bahçesine gelip feryatlar etti ve uçup gitti!</span></p>
				<p class="paragraf"/>
				<p class="paragraf"><span class="char-style-override-2">Derda ki yar dergam-u derdem bimand-u reft </span></p>
				<p class="paragraf"><span class="char-style-override-2">Mara çü dud berser-i ateş nişand-u reft</span></p>
				<p class="arabaslik-sol-kucuk" id="toc_marker-10-3-7" xml:lang="en-GB">XII</p>
				<p class="paragraf"/>
				<p class="paragraf"><span class="char-style-override-1">Pir-i muganın nazarı işrete, eğlenceye sebeptir. Meyhane bahçesinin acayip bir suyu, acayip bir havası vardır.</span></p>
				<p class="paragraf"><span class="char-style-override-1">Kerem erbabının bağları, onun ayağında olmalı... bu hususta bundan fazla söz söylemek cürettir, edepsizliktir.</span></p>
				<p class="paragraf"><span class="char-style-override-1">Cennet hikâyesiyle Beytülmamur’un şöhreti, üzüm kızının cilvesinden bir hikâye, meyhaneden bir kinayedir.</span></p>
				<p class="paragraf"><span class="char-style-override-1">Güzel kokulu hatırımız, lal renkli şarap istiyor; hasis kişiyse gümüş istemekte, altın çekmeye savaşmakta.</span></p>
				<p class="paragraf"><span class="char-style-override-1">Ezelde herkesin alnına bir çeşit yazı yazılmıştır, sus. Kâbe de bir bahane, meyhane de; cennet de, cehennem de!</span></p>
				<p class="paragraf"><span class="char-style-override-1">Define yılansız olmaz, kolay elde edilmez. Masal okuma... Mustafa’nın devleti bile Ebu Leheb’in yalımıyla beraber yürür.</span></p>
				<p class="paragraf"><span class="char-style-override-1">İyi yaradılış yüceliğe sebeptir, ama sen yine amel etmeye savaş. Çünkü yücelik, soy sopla değil.</span></p>
				<p class="paragraf"><span class="char-style-override-1">Hafız’ın gönlü, bu yolda Tanrı tevfikiyle ebedi bir surette çalışmakta, gece gündüz hakikati araştırmaktadır.</span></p>
				<p class="paragraf"/>
				<p class="paragraf"><span class="char-style-override-2">Nazar-ı pir-i mugan mucib-i ‘ayş-u terebest </span></p>
				<p class="paragraf"><span class="char-style-override-2">Rovza-i meykedera ab-u heva-yi ‘acebest</span></p>
				<p class="arabaslik-sol-kucuk" id="toc_marker-10-3-8" xml:lang="en-GB">XIII</p>
				<p class="paragraf"/>
				<p class="paragraf"><span>Gönlüm âlemden de usandı, âlemdeki şeylerden de. Gönlümde yalnız sevgili var, hatırıma dosttan başka bir şey gelmiyor.</span></p>
				<p class="paragraf"><span>Vuslat gülşeninden bize bir koku erişirse, gönlüm neşesinden konca gibi derisine sığmaz.</span></p>
				<p class="paragraf"><span>Ben divaneyim, aşk yolunda bana nasihat, divane kişiyle taş ve testi hikâyesine benzer!</span></p>
				<p class="paragraf"><span>Halvette oturan zahide söyle: Sevgilinin yaya benzeyen kaşlarını mihrap edindik. Bu yüzden bizi ayıplamasın.</span></p>
				<p class="paragraf"><span>Kâbe’yle meyhane arasında hiçbir fark yok. Nereye baksan ancak o var, o görünür.</span></p>
				<p class="paragraf"><span>Kalenderlik sakalla, bıyıkla, kaşla, saçla değil... kalenderlik yolu, bil ki, kıldan kıla hesaplanır, o kadar incedir.</span></p>
				<p class="paragraf"><span>Baştaki saçtan geçmek kolay. Fakat asıl kalender; Hafız gibi başından geçen kişidir.</span></p>
				<p class="paragraf"/>
				<p class="paragraf"><span class="char-style-override-2">Dilem melal girift ez cihan-u herçi derost</span></p>
				<p class="paragraf"><span class="char-style-override-2">Derun-ı hatır-ı ma keş nekunced illa dost</span></p>
				<p class="arabaslik-sol-kucuk" id="toc_marker-10-3-9" xml:lang="en-GB">XIV</p>
				<p class="paragraf"/>
				<p class="paragraf"><span class="char-style-override-1">Sevgilinin boyuna karşı selviden kim bahseder? Usul boylu selvinin şerefi, yüceliği de onun boyuna benzediğindendir.</span></p>
				<p class="paragraf"><span class="char-style-override-1">Onun boyuyla selvinin boyunu mukayese etmeyi hayalimden bile geçirmem. Selvi de yücedir, ama yabanidir!</span></p>
				<p class="paragraf"><span class="char-style-override-1">Selvinin selvi boyunun hayali gözümüzdedir. Çünkü yüce selvi, ırmak kıyısında olur.</span></p>
				<p class="paragraf"><span class="char-style-override-1">Sabah rüzgârı, miske onun zülfüne, hattına ve benine ait birkaç söz söyledi. Misk, bu yüzden böyle güzel kokulu.</span></p>
				<p class="paragraf"><span class="char-style-override-1">Aydın bedre benzeyen yüzünün üstündeki bir hattan ibaret, ama kimse anlamıyor, hilal mi, bükülmüş kaşı mı?</span></p>
				<p class="paragraf"><span class="char-style-override-1">Binlerce can feda olsun o kişiye... başı, zülfünün çevgâna benzeyen büklümü önüne bir top gibi düşmüş!</span></p>
				<p class="paragraf"><span class="char-style-override-1">Eğer gönül dileğini elde etmek istiyorsan, ağzından dile. Hafız gibi gözünün ardından koşma. Çünkü gözü fitneci ve dövüşken.</span></p>
				<p class="paragraf"/>
				<p class="paragraf"><span class="char-style-override-2">Hadis-i serv ki guyed bepiş-i kamet-i dost </span></p>
				<p class="paragraf"><span class="char-style-override-2">Ki ser-bulendi-i serv-i sehi zikamet-i ost</span></p>
				<p class="arabaslik-sol-kucuk" id="toc_marker-10-3-10" xml:lang="en-GB">XV</p>
				<p class="paragraf"/>
				<p class="paragraf"><span class="char-style-override-1">Bugün dilberler meclisinin padişahı tek. Güzel binlerce, ama o güzel bir tane.</span></p>
				<p class="paragraf"><span class="char-style-override-1">Ben o bir tek güzel için cihanı da yele verdim, ayıplama beni... iki cihanın sermayesi de bir şeyden ibaret.</span></p>
				<p class="paragraf"><span class="char-style-override-1">Zan âleminde alışverişte bulunan tacirlere söyle: Sermayeyi kaybedin; ziyan da bir, fayda da!</span></p>
				<p class="paragraf"><span class="char-style-override-1">Bir bölük halk, ona âşıkım diye dava edip durmakta. Gönlüyle sözü bir olana kurban olayım.</span></p>
				<p class="paragraf"><span class="char-style-override-1">Hafız, devlet eşiğine baş koymuştur. Devlet, o eşikle bir olan başındır.</span></p>
				<p class="paragraf"/>
				<p class="paragraf"><span class="char-style-override-2">İmruz şah-ı encumen-i dilberan yekist </span></p>
				<p class="paragraf"><span class="char-style-override-2">Dilber eger hezar buved dilber an yekist</span></p>
				<p class="arabaslik-sol-kucuk" id="toc_marker-10-3-11" xml:lang="en-GB">XVI</p>
				<p class="paragraf"/>
				<p class="paragraf"><span>Benim sakim Hızır’dır, şarap da abıhayatım. Böyle olduğu halde, nasıl olur da şaraba tövbe edebilirim? Heyhat! Getir şarabı!</span></p>
				<p class="paragraf"><span>Tatlı dudaklı dilberlerin dudağından içilen acı şarap, tatlılıkta şeker kamışını bile unutturur.</span></p>
				<p class="paragraf"><span class="char-style-override-1">Onun kokusu letafetle İsa nefesi gibi yüz yıllık ölüye bile can bağışlar.</span></p>
				<p class="paragraf"><span class="char-style-override-1">Ateş gibi sudan, yani şaraptan başka bu müşkülleri hiçbir şey halledemez.</span></p>
				<p class="paragraf"><span class="char-style-override-1">Kısmetimize bak ki, aşk dîvânında bize şaraptan başka bir şey için berat vermediler!</span></p>
				<p class="paragraf"><span class="char-style-override-1">Muğların mahallesinde ölen rindin ruhu şad olsun!</span></p>
				<p class="paragraf"><span class="char-style-override-1">Hafız, cihanda ömrünün sermayesi saf şaraptır... ondan ötesi hezeyandan ibaret!</span></p>
				<p class="paragraf"/>
				<p class="paragraf"><span class="char-style-override-2">Sakiyem Hızr’est u mey ab-ı heyat </span></p>
				<p class="paragraf"><span class="char-style-override-2">Tovbe ezmey çun kunem heyhate hat</span></p>
				<p class="arabaslik-sol-kucuk" id="toc_marker-10-3-12" xml:lang="en-GB">XVII</p>
				<p class="paragraf"/>
				<p class="paragraf"><span>Senin isteğinle uyumamıza imkân yok. Senin gönül aldatan yüzünden ayrı düşmek doğru değil.</span></p>
				<p class="paragraf"><span>Sarhoş gözünün hükmettiği bu devirde kimse bir ayık kişi görmedi gitti. Nerde o göz ki, gözünün tasavvuruyla kendinden geçmesin, mahmurlaşmasın! </span></p>
				<p class="paragraf"><span>Kime baksan, senin yüzünden bir derde müptela... bir gönül bile görmedim ki, gözünden harap olmasın!</span></p>
				<p class="paragraf"><span>Aşkının eliyle kapında öldürülene ahrette ne sual var, ne cevap!</span></p>
				<p class="paragraf"><span>Hafız, altın gibi potaya düştü de parladı. Altın gibi parlamayan âşık değildir.</span></p>
				<p class="paragraf"/>
				<p class="paragraf"><span class="char-style-override-2">Mara ez arzu-yı tu perva-yı hab nist </span></p>
				<p class="paragraf"><span class="char-style-override-2">Bi ruy-ı dil-firib-i tu buden şevab nist</span></p>
				<p class="arabaslik-sol para-style-override-3" id="toc_marker-10-4">— S —</p>
				<p class="paragraf"/>
				<p class="arabaslik-sol-kucuk" id="toc_marker-10-4-1" xml:lang="en-GB">XVIII</p>
				<p class="paragraf">Medet ey canımın eğlencesi, ömrümün sermayesi! Zülfünün küfrü imanımı aldı, medet!</p>
				<p class="paragraf">Hepimiz susuzluktan dudaklarımızı yummuşuz, ölüm halindeyiz. Abıhayat senin dudaklarında, aman!</p>
				<p class="paragraf">Nerde vuslatının şerbeti? Medet, âşık hicran acılığını çekip durmakta.</p>
				<p class="paragraf">Hasta gözün beni hasta etti, lal dudağından başka bir derman yok, merhamet!</p>
				<p class="paragraf">Biz ağlamadan kanlara boğulduk, senin o dudağınsa gülüp durmakta, el aman!</p>
				<p class="paragraf">Medet... kirpiklerinin okundan can delik deşik oldu.</p>
				<p class="paragraf">Gönül, çevgân gibi zülfünün tuzağında, top gibi her tarafa düşüp kalkmada, medet! </p>
				<p class="paragraf">Aman... Bu dönek feleğin hareketi, bizi ikiye ayrılmış zülfün gibi perişan etti!</p>
				<p class="paragraf">Feleğin çevgânının vuruşundan top gibi her yana yuvarlanıp durmaktayız.</p>
				<p class="paragraf">Zülfünün kıvrımları benim de canıma düştü. Ah, ömrümün ipi ıstırapla kıvranıp durmakta!</p>
				<p class="paragraf"><span class="char-style-override-1">Hafız, senin çene çukuruna düşüp kaldı... Aman, zülfünün ipiyle çekip çıkar!</span></p>
				<p class="paragraf"/>
				<p class="paragraf"><span class="char-style-override-2">El gıyas ey maye-i can el gıyas </span></p>
				<p class="paragraf"><span class="char-style-override-2">Kufr-i zulfet burd iman el gıyas</span></p>
				<p class="arabaslik-sol-kucuk" id="toc_marker-10-4-2" xml:lang="en-GB">XIX</p>
				<p class="paragraf"/>
				<p class="paragraf"><span class="char-style-override-1">Medet, medet! Yine o râna gülün havasına düştüm; gönlüm daima ürküp kaçmada, şeyda bir halde...</span></p>
				<p class="paragraf"><span class="char-style-override-1">Afiyet bucağını seçmiş olan gönül, aman; şimdi dertlere, belalara düşme niyetinde!</span></p>
				<p class="paragraf"><span class="char-style-override-1">Namus ve ad, san derdine gark olan zahit, sevda kınanmalarına düşmüş, medet!</span></p>
				<p class="paragraf"><span class="char-style-override-1">Her an saf şarap kadehini çeken sofi, ona hayran olup rüsva olmuş, aman.</span></p>
				<p class="paragraf"><span class="char-style-override-1">Medet, Hafız’ın zayıf canıyla aşk şehitlerinden feryat ve figan yükseldi!</span></p>
				<p class="paragraf"/>
				<p class="paragraf"><span class="char-style-override-2">Bazem heva-yı an gul-i re’nast el gıyas </span></p>
				<p class="paragraf"><span class="char-style-override-2">Dayim dilem remide vu şeydast el gıyas</span></p>
				<p class="arabaslik-sol para-style-override-3" id="toc_marker-10-5">— C —</p>
				<p class="paragraf"/>
				<p class="arabaslik-sol-kucuk" id="toc_marker-10-5-1" xml:lang="en-GB">XX</p>
				<p class="paragraf"><span class="char-style-override-1">Su içinde bir ateş parçası donup kalmış; yahut sırça kadehte şarap. Yahut da abıhayat kaynağında bir sırça parçası parlamakta!</span></p>
				<p class="paragraf"><span class="char-style-override-1">Hür kişilerin elinden o kadehi alma. Çünkü gönül ehli onunla işrete revaç verip durmada.</span></p>
				<p class="paragraf"><span class="char-style-override-1">Saki, ruha ve gönül ehline canla başla karışmış olan o şarabı sun!</span></p>
				<p class="paragraf"><span class="char-style-override-1">Ben, yaratılıştan beri böyle âşıkım, böyle sarhoşum. Yokluk vaktine kadar da bu yoldan yüz çevirmem.</span></p>
				<p class="paragraf"><span class="char-style-override-1">Yüzünden nikabı kaldır. Çünkü naziklikle geceleri uyumayan rüzgârın haraç aldığı taze güle benziyorsun.</span></p>
				<p class="paragraf"><span class="char-style-override-1">Bildin ki, vuslatına muhtacım... dostların ihtiyaç vaktinde ellerini tut!</span></p>
				<p class="paragraf"><span class="char-style-override-1">Sevgilinin civarındaki âşıkların yoksullukla başları hoş. Böyle bir padişahın tahtta, taçta gözü olur mu hiç?</span></p>
				<p class="paragraf"><span class="char-style-override-1">Bu nükteyi Hafız’dan duy da faydalan: Şarap iç, iyilikte bulun, çünkü bu, emir-i haccın malından, mülkünden yeğ.</span></p>
				<p class="paragraf"/>
				<p class="paragraf"><span class="char-style-override-2">Ateş ender ab efsurdest ya mey der zucac </span></p>
				<p class="paragraf"><span class="char-style-override-2">Ya dırahşan dermiyan-ı çeşme-i Heyvan zucac</span></p>
				<p class="arabaslik-sol para-style-override-3" id="toc_marker-10-6">— H —</p>
				<p class="paragraf"/>
				<p class="arabaslik-sol-kucuk" id="toc_marker-10-6-1" xml:lang="en-GB">XXI</p>
				<p class="paragraf"/>
				<p class="paragraf"><span class="char-style-override-1">Muharrem hilaline bak, şarap kadehini iste. Çünkü bu ay, emniyet ayıdır; bu yıl, sulh yılı.</span></p>
				<p class="paragraf"><span class="char-style-override-1">Bu alçak dünya için, er olan kavgaya girişmez. Gözümün nuru, kurtuluş topunu sulh ve asayişle kap!</span></p>
				<p class="paragraf"><span class="char-style-override-1">Vuslat zamanını aziz tut. Çünkü o dem, kadir gecesine ve Receb’in on beşinci gününe muadildir.</span></p>
				<p class="paragraf"><span class="char-style-override-1">Şarap getir. Çünkü şarap kadehini seher kandili yapan kişinin günü hayırla biter.</span></p>
				<p class="paragraf"><span class="char-style-override-1">Sarhoşum, benden Tanrı’ya layık nasıl bir ibadet meydana gelebilir? Akşam ezanını sabah ezanından fark edemiyorum ki!</span></p>
				<p class="paragraf"><span class="char-style-override-1">Gönül, sen kendi işinden gafilsin. Korkuyorum, anahtarı kaybedersen, kimse sana kapı açmayacak.</span></p>
				<p class="paragraf"><span class="char-style-override-1">Hafız gibi bir geceyi vuslat ümidiyle sabaha ulaştır da kapalı kapıları açan Tanrı inayetiyle bahtının gülü açılsın.</span></p>
				<p class="paragraf"><span class="char-style-override-1">Şah Şuca’nın zamanı, hikmet ve şeriat devridir. Akşam sabah gönlünün, canının huzur ve istirahatına çalış!</span></p>
				<p class="paragraf"/>
				<p class="paragraf"><span class="char-style-override-2">Bibin hilal-i muharrem bihah sagar-ı rah </span></p>
				<p class="paragraf"><span class="char-style-override-2">Ki mah-ı emn-u emanest-u sal-ı sulh-u selah</span></p>
				<p class="arabaslik-sol para-style-override-3" id="toc_marker-10-7">— D —</p>
				<p class="paragraf"/>
				<p class="arabaslik-sol-kucuk" id="toc_marker-10-7-1" xml:lang="en-GB">XXII</p>
				<p class="paragraf"/>
				<p class="paragraf"><span class="char-style-override-1">İçinde şimşekten başka bir şey olmayan bir sevgide; sırf ateşten ibaret olan, yanıp yakılmadan başka bir dilek güdülmeyen aşkta ömür ve varlık harmanı bile yanarsa; o kadar şaşılacak bir şey değildir.</span></p>
				<p class="paragraf"><span class="char-style-override-1">Gönül gamına alışan kuşun ömür ormanında elbette bir neşe yaprağı bulunmaz.</span></p>
				<p class="paragraf"><span class="char-style-override-1">Âşıka iş yurdunda kâfirlikten kurtulmaya imkân yoktur. Ebu Leheb olmasa, ateş kimi yakacak?</span></p>
				<p class="paragraf"><span class="char-style-override-1">Can satanlar mezhebinde fazilet ve edebin lüzumu yok. Oraya ne hasep sığar, ne nesep!</span></p>
				<p class="paragraf"><span class="char-style-override-1">Güneşin bile bir zerre sayıldığı bir mahfilde kendini büyük görmek edebe uyar bir şey değil! </span></p>
				<p class="paragraf"><span class="char-style-override-1">Şarap iç. Âlemde ebedi bir ömre nail olabileceğini bile farz etsen, bu ömre cennet şarabından başka bir şey sebep olamaz.</span></p>
				<p class="paragraf"><span class="char-style-override-1">Hafız, geceye erişmeyen bir gün varsa, senin gibi eli dar kişi, ancak o gün sevgilinin vuslatına erebilir.</span></p>
				<p class="paragraf"/>
				<p class="paragraf"><span class="char-style-override-2">Derher deva ki cuz berk ender taleb nebaşed </span></p>
				<p class="paragraf"><span class="char-style-override-2">Ger hırmeni bisuzed çendan ‘aceb nebaşed</span></p>
				<p class="arabaslik-sol-kucuk" id="toc_marker-10-7-2" xml:lang="en-GB">XXIII</p>
				<p class="paragraf"/>
				<p class="paragraf"><span class="char-style-override-1">Şarap, bir kere daha beni benden aldı... yine bana saldırdı.</span></p>
				<p class="paragraf"><span class="char-style-override-1">Kızıl şaraba binlerce aferin... yüzümden sarı rengi giderdi.</span></p>
				<p class="paragraf"><span class="char-style-override-1">Üzüm toplayan ele kurban olayım... onu ezen ayak çürüyüp düşmesin. </span></p>
				<p class="paragraf"><span class="char-style-override-1">Takdir, alnıma aşk yazısı yazmış... yazılan yazıyı bozmaya imkân yok.</span></p>
				<p class="paragraf"><span class="char-style-override-1">Hikmetten bahsedip durma. Aristo da bir zavallı gibi can verir!</span></p>
				<p class="paragraf"><span class="char-style-override-1">Hadi be zahit, git işine. Bize çatma, halimizi ince eleyip sık dokuma. Tanrı işi, senin bildiğin gibi öyle ehemmiyetsiz bir iş değil!</span></p>
				<p class="paragraf"><span class="char-style-override-1">Öyle yaşa ki, sana sağken öldü demesinler.</span></p>
				<p class="paragraf"><span class="char-style-override-1">Hafız gibi saf şarap içen, Elest kadehinden vahdet sarhoşu olmuştur!</span></p>
				<p class="paragraf"/>
				<p class="paragraf"><span class="char-style-override-2">Mera mey diger bare ezdest burd </span></p>
				<p class="paragraf"><span class="char-style-override-2">Bemen baz binmud mey destburd</span></p>
				<p class="arabaslik-sol-kucuk" id="toc_marker-10-7-3" xml:lang="en-GB"><span class="char-style-override-1"> </span>XXIV</p>
				<p class="paragraf"/>
				<p class="paragraf">Halis şarap kadehini kime sunarlarsa bil ki, ona namahremlerin giremeyeceği mahalde yer verirler.</p>
				<p class="paragraf">Sofi, rintleri inkâr etme. Aşk sırrını ezel gününde kalleşlere nasip ettiler.</p>
				<p class="paragraf"><span class="char-style-override-1">Saki, gül renkli, misk kokulu şarabı sun. Akıllılar, bize külhanbeyilerin verdikleri zahmeti veriyorlar!</span></p>
				<p class="paragraf"><span class="char-style-override-1">Kim, bugünü yarına kor, yarının vadesiyle bugünü elden çıkarırsa; yaşayış lezzetinden ne bir nasip alır, ne de bir zevk!</span></p>
				<p class="paragraf"><span class="char-style-override-1">Hafız’a vuslatının hariminde yurt verirlerse; cenneti de terk eder, firdevsi de!</span></p>
				<p class="paragraf"/>
				<p class="paragraf"><span class="char-style-override-2">Anra ki cam-ı safi-yi sahbaş midehend </span></p>
				<p class="paragraf"><span class="char-style-override-2">Midan ki der harim-i harem caş midehend</span></p>
				<p class="arabaslik-sol-kucuk" id="toc_marker-10-7-4" xml:lang="en-GB">XXV</p>
				<p class="paragraf"/>
				<p class="paragraf"><span>Gönül, daima dudağına iştiyak çekmekte... Yarabbi, dudağından ne istiyor ki?</span></p>
				<p class="paragraf"><span>Can, gönül kadehine sevgi şerbetiyle iştiyak şarabını dudağına kadar doldurmuş.</span></p>
				<p class="paragraf"><span>Sevgilinin zülfüne sevdalananın konağı, daima bela tuzağıdır.</span></p>
				<p class="paragraf"><span>Şuhlukla bir gönül avlamak için, gül gibi yanağına menekşe gibi tüylerle tuzak kurmuş!</span></p>
				<p class="paragraf"><span>Sevgilimizin adı ne, diye sormak bana düşer mi, hem de layık mı?</span></p>
				<p class="paragraf"><span>Havastan, avamdan çekinen; ehil, naehil kaydına düşen nerde sevgiliyle oturacak?</span></p>
				<p class="paragraf"><span>Sevgiliyle gece gündüz sohbet eden gönüle ne mutlu!</span></p>
				<p class="paragraf"/>
				<p class="paragraf"><span class="char-style-override-2">Dil şevk-i lebet mudam dared </span></p>
				<p class="paragraf"><span class="char-style-override-2">Yarab zi lebet çi kam dared</span></p>
				<p class="arabaslik-sol-kucuk" id="toc_marker-10-7-5" xml:lang="en-GB">XXVI</p>
				<p class="paragraf"/>
				<p class="paragraf"><span class="char-style-override-1">Ben ıslah olacağım, bu halden kurtulacağım ha?.. kimse bunu ummaz, meyhane rindi hakkında kimse böyle bir zanda bulunmaz.</span></p>
				<p class="paragraf"><span class="char-style-override-1">Bu yamalı hırkayı niçin giyiyorum, bilir misin? Altında gizlice şarap taşıyorum, kimse şüphelenmiyor da ondan!</span></p>
				<p class="paragraf"><span class="char-style-override-1">Ey fakih, daima ilme, amele güvenip ululanma. Tanrı takdirinden kimse canını kurtaramaz.</span></p>
				<p class="paragraf"><span class="char-style-override-1">Âlemin rengine, kokusuna aldanma, çek kadehi. Çünkü gönlündeki gam pasını muğların şarabından başka bir şey silemez.</span></p>
				<p class="paragraf"><span class="char-style-override-1">Gönül, gerçi göz senin gözün, bekçin; ama sen yine aklını başına al da bekçi varını yoğunu elinden almasın.</span></p>
				<p class="paragraf"><span class="char-style-override-1">Gönül, ecre nail olmak istiyorsan çalış, çabala. İş görmeyene havadan para vermezler ki!</span></p>
				<p class="paragraf"><span class="char-style-override-1">Hafız, söz bilirler yanında söz söyleme. Kimse hediye olarak denize inci, madene mücevher götürmez.</span></p>
				<p class="paragraf"/>
				<p class="paragraf"><span class="char-style-override-2">Men-u selha-u selamet keş in guman nebered </span></p>
				<p class="paragraf"><span class="char-style-override-2">Ki keş berind-i herabat zann-i an nebered</span></p>
				<p class="arabaslik-sol-kucuk" id="toc_marker-10-7-6" xml:lang="en-GB">XXVII</p>
				<p class="paragraf"/>
				<p class="paragraf"><span class="char-style-override-1">Güzelim, seni ne de hoş bezemişler. Sanki dudağını, tatlı candan halk etmişler. </span></p>
				<p class="paragraf"><span class="char-style-override-1">Yüzünde yeşilliğe benzeyen tüylerle bezenmiş yanağını pek güzel, pek gönül alıcı buldum. Nesrinin etrafına amber tozundan sayvan çekmişler.</span></p>
				<p class="paragraf"><span class="char-style-override-1">Hayalin gelecek diye, gözbebekleri gönül ülkesini kızıl gözyaşlarıyla süslemiş.</span></p>
				<p class="paragraf"><span class="char-style-override-1">Zülfün işi gücü miskler saçmadır, ama şimdi bunu Çin nafesine isnat etmeyi muvafık bulmuşlar.</span></p>
				<p class="paragraf"><span class="char-style-override-1">Yarabbi, etrafı külah bağıyla çevrilmiş yüz mü bu, yoksa parlak ayın etrafına Pervin dizisini mi takmışlar?</span></p>
				<p class="paragraf"><span class="char-style-override-1">Bundan önce Ferhat’la Şirin hakkında söylenilen şeyler yok mu? Hepsi benim aşkımla onun yüzünün güzelliğini tavsif için söylenmiş sözler.</span></p>
				<p class="paragraf"><span class="char-style-override-1">Hafız, tam doğruyu söyle, yani aşk sırrından bahset. Bundan başka ne söylenirse hayalden ibaret, hepsini de tahmin yollu söylemişlerdir.</span></p>
				<p class="paragraf"/>
				<p class="paragraf"><span class="char-style-override-2">Suret-i hubet nigara hoş beayin besteend </span></p>
				<p class="paragraf"><span class="char-style-override-2">Guyiya nakş-i lebet ezcan-ı şirin besteend</span></p>
				<p class="arabaslik-sol-kucuk" id="toc_marker-10-7-7" xml:lang="en-GB">XXVIII</p>
				<p class="paragraf"/>
				<p class="paragraf"><span class="char-style-override-1">Seher yelinden Huten miskinin kokusu gelmekte... bu ne rüzgâr? Ondan sizin kokunuz geliyor!</span></p>
				<p class="paragraf"><span class="char-style-override-1">Rüzgârın yeninden, yakasından Huten miskinin kokusu duyuluyor. Yoksa Hitay mülkünden bir kervan mı geliyor ki?</span></p>
				<p class="paragraf"><span class="char-style-override-1">Can, tenimden çıkmadıkça gönlüm onda. Dinle, bak, sözümden vefa kokusu geliyor!</span></p>
				<p class="paragraf"><span class="char-style-override-1">Kaşının aşkı daima halimi hatırımı soruyor. Bir padişah ki, yoksulu anmakta!</span></p>
				<p class="paragraf"/>
				<p class="paragraf"><span class="char-style-override-2">Buy-ı muşk-i Huten ezbad-ı saba miyayed </span></p>
				<p class="paragraf"><span class="char-style-override-2">İn çi badest ki kez buy-ı şuma miyayed</span></p>
				<p class="arabaslik-sol-kucuk" id="toc_marker-10-7-8" xml:lang="en-GB">XXIX</p>
				<p class="paragraf"/>
				<p class="paragraf">Tenim, bu pek fazla eziyetlerden bir an olsun huzura ermemekte. Gönlüm, bu sonu gelmez kederlerle ezilip gitmekte.</p>
				<p class="paragraf">Tahassürünün dumanı, gönlümden çıkıp başımı sarınca, gözlerimden gam yağmuru yağmaya başlamakta.</p>
				<p class="paragraf">Gözlerim, yüzümü sarı gördü de dayanamadı, gönül kanıyla boyadı, bezedi;</p>
				<p class="paragraf">Hatta kötülüğümü isteyen düşmanım bile bir gün yüzümü görse, gözüne sarı görünmememi istedi.</p>
				<p class="paragraf">Kötü zamane nerde bir fitne varsa, yeni gelin gibi benim gözüme süslü, ziynetli göstermekte.</p>
				<p class="paragraf">Zamane bende ne varsa, alıp götürdü. Sevgilinin muhabbeti kaldı. O ebedi, o baki!</p>
				<p class="paragraf">Gözlerim neden ağlamasın, can niçin feryat etmesin? Sabrım nasıl eksilmesin, gam nasıl artmasın?</p>
				<p class="paragraf"><span class="char-style-override-1">Felek, neşemi görünce birer birer saydı. Neşeyi sayıyla, ölçüyle verdi. Fakat şimdi gamı, gussayı ölçmeden vermekte!</span></p>
				<p class="paragraf"><span class="char-style-override-1">Dostu bile bu âşıktan usanır, yüz çevirirse; düşmanı nerden vefa gösterecek, acıyacak?</span></p>
				<p class="paragraf"><span class="char-style-override-1">Ağlamasam der ki: İhtiyacını arz etmiyor, muhtaç değil. Ağlasam; abes, saçma, derler. Kimse şikâyetimi dinlemez!</span></p>
				<p class="paragraf"><span class="char-style-override-1">Hafız, kederlenme... Ulu Tanrı bir kapıyı açmadıkça bir kapıyı kapamaz.</span></p>
				<p class="paragraf"/>
				<p class="paragraf"><span class="char-style-override-2">Tanem zirenc-i firavan demi neyasayed </span></p>
				<p class="paragraf"><span class="char-style-override-2">Dilem zienduh-i bihad hemibifersayed</span></p>
				<p class="arabaslik-sol-kucuk" id="toc_marker-10-7-9" xml:lang="en-GB">XXX</p>
				<p class="paragraf"/>
				<p class="paragraf">Dedim ki: Hata ettik, tedbirimiz böyle değildi. Dedi ki: Ne yapabiliriz ki? Takdir böyleymiş!</p>
				<p class="paragraf">Dedim ki: Sende nice hatalar buldular. Dedi ki: Alnımıza yazılmış da ondan!</p>
				<p class="paragraf">Dedim ki: Bugün kötü bir arkadaşa düşmüşsün. Dedi ki: Zaten bana arkadaş kötü talihim!</p>
				<p class="paragraf">Dedim ki: Ey ay yüzlü, beni evvelce severdin, niye soğudun? Dedi ki: Felek bana kinlenmişti, ondan.</p>
				<p class="paragraf">Dedim ki: Bundan önce neşe şarabı içtik. Dedi ki: Doğru, fakat şifa son kadehteydi.</p>
				<p class="paragraf">Dedim ki: Sen ömrümsün benim. Niçin gittin? Dedi ki: Arkadaş, ne yapalım? Ömrün bu kadarmış.</p>
				<p class="paragraf">Dedim ki: Bu kadar acelen ne, daha sefer vaktin gelmemişti. Dedi ki: Öyle deme... muvafık olan buymuş!</p>
				<p class="paragraf"><span class="char-style-override-7">Dedim ki: Hafız’dan neden uzaklaştın? Dedi ki: Zaten her zaman bunu düşünmekteydim!</span><span class="NOT" xml:lang="en-US">*</span></p>
				<p class="paragraf"/>
				<p class="paragraf"><span class="char-style-override-8">Guftem ki hata kerdi vu tedbir ne in bud </span></p>
				<p class="paragraf"><span class="char-style-override-8">Gufta çi tevankerd ki takdir çunin bud</span></p>
				<p class="arabaslik-sol-kucuk" id="toc_marker-10-7-10" xml:lang="en-GB">XXXI</p>
				<p class="paragraf"/>
				<p class="paragraf"><span class="char-style-override-1">Güzelim, o misk kokulu, siyah, kıvırcık saçlarını döktü mü, lalenin gönlünü dağlar, sümbülün revacına kesat verir. </span></p>
				<p class="paragraf"><span class="char-style-override-1">Gül bahçesinin selvisi olan usul boyu salınarak yeşilliğe meyletti mi, selviyi yere yıkar, güle haset verir, gönlünü incitir!</span></p>
				<p class="paragraf"><span class="char-style-override-1">Sevgilinin kaşlarının hayali gözümden uzaklaşalı, bu yola öyle seller saldı ki, yüzlerce köprüyü yıkar.</span></p>
				<p class="paragraf"><span class="char-style-override-1">Seher yeli, gülün perdesini yırttı mı, bülbülün mecruh gönlüne gam dikenleri sancı verir!</span></p>
				<p class="paragraf"><span class="char-style-override-1">Hafız, bu vahdet sırrını elden bırakma da tevekkül, zahitlik ve takva hayalini mahvetsin!</span></p>
				<p class="paragraf"/>
				<p class="paragraf"><span class="char-style-override-2">Turk-i men çün ca’d-ı muşkin gerd-i kakul bişkened </span></p>
				<p class="paragraf"><span class="char-style-override-2">Lalera dil hon şeved bazar-ı sunbul kişkened</span></p>
				<p class="arabaslik-sol-kucuk" id="toc_marker-10-7-11" xml:lang="en-GB">XXXII</p>
				<p class="paragraf"/>
				<p class="paragraf"><span class="char-style-override-1">Aşkın serseri değil ki, baştan gitsin. Sevgin arızi bir sevgi değil ki, başka birisine de âşık olayım?</span></p>
				<p class="paragraf"><span class="char-style-override-1">Aşkın içime öyle yerleşmiş, sevgin gönlümde öyle karar kılmış ki... onlar, ben süt emerken sütle bedenime girmişler, mayam olmuşlar... ancak canımla çıkarlar!</span></p>
				<p class="paragraf"><span class="char-style-override-1">Aşk derdi, öyle bir dert ki, ilacına ne kadar çalışılırsa, o kadar beter olur.</span></p>
				<p class="paragraf"><span class="char-style-override-1">Bu şehirde feryadı, her gece feleklere kadar yükselen birisi varsa, o da benim!</span></p>
				<p class="paragraf"><span class="char-style-override-1">Gözyaşlarımı Zinderud’a saçsam, bütün Isfahan ovası sulanır!</span></p>
				<p class="paragraf"><span class="char-style-override-1">Dün gece zülfünün arasında sevgilinin yüzünü gördüm. Sanki ayın çehresini bulut kaplamıştı!</span></p>
				<p class="paragraf"><span class="char-style-override-1">Dedim ki: Önce öpüşle işe girişeyim mi? Dedi ki: Bırak, ay Akrep burcundan çıksın da öyle!</span></p>
				<p class="paragraf"><span class="char-style-override-1">Hafız, onun dudağın anarak şarap içiyorsan; aman sakın, engeller haberdar olmasınlar!</span></p>
				<p class="paragraf"/>
				<p class="paragraf"><span class="char-style-override-2">‘Işket ne serserist ki ezser bederşeved </span></p>
				<p class="paragraf"><span class="char-style-override-2">Mihret ne ‘arızist ki cay-ı diger şeved</span></p>
				<p class="arabaslik-sol-kucuk" id="toc_marker-10-7-12" xml:lang="en-GB">XXXIII</p>
				<p class="paragraf"/>
				<p class="paragraf"><span class="char-style-override-1">Tanrı, insana her suç yüzünden azap verseydi, yer feryatla dolar, zamane ahlar çekerdi!</span></p>
				<p class="paragraf"><span class="char-style-override-1">Tanrı yanında, saman çöpüyle dağ birdir. Bazen adamın dağ gibi suçunu bağışlar, bazen adamı bir saman çöpü kadar günah yüzünden azaplandırır.</span></p>
				<p class="paragraf"><span class="char-style-override-1">Bütün günahları işleyip duruyorsun. Bilmiyor musun ki, ay gökyüzünde olduğu halde yeryüzündeki insanların günahları yüzünden tutulur.</span></p>
				<p class="paragraf"><span class="char-style-override-1">Sen temizsin, suçsuzsun, pekâlâ... Fakat yarın zulmüne uğrayanlar adalet isteyerek geldiler mi, günahlarının hepsi meydana çıkar, istediğin kadar burada temizlik sat.</span></p>
				<p class="paragraf"><span class="char-style-override-1">Günahımdan haya ederek bir gece öyle ağlayayım ki, o gece secde yerimi çimenler kaplasın!</span></p>
				<p class="paragraf"><span class="char-style-override-1">Veda zamanı öyle yaşlar dökeyim ki; sevgili nereye gidiyorsa, gözyaşlarım o yolu tutsun, gitmesine mani olsun!</span></p>
				<p class="paragraf"><span class="char-style-override-1">Hafız, padişah birisini helak etmeye kastetti mi, kimin ne haddi var ki, onu padişahın elinden kurtarabilsin!</span></p>
				<p class="paragraf"/>
				<p class="paragraf"><span class="char-style-override-2">Eger Huday kesira beher gunah bigired </span></p>
				<p class="paragraf"><span class="char-style-override-2">Zemin benale derayed zemane ah bigired</span></p>
				<p class="arabaslik-sol-kucuk" id="toc_marker-10-7-13" xml:lang="en-GB">XXXIV</p>
				<p class="paragraf"/>
				<p class="paragraf">Başımızda sevdanın havası dönüp duruyor. Bak hele şu divane başta neler dolaşmada!</p>
				<p class="paragraf">Kim senin zülfünün çevgânına gönül verdiyse, gayrı top gibi başsız, ayaksız aşk meydanında yuvarlanır durur.</p>
				<p class="paragraf">Sevgilim zulmeder, cefa eder, ama gönül yine vefa umarak ardından koşar.</p>
				<p class="paragraf"><span class="char-style-override-1">Feleğin cevrinden, devranın derdinden vücudumda yüz kere sabır kaftanı yırtıldı!</span></p>
				<p class="paragraf"><span class="char-style-override-1">Zavallı vücudum, zayıflıktan öyle bir hale geldi ki, parmakla gösterilen hilale döndü.</span></p>
				<p class="paragraf"><span class="char-style-override-1">Tabiatımın bülbülü, nice demdir yüzünün gülzarından ayrılmış, o tahassürle yemsiz bir halde dönüp dolaşmada.</span></p>
				<p class="paragraf"><span class="char-style-override-1">Ne vakte kadar, ey gönül, nefis ve hava peşine düşme, diyeyim. Çünkü bu hava, öyle bir havadır ki, daima hata etrafında döner, dolaşır.</span></p>
				<p class="paragraf"><span class="char-style-override-1">Ey selvi boylu, lale yanaklı sevgili, senin sevginle bizim gibi nice kişiler perişan, sersem bir hale gelmişler.</span></p>
				<p class="paragraf"><span class="char-style-override-1">Hafız’ın gönlü, sabah rüzgârı gibi senin civarında konaklamış bir dertlidir. Deva ümidiyle dönüp durmada!</span></p>
				<p class="paragraf"/>
				<p class="paragraf"><span class="char-style-override-2">Ser-i sevda-yı tu ender ser-i ma migerded </span></p>
				<p class="paragraf"><span class="char-style-override-2">Bin ki ender ser-i şuride çiha migerded</span></p>
				<p class="arabaslik-sol-kucuk" id="toc_marker-10-7-14" xml:lang="en-GB">XXXV</p>
				<p class="paragraf"/>
				<p class="paragraf">Senin ayrılığınla her an feryat etmekteyim. Ah, eğer feryat ve figanımı rüzgâr sana ulaştırmazsa!</p>
				<p class="paragraf">Feryat ve figan etmeyeyim de ne yapayım? Senin ayrılığınla öyle bir haldeyim ki; dilerim, hakkında kötü düşünen, kötülüğünü isteyen de o hale düşsün!</p>
				<p class="paragraf">Gece gündüz dert ve gussa çekip duruyorum. Çekmeyeyim de ne yapayım? Senden ayrıyım, nasıl şad olayım?</p>
				<p class="paragraf">Sen bu gönlü yanık âşıkın gözünden uzaklaşalı, gönül gözünden nice kanlı çeşmeler akıttı.</p>
				<p class="paragraf">Gönlüm ayrılığın elinden feryada geldi mi, her kirpiğin dibinden yüzden fazla kan damlası damlar.</p>
				<p class="paragraf"><span class="char-style-override-1">Âşık Hafız, gece gündüz senin yadına gark olmuş halde. Halbuki sen, bu gönlü alınmış kuldan tamamıyla fariğsin.</span></p>
				<p class="paragraf"/>
				<p class="paragraf"><span class="char-style-override-2">Mizenem her nefes ezdest-i firaket feryad </span></p>
				<p class="paragraf"><span class="char-style-override-2">Ah eger nale-i zarem neresaned betu bad</span></p>
				<p class="arabaslik-sol-kucuk" id="toc_marker-10-7-15" xml:lang="en-GB">XXXVI</p>
				<p class="paragraf"/>
				<p class="paragraf"><span>Vuslatına erişmek imkânını bulursam, artık talihimden başka ne isteğim kalır ki?</span></p>
				<p class="paragraf"><span>Eşiğine âşıkların üşüşmesine şaşılmaz. Nerde bir şeker diyarı olsa, oraya sinekler üşüşür.</span></p>
				<p class="paragraf"><span>Âşıkı kılıçla öldürmeye ne hacet. Benim yarı ölmüş canımı büsbütün öldürmeye bir kaş, bir göz işareti yeter!</span></p>
				<p class="paragraf"><span>İki âlemde de dostla bir nefesçik alsam, iki âlemden elde ettiğim tek zevk ve huzur, işte o bir nefesten ibarettir.</span></p>
				<p class="paragraf"><span>Heveslendim, ama bahtımın eli kısa. Ben kim oluyorum ki, senin yüce selvi boyuna el uzatabileyim?</span></p>
				<p class="paragraf"><span>Aşkın mihnet seli önünden, ardından gelip dururken boğulana kurtuluş yolu mu bulunur?</span></p>
				<p class="paragraf"><span>Bin keredir tanışıyor, bilişiyoruz da bin birinci kere yine beni gördü mü, kim ki diye soruyor.</span><span class="NOT char-style-override-6" xml:lang="en-US">*</span></p>
				<p class="paragraf"/>
				<p class="paragraf"><span class="char-style-override-2">Mera bevasl-i tu ger zan ki destres başed </span></p>
				<p class="paragraf"><span class="char-style-override-2">Diger zitali’-i hişem çi muitemez başed</span></p>
				<p class="arabaslik-sol-kucuk" id="toc_marker-10-7-16" xml:lang="en-GB">XXXVII</p>
				<p class="paragraf"/>
				<p class="paragraf"><span class="char-style-override-1">Bahar rüzgârının hevesi, beni sahralara saldı... rüzgâr, senin kokunu getirdi de kararımızı alıp götürdü.</span></p>
				<p class="paragraf"><span class="char-style-override-1">Nerde bir gönül varsa, gözün yoldan çıkardı... Sadece benim yorgun ve hasta gönlümü değil!</span></p>
				<p class="paragraf"><span class="char-style-override-1">Gümüş gibi gözyaşları geldi, yüzümün suyunu tamamıyla alıp götürdü. Kim gelip bu yüzsuyu kumaşını aldıysa parayı paraya verdi; tam yerine harcetti demektir.</span></p>
				<p class="paragraf"><span class="char-style-override-1">Gözyaşım taş gibi yüreğini yola getirdi. Elbette... sel, taşı deniz kıyısına götürür mü, götürür!</span></p>
				<p class="paragraf"><span class="char-style-override-1">Dün gece iştiyak silsilen neşemi bağladı, zevkime mani oldu... gam askeri de akıl alayının ayağını yerinden kaydırdı, mağlup ve münhezim etti!</span></p>
				<p class="paragraf"><span class="char-style-override-1">Dün şarap kadehi, dudağınla ruh bağışlama bahsine girişti de can bağışlayan, ruha ruh katan dudağın, şarabın revnak ve letafetini gideriverdi!</span></p>
				<p class="paragraf"><span class="char-style-override-1">Hafız, güzel söz söyleme hususunda bülbülden bahsetme. Dudunun yanında bülbülün adı mı anılır?</span></p>
				<p class="paragraf"/>
				<p class="paragraf"><span class="char-style-override-2">Heves-i baa-ı beharem besuy-ı sehra burd </span></p>
				<p class="paragraf"><span class="char-style-override-2">Bad buy-i tu biyavurd-u karar ezma burd</span></p>
				<p class="arabaslik-sol-kucuk" id="toc_marker-10-7-17" xml:lang="en-GB">XXXVIII</p>
				<p class="paragraf"/>
				<p class="paragraf"><span class="char-style-override-1">Gönlümle ömrüm tükendi de işim hâlâ düzelmedi. Kendimden geçtim gittim de sevgili hâlâ gelmedi!</span></p>
				<p class="paragraf"><span class="char-style-override-1">Bu hayalle ömrüm sona erdi de uzun zülüflerinin belası hâlâ bitmedi!</span></p>
				<p class="paragraf"><span class="char-style-override-1">Seher yeline söylenecek ne hikâyelerim var. Fakat bahtıma bu gece bir türlü seher olmuyor ki!</span></p>
				<p class="paragraf"><span class="char-style-override-1">Seher çağlarında ettiğim ahlar hata etmez, mutlaka tesiri görülürdü. Bilmem şimdi ne oldu ki, bir tanesi bile tesir etmiyor!</span></p>
				<p class="paragraf"><span class="char-style-override-1">Ömrümüzü, malımızı sevgiliye feda etmedik... yazıklar olsun, aşk yolunda elimizden bu kadarcık bir iş bile gelmiyor!</span></p>
				<p class="paragraf"><span class="char-style-override-1">Nice demdir Hafız’ın gönlü, herkesten ürkmüş, usanmıştı. Şimdi sevgilinin zülfünün halkalarında karar etti, oradan bir yere ayrılamıyor!</span></p>
				<p class="paragraf"/>
				<p class="paragraf"><span class="char-style-override-2">Zidil beramedem-u kar bernemiyayed </span></p>
				<p class="paragraf"><span class="char-style-override-2">Zihod bederşudem-u yar der nemiyayed</span></p>
				<p class="arabaslik-sol-kucuk" id="toc_marker-10-7-18" xml:lang="en-GB">XXXIX</p>
				<p class="paragraf"/>
				<p class="paragraf">Saki, yine kadehime gül renkli şarap koydu, yine bizim eski şarabımıza afyon kattı! </p>
				<p class="paragraf">Başkalarına eski şarabı kaldırabilecekleri kadar verdiği halde, bu yorgun âşıka gelince fazlasıyla sundu.</p>
				<p class="paragraf"><span class="char-style-override-1">Bu kadeh aklımı tamamıyla, aldı... bu şarap, bu sefer beni tamamıyla benden geçirdi!</span></p>
				<p class="paragraf"><span class="char-style-override-1">Taş yürekli güzelimiz, zannetme ki, kadehimize ciğer kanını sadece şimdi döktü!.</span></p>
				<p class="paragraf"><span class="char-style-override-1">Mecruh göğsümdeki gönül dediğin şey yok mu? Öyle bir aşk yanışı ki, ciğer kanıyla yoğrulmuş, mayalanmış!</span></p>
				<p class="paragraf"><span class="char-style-override-1">Beni üstada verdikleri zaman, üstat başkalarına akıl öğretti, beni daha ilk günden mecnun etti, çıktı!</span></p>
				<p class="paragraf"><span class="char-style-override-1">Hafız’ın gönlü, dudağının afsunundan emindi. Fakat sihirbaz gözün onu bir kere daha afsunladı gitti!</span></p>
				<p class="paragraf"/>
				<p class="paragraf"><span class="char-style-override-2">Saki ender kadehem baz mey-i gulgun kerd </span></p>
				<p class="paragraf"><span class="char-style-override-2">Demrey-i köhne-i dirine-i ma efyon kerd</span></p>
				<p class="arabaslik-sol-kucuk" id="toc_marker-10-7-19" xml:lang="en-GB">XL</p>
				<p class="paragraf"/>
				<p class="paragraf"><span class="char-style-override-1">Eğer rüzgâr bana senden bir koku getirirse, cihanın canını müjde olarak rüzgâra vereceğim.</span></p>
				<p class="paragraf"><span class="char-style-override-1">Rüzgâr beni kurutur, savurur, varlığımdan bir toz koparırsa; dilerim, toprağımdan eteğine bir toz erişmesin!</span></p>
				<p class="paragraf"><span class="char-style-override-1">Gözümün nuru, sen yüzüme kapı kapayalı, cihan, gayrı yüzüme neşe kapısını açmadı gitti!</span></p>
				<p class="paragraf"><span class="char-style-override-1">Yüzünün hayali, gözümü kanlara gark etmede... zülfünün havası ömrümü yellere vermede!</span></p>
				<p class="paragraf"><span class="char-style-override-1">Ne gözümün önündesin, ne nazarımdan kayıp... ne beni yad ediyorsun, ne hatırımdan çıkıyorsun!</span></p>
				<p class="paragraf"><span class="char-style-override-1">Düşman, ta’n edeceği yerde kılıç vursa, yine dosttan el çekmem... ne olursa olsun!</span></p>
				<p class="paragraf"><span class="char-style-override-1">Hafız, aşkının elinden canını kurtaramıyor. Ferhat, Şirin’in mihnetinden nerde can kurtaracak, imkân mı var?</span></p>
				<p class="paragraf"/>
				<p class="paragraf"><span class="char-style-override-2">Eger zikuy-ı tu buyi bemen resaned bad </span></p>
				<p class="paragraf"><span class="char-style-override-2">Bemujde can-ı cihanra bebad hahemdad</span></p>
				<p class="arabaslik-sol-kucuk" id="toc_marker-10-7-20" xml:lang="en-GB">XLI</p>
				<p class="paragraf"/>
				<p class="paragraf"><span class="char-style-override-1">Cemalin olmadıkça gönlümün hiçbir sefası yok. Adeta hiçbir aşinası olmayan garibe benziyor.</span></p>
				<p class="paragraf"><span class="char-style-override-1">Güzelliğinin pazarında yoksul âşıkların tertemiz gönül metaları, hiçbir değere malik değil!</span></p>
				<p class="paragraf"><span class="char-style-override-1">Gönül, kadehi ve gül yüzlü sakiyi iste. Çünkü zamane de güle benzer, onun da bekası yoktur.</span></p>
				<p class="paragraf"><span class="char-style-override-1">Gönlüm gitti, ama hiçbir derdi yok, çünkü o zülfün kıvrımından başka bir yerde mekân tutmaz.</span></p>
				<p class="paragraf"><span class="char-style-override-1">Fakat korkuyorum, oku bir gün bu daralmış gönülden öyle bir yere gidecek ki, artık bu gönle bir deva bulunmayacak!</span></p>
				<p class="paragraf"><span class="char-style-override-1">Sevgilinin her şeyi var; yalnız ne yazık ki, bize vefası yok!</span></p>
				<p class="paragraf"><span class="char-style-override-1">Bu aydın ay gibi meydanda: Yüzünün güneşi yoksa, Hafız’ın gönlünde de bir sefa yok, canında da!</span></p>
				<p class="paragraf"/>
				<p class="paragraf"><span class="char-style-override-2">Dilem bicemalet safai nedared</span></p>
				<p class="paragraf"><span class="char-style-override-2">Çu biganei kaşinai nedared</span></p>
				<p class="arabaslik-sol para-style-override-3" id="toc_marker-10-8">— R —</p>
				<p class="arabaslik-sol-kucuk" id="toc_marker-10-8-1" xml:lang="en-GB">LXII</p>
				<p class="paragraf"/>
				<p class="paragraf"><span class="char-style-override-1">Gönül, ne vakte kadar kan dökeceksin? Artık gözden utan. Sen de ey göz, biraz uykuya dal da gönlünün muradını elde et!</span></p>
				<p class="paragraf"><span class="char-style-override-1">Yarabbi, sevgilinin bileğini öpen ben miyim? Gördün mü, nihayet sabah çağlarındaki dua nasıl da işe yaradı!</span></p>
				<p class="paragraf"><span class="char-style-override-1">Kısmetleri veren Tanrı, dünya muradımı da verdi, ahret muradımı da! Önce çengin nağmeleriyle kulağımın pası açıldı, sonra da elime sevgilinin zülfü düştü!</span></p>
				<p class="paragraf"><span class="char-style-override-1">Alçakların harmanından yel gibi başak kapmak niceye bir? Himmet et de azığını sen elde et, tohumunu kendin ek! </span></p>
				<p class="paragraf"><span class="char-style-override-1">Sarayın Çin nigâristanı olamaz, bunu ben de biliyorum, ama misk kaleminin ucuyla nihayet sen de bir resim yap! </span></p>
				<p class="paragraf"><span class="char-style-override-1">Gönül geceleri uyanıklık mülkünde gamdan, gussadan ürküp kaçmazsan, sabah çağı nihayet sana o ülkeden müjdeler verir.</span></p>
				<p class="paragraf"><span class="char-style-override-1">Ay gibi bir güzel gelip diz çöktü, lal gibi bir şarap sunmada... Hafız, sen misin ben tövbe ettim diyen? Bari sakiden utan yahu!</span></p>
				<p class="paragraf"/>
				<p class="paragraf"><span class="char-style-override-2">Dila çendem birizi hon zidide şerm dar ahır </span></p>
				<p class="paragraf"><span class="char-style-override-2">Tu niz ey dide habi kun murad-ı dil berar ahır</span></p>
				<p class="arabaslik-sol-kucuk" id="toc_marker-10-8-2" xml:lang="en-GB">XLIII</p>
				<p class="paragraf"/>
				<p class="paragraf">Saki, gençlik mayasını getir; bir iki kadeh şarap sun!</p>
				<p class="paragraf">Aşk derdinin ilacını, şarabı... yaşlının, gencin derdinin dermanını ver!</p>
				<p class="paragraf"><span>Şarapla kadeh, güneşle aydır. Ay gibi kadehte güneş gibi şarabı sun!</span></p>
				<p class="paragraf"><span>Akıl, tamamıyla serkeşlik etmede. Çadır ipine benzeyen şarapla aklı boynundan bağla!</span></p>
				<p class="paragraf"><span>Bu ateşime bir su serp... O su gibi ateşi sun!</span></p>
				<p class="paragraf"><span>Gül gittiyse, güle güle, de. Gülsuyu gibi halis şarabı ver!</span></p>
				<p class="paragraf"><span>Bülbülün gulgulü kalmadıysa ne gam? Şarap şişesinin gulgulünü izhar et!</span></p>
				<p class="paragraf"><span>Sarhoşum, ama üç dört kadeh daha ver de tamamıyla harap olayım!</span></p>
				<p class="paragraf"><span>Hafız’a bir iki büyük sağrak sun... günahsa da getir, sevapsa da!</span><span class="NOT char-style-override-6" xml:lang="en-US">*</span></p>
				<p class="paragraf"/>
				<p class="paragraf"><span class="char-style-override-2">Sakiya maye-i şebab biyar </span></p>
				<p class="paragraf"><span class="char-style-override-2">Yek du sagar şerab-ı nab biyar </span></p>
				<p class="arabaslik-sol-kucuk" id="toc_marker-10-8-3" xml:lang="en-GB">XLIV</p>
				<p class="paragraf"/>
				<p class="paragraf"><span>Yürüyüşü güzel, boyu usul, nazlı ve gül yanaklı güzel,</span></p>
				<p class="paragraf"><span>Gönlümüzü ayyarlıkla aldın, bari Allah için hoş tut, gör, gözet!</span></p>
				<p class="paragraf"><span>Sihirbaz gözlerini göreli, gönlümde ne sabır kaldı, ne karar!</span></p>
				<p class="paragraf"><span>Sümbül zülüflerini dökersen, artık miskin hiçbir değeri kalmaz.</span></p>
				<p class="paragraf"><span>Vefasızlığı sanat edinme ayyar güzelim, vefakâr olmaya çalış!</span></p>
				<p class="paragraf"><span>Bazı bazı bir öpücükle bana iltifat et de ömründe berhudar ol!</span></p>
				<p class="paragraf"><span>Dertli Hafız, sana hayrandır. Sana parasız, pulsuz bir kuldur!</span><span class="NOT char-style-override-6" xml:lang="en-US">*</span></p>
				<p class="paragraf"/>
				<p class="paragraf"><span class="char-style-override-2">Serv-i bala bulend-i hoş-reftar </span></p>
				<p class="paragraf"><span class="char-style-override-2">Dilber-i nazenin-i gul-ruhsar </span></p>
				<p class="arabaslik-sol para-style-override-3" id="toc_marker-10-9">— Z —</p>
				<p class="paragraf"/>
				<p class="arabaslik-sol-kucuk" id="toc_marker-10-9-1" xml:lang="en-GB">XLV</p>
				<p class="paragraf"/>
				<p class="paragraf"><span class="char-style-override-1">Ne güzeldir o gece ki, yüzlerce işveyle, yüzlerce nazla gelesin... sen şuhça naz ettikçe, ben niyaz edeyim!</span></p>
				<p class="paragraf"><span class="char-style-override-1">Gönlüme mahrem olan seher yelidir. Nasıl olur da içindeki sır konca gibi gizli kalır?</span></p>
				<p class="paragraf"><span class="char-style-override-1">Yüce bahttan boyuna erişmeyi umuyordum... uzun ömrümden zülfünün kokusunu istiyordum.</span></p>
				<p class="paragraf"><span class="char-style-override-1">Vuslat gününe erişirim diye, uzun gecelerde gönül kapısına ne halkalar vurdum, kaç gönül ehlinin kapısını dövdüm!</span></p>
				<p class="paragraf"><span class="char-style-override-1">Senin cevrinden, rakibin cefasından ne kaygım var? Aşk esiri, uzun süren belalardan gam yemez ki!</span></p>
				<p class="paragraf"><span class="char-style-override-1">Kaza ve kader bezeyicisinin uyandırdığı bu fitne, ne fitneydi ki; sevgilinin sarhoş nergisi, yüzlerce işve, yüzlerce naz ve edayla açıldı.</span></p>
				<p class="paragraf"><span class="char-style-override-1">Hatırımızdaki toz, düşmanın gözünü kör eder... Hafız, hemen sen yüzünü toprağa koy, hemen sen yan, yakıl!</span></p>
				<p class="paragraf"/>
				<p class="paragraf"><span class="char-style-override-2">Hoş an şebi ki derayi beşed kirişme vu naz</span></p>
				<p class="paragraf"><span class="char-style-override-2">Kuni tu naz be şuhiyy-u men kunem beniyaz</span></p>
				<p class="arabaslik-sol-kucuk" id="toc_marker-10-9-2" xml:lang="en-GB">XLVI</p>
				<p class="paragraf"/>
				<p class="paragraf"><span class="char-style-override-1">Hacılar, Hicaz yoluna nasıl canla başla koşarlarsa, âşıklar da meyhane yoluna o çeşit koşarlar!</span></p>
				<p class="paragraf"><span class="char-style-override-1">Tenim, ayrılığınla cihandan gözünü yummuştu... fakat vuslat devletinin ümidi yine bana can verdi.</span></p>
				<p class="paragraf"><span class="char-style-override-1">Bundan böyle dost kapısından başka hiçbir kapıya gitmem. Kâbe’yi buldum, artık puta tapmadan vazgeçmem gerek!</span></p>
				<p class="paragraf"><span class="char-style-override-1">Maksat, bir güzellik işvesinden ibaret. Yoksa Mahmud’un devletinin cemali, Eyaz’ın zülfüne muhtaç değil!</span></p>
				<p class="paragraf"><span class="char-style-override-1">Talihimden bir gece isterim ki, seher çağına kadar sana maceramı anlatayım.</span></p>
				<p class="paragraf"><span class="char-style-override-1">O göçer evli ayın meclisinin iştiyakıyla Hafız, seni mum gibi yaksalar da ayak dire, yan da ondan vazgeçme!</span></p>
				<p class="paragraf"/>
				<p class="paragraf"><span class="char-style-override-2">Berah-ı meykede uşşakrast derlek-u taz </span></p>
				<p class="paragraf"><span class="char-style-override-2">Heman niyaz ki huccacra berah-ı Hicaz</span></p>
				<p class="arabaslik-sol-kucuk" id="toc_marker-10-9-3" xml:lang="en-GB">XLVII</p>
				<p class="paragraf"/>
				<p class="paragraf">Seher yeli, gül gelince yine ruha ruh bağışlıyor. Güzel sesli bülbül nerde? Söyle, şakımaya başlasın!</p>
				<p class="paragraf"><span class="char-style-override-1">Gönül ayrılığından ağlama! Âlemde gamın sonunda neşe, dikenin yanında gül... her yokuştan sonra da bir iniş vardır.</span></p>
				<p class="paragraf"><span class="char-style-override-1">Dertten yay gibi iki büklüm oldum da hâlâ o ok atıcı yay kaşları terk edemiyorum.</span></p>
				<p class="paragraf"><span class="char-style-override-1">Saçlarının yüzünden gönlümün perişanlığını âlem duydu. Evet... misk, gammaz olursa şaşılmaz, elbette kokusunu izhar edecek!</span></p>
				<p class="paragraf"><span class="char-style-override-1">Bu perişan âşık senin eşiğine şimdi yüz koymadı... ta ezelde yanıp yakıldı, o eşiğe secde etti!</span></p>
				<p class="paragraf"><span class="char-style-override-1">Ayrılık gecesini düşmanlara anlatmayın, kin ehlinin gönlü sırra mahrem olamaz.</span></p>
				<p class="paragraf"><span class="char-style-override-1">Yüzüne binlerce göz dikilmiş de sen hâlâ nazlanıyor, bir tek âşıkın olsun yüzüne bakmıyorsun.</span></p>
				<p class="paragraf"><span class="char-style-override-1">Gönül, seni dertle yakıp yandırsalar bile feryat etme... sevgisinden dem vur, derde alış!</span></p>
				<p class="paragraf"><span class="char-style-override-1">Hatırımdaki toz toprak, düşmanın gözünü kör eder. Hafız, sen hemen yüzünü toprağa koy, namaza koyul!</span></p>
				<p class="paragraf"/>
				<p class="paragraf"><span class="char-style-override-2">Saba be makdem-i gu rah-i ruh bahşed baz </span></p>
				<p class="paragraf"><span class="char-style-override-2">Kucast bulbul-i hoş-gu beravured avaz</span></p>
				<p class="arabaslik-sol para-style-override-3" id="toc_marker-10-10">— Ş —</p>
				<p class="paragraf"/>
				<p class="arabaslik-sol-kucuk" id="toc_marker-10-10-1" xml:lang="en-GB">XLVIII</p>
				<p class="paragraf"/>
				<p class="paragraf">Mademki hiçbir iş, çalışıp çabalamakla olmuyor... işlerini Tanrı’ya bırakmak daha iyi.</p>
				<p class="paragraf"><span class="char-style-override-1">Yoksul, kanaat sırrından haberdar olsa, âlem padişahlığına bile baş eğmez.</span></p>
				<p class="paragraf"><span class="char-style-override-1">İster misin, hadise taşlarından belin bükülmesin? Terazi gibi azın, çoğun peşine düşme!</span></p>
				<p class="paragraf"><span class="char-style-override-1">Riyakâr zahidin riyası canımı üzdü, yaraladı. Bir kadeh şarap sun da yaralı gönlüme merhem koy!</span></p>
				<p class="paragraf"><span class="char-style-override-1">Şarap içmeye bak. Her şeyi taksim eden Tanrı, daha yaratışta çeşit çeşit tatlı şeylerde bir acı da, bir elem de yarattı.</span></p>
				<p class="paragraf"><span class="char-style-override-1">Riyayı helal sayıyorlar da şarabı haram ha?.. ne acayip yol, ne garip millet, ne çeşit şeriat, ne tuhaf mezhep bu?</span></p>
				<p class="paragraf"><span class="char-style-override-1">Gönül çalmada ileri gidersen, şaşılmaz. Çünkü senin güzelliğinin nuru, âlem yaratılmadan önce de vardı, daha o vakit de güzeldin!</span></p>
				<p class="paragraf"><span class="char-style-override-1">O küçücük ağzını Hafız’ın canı özleyip durmada. Bu olmayacak şeyler düşünen gönülden canım tehlikede!</span></p>
				<p class="paragraf"/>
				<p class="paragraf"><span class="char-style-override-2">Becidd-u cehd çü kari nemireved ez piş </span></p>
				<p class="paragraf"><span class="char-style-override-2">Begirdigar rehakerde dih meşalilh-i hiş</span></p>
				<p class="arabaslik-sol-kucuk" id="toc_marker-10-10-2" xml:lang="en-GB">XLIX</p>
				<p class="paragraf"/>
				<p class="paragraf"><span>Gönül, Âlem padişahına kul ol da âleme padişah kesil, daima Tanrı’nın lütfunda, himayesinde ol!</span></p>
				<p class="paragraf"><span>Tanrı’yı tanıyan er, takva diler; ister ak sadeler giyinsin, ister kara çullar!</span></p>
				<p class="paragraf"><span>Binlerce hariciyi bir arpa tanesine bile almazlar. İsterse âlem dağdan dağa münafık askeriyle dolsun.</span></p>
				<p class="paragraf"><span>Kıyamet günü şefaatçim Ahmed olduktan sonra, bu belalar çeken beden isterse, günahlarla dopdolu bulunsun, ne çıkar?</span></p>
				<p class="paragraf"><span class="char-style-override-1">Kimde Ali muhabbeti yoksa kâfirdir... ister zamanenin zahidi olsun, ister tarikat şeyhi!</span></p>
				<p class="paragraf"><span class="char-style-override-1">Ya Ali, bugün senin sevginle diriyim, yarın da bu sevgiye imamların ruhu şahit olsun.</span></p>
				<p class="paragraf"><span class="char-style-override-1">Sekizinci imam, din sultanı İmam Rıza’nın kabrini canla başla öp, o kapıda bulun. </span></p>
				<p class="paragraf"><span class="char-style-override-1">Daldan bir gül koparmak imkânını bulamazsan, bari onların gül fidanlarının ayağı altında bir ot ol!</span></p>
				<p class="paragraf"><span class="char-style-override-1">Hafız, Şah’ın kulluk yolunu tut da sonra yolda yol erleri gibi er ol!</span></p>
				<p class="paragraf"/>
				<p class="paragraf"><span class="char-style-override-2">Ey dil gulam-ı Şah-ı cihan baş şah baş </span></p>
				<p class="paragraf"><span class="char-style-override-2">Peyveste derhimayet-i lutf-ı ilah baş</span></p>
				<p class="arabaslik-sol para-style-override-3" id="toc_marker-10-11">— S —</p>
				<p class="paragraf"/>
				<p class="arabaslik-sol-kucuk" id="toc_marker-10-11-1" xml:lang="en-GB">L</p>
				<p class="paragraf">Zülfünün kemendinden kimseye kurtuluş yok. Zavallı âşıkı öldürür, kısastan hiç korkmazsın!</p>
				<p class="paragraf">Gönlü yanık âşık yokluk çölüne gitmedikçe can haremine varamaz, sevgilinin has adamlarından olamaz.</p>
				<p class="paragraf">Gamzelerinin oku, kemankeşlikte Rüstem’i geçti. Kaşların, okçulukta öncülüğü Vakkasoğlu Sa’d’den aldı.</p>
				<p class="paragraf">Sevgi ve ihlasta pervane gibi şevkle yanmadıkça aşk gamından kurtulamazsın.</p>
				<p class="paragraf"><span class="char-style-override-1">Aşkının gamı, bu toprak bedenime öyle bir kimyadır ki, kurşun gibi bile olsa halis altın haline getirir.</span></p>
				<p class="paragraf"><span class="char-style-override-1">Hafız, bilgisizler değerli incinin kıymetini ne bilsinler? İri incini kıymet bilenlerden başkasına verme!</span></p>
				<p class="paragraf"/>
				<p class="paragraf"><span class="char-style-override-2">Nist kesra zikemend-i ser-i zulf-i tu helas </span></p>
				<p class="paragraf"><span class="char-style-override-2">Mikuşi ‘aşık-ı miskin-u netersi zi kısas</span></p>
				<p class="arabaslik-sol-kucuk" id="toc_marker-10-11-2" xml:lang="en-GB">LI</p>
				<p class="paragraf"/>
				<p class="paragraf"><span class="char-style-override-1">Gönlüm, rakibinden kurtulmadı gitti. Öyledir... hikâyeci, hikâyeyi sevmez, çekemez!</span></p>
				<p class="paragraf"><span class="char-style-override-1">Muhtesib şarap küpünü kırdı, ama ben de onun kafasını yardım. Başa baş, kısasa kısas demişler!</span></p>
				<p class="paragraf"><span class="char-style-override-1">Şarap kadehi İsa’ya benzer, hassalarıyla her an ölüleri diriltir.</span></p>
				<p class="paragraf"><span class="char-style-override-1">Çalgıcım, öyle bir perdeden çal ki, gökte Müşteri yıldızı bile Zühre gibi oynasın!</span></p>
				<p class="paragraf"><span class="char-style-override-1">Dalgıç candan baştan geçmezse, denizden nasıl olur da inci çıkarabilir?</span></p>
				<p class="paragraf"><span class="char-style-override-1">Akçeyi akıldan değil, aşktan iste de tam altın gibi halis olasın.</span></p>
				<p class="paragraf"><span class="char-style-override-1">Hafız, hamd ve ihlas surelerini canla başla sevgilinin mushaf yüzünden okudu.</span></p>
				<p class="paragraf"/>
				<p class="paragraf"><span class="char-style-override-2">Ezrekibet dilem neyaft helas </span></p>
				<p class="paragraf"><span class="char-style-override-2">Zan ki el kass la yuhibbul kass</span></p>
				<p class="arabaslik-sol-kucuk" id="toc_marker-10-11-3" xml:lang="en-GB">LII</p>
				<p class="paragraf"/>
				<p class="paragraf"><span class="char-style-override-1">Yüzünün güzelliği, bütün dünyayı enine, boyuna zapt etti. Gün yüzündeki güneş bile gökyüzündeki ayın güzel yüzünü gördü de utandı.</span></p>
				<p class="paragraf"><span class="char-style-override-1">Güzelliğini, yaraşıklığını görmek bütün halka vaciptir. Hatta yüzünü görmek, bütün meleklere farzdır.</span></p>
				<p class="paragraf"><span class="char-style-override-1">Güneş dördüncü kat gökte olduğu halde, yüzünden nur alır. Bu yüzden yedinci kat yer gibi borç yükünün altına girmiştir.</span></p>
				<p class="paragraf"><span class="char-style-override-1">Ona feda olmayan can ebedi bir ölü olarak kalmıştır. Ona esir olmayan tenin layığı kesilmek, kökünden çıkarılıp atılmaktır.</span></p>
				<p class="paragraf"><span class="char-style-override-1">Ayağının toprağını öpmek fırsatını nerden bulacaksın? Hafız, iştiyak hikâyesini ona ancak rüzgâr arz edebilir.</span></p>
				<p class="paragraf"/>
				<p class="paragraf"><span class="char-style-override-2">Husn-i cemal-i tu cihan cumle girift tul-u ‘arz </span></p>
				<p class="paragraf"><span class="char-style-override-2">Şems-i felek hacil şude ezruh-ı hub-ı mah-ı ‘arz</span></p>
				<p class="arabaslik-sol-kucuk" id="toc_marker-10-11-4" xml:lang="en-GB">LIII</p>
				<p class="paragraf"/>
				<p class="paragraf">Gel, gel... O yanaktan, o yüzden can kokusunu duymaktayım... Orada gönlümün nişanını buldum.</p>
				<p class="paragraf">Cennetteki hurileri şöyledir, böyledir diye över dururlar ya... güzellikle, letafetle mahiyetleri nedir? O yanağa sor!</p>
				<p class="paragraf">Nazlı selvi endamından haya etti; erguvan, yanağını gördü de kanlara gark oldu!</p>
				<p class="paragraf">Çin diyarındaki misk nafesi, kokusunu o yanaktan aldı... gülsuyu cennetlerin kokusunu o yanaktan buldu.</p>
				<p class="paragraf">Güneş, yüzünün güneşinden terlere battı; gökyüzündeki ay, o yanaktan zayıf, perişan bir hale geldi!</p>
				<p class="paragraf"><span class="char-style-override-1">Sevgilinin terlemiş yanağından nasıl canlar damlıyorsa, Hafız’ın gönüller alan şiirinden de abıhayat damlamakta!</span></p>
				<p class="paragraf"/>
				<p class="paragraf"><span class="char-style-override-2">Biya ki mişinevem buy-ı can ezan ‘arız </span></p>
				<p class="paragraf"><span class="char-style-override-2">Ki yaftem dil-i hodra nişan ezan ‘arız</span></p>
				<p class="arabaslik-sol para-style-override-3" id="toc_marker-10-12">— T —</p>
				<p class="arabaslik-sol-kucuk" id="toc_marker-10-12-1" xml:lang="en-GB">LIV</p>
				<p class="paragraf"/>
				<p class="paragraf"><span class="char-style-override-1">Sevgilimizin yanağının çevresine yazılar yazılalı; gökyüzündeki ay, o mudur, ben miyim diye adamakıllı yanıldı!</span></p>
				<p class="paragraf"><span class="char-style-override-1">Abıhayattan daha hoş olan dudağının hevesiyle gözlerimden ırmak gibi yaşlar aktı.</span></p>
				<p class="paragraf"><span class="char-style-override-1">Kâh canımı, gönlümü toz gibi onun havasına vermekteyim; kâh gözyaşlarımla aşkının ateşini köz gibi söndürmekteyim.</span></p>
				<p class="paragraf"><span class="char-style-override-1">Padişah, beni kulluğa kabul ederse, ben de ihtiyarımla o kulluğu kabul eder, bunu canıma minnet bilirim.</span></p>
				<p class="paragraf"><span class="char-style-override-1">Hafız, abıhayat bile senin şiirlerinden utandı, hiç kimse onun aşkıyla bu çeşit şiir söylemedi!</span></p>
				<p class="paragraf"/>
				<p class="paragraf"><span class="char-style-override-2">Gerd-i ‘ızar-ı yar-ı ma ta binuvişt devr-i hat </span></p>
				<p class="paragraf"><span class="char-style-override-2">Mah-ı felek ziruy-ı o rast futad dergalat </span></p>
				<p class="arabaslik-sol para-style-override-3" id="toc_marker-10-13">— Z —</p>
				<p class="paragraf"/>
				<p class="arabaslik-sol-kucuk" id="toc_marker-10-13-1" xml:lang="en-GB">LV</p>
				<p class="paragraf"/>
				<p class="paragraf"><span class="char-style-override-1">Hafız, bize bütün iyilikleri yaptı... Tanrı, senin güzel yüzünü kem gözden korusun!</span></p>
				<p class="paragraf"><span class="char-style-override-1">Gel... şimdi barış, dostluk, vefa zamanı Hafız, artık seninle ne savaşımız var, ne maceramız!</span></p>
				<p class="paragraf"><span class="char-style-override-1">Lalim, gönlünün kanını mı içti? Peki, onun yerine Hafız, sen de gel, dudağımdan bir öpücük al!</span></p>
				<p class="paragraf"><span class="char-style-override-1">Sen nerde, vuslatını ummak nerde? Hafız, her yoksulluk eli, onun eteğine erişemez! </span></p>
				<p class="paragraf"><span class="char-style-override-1">Hafız bu tuzaktan, bu beladan kurtulursan; bir daha güzellerin zülfüne, benine gönül verme sakın!</span></p>
				<p class="paragraf"><span class="char-style-override-1">Gel Hafız, güzel bir yeni gazel oku... çünkü senin şiirin hem adama ferah vermede, hem adamın gamını almada.</span></p>
				<p class="paragraf"><span class="char-style-override-1">Zahit, sen adam aldatmak için bir hırkadır giymişsin, yıkıl buradan... Hafız, sen de şarabını içmektesin, gel buraya!</span></p>
				<p class="paragraf"><span class="char-style-override-1">Sabah çağında rintler gibi candan, gönülden ağla, inle. O anda Hafız, benim işlerim için de bir dua et!</span></p>
				<p class="paragraf"/>
				<p class="paragraf"><span class="char-style-override-2">Ziçeşm-i bed ruh-ı hub-ı tura Huda Hafız </span></p>
				<p class="paragraf"><span class="char-style-override-2">Ki kerd cumle nikuyi becay-ı ma Hafız</span></p>
				<p class="arabaslik-sol-kucuk" id="toc_marker-10-13-2" xml:lang="en-GB">LVI</p>
				<p class="paragraf"/>
				<p class="paragraf"><span class="char-style-override-1">Âlemi parlatan Şah Şuca’nın devleti sayesinde kimseyle mal ve mevki için kavgam, gürültüm yok!</span></p>
				<p class="paragraf"><span class="char-style-override-1">Şarap sun. Çünkü güneş, meşalesini yakınca şulelerinin feyzi yoksulların kulübelerini de ışıklandırır.</span></p>
				<p class="paragraf"><span class="char-style-override-1">Dünyada bana bir sürahi şarapla hoş bir arkadaş yeter gider. Bundan başka âlemde ne varsa kargaşalık, ne varsa baş ağrısı!</span></p>
				<p class="paragraf"><span class="char-style-override-1">Ey edepli kişi, yürü, var bu esirgeme yerine... bana bir kadeh şarap sun. Çünkü ben itaat sahibi bir kulum, itaat edilen de padişah değil!</span></p>
				<p class="paragraf"><span class="char-style-override-1">Zamane hüner satın almıyor, bende de bundan başka bir şey yok. Bu kesat meta ile ticaret etmek için nerelere gideyim?</span></p>
				<p class="paragraf"><span class="char-style-override-1">Hafız’ın zahitliğiyle saçma sapan şeylerinden usandım artık. Çalgıcı, saza düzen ver, çal, gazel oku da onu dinleyeyim gayrı!</span></p>
				<p class="paragraf"/>
				<p class="paragraf"><span class="char-style-override-2">Be ferr-i devlet-i kiti-furuz-ı Şah Şuca’ </span></p>
				<p class="paragraf"><span class="char-style-override-2">Ki bakesem nebuved behr-i mal-u cah niza’</span></p>
				<p class="arabaslik-sol para-style-override-3" id="toc_marker-10-14">— K —</p>
				<p class="paragraf"/>
				<p class="arabaslik-sol-kucuk" id="toc_marker-10-14-1" xml:lang="en-GB">LVII</p>
				<p class="paragraf"/>
				<p class="paragraf"><span class="char-style-override-1">Hiç kimse benim gibi ayrılık müptelası olmasın. Ömrüm baştan başa ayrılık belasıyla geçti!</span></p>
				<p class="paragraf"><span class="char-style-override-1">Garip, âşık, yoksul ve avareyim. Günlerin mihnetini çekmiş, ayrılığın vurduğu dağlara tahammül etmişim!</span></p>
				<p class="paragraf"><span class="char-style-override-1">Ah bir elime geçseydi, ayrılığı öldürür ve kan diyeti olarak gözyaşları sunardım.</span></p>
				<p class="paragraf"><span class="char-style-override-1">Nereye gideyim, ne yapayım, gönlümün ahvalini kime söyleyeyim ki; ayrılıktan benim öcümü alsın, onun da layığını versin!</span></p>
				<p class="paragraf"><span class="char-style-override-1">Ayrılığı, senin ayrılığına müptela edeyim de gözlerinden kanlar akıtayım! </span></p>
				<p class="paragraf"><span class="char-style-override-1">Ben nerdeyim, ayrılık ve dert nerede? Aramızda ne münasebet var bilmem ki! Yoksa annem beni ayrılık için mi doğurmuş?</span></p>
				<p class="paragraf"><span class="char-style-override-1">Onun için Hafız gibi gece gündüz aşk dağıyla seher bülbüllerine karşı ayrılık nağmelerini şakımaktayım!</span></p>
				<p class="paragraf"/>
				<p class="paragraf"><span class="char-style-override-2">Keşi mebad çumen haste mubtela-yı firak </span></p>
				<p class="paragraf"><span class="char-style-override-2">Ki ‘ömr-i men heme bugzeşt der bela-yı firak</span></p>
				<p class="arabaslik-sol para-style-override-3" id="toc_marker-10-15">— L —</p>
				<p class="paragraf"/>
				<p class="arabaslik-sol-kucuk" id="toc_marker-10-15-1" xml:lang="en-GB">LVIII</p>
				<p class="paragraf"/>
				<p class="paragraf"><span class="char-style-override-1">Aşk yolcularına kılavuz olarak aşk yeter; gözyaşlarımı yoluna sebil ettim.</span></p>
				<p class="paragraf"><span class="char-style-override-1">Şehitlerinin kanında gemiler yüzdüren bir sevgili, hiç bizim gözyaşı dalgalarımızı hesaba alır mı?</span></p>
				<p class="paragraf"><span class="char-style-override-1">Adımın kötüye çıkması ihtiyarımla değil ki. Başkalarını doğru yola hidayet eden, beni aşka düşürdü, yolumu azdırdı! </span></p>
				<p class="paragraf"><span class="char-style-override-1">Ya güzellerin yüzündeki ateşe varma, yahut Halil gibi ateşe atıl, geç!</span></p>
				<p class="paragraf"><span class="char-style-override-1">Ya maksadına erişemeyeceğini iyice anla, yahut da bu yola kılavuzsuz ayak atma.</span></p>
				<p class="paragraf"><span class="char-style-override-1">Bir filci, Nil nehrinin kıyısında bir beyit okumuştu; yıllar geçti de hâlâ o beyit aklımdan çıkmadı:</span></p>
				<p class="paragraf"><span class="char-style-override-1">Ya filcilerle dostluk etme, yahut fil sığacak bir ev kur!</span></p>
				<p class="paragraf"><span class="char-style-override-1">Ya yüzüne âşıklık boyasını sürme, yahut da takva libasını Nil’e at! </span></p>
				<p class="paragraf"><span class="char-style-override-1">Beni şarapsız, çalgısız cennete çağırma. Huzur ve rahatım şarapladır, Selsebil ile değil.</span></p>
				<p class="paragraf"><span class="char-style-override-1">Hafız, bir mânaya sahipsen göster; yoksa kuru dava dedikodudan başka bir şey değildir.</span></p>
				<p class="paragraf"/>
				<p class="paragraf"><span class="char-style-override-2">Rehrevanra ‘ışk bes başed delil </span></p>
				<p class="paragraf"><span class="char-style-override-2">Ab-ı çeşm ender reheş kerdem sebil</span></p>
				<p class="arabaslik-sol-kucuk" id="toc_marker-10-15-2" xml:lang="en-GB">LIX</p>
				<p class="paragraf"/>
				<p class="paragraf"><span class="char-style-override-1">Ey bu güzellikle, alımla gönlümü avlayan dilber, senin kimseden pervan yok... halbuki bütün bir cihan sana mail!</span></p>
				<p class="paragraf"><span class="char-style-override-1">Kâh gönülden ah çekiyorum, kâh candan attığın okları çekip çıkarıyorum. Gönülden neler çekmekteyim, neler... sana ne söyleyeyim?</span></p>
				<p class="paragraf"><span class="char-style-override-1">Lal dudaklarını rakibe nasıl öveyim? Güzel şeyleri cahillere söylemek, hiç de hoş değil. </span></p>
				<p class="paragraf"><span class="char-style-override-1">Her gün güzelliğin, bir gün evvelkinden daha fazla. Ayın senin yüzünle karşılaştırılmasına imkân yok ki!</span></p>
				<p class="paragraf"><span class="char-style-override-1">Gönlümü aldın, sana canımı vermekteyim, niye tekrar gam göndermedesin sen? Zaten gam içindeyiz, başka gama ne hacet?</span></p>
				<p class="paragraf"><span class="char-style-override-1">Hafız, mademki aşk harimine ayak bastın... onun eteğine adamakıllı sarıl, herkesten kesil.</span></p>
				<p class="paragraf"/>
				<p class="paragraf"><span class="char-style-override-2">Ey burde dilemra tu bedin şekl-u şemail </span></p>
				<p class="paragraf"><span class="char-style-override-2">Perva-yi keset nist cihanı betu mail</span></p>
				<p class="arabaslik-sol-kucuk" id="toc_marker-10-15-3" xml:lang="en-GB">LX</p>
				<p class="paragraf"/>
				<p class="paragraf">Ey huyları güzel sevgili, gözlerinin sihrine... ey falı kutlu güzel, hattının remzine ant olsun!</p>
				<p class="paragraf"><span>Ey benim abıhayatım, lalinin tatlı zülâline... ey güzellik baharı, rengine ve kokuna ant olsun!</span></p>
				<p class="paragraf"><span>Keklik şiveli cilvelerine, ahu gözlerinin bakışına benzeyen bakışlarına...</span></p>
				<p class="paragraf"><span>Güzel huyunun kokusuna, sabah nefhasına, zülfünün kokularıyla şimal rüzgârının kokusuna ant olsun!</span></p>
				<p class="paragraf"><span>Gözümüzün mührü olan akiğe, söz hokkasının incisi olan incilerine...</span></p>
				<p class="paragraf"><span>Akıl gülşeni olan o yanak sayfasına, hayal konağı olan o görüş bahçesine ant olsun!</span></p>
				<p class="paragraf"><span>Senin rızanı tahsile çalışan Hafız’a bir iltifat edersen, ömre bile ehemmiyet vermez, değil mala, mülke.</span><span class="NOT char-style-override-6" xml:lang="en-US">*</span></p>
				<p class="paragraf"/>
				<p class="paragraf"><span class="char-style-override-2">Besihr-i lu’bet-i çeşm-i tu ey buceste hisal </span></p>
				<p class="paragraf"><span class="char-style-override-2">Beremz-i hatt-ı tu ey ayet-humayun-fal</span></p>
				<p class="arabaslik-sol para-style-override-3" id="toc_marker-10-16">— M —</p>
				<p class="paragraf"/>
				<p class="arabaslik-sol-kucuk" id="toc_marker-10-16-1" xml:lang="en-GB">LXI</p>
				<p class="paragraf"/>
				<p class="paragraf">Bayram günü... ben bugün şu niyeti kurmaktayım: Otuz günlük elde ettiğim şeyin hepsini vereyim, şarap kadehini ele alayım!</p>
				<p class="paragraf">İki üç gün oldu ki; şaraptan, kadehten uzak düştüm... bu yüzden ne utanıyorum bilsen!</p>
				<p class="paragraf"><span class="char-style-override-1">Bundan böyle halvette oturmam, hatta tekke zahidi ayağıma zincir bile vursa, imkân yok!</span></p>
				<p class="paragraf"><span class="char-style-override-1">Şehir vaizi bana yaşıyla, usluca nasihat verir, ama ben artık kimsenin nasihatini kabul edecek adam değilim.</span></p>
				<p class="paragraf"><span class="char-style-override-1">Meyhane kapısında can veren nerede? Şu başımı ayağına koyayım da huzurunda öleyim!</span></p>
				<p class="paragraf"><span class="char-style-override-1">Şarap içmekteyim, takva seccadesi de omzumda... halk şu riyamı anlarsa, vay halime!</span></p>
				<p class="paragraf"><span class="char-style-override-1">Halk der ki: Hafız, yaşlı kişinin sözünü tut. Fakat yıllanmış şarap, bugün benim için yüzlerce ihtiyardan daha iyi!</span></p>
				<p class="paragraf"/>
				<p class="paragraf"><span class="char-style-override-2">Ruz-ı ‘iydest-u men imruz derin tedbirem </span></p>
				<p class="paragraf"><span class="char-style-override-2">Ki dehem hasıl-ı si ruze vu sagar girem</span></p>
				<p class="arabaslik-sol-kucuk" id="toc_marker-10-16-2" xml:lang="en-GB">LXII</p>
				<p class="paragraf"/>
				<p class="paragraf">Yine beni derdinle öyle perişan ettin ki, hayalini bile kurmama imkân yok.</p>
				<p class="paragraf">Geceleri feryatlarımı duyanlar, şüphe yok ki, sırrımı gündüz gibi apaçık anlarlar.</p>
				<p class="paragraf">Ayrılığımla nasılsın? Haber ver, demiştin. Gördüğün, fakat anlamadığın gibiyim yine!</p>
				<p class="paragraf">Bundan böyle senin güzel yüzüne bakacağım. Söyle, bütün halk güzel sevdiğimi bilsin, öğrensin!</p>
				<p class="paragraf">Beni derdinle yakmaya ahdettin değil mi? Gam etmem, sen yak, ben de yanar dururum.</p>
				<p class="paragraf">Nazın, edan, gönlüme öyle hoş geliyor ki... naz ederek beni öldürsen bile kanımı helal ederim sana!</p>
				<p class="paragraf"><span class="char-style-override-1">Beni tuzağından halas etsen de yine uçup dolaşacağım yer, senin civarın!</span></p>
				<p class="paragraf"><span class="char-style-override-1">Hafız, pervane sana can vermiyor mu? Dur, bir gece onu huzurunda mum gibi yakıp yandırayım da görsün!</span></p>
				<p class="paragraf"/>
				<p class="paragraf"><span class="char-style-override-2">Dergam-ı hiş çunan şifte kerdi bazem </span></p>
				<p class="paragraf"><span class="char-style-override-2">Kez heyal-i tu be hod niz nemiperdazem</span></p>
				<p class="arabaslik-sol-kucuk" id="toc_marker-10-16-3" xml:lang="en-GB">LXIII</p>
				<p class="paragraf"/>
				<p class="paragraf"><span class="char-style-override-1">Kamer devrinde gördüğüm bu kargaşalık, bu kavga kıyamet ne? Bütün âlemi fitnelerle, kötülüklerle dopdolu görmekteyim.</span></p>
				<p class="paragraf"><span class="char-style-override-1">Kızlar analarıyla daima savaşmakta... oğlanlar, babalarının kötülüğünü istemekte.</span></p>
				<p class="paragraf"><span class="char-style-override-1">Aptallar gülsuyu şerbeti içmekte, şeker yemekte... bilgi sahiplerinin gıdasıysa ciğer kanı!</span></p>
				<p class="paragraf"><span class="char-style-override-1">Arap atı semer altında mecruh, altın toka eşeğin boynunda!</span></p>
				<p class="paragraf"><span class="char-style-override-1">Hocam, Hafız’ın nasihatini dinle de yürü, iyilik et. Çünkü ben, bu öğüdü inci, mücevher hazinelerinden daha iyi görmekteyim!</span></p>
				<p class="paragraf"/>
				<p class="paragraf"><span class="char-style-override-2">İn çi şurest ki derdovr-i kamer mibinem </span></p>
				<p class="paragraf"><span class="char-style-override-2">Heme afak pur ezfitne vu şer mibinem</span></p>
				<p class="arabaslik-sol-kucuk" id="toc_marker-10-16-4" xml:lang="en-GB">LXIV</p>
				<p class="paragraf"/>
				<p class="paragraf"><span class="char-style-override-1">Dostların bize acıyacakları zaman, ahdinden dönenlerin bu işe nadim olacakları an gelmedi mi ki?</span></p>
				<p class="paragraf"><span class="char-style-override-1">Onlardan ayrı, gönülde dert ateşi alevlendiği halde yatan âşıkın haberi onlara ulaşmadı mı ki?</span></p>
				<p class="paragraf"><span class="char-style-override-1">Ah ne olurdu, kavmim onlara ricada bulunanın başına neler geldiğini bilseler de suçunu bağışlasalardı, onu affetselerdi!</span></p>
				<p class="paragraf"><span class="char-style-override-1">Benim gizlediğimi gözyaşlarım meydana çıkardı. Şu sükût ettiği halde söyleyen yaşlara şaşıyorum ben.</span></p>
				<p class="paragraf"><span class="char-style-override-1">Nevruz geldi, dağlar, ovalar yeşerdi. Neden gelinler, kızlar terennüm etmezler ki?</span></p>
				<p class="paragraf"><span class="char-style-override-1">Ey amcamızın oğulları, bize bir yudum şarap verin, cömertlikte bulunun... Cömertliğin, faziletin sebepleri vardır, o sebeplere teşebbüs eden cömerttir, fazilet sahibidir diye damgalanır. Siz de bize bir kerem edin de adınız kerem ve ihsanla anılsın!</span></p>
				<p class="paragraf"><span class="char-style-override-1">Bu aylar, öyle aylar ki; muhtaç olanların muratları verilir, ihtiyacı giderilir, âşıklar murada erer. Halbuki bize bahar mevsiminin hayatı ve neşesi haram olmuş!</span></p>
				<p class="paragraf"><span class="char-style-override-1">Ey bütün padişahlara ululukta üstün olan padişah, bize acı da Tanrı sana hayırlar versin. Hayır yapmayı fırsat bil, fırsatı ganimet say!</span></p>
				<p class="paragraf"><span class="char-style-override-1">Dostlardan her birinin azığı da var, nimeti de... yoksul olan yalnız Hafız, borçlu olan yalnız o!</span></p>
				<p class="paragraf"/>
				<p class="paragraf"><span class="char-style-override-2">Elem ye’ni lil ahbabı enyeterahhamu </span></p>
				<p class="paragraf"><span class="char-style-override-2">Ve linnakıznel ‘ahde en yeteneddemu</span></p>
				<p class="arabaslik-sol para-style-override-3" id="toc_marker-10-17">— N —</p>
				<p class="paragraf"/>
				<p class="arabaslik-sol-kucuk" id="toc_marker-10-17-1" xml:lang="en-GB">LXV</p>
				<p class="paragraf"/>
				<p class="paragraf"><span class="char-style-override-1">Benim sevgili dilberim, canımı da aldı götürdü, gönlümü de... gönlümü de aldı götürdü, canımı da!</span></p>
				<p class="paragraf"><span class="char-style-override-1">Canım, sevgilimin dudağıyla hayat bulur... Dudağıyla sevgilimin hayat bulur canım!</span></p>
				<p class="paragraf"><span class="char-style-override-1">Bana sevgilinin civarındaki toprak cennettir... Cennet, bana sevgilinin civarındaki topraktır!</span></p>
				<p class="paragraf"><span class="char-style-override-1">Bu hayran gönlüm, senin hayranın, senin deli divanen... Senin deli divanen, senin hayranın, bu hayran gönlüm!</span></p>
				<p class="paragraf"><span class="char-style-override-1">Ey Yusuf-u Ken’an’ım, Âlem Mısrî, senin malın, senin ülken... senin ülken, senin malın, Âlem Mısrî, ey Yusuf-u Ken’an’ım!</span></p>
				<p class="paragraf"><span class="char-style-override-1">Gülşenimin selvisi senin gönüller alan boyun bosun... senin gönüller alan boyun bosun gülşenimin selvisi! </span></p>
				<p class="paragraf"><span class="char-style-override-1">Benim güzel sesli Hafız’ım, Sultan Gıyas’ın kemal akçesi... Sultan Gıyas’ın kemal akçesi benim güzel sesli Hafız’ım!</span></p>
				<p class="paragraf"/>
				<p class="paragraf"><span class="char-style-override-2">Dilber-i canan-ı men burd dil-u can-ı men </span></p>
				<p class="paragraf"><span class="char-style-override-2">Burd dil-u can-ı men dilber-i canan-ı men</span></p>
				<p class="arabaslik-sol-kucuk" id="toc_marker-10-17-2" xml:lang="en-GB">LXVI</p>
				<p class="paragraf"/>
				<p class="paragraf"><span class="char-style-override-1">Saçların, gönlüme yurt oldu... onu bu kadar horlama, böyle kırma!</span></p>
				<p class="paragraf"><span class="char-style-override-1">Gönül, zülfün gibi fermanına uymaz. Baş çekerse ele al, ama ayak altına atma!</span></p>
				<p class="paragraf"><span class="char-style-override-1">Elimde saçların gibi bir şey yok ki, ayaklarına etek etek altın saçayım!</span></p>
				<p class="paragraf"><span class="char-style-override-1">Kapkaranlık gecede mum gibi geliversen, gözüm didarınla aydın olurdu. </span></p>
				<p class="paragraf"><span class="char-style-override-1">Süsen gibi bütün vücudum dil kesilse, yine senin selvi boyunun esaretinden kurtulamam, yine o tutsaklıktan azat olmam!</span></p>
				<p class="paragraf"><span class="char-style-override-1">Gül bahçesinde ne işim var? Şimdi gülşene benzeyen yüzünle gözüme bütün dünya gülşen kesildi!</span></p>
				<p class="paragraf"><span class="char-style-override-1">Sevginden bir zerre bile yüz çevirmeme imkân mı var? Güneş gibi kapıdan, pencereden girip durmakta!</span></p>
				<p class="paragraf"><span class="char-style-override-1">Yelpazenin rüzgârından ürken sinek, şeker dengi olan dudaklarını nerden elde edecek?</span></p>
				<p class="paragraf"><span class="char-style-override-1">Âşıklık macerasını hiç kimse Hafız gibi en hoş, en güzel bir eda ile söyleyemez.</span></p>
				<p class="paragraf"/>
				<p class="paragraf"><span class="char-style-override-2">Dilemra şud ser-zulf tu mesken </span></p>
				<p class="paragraf"><span class="char-style-override-2">Bedinsaneş furu mezzar-u mesken</span></p>
				<p class="arabaslik-sol-kucuk" id="toc_marker-10-17-3" xml:lang="en-GB">LXVII</p>
				<p class="paragraf"/>
				<p class="paragraf"><span class="char-style-override-1">Bedahşan’da lal taştan çıkarsa, Rüknâbad ırmağı da şeker gibi denkten (sarp ve dar bir yerden) çıkar.</span></p>
				<p class="paragraf"><span class="char-style-override-1">Şiraz şehrinde her evden bir güzel, bir şuh dilber zuhur eder.</span></p>
				<p class="paragraf"><span class="char-style-override-1">Kadıyla müftünün evinden de saf ve gül renkli şarap çıkar, şeyhle muhtesibin evinde de!</span></p>
				<p class="paragraf"><span class="char-style-override-1">Minberde vaaz verirken vaiz güya vecde geldi, mürailiğe başladı mı, sarığındaki afyon dışarı fırlayıverir.</span></p>
				<p class="paragraf"><span class="char-style-override-1">Bağlarda sabah akşam bülbülün sesi, çalgı seslerine karışır, çeng nağmeleriyle bir arada duyulur.</span></p>
				<p class="paragraf"><span class="char-style-override-1">Böyle bir şehirde Hafız, sevgilisinin ayrılığı ve ayrılık derdiyle, evinden bu çeşit gönlü daralmış bir halde çıkmaktadır.</span></p>
				<p class="paragraf"/>
				<p class="paragraf"><span class="char-style-override-2">Der Bedahşan l’al eger ezseng miyayed birun</span></p>
				<p class="paragraf"><span class="char-style-override-2">Ab-ı Rukni çün şeker ezteng miyayed birun</span></p>
				<p class="arabaslik-sol para-style-override-3" id="toc_marker-10-18">— H —</p>
				<p class="paragraf"/>
				<p class="arabaslik-sol-kucuk" id="toc_marker-10-18-1" xml:lang="en-GB">LXVIII</p>
				<p class="paragraf"/>
				<p class="paragraf">Ey göz çerağı yüzünün nurundan aydınlanan sevgili, âlemin gözü sarhoş gözlerin gibi bir göz görmemiştir.</p>
				<p class="paragraf">Senin gibi baştan ayağa kadar letafetten ibaret olan bir nazenini ne cihan izhar etmiştir, ne de Tanrı yaratmıştır.</p>
				<p class="paragraf">Âşıkların kanına kasteden kaşlarınla sarhoş gözlerin yok mu? Kâh bu pusu kurmuş, kâh o yay çekmiştir.</p>
				<p class="paragraf"><span>Gönül güvercini, ayrılığının okuyla ne vakte kadar yarı boğazlanmış bir kuş gibi kan ve toprak içinde çırpınıp duracak?</span></p>
				<p class="paragraf"><span>Göğsümün yanışından dumanım her an tepemden çıkıyor. Ödağacı gibi ne vakte kadar ateşte mekân tutacağım ki?</span></p>
				<p class="paragraf"><span>Benden ürküp kaçan bahtım bir gün olur da ram olursa, ürkmüş gönlüm o ağızdan kâm alır elbet.</span></p>
				<p class="paragraf"><span>Kaşının yanağına meyli yoksa, ya neden daima boyum gibi yanağına doğru eğilip bükülmede.</span></p>
				<p class="paragraf"><span>Tatlı canım ağzıma gelse bile, dudağıma dudağını koydun mu, ebedi hayata erişirim.</span></p>
				<p class="paragraf"><span>Sermayemiz bundan ibaret... eğer hoşuna gittiyse, Hafız’ın inci gibi şiirini cönke yazıver!</span><span class="NOT char-style-override-6" xml:lang="en-US">*</span></p>
				<p class="paragraf"/>
				<p class="paragraf"><span class="char-style-override-2">Ey ez furug-ı ruyet çeşm-u çerag-ı dide</span></p>
				<p class="paragraf"><span class="char-style-override-2">Manend-i çeşm-i mestet çeşm-i cihan nedide</span></p>
				<p class="arabaslik-sol-kucuk" id="toc_marker-10-18-2" xml:lang="en-GB">LXIX</p>
				<p class="paragraf"/>
				<p class="paragraf">Bayram, gül mevsimi... saki, getir şarabı. Gül mevsiminde kadehin şarapsız durduğunu kim görmüş?</p>
				<p class="paragraf">Bu zahitlikten gayrı gönlüm kapandı. Saki, bir şarap sun da açılsın, neşelensin!</p>
				<p class="paragraf">Dün âşıklara nasihat veren sofiyi bugün gördüm, o da takvayı yele vermiş!</p>
				<p class="paragraf">Bu bir iki günlük gül mevsimini ganimet bil. Âşıksan güzel yüzlü sakilerle neşelen!</p>
				<p class="paragraf"><span class="char-style-override-1">Âşıklar, gül gitti... niye sazsız, çengsiz, sevgilisiz, şarapsız, gafil gafil oturuyorsunuz? </span></p>
				<p class="paragraf"><span class="char-style-override-1">Sabah çağındaki şarap meclisinde sakinin yanağının şarap kadehine vuran aksi, ne de hoş görünür, bilir misin?</span></p>
				<p class="paragraf"><span class="char-style-override-1">Çalgıcı sazına düzen verip, şehzadenin meclisinde Hafız’ın şiiri tarzında bir şey okusa layıktır doğrusu!</span></p>
				<p class="paragraf"/>
				<p class="paragraf"><span class="char-style-override-2">Ivdest-u mevsim-i gul saki biyar bade </span></p>
				<p class="paragraf"><span class="char-style-override-2">Hengram-ı gul ki dide bimey kadeh nihade</span></p>
				<p class="arabaslik-sol-kucuk" id="toc_marker-10-18-3" xml:lang="en-GB">LXX</p>
				<p class="paragraf"/>
				<p class="paragraf"><span class="char-style-override-1">Tanrı bana meyhaneyi nasip ettiyse, zahit benim ne günahım var, söyle!</span></p>
				<p class="paragraf"><span class="char-style-override-1">Ezelde kendisine şarap kadehi kısmet olan kişiye, mahşer günü neden bu günahı sorsunlar?</span></p>
				<p class="paragraf"><span class="char-style-override-1">Hırka giyen ve yenlerini kısaltan, eli uzun, iki yüzlü riyakâr sofiye de ki:</span></p>
				<p class="paragraf"><span class="char-style-override-1">Sen hırkayı riya için giymekte, riya ile Tanrı kullarını yoldan azdırmak istemektesin!</span></p>
				<p class="paragraf"><span class="char-style-override-1">Başsız ayaksız rintlerin himmetine köle olayım, iki cihan onlarca bir saman çöpüne bile değmez!</span></p>
				<p class="paragraf"><span class="char-style-override-1">Mademki meyhanede muradıma eriştim; gönlüm tekkeden, medreseden karardı, soğudu!</span></p>
				<p class="paragraf"><span class="char-style-override-1">Yürü Hafız, her yoksulun kapısında dilencilik etme. Ancak Tanrı dilerse muradına erişirsin.</span></p>
				<p class="paragraf"/>
				<p class="paragraf"><span class="char-style-override-2">Nasib-i men çü herabat kerdeest ilah </span></p>
				<p class="paragraf"><span class="char-style-override-2">Derin miyane bigu zahida mera çi gunah</span></p>
				<p class="arabaslik-sol-kucuk" id="toc_marker-10-18-4" xml:lang="en-GB">LXXI</p>
				<p class="paragraf"/>
				<p class="paragraf"><span>Bir an her şeyden geçip kalp huzuruyla bir ay yüzlüyü seyretmek, padişahlık tacına sahip olup, ömrünce hayhuyla didinip durmaktan yeğdir.</span></p>
				<p class="paragraf"><span>Allah hakkı için, seni gözümden bile kıskanmaktayım. Çünkü öyle bir güzel yüze bakmak dahi yazık!</span></p>
				<p class="paragraf"><span>Gönlüm gitti, bilmem o garibe neler oldu, başına neler geldi? Bütün ömrümüz geçti de hiçbir yandan bir habercik olsun gelmedi!</span></p>
				<p class="paragraf"><span>Nefesim tükendi de gözüm hâlâ sana doymadı. Zaten bizde seni seyretmekten başka ne bir istek kaldı, ne bir heves!</span></p>
				<p class="paragraf"><span>Ey seher yeli, o peri gibi güzelin zülfünü dağıtma... çünkü binlerce Hafız’ın canı, onun bir tek kılına feda olsun!</span><span class="NOT char-style-override-6" xml:lang="en-US">*</span></p>
				<p class="paragraf"/>
				<p class="paragraf"><span class="char-style-override-2">Beferag-ı dil zemani nazari be mah-ruyi </span></p>
				<p class="paragraf"><span class="char-style-override-2">Bih ezan ki tac-ı şahi heme ‘ömr hay-u huyi </span></p>
				<p class="arabaslik-sol-kucuk" id="toc_marker-10-18-5" xml:lang="en-GB">LXXII</p>
				<p class="paragraf"/>
				<p class="paragraf">Sevgili, derdine bağlantımız, ezeli ve ebedidir. Ömrüm sevginle geçip gitti, fakat buna aldırış bile etmiyorum. </p>
				<p class="paragraf">Her bihaber, civarındaki köpeklerin zevk ve sefasını ne bilsin? Keşke benim de mecalim olsaydı da oralara gelebilseydim.</p>
				<p class="paragraf">Sevgili, sırrım gözyaşlarımla açığa çıktı. Ey benim halimi bilen dost, gözyaşlarıma acı.</p>
				<p class="paragraf"><span class="char-style-override-1">Ey tertemiz kişiler, güzellerde vefa yoktur. Güzelden vefa ummayın sakın!</span></p>
				<p class="paragraf"><span class="char-style-override-1">Abıhayat kaynağına uğradık da susuz geçtik... saki, saf şarap sun, yetiş susuzluğuma!</span></p>
				<p class="paragraf"><span class="char-style-override-1">Seni özleyerek dini de terk ettim, dünyayı da... Aşkında rütbe sevgisinden de geçtim, mal sevdasından da!</span></p>
				<p class="paragraf"><span class="char-style-override-1">Hafız, eşiğinin toprağında ölürse, zevalsiz bir hayata nail olur.</span></p>
				<p class="paragraf"/>
				<p class="paragraf"><span class="char-style-override-2">Ey ba gam-ı tu mara peyvend-i layezali </span></p>
				<p class="paragraf"><span class="char-style-override-2">Kad za’a fi hevakum ‘ömri ve luubali</span></p>
				<p class="arabaslik-sol-kucuk" id="toc_marker-10-18-6" xml:lang="en-GB">LXXIII</p>
				<p class="paragraf"/>
				<p class="paragraf">Sevgili, gül, yanağından utanıp terlere boğulmuş. Şarap kadehi, akiğe benzeyen dudaklarına karşı terlere batmış!</p>
				<p class="paragraf">Lale üstünde çiğ tanesi mi, gül üstünde gülsuyu mu? Ateş üstünde su mu durmakta, yoksa yüzün mü terlemiş?</p>
				<p class="paragraf">O yay kaşlı güzel gitti de gözümden kayboldu mu, gönül de ardına düşer, kimsecikler haberdar olmasın diye de izini kaybederdi.</p>
				<p class="paragraf">Ben bu gece sevgilinin saçlarından el çekmem... müezzin sen “haydin namaza” diye bağıra dur!</p>
				<p class="paragraf">Çengi bir zaman çalgıcının eline ver de, de ki: Perdelerine düzen ver, sonra onunla coş, çal ve oku!</p>
				<p class="paragraf">Ödağacını ateşe at, mangalı yak, kış soğuğundan gam yeme!</p>
				<p class="paragraf">Bundan böyle felek seni horlarsa, Rey hâkimine şikâyet et, halini arz eyle!</p>
				<p class="paragraf"><span class="char-style-override-1">O, âlemlere ihsanlarda bulunan öyle bir padişahtır ki, keremine karşılık Hâtem’in defteri dürülmüş, adı anılmaz olmuştur.</span></p>
				<p class="paragraf"><span class="char-style-override-1">Padişahım, bir yudumcuk şarap için can veren, bir iltifatını bekleyip duran bu kulun canını al, kulluğunu kabul et de bir kadeh şarap sun, bir iltifatta bulun! </span></p>
				<p class="paragraf"><span class="char-style-override-1">Şarap kadehini getir. Hafız gibi Cem ne vakit geldi, Kavus yahut Key ne oldu diye gam yeme!</span></p>
				<p class="paragraf"/>
				<p class="paragraf"><span class="char-style-override-2">Ey zişerm-i ‘arızat gul gark-ı hay </span></p>
				<p class="paragraf"><span class="char-style-override-2">Ber’arak piş-i ‘akiket cam-ı mey</span></p>
				<p class="arabaslik-sol-kucuk" id="toc_marker-10-18-7" xml:lang="en-GB">LXXIV</p>
				<p class="paragraf"/>
				<p class="paragraf"><span>Ey rüzgâr, sende sevgilinin kokusu var. Senden o miskler saçan koku duyulmada!</span></p>
				<p class="paragraf"><span>Ey gül, sen nerdesin, onun güzel yüzü nerde? Onda miskler var, sense dikenler yüklenmişsin!</span></p>
				<p class="paragraf"><span>Ey fesleğen, onun taze hattı nerede, sen nerdesin? O terütaze, sense tozlara batmışsın!</span></p>
				<p class="paragraf"><span>Ey nergis, onun sarhoş gözleriyle ne münasebetin var ki? O sarhoş, sense mahmursun!</span></p>
				<p class="paragraf"><span>Ey selvi, onun yüce, usul boyu dururken, bağda senin ne itibarın var, sana kim bakar ki?</span></p>
				<p class="paragraf"><span>Ey akıl, onun aşkı varken, senin elinde ne ihtiyar olabilir ki?</span></p>
				<p class="paragraf"><span>Hafız, eğer beklemeye takatin varsa, bir gün olur vuslatına erişirsin elbet!</span></p>
				<p class="paragraf"/>
				<p class="paragraf"><span class="char-style-override-2">Ey bad nesim-i yar dari </span></p>
				<p class="paragraf"><span class="char-style-override-2">Zan nefha-i muşk bar dari</span></p>
				<p class="arabaslik-sol-kucuk" id="toc_marker-10-18-8" xml:lang="en-GB">LXXV</p>
				<p class="paragraf"/>
				<p class="paragraf"><span class="char-style-override-1">Gayrı vefasızlık âdeti meydana çıktı; kimsede aşinalık nişanesi, kimsede vefa kalmadı.</span></p>
				<p class="paragraf"><span class="char-style-override-1">Şimdiki devirde hüner ehli olanlar, ihtiyaçlarından hasis ve alçak kişilere el uzatıyor, dilencilik ediyorlar. </span></p>
				<p class="paragraf"><span class="char-style-override-1">Bugün fazilet ehli olan, âlemde bir an bile gamdan kurtulmuyor.</span></p>
				<p class="paragraf"><span class="char-style-override-1">Fakat bilgisiz kişi naz ü naim içinde... çünkü bu zamanda metaı pahalı onun!</span></p>
				<p class="paragraf"><span class="char-style-override-1">Şair su gibi saf, pürüzsüz ve akıcı bir şiir söylese de gönül o şiirle aydınlansa.</span></p>
				<p class="paragraf"><span class="char-style-override-1">Hatta o şair, mesela Senaî olsa, yine zamane halkı hasisliklerinden ona bir arpa bile bağışlamaz.</span></p>
				<p class="paragraf"><span class="char-style-override-1">Akıl, dün can kulağıma dedi ki: Yürü, yoksulluğa sabret...</span></p>
				<p class="paragraf"><span class="char-style-override-1">Mademki yoksulsun, kanaati kendine sermaye edin, bu mihnetlerle yan yakıl!</span></p>
				<p class="paragraf"><span class="char-style-override-1">Hafız, gel de bu öğüdü canla başla kabul et... ayaktan kalıp yıkılsan bile, yine davranıp kalkabilirsin!</span></p>
				<p class="paragraf"/>
				<p class="paragraf"><span class="char-style-override-2">Bedidamed rusum-i bi vefayi </span></p>
				<p class="paragraf"><span class="char-style-override-2">Nemand ezkes nişan-ı aşinayi</span></p>
				<p class="arabaslik-sol-kucuk" id="toc_marker-10-18-9" xml:lang="en-GB">LXXVI</p>
				<p class="paragraf"/>
				<p class="paragraf"><span class="char-style-override-1">Yürü be zahit, ümidinle var git... benim de senin gibi bir ümidim var!</span></p>
				<p class="paragraf"><span class="char-style-override-1">Lalenin elinde kadehten başka ne var? Saki, gel... sen de neyin varsa getir!</span></p>
				<p class="paragraf"><span class="char-style-override-1">Beni divaneler arasına kat; çünkü sarhoşluk, ayıklıktan yeğ!</span></p>
				<p class="paragraf"><span class="char-style-override-1">Sofi, sakın benden, sakın! Ben, takvadan tövbe ettim!</span></p>
				<p class="paragraf"><span class="char-style-override-1">Eğer kurtulmayı diliyorsan gel, gönlünü sevgilinin saçlarının halkasına bağla!</span></p>
				<p class="paragraf"><span class="char-style-override-1">Gül zamanı Tanrı için olsun, tövbeyi boz. Çünkü gül devri baki değildir, tez gelip geçer!</span></p>
				<p class="paragraf"><span class="char-style-override-1">Dostlar, çimenlikten bahar rüzgârı geçer gibi ömür baharı geçti gitti!</span></p>
				<p class="paragraf"><span class="char-style-override-1">Gel Hafız, lal renkli şarap iç; niçin ömrünü gafletle geçirmedesin?</span></p>
				<p class="paragraf"/>
				<p class="paragraf"><span class="char-style-override-2">Birov zahid beummidi ki dari </span></p>
				<p class="paragraf"><span class="char-style-override-2">Ki darem hem çü tu ummidvari</span></p>
				<p class="arabaslik-sol-kucuk" id="toc_marker-10-18-10" xml:lang="en-GB">LXXVII</p>
				<p class="paragraf"/>
				<p class="paragraf"><span class="char-style-override-1">Sevgili, sana canlar feda olsun; hem cansın, hem canansın... Kapına toprak olan perişanlıktan kurtuldu gitti.</span></p>
				<p class="paragraf"><span class="char-style-override-1">Civarından kolay kolay ayrılamam... Böyle çetin iş kolay değil ki!</span></p>
				<p class="paragraf"><span class="char-style-override-1">Ham kimsenin kanadı yanan pervane gibi takati yoktur. Bu can feda ediş, nazik nazenin kişilerin harcı değil!</span></p>
				<p class="paragraf"><span class="char-style-override-1">Sensiz karar etmek, ancak zor zoruna olabilen bir iş; seninle pervasız oturmak da ancak hayranlıktan meydana gelen bir şey!</span></p>
				<p class="paragraf"><span class="char-style-override-1">Rakipler nihayet gönlümdeki sırrı yaydılar. Gizli söz ne kadar gizli kalabilir ki?</span></p>
				<p class="paragraf"><span class="char-style-override-1">Fidan boyunu, daima taze kalması için benim gözüme dikmem gerek!</span></p>
				<p class="paragraf"><span class="char-style-override-1">Bir gün gönlümü saçlarının büklümünde gördüm de dedim ki: Nasılsın, ey zindana tutulmuş gönül, ne âlemdesin, nasıl yaşıyorsun?</span></p>
				<p class="paragraf"><span class="char-style-override-1">Evet, diye cevap verdi... Bana haset etmeyip de ne yapacaksın? Fakat her yoksula padişahlık rütbesi layık değil!</span></p>
				<p class="paragraf"><span class="char-style-override-1">Hafız, hakikaten sohbetimiz sana yaraşmaz; sen ancak bu civarın sınırlarında it çobanlığı ededur. Bu da kafi sana!</span></p>
				<p class="paragraf"/>
				<p class="paragraf"><span class="char-style-override-2">Can feda-yı tu ki hem cani vu hem canani </span></p>
				<p class="paragraf"><span class="char-style-override-2">Her ki şud hak-ı deret rust zi sergerdani</span></p>
				<p class="arabaslik-sol-kucuk" id="toc_marker-10-18-11" xml:lang="en-GB">LXXVIII</p>
				<p class="paragraf"/>
				<p class="paragraf">Mademki bugün güzellik âleminde muradına erişmişsin, âşıklara da bir murat versen yaraşır doğrusu!</p>
				<p class="paragraf">Âşıklara ne vakte kadar nazlanacak, işveleneceksin? Yoksul âşıklara ne zamana dek cefa edecek, onları ne vakte kadar hor tutacaksın?</p>
				<p class="paragraf">Ne zamana kadar gözün gibi kudretsizliğin ta kendisine giriftar olacak, ne vakte dek saçların gibi ıstıraplara düşecek, kararsız bir halde kalacağım?</p>
				<p class="paragraf">Senin yüzünden uğradığım derdin, senden gördüğüm cefanın pek az bir miktarını bilsen, korkarım bana acırsın!</p>
				<p class="paragraf">Âşıklık için çok sermaye lazım... ateş gibi gönüller, ırmaklar saçan gözler gerek.</p>
				<p class="paragraf">Ayrılığa düşmüştüm, sabah yeli vuslatının bahçesinden bir ümit kokusudur getirdi.</p>
				<p class="paragraf">Mahşerde vuslatının ümidiyle dirilirim... ama aşkındaki noksanımdan utanır da başımı topraktan kaldırmam.</p>
				<p class="paragraf"><span class="char-style-override-1">Vuslatının şarabından bir yudumcuk içsem, gayrı diri oldukça ayıklığa çalışmam ben!</span></p>
				<p class="paragraf"><span class="char-style-override-1">İstersen beni zorla kendine çekersin, istersen ağlatarak öldürürsün... biz âciz kuluz, sen her şeye kadir bir hüküm sahibisin.</span></p>
				<p class="paragraf"><span class="char-style-override-1">Artık Hafız’ın perişan haline bir merhamet et... niceye dek bu ümitsizlik, niceye dek bu horluk?</span></p>
				<p class="paragraf"/>
				<p class="paragraf"><span class="char-style-override-2">Çün dercihan-ı hubi imruz kam-kari </span></p>
				<p class="paragraf"><span class="char-style-override-2">Şayed ki ‘açıkanra kami zileb berari</span></p>
				<p class="arabaslik-sol-kucuk" id="toc_marker-10-18-12" xml:lang="en-GB">LXXIX</p>
				<p class="paragraf"/>
				<p class="paragraf">Bu kocalık çağımda meyhanede bir yurt, bir yuva ele geçse; bana ondan daha âlâ, ondan daha hoş bir yer olamaz! </p>
				<p class="paragraf">Senden niye gizleyeyim? Bir şişe şarap, bir rahat bucak ve bir güzel dilber istemekteyim ben.</p>
				<p class="paragraf">Yerim, muğların yurdu... ne de rahat bir vatan! Fikrim, güzellerin fikri... ne de kutlu bir fikir!</p>
				<p class="paragraf">Ne biçim şarap içmişsin sen? Âlemde benim gibi şeyda yok diyorsun ha! Bu söz gurura kapılmış bir gafil sözünden başka bir şey değil ki!</p>
				<p class="paragraf">Edebini takın. Herkes pirin söylediği sözü söyleyemez. Bu sözü söylemek için ya brehmen olmalı, ya ray!</p>
				<p class="paragraf">Güzelim, gönlümüze senden başkası nasıl sığar ki? Senden başkasıyla alışverişimiz yok zaten!</p>
				<p class="paragraf">Hafız’ın yaralı ve yıkık gönlüne merhamet et... çünkü mutlaka bugünün bir yarını var!</p>
				<p class="paragraf"/>
				<p class="paragraf"><span class="char-style-override-2">Hoşter ezkuy-ı herabat nebaşed cayi </span></p>
				<p class="paragraf"><span class="char-style-override-2">Ki bepirane serem dest dehed me’vayi</span></p>
				<p class="arabaslik-sol-kucuk" id="toc_marker-10-18-13" xml:lang="en-GB">LXXX</p>
				<p class="paragraf"/>
				<p class="paragraf"><span class="char-style-override-1">Mücerretlik aynası, sana Tanrı nurunu gösterir; eğer ebedi bir aşk istiyorsan kapımızdan gir!</span></p>
				<p class="paragraf"><span class="char-style-override-1">Sun şarabı... suçumuza karşılık cehennemlik olsak da Muhammed’in mucizesi cehennemin ateşine su serper!</span></p>
				<p class="paragraf"><span class="char-style-override-1">Daima oyun oynamakta, hile yapmaktasın... fakat bu doğru değil. Peygamberimiz, ben katiyen oyun yapmam, dedi.</span></p>
				<p class="paragraf"><span class="char-style-override-1">Sen bu güzellikle, bu parlaklıkla çimenliğe bir uğrasan; süsen, selvi, gül... hepsi de sana uyar.</span></p>
				<p class="paragraf"><span class="char-style-override-1">Neden bana kinlenip de kasten cefa kılıcını çekiyorsun? Yoksa ahret azabını hiç mi düşünmüyorsun ki?</span></p>
				<p class="paragraf"><span class="char-style-override-1">Canla, gönülle akıllılık yoluna girdiysen; hemencecik gönül levhinden varlık, benlik nakşını arıtırsın!</span></p>
				<p class="paragraf"><span class="char-style-override-1">Hafız, senin gönül kuşun istek tuzağına tutulmuştur. Ey utangaçlık kaydına bağlı kişi, mücerretlikten dem vurma bari!</span></p>
				<p class="paragraf"/>
				<p class="paragraf"><span class="char-style-override-2">Nur-ı Huda nemayedet ayine i mucerredi </span></p>
				<p class="paragraf"><span class="char-style-override-2">Ezder-i ma dera ager talib-i ‘ışk-ı sermedi</span></p>
			</div>
		</div>
	</body>
</html>