<?xml version="1.0" encoding="UTF-8"?>

<html xmlns="http://www.w3.org/1999/xhtml">
<head><meta http-equiv="content-type" content="text/html; charset=UTF-8"/><title></title><link rel="stylesheet" href="main.css" type="text/css"/>
</head>
<body>
<p><a id="bookmark0"></a><span style="font-weight:bold;">Dokuzuncu Bölüm</span></p>
<p>Buraya nasıl geldiğimi gerçekten bilmiyorum ama buradayım işte. Üretim’de Peron 6’dayım, onun burada çalışacağım biliyorum. Onu görüyorum, o da beni görüyor ve bir an şaşırmış görünüyor, gelmemeli miydim acaba diyorum, özellikle de sağını solunu biraz kolaçan ederek gelirken.</p>
<p>“Hey,” diyor Dom. “Ne yapıyorsun burada?”</p>
<p>“Ben sadece... Sanırım... Seni görmek istedim.”</p>
<p>Bunu tuhaf karşılıyor; bir an çok ciddi bir ifadeyle bana bakıyor, sonra biraz gülümsüyor, sonra yine ciddileşiyor, sonra, “Ah Seren, bu...” diyor ve başını iki yana sallıyor. Burnundan tuhaf bir hırıltı çıkarıyor, bakınca, yani bilemiyorum, hayal kırıklığına uğramış gibi. “Bak, ben... Ben eve gideyim. Gelmemeliydim,” dediğimde kolumu tutuyor, “Hayır, kal,” diyor.</p>
<p>Ben de kalıyorum.</p>
<p>Vardiyasını bitirmeden yapması gereken birkaç işi daha olduğunu söylüyor, iki kapılı bir girişe yürüyoruz. Büyük kırmızı bir düğmeye basıyor ve kapılar açılıyor, içeri giriyoruz. Neredeyse kapkaranlık bir yer, belli belirsiz bir koku geliyor, kusmuk gibi ama daha tatlımsı ve gördüğüm her yerden daha sıcak. Etrafımızda hafiften gıdaklama sesleri var. Sormama gerek kalmadan cevaplıyor.</p>
<p>“Tavuklar.”</p>
<p>Sağlı sollu dizilmiş yüz binlerce kafesin bulunduğu koridorların arasında yürüyoruz. Yaklaşık yüz metrede bir loş ışıklı ampuller konmuş, ortamda çok az bir ışık var, bu yüzden tavukların ara ara ışık vuran küçük siyah yuvarlak gözleri ya da tüyleri dışında hiçbir şey göremiyoruz. Aniden büyük bir üzüntü duyuyorum; bize yumurta ve et vermek, zaman zaman çiftleştirilip daha çok tavuk elde etmek üzere burada olmaları ve sırf bizim hevesimiz için karanlık metal bir kutuda öylece durmaları sonsuz ve çok acı verici şekilde üzüyor. Dom’a baktığımda kafesin birinin yanında durup kapısını açıyor, içeri uzanarak nazikçe birini alarak bana veriyor; ona dokunabiliyorum, hayatımda ilk defa bir kuşa dokunuyorum ve bu harika bir duygu.</p>
<p>“Dün Huxley-3’ü seyretmeye gitmiştim,” diyor. “Seyir’e. Belki seni görebilirim diye düşündüm.”</p>
<p>Gülümsüyorum. “Gerçekten mi? Beni... Arayabilirdin.”</p>
<p>“Bilemiyorum.” Başını iki yana sallayarak hafifçe gülüyor. “Dediğim gibi, muhtemelen böyle şeyler yapmamam gerekiyor. Yani seni aramak gibi.” Bana bakıyor, yüzümü incelerken gülümsemeden edemiyorum.</p>
<p>“Ee yani neden olmasın?” diyorum. “Arkadaşız öyle değil mi?”</p>
<p>Kısa bir an bunu değerlendiriyor sonra onaylayarak başını sallıyor ve omuz silkiyor. “Doğru. Arkadaşımı neden aramayayım ve buraya güzel mahallemizi ziyarete gelip benimle gezmek istediğinde neden onu görmeyeyim değil mi?”</p>
<p>“Hiç.”</p>
<p>“Bu durumda, belki gelecek sefere ararım.”</p>
<p>“Yani arada sırada vardiyası bittiğinde gelip arkadaşımı görmek istediğimde neden gelip görmeyeyim değil <span style="text-decoration:underline;">mi</span>?” “Görmemen için hiçbir sebep yok.” Gülümsüyor ve işler kötü gittiğinde bile bana nasıl da her şeyi hemen unutturduğunu fark ediyorum, onun haricindeki her şeyi. Yüzümde bir şeyler görüyor, arada geçen gölgeleri fark ediyor olmalı ki, “Kötü bir gün müydü?” diye soruyor.</p>
<p>“Daha iyi günlerim olmuştu,” diyorum.</p>
<p>“Anlatsana,” diyor.</p>
<p>“Bu yerden bıktım,” diyorum.</p>
<p>“Evet, olur öyle,” diyor ve başını sallıyor ve tavuğu sevmeye devam ediyor, sonra elleri arasında biraz hareket ettiriyor, ikimiz birden tavuğun vücudunu ne kadar oynatırsan oynat başının nasıl sabit kaldığına bakıp biraz olsun gülüyoruz.</p>
<p>“Biraz bu tavuk gibi olman gerekiyor,” diyor. “Her şeyi akışına bırak gitsin.”</p>
<p>Bu tavuk bölümü o kadar sıcak ki... Kötü kokuyor ama sıcak hissettiriyor. Daha önce böyle hissettiğimi hiç hatırlamıyorum, bir de arkama yaslanıp sıcaklığın, uykumu getiren bu sakin gıdaklamaların keyfini çıkarsam tam olacak. Tavuğa uzanıyorum, ipeksi yumuşaklıktaki tüylerine dokunuyorum ve içlerinde boğulmak istiyorum. Sonra parmaklarım birden Dom’a dokunuyor, sadece bir an, sonra hemen çekiyorum elimi.</p>
<p>îç çekiyorum, ona dokunmak beni heyecanlandırıyor. “Buraya geldiğimde resmen gözüm dönmüştü ama şimdi neredeyse unuttum hepsini.”</p>
<p>Gülüyor ve nefesini dudaklarımda hissediyorum ya da hissettiğimi hayal ediyorum. “Çünkü şu an hiç de önemli değil. Sonuçta olanı değiştiremeyeceğine göre neden dert edesin değil mi?”</p>
<p>Üretim peronundan çıkıyoruz.</p>
<p>“O ne?” diye soruyorum, yanında taşıdığı turuncu plastik torbayı görünce.</p>
<p>“Hiç,” diyor. Bana göstermek istemediği o kadar belli ki yavaşlıyorum ve duruyorum. Bana bakacağını biliyorum, nitekim bakıyor da, ben de gözlerimi ona dikiyorum. “Gerçekten bir şey değil,” diyor ve torbayı diğer eline alıp sırtına doğru atıyor. Sonra, “Tamam tamam, ölü olanlar,” diyor.</p>
<p>Dudaklarımı büzüyorum. “Ölü olanlar mı?” “Tavuklar.” Üzgün görünüyor, hatta mahcup. “Ölü tavuklar. Bir miktar... Zayıf halka.”</p>
<p>“Zayıf halka mı?”</p>
<p>Omuz silkiyor, gözlerini yere indiriyor. “Bazıları... Ölüyor işte.”</p>
<p>“Yaşlı oldukları için mi?”</p>
<p>“Hayır.” Hüzünle gülümsüyor. “Her zaman değil. Deniyoruz ama burası onlar için de o kadar kolay değil.”</p>
<p>Bunun üzerine Üretim Peron 6’nın o dev karanlık alanından çıkıyoruz, onun peşi sıra atık arabalarına gidiyorum ve giderken, “Buradaki yankılanmayı seviyorum,” diyor. Kaşlarını kaldırıyor, “Sesim sence de daha seksi gelmiyor mu?”</p>
<p>Adrenalin sersemliğiyle yüzümü buruşturuyorum. “Yankı neden seksi olsun ki?”</p>
<p>“Ee bilmem.” ikimiz de gülüyoruz ve yürürken ara ara ona çarpıyorum, onun da aynısını yaptığını hissediyorum. Onun sıcaklığıyla neredeyse dağılıp nefesim kesilirken, “Hey Seren,” diyen bir ses duyuyorum.</p>
<p>Döndüğümde sesin babamla beraber çalışan Graham olduğunu görüyorum, yanımızdan geçerken duruyor ve kaşlarını çatıyor. “Jamie’yi mi arıyorsun?”</p>
<p>Ne cevap vereceğimi bilemeden kalakaldığımda Dom yetişiyor, “Arıyordu ama onun bugün gececi olmadığını söyledim, o da eve dönmek üzereydi, değil mi?” Adam bana bakıyor, bu cesaretlendirmeyle hafifçe başımı sallıyorum.</p>
<p>Ama Dom’un büyüsüne öylesine kapılmışım ki neredeyse cevap vermeyi unutuyorum. “Evet evet, aynen öyle,” diyebiliyorum, Graham’a el sallıyorum sonra dönüp yürüyoruz ama adam hâlâ orada ayakta duruyor, bize bakıyor, hatta o kadar ki bakışının ağırlığını üzerimde hissediyorum ve kapıdan girmeden dönüp bir kez arkama bakıyorum ve o çenesini kaşıyıp gözlerini kısarak karanlıkta hâlâ bana bakıyor.</p>
<p>Dom Batı’da yaşadığından beraber oraya yürüyoruz; aslında tam da beraber sayılmaz çünkü muhtemelen ikimiz de Graham’la olan bu olayı ve birbirimizi görmenin iyi bir fikir olup olmadığını düşünüyoruz. Onun yerine vardığımızda, girişte kimseyi görmüyorum ve bir şekilde, o kadar da zarif olmayan bir şekilde, onun yanında bitiyorum, ikimiz de boş koridorda sağa sola bakarken o kapıya şifresini giriyor ve kapı vızıldayarak açılıyor, içeri giriyoruz. Girer girmez yerdeki gitarı alıyor ve kapı kapanırken dönüp gülümsüyor.</p>
<p>İlk kez dönüp etrafa bakıyorum. Hepsi gömme ışıklarla aydınlatılmış duvara gömülü yataklar ve aralarında bulunan raflar ile normal yatakhanelerden biri. Tavanın ortasındaki havalandırmaya asılmış yavaşça kanat çırpan metalden bir kuş var. Ayrıca yedi yatak daha var ama hepsi boş.</p>
<p>“Çalışıyorlar,” diye cevaplıyor Dom sorulmamış sorumu, yatağındaki kıyafetleri çekerken. “Otursana.”</p>
<p>Etrafıma bakıyorum ama gerçekten oturacak başka yer yok, ben de gidip oturuyorum ama kalıp kalmamakta hâlâ tereddüt ettiğim için ağır ağır oturuyorum. Kalbim öyle hızlı çarpıyor ki her an kalkıp koşarak kaçacak ya da oracıkta patlayacak gibiyim. O da yere, önüme oturuyor ve gitarını akort etmeye başlıyor. İkimiz de bir süre konuşmuyoruz. Kendimi geri çekip duvara yaslanıyorum, onu izliyorum, bir şarkı seçip başlamasını dinliyorum, çok sessiz ama çok tatlı bir şekilde söylediği şarkıyı dinliyorum. Onu doğru düzgün duyabileceğim bir seviyenin altında söylüyor ve o sırada sözlerin arasında adımı duyduğumu sanıyorum. Duruyor ve “Ee bu akşam ne olduğunu hâlâ anlatmadın,” diyor.</p>
<p>“Ah sadece... Bilmem ki... Hiç... İyi bir şey olmadı sonuçta,” diyorum.</p>
<p>Yeniden şarkı söylemeye başlıyor, “Çok gizemli bir kız.” Gülüyorum. “Öyle değil. Ben sadece... Hayatımdan nefret ediyorum. Hayatlarımızdan nefret ediyorum. Kaptan Kat ile beraberdim.”</p>
<p>Duruyor. “O Kaptan Kat ile mi?”</p>
<p>Omuz silkiyorum. “Başka bir tane daha mı var? Of Tanrım biri yeter de artar bile.”</p>
<p>“Onu tanıyor musun?”</p>
<p>“Evet, oğlu benim...”</p>
<p>“Hayat arkadaşın mı?”</p>
<p>Yüzümü asıp yere bakarken Dom gülüyor. “Bu konuda ne kadar mutlu görünüyorsun.”</p>
<p>“Sen olur muydun?”</p>
<p>Kahkaha atıyor. “Hmm, o çocuk biraz... Sırnaşık bir tip sanki, öyle geliyor bana.”</p>
<p>Onaylıyorum onu. “Diğer huyları yetmezmiş gibi, evet kesinlikle öyle.”</p>
<p>Yeniden gülüyor, başını iki yana sallıyor, gitarın tellerine rastgele vuruyor. Bir süre susuyoruz. “Nasıl oluyor da bir gitarın oluyor acaba?” diyorum sonra.</p>
<p>Gülümsüyor. “Aslında gemide kırk yedi tane gitar vardı. Yanılmıyorsam on üç tanesi mi ne tamir bile edilemez durumda, kaldı otuz dört. Benimki sadece şans sanırım.” “Ciddi olamazsın, nasıl?”</p>
<p>“Büyük-büyükbabam ve büyükbabam gitar konusunda çok iyilerdi, bu da bana onlardan kaldı. Ama dediğim gibi sadece şans işte,” diyor ve göz kırpıyor.</p>
<p>“Bakabilir miyim?” diye soruyorum, yüzünü öyle komik bir şekilde ekşitiyor ki gözlerimi devirip, “Gitarı kastediyorum,” diyorum.</p>
<p>Gitarı bana uzatıyor; beklediğimden daha hafif. Dizimin üzerine koyuyorum, pürüzsüz yüzeyindeki sarı dalgalı güzel izlerine bakıyorum, ellerimi girintili çıkıntılı tellerinde gezdiriyorum, delikli tarafını yüzüme doğru getirip içindeki kokuyu soluyorum.</p>
<p>“Neden yapılmış bu?” diye soruyorum, başımı kaldırdığımda bütün o süre boyunca beni izlediğini fark ediyorum.</p>
<p>“Ahşaptan,” diyor. “Ağaçlardan.”</p>
<p>Elimi biraz daha üzerinde gezdirip gitarı ona geri veriyorum.</p>
<p>Sonra şarkı söyleyişini, daha ziyade mırıldanmalarını dinliyorum, daha önce hiç duymadığım bir şarkı bu.</p>
<p>“Bu şarkı ne?”</p>
<p>“Henüz bilmiyorum.”</p>
<p>“Nasıl yani?” Oturduğum yerde doğruluyorum. “Bilmiyor musun?”</p>
<p>“Hâlâ üzerinde çalışıyorum.”</p>
<p>insanların kendi şarkılarını yazabileceği, kendi müziklerini yazabileceği neden daha önce hiç aklıma gelmedi bilmiyorum ama gelmedi işte. Ne biçim bir yer burası böyle? Hiçbir zaman böyle bir şey yapmaya iznimiz olmadı, ben de insanların böyle bir şey yapmadığını varsaydım hep.</p>
<p>Kumandanlık buna Kültürel Koruma diyor. Buradaki sorun, bizim neye dönüşebileceğimiz, başladığımız yerden bir milyon kilometre uzakta uzayda süzülürken ne kadar değişebileceğimiz ve kendimiz için neler yaratabileceğimiz. Dünya’daki insanların temsilcileri olmamız gerekiyor, yepyeni bir tür değil, işte bu yüzden tam şu an, hiçbir zaman unutulamayacak anlardan biri oluyor: Onu orada yerde oturmuş parmaklarını gitarının tellerinde gezdirip bunu dinliyormuş gibi, daha önce kimsenin duymadığı bir müzik yapıyormuş gibi başını eğmesini seyretmek. Hemen burada önümde işte. Neden sonra titrediğimi hissediyorum.</p>
<p>“Üşüyorsun,” diyor ve ceketini çıkarıp bana uzatıyor. Giyiyorum, aynı benimki gibi -herhalde öyle olacak- ama çok daha büyük ve bu o kadar <span style="font-style:italic;">güzel</span> ki onun tüm sıcaklığı adeta beni sarıyor ve aynı onun gibi tatlı, temiz, üzerine tereyağı sürülmüş sıcak ekmek gibi kokuyor, bana ait bir şeymiş gibi ama çok daha iyisi. Bakışlarını üzerimde hissediyorum, sanki gerçekten belli bir ağırlıkları var, bana bakıyor, sonra gitarına, sonra yine bana. Ben de ona bakıyorum ve ayakkabımı çıkarıp ayağımı onun omzuna uzatıp oradan göğsüne ve kucağına doğru kaydırmak ve yüzümde yavaş yavaş oluşan gülümsemenin onun gülümseyişiyle buluşmasını hissetmek gibi tuhaf bir istekle mücadele ediyorum.</p>
<p>“Domingo?”</p>
<p>“Efendim?”</p>
<p>“Senin hayat arkadaşın <span style="text-decoration:underline;">kim</span>?”</p>
<p>Çalmayı bırakıyor ama gitarına bakmaya devam ediyor. “Annelise Gutchenmeyer,” diyor.</p>
<p>Sağlık’ta uzmanlaşan, takım oyunlarından nefret ettiğimi fark edene dek üyesi olduğum voleybol takımının kaptanı uzun boylu, sarışın kız. “Güzelmiş.” Başımı sallıyorum.</p>
<p>Dom omuz silkiyor. “Öyle galiba.”</p>
<p>Sonra bir sessizlik oluyor.</p>
<p>“Durum şu ki,” diyor tek bir teli -hüzünlü bir teli- çalarak. “Ne kadar çabalarsam çabalayayım bu işlerin bu şekilde yürüdüğüne inanmıyorum. Anlıyorsun değil mi? Kalbin neyi istiyorsa sen de onu istiyorsun, öyle değil mi?”</p>
<p>Başımı sallıyorum, devam edecek mi diye bekliyorum ama etmiyor.</p>
<p>“Ve senin kalbin...” diyorum, “Annelise’i istemiyor.” Cevap vermiyor, sadece hayal edebileceğiniz en hoş, en acıklı ufak bir dizi nota çalıyor ve ikimiz de onun gitar üzerindeki parmaklarına bakıyoruz. Bitirdiğinde kaşlarını çatıyor ve “Sanırım, yani galiba, senin için yazdım.” “Benim için <span style="text-decoration:underline;">mi</span>?” Gözlerime bakmasa da başıyla onaylıyor. Sonra, Dom hemen ürküp kaçacak bir hayvanmış gibi, bir şey beni sessizce konuşmaya itiyor. “Yine çal.” Ama tam çalacakken kapı vızıldıyor ve birlikte kaldığı iki oğlan aşırı yüksek sesle konuşarak içeri giriyor. O anda ikimiz de sıçrıyoruz ve beni bir arkadaşı olarak tanıştırıyor. “Tam da gidiyordum,” diyorum ve iki oğlan kaşları havada bize bakarken el sallayarak kapıya gidiyorum, Dom da arkamdan gelip beni eve bırakmayı teklif ediyor ama haddinden fazla yakınlaştığımızı görerek reddediyorum.</p>
<p>Ancak eve varmak üzereyken hâlâ onun ceketini giydiğimi fark ediyorum.</p>
<p><a id="bookmark1"></a><span style="font-weight:bold;">Onuncu Böl</span><span style="font-weight:bold;text-decoration:underline;">üm</span></p>
<p>Batı’da, Üretim peronlarını görebileceğiniz bir hizmet taşıyıcısının yanında bir geçit var, ben de Dom’u görebilme umuduyla oraya gidebileceğim sebepler üretiyorum. Birkaç defa karanlıkta gittiğim zaman görüyorum da. Bir dakikalığına şapkasını çıkardığında yüzüne düşen saçlarının karanlıkta parladığını. Birisi şaka yaptığında nasıl güldüğünü. El terminalini kullanmak için üç metrelik yumurta kasalarının üzerinde nasıl eğildiğini. Kime yazdığını merak ediyorum, keşke ben olsam diye iç geçiriyorum.</p>
<p>İkinci oturum esnasında onun yemek yediğini tahmin ettiğim Batı yemekhanesine giden kapılardan ne zaman geçsem ta ki birisi yanımdan geçip de bana tuhaf tuhaf bakana dek, onu görebilme düşüncesiyle kalbim gerçek anlamıyla göğsümde kanat çırparken parmak uçlarım üzerinde kalkıp burnum cama yapışmış bir halde kendimi pencereye çekiyorum. Ne zaman Üretim’e yakın bir makine doldurulacak olsa sırf olur da onu görebilirim düşüncesiyle şu aptal, kontrol edilemez adrenalin hücumuna uğruyorum.</p>
<p>Belki o alır diye koyuyorum o fındık barı, Cheeso’ya belki onun dudakları dokunur diye dokunuyorum. Evet, biliyorum çok aptalca; aşırı aptalca hem de. Hatta ne kadar aptalca olduğunu anlatacak kelime yok. Ama daha önce hiçbir şey bu kadar iyi hissettirmemişti.</p>
<p>Sonra bir gün işten sonra eve dönüyorum ve bir bakıyorum Pan beyin ölümü gerçekleşmiş bir geri zekâlı gibi davranıyor ve bir çorap yığınının üzerinde ağlıyor. Doğum izni aldığından beri çok fazla vakti oluyor ve sanırım bir de şu hormon şeyi çok yüksek olduğundan o kadar da şaşırmıyorum ama bu sefer normalden fazla sürüyor.</p>
<p><span style="font-style:italic;">“Ne</span> oldu Pan?” diye soruyorum sonunda, bütün gün çalışmaktan kemiklerim sızlıyor.</p>
<p>“Cain vardiyasını bitireli üç saat oldu ama hâlâ eve gelmedi.”</p>
<p>“Tamam,” diyorum iç çekerek. “Ama kötü bir şey olsa Mühendislik şimdiye dek haber verirdi.”</p>
<p>“Biliyorum Seren. Sadece eskiden her akşam doğruca eve yanıma gelirdi ama şimdi...” Çoraplardan birine burnunu siliyor ve eliyle diğerlerini gösteriyor. “Şu lanet çoraplar için eve gelsin istiyordum ama bunu bile doğru düzgün yapamıyorum.”</p>
<p>“Ee ne yani? Başka biriyle mi olduğunu düşünüyorsun?”</p>
<p>Elini masaya vuruyor ve dik dik bana bakıyor. “Şu dakikaya kadar <span style="font-style:italic;">düşünmüyordum!</span> Tanrı aşkına neyin var senin?”</p>
<p><span style="font-style:italic;">“Benim</span> mi neyim var? Kocan eve, yanma gelmiyor diye ağlayan sensin.”</p>
<p>Hıçkırarak ağlıyor sonra, gerçekten salya sümük bir hale gelene dek hıçkırarak ağlıyor ve ciddi anlamda kötü hissetmeye başlıyorum.</p>
<p>“Sana her zaman yardımcı olmaya çalıştım Seren.” Burnunu çekiyor. “Ne zaman zor zamanlar yaşasan ve her ne kadar imkânsız hale getirmeye çalışsan da elimden geldiğince destek olmaya çalıştım. Sen de bir kerecik olsun biraz hassas olamaz mısın acaba? Sadece beni dinleyecek birine ihtiyacım var.”</p>
<p>Omuz silkiyorum. “Tamam, özür dilerim. Konuş haydi... Lütfen.”</p>
<p>“Sadece Cain’in tam şu anda yanımda olmasına gerçekten çok ihtiyacım var ama onun yerine burada yapayalnız oturuyorum ve ne yapacağıma dair zerre kadar bir fikrim yok.”</p>
<p>Ne olduğunu tam olarak bilmiyorum ama gerçekten onun için bir şey hissediyorum, böyle beni üzen bir şey. Belki de ilk defa birini özlemenin nasıl bir his olduğunu anlamaya başladığım içindir. Bu sebeple ona doğru bir adım atıyorum ve “Ona nasıl hissettiğini söylesen,” diyorum.</p>
<p>Ellerini masaya vuruyor ve gözlerini deviriyor. “Bu kadar saf olma Seren. Zaten ne demeye seninle konuşuyorum bilmiyorum. İlişkiler hakkında hiçbir şey bilmiyorsun...”</p>
<p>Geri çekiliyorum, ne diyeceğimi bilemiyorum. “Ben... Birbirinizi sevmeye başladığınızdan beri görüyorum sizi. Birbirinizi mutlu ediyorsunuz ve sen sadece... Yani ilişki dediğin dünyada güvenebileceğin, seni yüzüstü bırakmayacak bir kişiyle olur.”</p>
<p>“Hayır.” Başını iki yana sallıyor. “Gerçekten neden bahsettiğini bilmiyorsun.”</p>
<p>Yüzümü asıyorum. “Ah bilmiyor muyum?”</p>
<p>“Elbette bilmiyorsun! Daha Birleşme’ni bile yaşamadın.” Ben de başımı iki yana sallıyorum. “Tam bir aptalsın. Seninle nasıl akraba olduğuma bile inanamıyorum.” Mutfaktan çıkıyorum ve o sırada içeri giren babamın yanından onu itekleyerek geçiyorum. Pan arkamdan bağırarak geliyor, “Beni yargılamaya hakkın yok, <span style="font-style:italic;">asla,</span> seni zavallı küçük çocuk.”</p>
<p>“Kızlar!” diye uyarıyor babam pek de etkili olmayan bir ses tonuyla.</p>
<p>Pan’a doğru dönüyorum. “Aşkın, gerçek aşkın ne olduğunu hiç bilmiyorsun, hatta var olduğunu bile bilmiyorsun. Bildiğin tek şey bu işte. Asla senin gibi olmayacağım.” “Benim gibi olmak için yalvaracaksın!” diye bağırıyor babam ikimize bakakalmışken. “Yalvaracaksın! Kendisinden nefret eden bir hayat arkadaşı olan bilgisiz, acınası küçük bir kızsın. Ama hiç şaşırmıyorum! Onun senden nefret etmesine şaşırmamak gerek. Ben de senden nefret ediyorum ve düşün ben senin ablanım.”</p>
<p>Babam kaşlarını çatarak bana dönüyor. “Ezra senden nefret mi ediyor?”</p>
<p>Gözlerimi deviriyorum.</p>
<p>“Şok haber! Günaydın!” diyerek alay ediyor Pan. “İkisi de birbirinden nefret ediyor baba. Eski usul çiftleşmek zorunda kalmadıklarına şükretmek gerek yoksa hiçbir şey olmazdı.” Kahkaha atarak saçlarını savuruyor ve yatak odasına doğru yürürken ben de sinirle peşinden gidiyorum.</p>
<p>“Sence o geri zekâlının beni düşünüp düşünmemesini önemsiyor muyum? Ne yaptığı, ne düşündüğü zerre kadar umurumda değil. Onun aptal çocuklarını da istemiyorum. Senin aksine acınası hayatımda yapacak bir şeyim olsun diye hamile kalmaya da meraklı değilim.”</p>
<p>“Seren!” diyor babam <span style="font-style:italic;">dalga geçmiyorum</span> sesini kullanarak. Arkamızdan gelmiş Pan’m odasının kapısında dururken Pan, yüzüne tokat atmışım gibi birkaç saniye kalakalıyor. Doğmamış yeğenim için biraz kötü hissediyorum ama beni o kadar delirtti ki gerçekten artık umurumda değil. Ben de devam ediyorum, “Senin hayat arkadaşın akşamlarını seninle olmak yerine meydanda içerek geçiyor diye acısını benden çıkarayım deme.”</p>
<p>“Geç saatlere kadar çalışıyor.”</p>
<p>Homurdanıyorum. “Hah eminim öyledir!”</p>
<p>Babamın beni durdurmak için omzuma koyduğu elini indirmeye çalışırken diğer eli havada kalarak belli belirsiz sallanıyor. “Kızlar neler oluyor?”</p>
<p>Komik bir şekilde ikimiz de susuyoruz. “Ben çıkıyorum,” dediğinde Pan o şeytani bakışlarının biriyle bana bakıyor ve “Domingo Suarez’i görmeye mi?” diyor.</p>
<p>Sonra kollarını göğsünde kavuşturup konuşmam için gözleriyle bana meydan okuyor. Sanırım o ilk şoku saklamayı beceremiyorum o yüzden gitmeye yelteniyorum ama babam geçmem için çekilmiyor ve elini omzuma koyarak, “Domingo Suarez mi? Şu Çiftlik ve Su Ürünleri’ndeki çocuk mu? Onun ne alakası var şimdi?” diyor.</p>
<p>Sonra Pan aramızdan geçerek odama giriyor.</p>
<p>“Hey!” diye bağırıyorum. Onun arkasından gitmek için dönüyorum ama o çoktan geri geliyor bile.</p>
<p>Elinde de Dom’un ceketini tutuyor.</p>
<p>Bedenine bakıyormuş gibi ceketi üzerine tutuyor, sinsi sinsi gülerek parmağını isminin yazdığı yere dokunduruyor ve sıkı sıkı tuttuğu ceketi elinden çekip alıyorum.</p>
<p>“Odasını temizlerken buldum baba,” diyor. “Yastığının altında.”</p>
<p>Babam yavaşça bana dönüyor, bekliyor, kendimi ele verişimi görüyor, beynimin her bir kıvrımını söyleyecek bir şey bulmak için yokluyorum ama çıka çıka garip bir kahkaha çıkıyor. “O... ben üşümüştüm o da bana ceketini verdi. Hepsi bu.”</p>
<p>Babam kaşlarını çatıyor. “Peki tam olarak ne zaman ve nerede onunlaydm acaba?”</p>
<p>Yine gülüyorum. “Sadece...” diye başlıyorum sonra Pan’a dönüyorum. “Sen ne demeye odama giriyorsun ki?” “Bu kadar tembel olmayıp çarşaflarını değiştirseydin girmeme gerek kalmayacaktı.”</p>
<p>Cain’in geldiğini duyduğuma ancak bu kadar sevine-bilirdim.</p>
<p>“Ben geldim!” diye bağırıyor. “Hu huu! Herkes nerede?” O anda babamın kolunun altından sıyrılıyorum ve odama koşarak kapıyı kapatıyorum ama Pan’m bağırışından kaçamıyorum, “Buradan ne kadar erken taşınırsak o kadar iyi olacak!”</p>
<p>Bağırdı demek hafif kalır.</p>
<p>içimde biraz korku, biraz bulantıyla ertesi gün işe nasıl gideceğim ben de bilmiyorum. Öylece çıkıyorum, Bakım ofisindeki arabamı doldururken Mariana geliyor ve “Hemple, Şef Sherbakov rapor vermen için seni ofisinde bekliyor,” diyor.</p>
<p>O kadar tahmin edilebilir bir durum gibi geliyor ki gülüyorum. “Ya?”</p>
<p>Mariana kafası karışmış görünüyor. “Ne olduğunu söyleyecek misin bari?”</p>
<p>“Ee... Sanırım... O kadar da önemli bir şey değil,” diyorum. Saç filemi çıkarıyorum, saçlarımı düzeltiyorum ve şapkamı takıyorum. “Kendisi benim büyükbabam oluyor.” Büyükbabamın kamarasıyla ilgili garip olan durum çok büyük olup içinde sadece kendisinin yaşaması. Hatırladığım kadarıyla bir zamanlar büyükannemle yaşarken bu kamaralarda yaşayacak kadar Kumadanlık’ta yükselmişti. Benim için sadece fotoğraf ve filmlerden ibaret olan Lianne, ben daha küçükken<span style="font-style:italic;">pest</span>’ten ölmüş. <span style="font-style:italic;">Pest</span> nedir diye sormayın, ben de bilmiyorum ama iyi bir şey olmadığı kesin. Nitekim kendisi Ventura’da keşfedilmiş berbat yemeklerden, gerçek hava, güneş ışığı vesaire görmediğimizden dolayı olan otoimmün bir hastalık. Vücudunun sana düşman olması ve kendini içeriden yıkmasıyla sonuçlanıyor. Dışarıdan bakınca hastalıktan mustarip olan kişiler ne yerlerse yesinler günden günde zayıflıyorlar, sanki parça parça varoluştan siliniyorlar. Sonra kanamalar başlıyor ve her şey bitiyor. Görünüşe bakılırsa hiç tanımadığım bu kadına, yani annemin annesine olan da bu.</p>
<p>Her neyse tüm subayların kamaralarının bulunduğu Kumandanlık katma gidiyorum, tuhaf şekilde sessiz ve kapıların dışındaki ışıkların çoğu insanların içeride olup olmadıklarını gösteriyor, yerinde olmayanlarınki kırmızı yanıyor. Bir tek koridorun sonunda oturan büyükbabamın ışığı yeşil yanıyor.</p>
<p>Beni içeri alıyor ve içeride onu bulana dek dolanıyorum; arka tarafta, kaşlarını buruşturmuş önündeki ekrana ters ters bakıyor. Bana selam bile vermeden doğruca, “Domingo Suarez kim?” diye soruyor.</p>
<p>Öksürüyorum, öksürürken neredeyse boğuluyorum, boğulurken de neredeyse düşüyorum, sonra biraz daha öksürüyorum ve “Tanrım o... Kimse değil... Yani tanıdığım bir çocuk işte.”</p>
<p>Büyükbabam bekliyor, bir şeyler söylememi umarak sessizliği uzatıyor ama bir şey söylemiyorum. îç çekiyor. “Ne kadar tanıyorsun onu?”</p>
<p>Başımı iki yana sallıyorum. “Off, burası birkaç bin kişilik bir uzay gemisi ve herkesi aşağı yukarı biraz tanıyorum! Burası küçük bir kasaba büyükbaba.”</p>
<p>Beni dikkatle inceliyor, şapkasını çıkarıyor, masaya fırlatıyor ve şapka biraz kayıyor.</p>
<p>“Burası hayatlarımızın geçtiği yer. Biriyle tanışırsın, belki bazı şeylerin farklı olacağını dileyerek biraz zaman geçirirsin ama farklı olmaz, sen de bundan hızlıca ders alırsın ve ikiniz de hayatınıza devam edersiniz,” diyor iç çekerek, “ilgini başka şeylere yöneltecek zaman yok Seren.”</p>
<p>“Yok mu? O nedenmiş?” Onun penceresine gidiyorum, yüzümdeki suçlu gülümsemeyi kontrol altına almakta zorlanarak dışarı bakıyorum.</p>
<p>Yanıma geliyor, ellerini hissediyorum; her biri bir omzumda, ağırlar ve bastırıyorlar, sönmüş bir yıldız kadar yoğunlar.</p>
<p>“Sen benim torunumsun. Kaptanın oğluyla evleneceksin. Seren, birçok farklı yönden bütün bu görevin yüzü olarak görülebilirsin.”</p>
<p>“Yüzü mü? Daha neler!”</p>
<p>Lombozun camındaki yansımasından kaşlarının çatıl-dığını görüyorum.</p>
<p>“Özür dilerim, sadece... Ben hiçbir şeyin yüzü falan değilim. Hele bu aptal görevin yüzü hiç değilim.”</p>
<p>Beni duymazdan geliyor. “Sen, kocan, çocukların, hoşuna gitsin gitmesin kaçınılmaz bir şekilde gelecekte Ventura’nm seyahatinin çok önemli bir sembolü olacaksınız.”</p>
<p>Dönüyorum ve ona bakıyorum; gözleri ışıldıyor, ceketinin düğmeleri iliklenmemiş, tişörtünde ter izleri oluşmuş. “Sen iyi misin?” diye soruyorum.</p>
<p>“Elbette,” diyor parmaklarını kel kafası üzerinde gezdirerek. “Şu an her zaman olduğundan daha fazla sağlam durmalıyız.”</p>
<p>“Neden her zamankinden daha fazla?”</p>
<p>Cevap vermiyor, herhalde vermeyecek. Ventura’mn Güvenlik Şefi Joshua Sherbakov, büyükbabam hiçbir zaman bildiklerini paylaşan biri olmamıştır, en iyi zamanlarda bile. Ama anlayabiliyorum, masasına gidip öylece bakmasından, görmeyen gözlerle bakmasından, kaşlarının üzerine dokunmasından, parmakları oradayken gözünü bir yere dikmesinden onu daha böyle görmediğimi söyleyebilirim, bu işte bir iş olduğunu, benimle ilgili bir durum olduğunu ve söylemediği daha birçok şey olduğunu söyleyebilirim.</p>
<p>“Beni dinle Seren. Kendini bildin bileli Ezra Lomax’ı tanıyorsun. Onun hakkında ne düşünürsen düşün en azından seni şaşırtacak bir şey çıkmayacak değil <span style="text-decoration:underline;">mi</span>?” Neredeyse homurtuya benzeyen derin bir nefes alıyorum, “Aynen! Sorun da bu ya! Anlayamıyor musun?” El terminalime bakıyorum çünkü malum tam şu an buradan gitmek için aşırı derecede bir bahaneye ihtiyacım var. “Bak büyükbaba, gerçekten gitmem lazım.”</p>
<p>Bana bakıyor, biraz bekliyor sonra başını sallıyor ama onun için tuhaf denebilecek bir şekilde üzgün. “Sadece bu dediklerimi biraz düşün, olur mu Seren? Bu işi Ezra’yla yürütmen gerekiyor. Yapmak için doğduğun şeyi yapman gerekiyor. Babanı üzüyorsun, bu yaptığını bilse annen ne derdi, ha? Görev diye bir şey var Seren. Ailen için, ırkın için yapman gerekenler var. Beni zorlama ki...” Duruyor, kendini tutuyor, ben de kapıdan çıkmak üzere olsam da durup dönüyorum.</p>
<p>“Seni neye zorlamayayım?” diye soruyorum.</p>
<p>Şapkasını geri takıyor, yerleştiriyor ve gitmem gerektiğini gösteren son sözünü söylüyor. “Doğru olanı yapacağını biliyorum Seren.”</p>
<p>“Öyle mi?” diye soruyorum ona.</p>
<p>Çünkü yapmayacağım.</p>
<p><a id="bookmark2"></a><span style="font-weight:bold;">On Birinci Bölüm</span></p>
<p>Babam ve büyükbabamın Ezra ile benim birbirimizden hoşlanmamız için başlattığı kampanyanın ilk ayağı bu akşam. Baskı altında kabul ettim ama daha önce başarısızlığa hiç bu kadar mahkûm bir durum görmemiştim.</p>
<p>Zil çalıyor ve o geliyor.</p>
<p>“Tatlım,” diyor alaycı bir ifadeyle yanımdan geçerken.</p>
<p>“Çık odamdan!” Onu orada görmenin dehşetiyle bağırıyorum. O anda yeni ütülenmiş mis gibi giysilerini fark ediyorum, saçları da öyle her zamanki gibi jölelenip saçma sapan şekillendirilmemiş, sadece ıslak görünümlü bir şekilde geriye taranmış.</p>
<p>Baktığımı fark ediyor ama yalnızca, “Hazırlan. Bu bizim randevumuz,” diyor, ben eşyalarımı toplarken o ayakta bekliyor ve sıkılmış görünüyor. “Haydi haydi, çabuk!” diyor on saniye sonra ve tam o anda el terminaline bir arama geliyor. “Selam,” diye cevaplıyor tanıyamadığım bir ses tonuyla. Kapıdan çıkıyor ve sırtını yaslayarak yavaşça arkasından kapatıyor.</p>
<p>Ben de o sırada hazır oluyorum ve kapının yanma gidiyorum, kulak kabartıyorum ve kapının kalınlığına lanetler savuruyorum. Tek duyabildiğim ses tonu, o tondaki yumuşaklık, ne kadar tuhaf geldiği ve aslında kiminle konuştuğunu, bunu nasıl ve neden yaptığını pek de umursamadığımı fark ettiğimde kapüşonumu çekiyorum, kapıyı açıyorum ve onu yakalıyorum; yapmaması gereken bir şey yapıyormuş gibi görünüyor, “Tamam, sonra konuşuruz,” diyor ve kapatıyor.</p>
<p>“Kimdi?” diye soruyorum meraktan çok onu iyice kıvrandırmak için ama cevap vermiyor sadece ensemden tutup beni mutfağa, babamın yanına doğru yönlendiriyor.</p>
<p>“Kızınızı ödünç almama izin verdiğiniz için teşekkürler Bay H.,” diyor aptal aptal sırıtarak. Babam <span style="font-style:italic;">Football Manager</span> oyununu durdurup başını sallıyor, ürkmüş görünüyor.</p>
<p>Koridorda giderken üç metre kadar önüme geçiyor ve ben orada değilmişim gibi mesajlarını kontrol ediyor. Ben de arkasından gidiyorum ve kendi el terminalime bakıyorum ve Dom’dan gelen bir görüntülü mesaj olduğunu görüyorum. Tahmin edebileceğiniz gibi dayanamayıp açıyorum (çok sessizce).</p>
<p>“Selam,” diyor. “Sadece... Yani bilmiyorum... Arayabileceğimi söylemiştin, ben de arayabilirim diye düşündüm.” Üretim’in peronlarında karanlıklar içinde görünmüyor neredeyse. “Neyse, müziği sevdiğinden acaba gelip grubumuzu izler misin merak ediyorum. Yani iyi olduğumuzdan falan değil, hani iyi de değiliz zaten. Hatta aslına bakarsan berbat durumdayız ama bakarsın senin de zevkin berbattır.” Gülüyor. “Neyse, ben sana ayrıntıları gönderirim, istersen gelirsin ama hani sen de bilirsin, insan kendini orada aptal durumuna düşürürken kalabalıkta tanıdık bir yüz olması iyi olur. Bu arada sesim böyle yankılı geliyor kusura bakmazsın umarım.” Ve kapatmadan önce kameraya öyle bir bakıyor ki... Bilmiyorum ama yakışıklılığından bir an için ölür müyüm diye düşünmeden edemiyorum. O sırada Ezra dönüyor.</p>
<p>“Elini ver,” diye havlıyor.</p>
<p>“Ne? Hayatta olmaz!”</p>
<p>“Şu aptal elini ver ve bir kez olsun kes şu sesini.”</p>
<p>“Kral falan değilsin Ezra, biliyorsun değil mi?” “Bildiğin gibi kralım ve sen de buna alışsan iyi olur.” O anda aniden duruyorum ve ona gülüyorum. “Tanrım, sen gerçekten sıyırmışsın.”</p>
<p>Fırtına gibi dönüyor, elini kaldırıyor, bir an için bana vuracağına çok eminim ve istemesem de çekiliyorum ama sonunda sadece elini indirip bana doğrultuyor. “Sen, Seren Hemple,” adımı sanki tırnak içinde söylüyor, “Hayat arkadaşın olarak <span style="font-style:italic;">benimle, Ezra Lomax’\a</span> eşleştiğin için hayal edebileceğinden çok daha şanslısın. Ama tek yaptığın şikâyet etmek, mızmızlanıp durmak. Ve bundan usandım artık. O kadar usandım ki konuşamıyorum bile.” Ama işte biliyorsunuz, gerçekten gülmek dışında yapabileceğim hiçbir şey yok ve bu da onu deh ediyor. Çok da umurumda sanki.</p>
<p>Doğal olarak meydana giden yolda devam ediyorum, gidecek başka yer varmış gibi. Meydan, geminin ortasında bulunan dev bir mağara gibi bir yer; birkaç bar, kahve falan içebileceğiniz yerler, fıçılar içinde konmuş şu tuhaf sentezlenmiş ağaçlar ve etrafta da masa ve sandalyeler var. Ventura İletişim İspanyol bir firma olduğundan olsa gerek, geminin tüm planını bu tür bir şehir meydanı üzerine kurmuşlar, Ventura bir şehirmiş de insanların bir araya gelip, takıldığı yer de burasıymış gibi. Bir ucundan tüm toplantıların, kilise ve düğün hizmetlerinin verildiği talim salonuna giriliyor, meydandan ulaşılabilecek sinema, kültürel etkinlik odaları gibi birkaç yer daha var. Geminin Kuzey, Doğu, Güney ve Batı olmak üzere hayal edebileceğiniz en köhne banliyöler gibi konumlanmış dört bölümü de meydana çıkacak şekilde yapılmış.</p>
<p>Her neyse, yaşam alanlarına ayrılmış kısımdan yukarıya çıkan taşıyıcılardan birine biniyoruz, meydana varıp da bir masaya oturduğumuzda bile el terminallerimizle meşgul oluyoruz ve arada hayat güzelmiş gibi davranan insanlara şöyle bir bakıyoruz, burada gemideki hayat güzel olabilirmiş gibi.</p>
<p>“Ne istersin?” diyor içecek menüsüyle yelpazelenirken.</p>
<p>“Fark etmez,” diyorum. “Kahve.”</p>
<p>“Kahve mi?” Bunu öyle bir ses tonuyla söylüyor ki sanki tuvalette bulunabilecek bir şey istedim. Yüzüne bir kez bakıyorum sonra da onu görmezden geliyorum. Dediği şeylerin çoğu dinlemeye değmez, onu eskiden bile şimdiki kadar sıkıcı bulmuyordum. Eskiden sadece vardı, orada duruyordu ama şimdi nereden bakarsan bak inanılmaz tiksindirici olan bu çocukla hayatımın kalanını geçirmem isteniyor. Al işte yine saçma o şeyi yapıyor, galiba her zaman yapıyor bunu; yana doğru çekip eliyle oynuyor. Yemin ederim bundan başka bir şey düşünemiyorum, ne zaman yapsa çığlık atmamak için irademi son zerresine kadar kullanıyorum.</p>
<p>Sonra işler gitgide kötüleşiyor.</p>
<p>Onun orada olduğunu hissetmişim gibi bakışlarım o yöne doğru çekiliyor. Dom. Onu görür görmez o da beni görüyor, tamamen tesadüf eseri gözlerimiz birbirini buluyor. O kısacık anda birbirimizi fark ediyoruz ya da birbirimizi şaşırtıyoruz ya da öyle bir şey işte sonra ikimiz de başka yönlere bakıyoruz.</p>
<p>Çünkü durum şu ki o da kız arkadaşıyla beraber. Kızın yüzünü göremiyorum ama Annelise olduğunu anlayabiliyorum. Sarı saçları kalın bir örgü halinde sırtından aşağı iniyor, kısa bir an profilinden bakıyorum; keskin hatlı, hafifçe çilli ve hoş. Ellerini çokça kullanarak konuşuyor, gülüyor. Dom da gülecek gibi duruyor ama sanki baktığımı hissettiği için gülemiyor. Sadece, ona gülümseyerek şapkasını önüne çekiyor, daha önce görmediğim bir şekilde başını aşağı yukarı sallayıp duruyor, bunu kendisini rahatsız hissetmesine veriyorum.</p>
<p>Üç bar ötemizde, içeriden bangır bangır korkunç bir ka-reoke sesi gelirken sessizce oynayan bir doğa belgeselinin yayınladığı bir ekranın altındaki masada oturuyorlar. O tarafa bakmamaya çalışıyorum ama bakmamak neredeyse imkânsız. Gözlerim ona kayıp duruyor, arada bir onun bakışları da kızdan ayrılıp beni buluyor, baktığında kendi gözlerimde de olduğunu hissettiğim bir üzüntü görüyorum. Şansıma Ezra ya bir monologun ortasında oluyor ya da el terminaline bakıyor ve hiçbir şey fark etmiyor. O anda Annelise’in kalktığını görüyorum, muhtemelen tuvalete gidiyor, ben de Dom’a doğru düzgün bakma şansı yakalıyorum, onun da aynısını yapacağını düşünüyorum. El terminalini cebinden çıkardığında boğazıma bıçak gibi bir şey saplanıyor sanki. Sonra el terminalime bildirim geliyor, kontrol ediyorum, ondan geliyor:</p>
<p><span style="font-style:italic;">Seni görmek ne güzel.</span></p>
<p>Ona bakmak üzere başımı kaldırdığımda Ezra fark ediyor ve omzunun üzerinden nereye baktığıma bakıyor. Dom bunu görünce çenesini kaşıyarak meydana bakınmaya başlıyor ama Ezra durumu anlamış olmalı ki her zamankinden daha sert bakışlarla dönüyor bana. “Dediklerimi duymadın bile değil mi?” diye soruyor. “Ben...” Ne dediğine dair fikir dahi yürütemem. “Hayır, pek sayılmaz.” îç çekiyor.</p>
<p>îyi kötü pek konuşmadan bir saat daha geçirmeye çalışıyoruz, zaten müziğin sesinden pek bir şey duyulmuyor. Ezra tuvalete gittiğinde ben de bir kez daha Dom’a bakınıyorum, sonra uzunca bir süre el terminalime gönderdiği mesajı nasıl yanıtlasam diye düşünüyorum, sonunda da hiçbir şey yazmıyorum. Sonra Ezra beni eve götürüyor, yani neredeyse bitecekken, tam sona ermek üzereyken, kapıya gelmiş şifreyi girerken, “İçeri geliyorum,” diyor, hayır olmaz demek üzere ağzımı açarak ona döndüğümde onun donuk gözlerle kıvrılarak duvara yaslandığını görüyorum. Bir şey beni bir an tereddüde sürüklüyor, sadece kısacık bir an ama bunu görüyor, artık çok geç. “Bunu evet olarak kabul ediyorum.” Sırıtıyor, keyifle yüzümü işaret ediyor. “Vay canına. Tek bir kahve ve kucağımdasın.”</p>
<p>Başımı iki yana sallıyorum, “iyi geceler Ezra.”</p>
<p>Ama kolumu tutuyor, diğer eliyle de boynumu. “Öpücüğümü alacağım Seren,” diyor üstüme gelerek, duvar ve Ezra arasında kapana kısılıyorum.</p>
<p>“Ezra <span style="font-style:italic;">ne</span> yapıyorsun?” Ellerimi göğsüne koyup onu</p>
<p>iterken bağırıyorum. Birkaç adım geri çekilmek zorunda kalıyor ama ifadesi değişmiyor, hafiften bir gülümsemeyle gözlerinde karanlık bir şeyler dolanıyor.</p>
<p>“Bak Seren seni zorlamayacağım ama sanırım ikimiz de bunu kabullenmemiz gerektiği konusunda hemfikiriz.”</p>
<p>“Kabullenmek mi?”</p>
<p>“Neden her şeyi bu kadar zorlaştırıyorsun?” O anda eliyle yüzümü kavrıyor ve yukarı doğru kaldırarak dudaklarını benim dudaklarıma bastırıyor. O kadar sert bastırıyor ki burnumu eziyor, dişlerini hissediyorum, ikimiz de gözlerimizi kapatmadığımızdan birbirimizi görüyoruz, gözlerimiz kocaman kara bir delik gibi birleşi-yor ve ikimiz de aşağıya bakarken bir yandan da ezilen burunlarımızdan gürültülü nefesler alıyoruz ve neden bilmiyorum dudaklarımın biraz aralanmasına izin veriyorum ve onun iğrenç ıslak dilini dilimde hissediyorum. O an onu yine itiyorum, bu defa çok daha sert itiyorum, göğsünü yumrukluyorum. Homurdanıyor ama bir yandan da gülüyor, o sırada kapıyı açıp giriyorum ve üzerine kapatıyorum. Ne düşündüğümü bilemiyorum. Cain bana bir kez el sallıyor, sonra burnumun dibine gelip iki kere daha el sallıyor da anca o zaman orada olduğunu fark ediyorum. Bana gecemin nasıl geçtiğini soruyor ama bir cevap alamıyor.</p>
<p><a id="bookmark3"></a><span style="font-weight:bold;">On İkinci Bölüm</span></p>
<p>Domingo, bana konserin ayrıntılarını gönderiyor, gidip gitmeme konusunda iki gün düşünüyorum ama sonuçta gideceğimi biliyorum. O akşam Emme’nin kamarasına gidip benimle gelip gelmeyeceğini soruyorum. Artık buna izinli olmamıza rağmen annesinin bara gitme konusuna o kadar da sıcak bakmayacağından eminim, bu sebeple ona Huxley-3’e bakmaya gideceğimizi söylüyoruz, malum şu sıralar herkes bunu yapıyor, haliyle biraz bile şaşırmış görünmüyor.</p>
<p>Bu Huxley-3 olayından dolayı herkes Seyir’de olduğundan bar biraz sönük. Buzlu çay alarak etrafta dolanıp sohbet ediyoruz. Ben de Dom’u merak ederek grubun çıkacağı sahneye bakıp duruyorum.</p>
<p>Emme’ye, işteki can sıkıcı bir günü anlatır gibi ya da başkasının başına gelen bir şeyi anlatır gibi Ezra’nın beni öpmeye kalkışmasını anlatıyorum.</p>
<p>“Ah dostum ne kadar şanslı olduğunu bir bilsen,” diyor karşılık olarak.</p>
<p>“Ne anlattığımı duymadın mı acaba? Resmen bana saldırdı.”</p>
<p>“Ne kadar seksi.”</p>
<p>“O zaman ben yanlış anlattım sanırım.”</p>
<p>“O tutkulu bir çocuk.”</p>
<p>“Bilemiyorum Em. İkimizin durumunu düşününce sen resmen turnayı gözünden vurdun.”</p>
<p>“Delisin ya. Ezra acayip seksi. Onunla eşleştiğin için ne kadar şanslı olduğuna dair hiçbir fikrin yok.”</p>
<p>Ona bakıyorum. “Hasta olduğum yıldan sonra döndüğümde bana nasıl davrandığını hatırlamıyor musun? Yoksa seçici hafıza kaybına mı uğradın?”</p>
<p>“Tamam,” diyor kabul ederek. “Biraz düşüncesiz davranıyordu.”</p>
<p>“Birine kaçık demek biraz düşüncesiz davranmayı aşıyor.”</p>
<p>“Of Seren bardağın hep boş tarafından bakıyorsun! Daha kötü olabilirdi, Leon denk gelebilirdi.”</p>
<p>“Em, Leon iyi biri.”</p>
<p>Anında başını iki yana sallıyor. “Çok garip biri. Resmen benden <span style="font-style:italic;">ödü kopuyor.</span> Yanıma yaklaşmıyor. Beni duvara yapıştırmaktan milyonlarca kilometre uzakta.” Kahkaha atıyorum. “Onda bir sorun yok, Tanrım alışması için ona biraz süre ver.”</p>
<p>Em gözlerini deviriyor ve bana bir bardak altlığı fırlatıyor. “Ee ne yapıyoruz burada? Kimin grubu bu?” “Tanıdığım bir çocuğun.”</p>
<p>“işten mi?”</p>
<p>“Evet. Hayır.”</p>
<p>Kaşlarını çatıyor. “Garip davranıyorsun.”</p>
<p>Ee, evet; ona Dom hakkında hiçbir şey söylemiyorum. Aslında tek başıma gelecek kadar kendime güvenmediğimden onu buraya getirdiğimi söylemiyorum. Çünkü Dom’un ağzından çıkacak tek bir kelimeyle yok olacağımı, çok feci dağılacağımı biliyorum. Ve işte onu görüyorum, sahnenin merdivenlerini ikişer ikişer çıkıyor, bazı şeyleri kontrol ediyor, sahneyi kuran adamlardan birine gülümsüyor sonra onun omzunun üzerinden beni görüyor. “Hey,” diyor yanıma gelerek. “Gelmişsin.”</p>
<p>“Bu Emme,” diyorum masanın diğer ucunu işaret ederek. El sıkışırlarken Emme’nin yüzünün <span style="font-style:italic;">burada neler oluyor</span> ifadesine büründüğünü görüyorum.</p>
<p>“Gelmene çok sevindim,” diyor sonra, sessiz ama o kadar da sessiz olmayan bir ses tonuyla. “Şey... Ee... Geçen gün biraz tuhaf oldu. Aslında gelip selam verecektim ama biraz şey...”</p>
<p>Gülümsüyorum ve omuz silkiyorum. “Sorun değil. İkimiz de... Biliyorsun, biraz... Meşguldük. Yani...”</p>
<p>Başını sallıyor. “Aynen. Evet. Meşguldük.” Gülümsüyor, rahatlamış görünüyor. “Peki, iyi misin?”</p>
<p>“İyiyim,” diyorum, <span style="font-style:italic;">sesim</span> kulağıma garip bir papağan gibi geliyor ama o sırada onun eli aramızdaki koltukta bacağıma bu kadar yakın dururken doğru düzgün düşünemiyorum. Bedenimle ruhum ayrılıyor, bende böyle bir etkisi var işte.</p>
<p>“Güzel,” diyor yavaşça gülümseyerek, “O zaman sonra görüşürüz, olur mu?”</p>
<p>Elinin tersiyle hoşça kal anlamında bacağıma hafifçe vurarak kalkıyor. Bu, küçük bir hareket ama katlanabi-leceğimin çok ötesinde. Başımı kaldırıp ona bakıyorum; saçları simsiyah, biraz uzamışlar, kirpikleri öyle koyu ki, hele o ağzı. Öyle bir güzellik ki yeni yıkanmış yatak örtüleri gibi içine girip kıvrılmak istiyor insan. Ben tüm bunları düşünürken o uzaklaşıyor, Emme de ağzı bir karış açık bana bakıyor. “Seren, <span style="font-style:italic;">bu</span> neydi böyle?”</p>
<p>Artık Tanrı mı neyse, her kimse ona şükürler olsun ki o anda grup çalmaya başlıyor, zaten bir de yüksek sesli olduklarından ben de cevap vermek zorunda kalmıyorum, sadece onu izliyorum. Yemin ederim ne çaldıklarını bile bilmiyorum sadece gitarına nasıl eğildiğini, birazcık sırtına doğru sıyrılmış tişörtünü izliyorum. Kalçasına sardığı Üretim üniformasının kollarının üzerinden teni görünüyor biraz. Ayrıca iyiler, o ve grubu yani; ağabeyi, oda arkadaşlarından biri, bir de Eğitim’den tanıdığı başka bir çocuk. Şarkılarını çalıyorlar, arada birbirilerine bakıyorlar. Çoğunlukla şarkı söyleyen ağabeyi oluyor, birkaç şarkı sonra Dom söylemeye başlıyor. Hani onu İspanyolca konuşurken seyretmenin sihirbazlık seyretmek gibi olduğunu düşünüyordum ya o, bunun yanında hiç kalır. Bir daha böyle bir sesi duyamayacağınızı bilseniz sesi uğruna ölebilirsiniz. Bildiğim bir şarkıyı söylüyor, genelde bir kız tarafından söylenen ve genelde kulağa mutlu gelen bir parça ama o söylerken dünyanın en hüzünlü şarkısı oluyor, ben de orada hipnotize olmuş gibi oturuyorum. Gözleri beni buluyor ve gülümsüyor, sanki hayatımda ilk kez böyle bir şey başıma geliyor.</p>
<p>O şarkı bitiyor, bir diğerine başlıyor ve ben bu şarkıyı biliyorum ama bilmiyorum da. Ancak sözleri başlayınca bunun geçen akşam, üzerinde çalıştığı parça olduğunu fark ediyorum. İnsanların da fark edip etmeyeceğini merak etmeye başlıyorum çünkü hani biliyorsunuz, daha önce de dediğim gibi böyle şeyler yapılmıyor, yapılmaması gerekiyor; Ventura’da kendi şeylerimizi yazamayız ya da kendi şarkılarımızı, filmlerimizi falan yapamayız. îşte şimdi duyuyorum, ilk kez çok net duyuyorum ve neler kaçırdığımızı fark ediyorum.</p>
<p>Elbette birçok insan bunun daha önce duymadıkları iç karartıcı bir albüm şarkısı olduğunu söyleyeceklerdir ve üzerine pek kafa yormayacaklardır ama Emme salondaki insanlardan çok daha dikkatli ve aptal değil. Kalkıp bana doğru eğilerek bir şey söylediğini fark etmek biraz vaktimi alıyor.</p>
<p>“Seren haydi gidelim. Bu bir Kültürel Koruma Usulsüzlüğü.”</p>
<p>“Ne?”</p>
<p>“Yeni bir şey bu, izinsiz bir durum.” Başını iki yana sallıyor. “Bilim’de kariyer yapmak istediğimi biliyorsun. Sicilimde KKU bulunmasını istemem. Senin de olmamalı. Gelecekte seni engeller.”</p>
<p>Gülüyorum ama sonra onun gayet ciddi olduğunu görüyorum. “Sen git,” diyorum ona.</p>
<p>“Seren seni burada bırakamam.”</p>
<p>“Em, sanırım biraz müzikle baş edebilirim.”</p>
<p>“Müzik sorunun sadece yarısı,” diyor Dom’a bakarak. “Çok kalmayacağına söz ver.”</p>
<p>E tabii ben de söz falan her şeyi veriyorum ama tutmaya pek niyetim yok sanırım, tutmuyorum da. Konser bitene kadar kalıyorum ve tam giderken Dom sahneden atlıyor, bana doğru koşuyor ve o kadar yakınımda duruyor ki gözlerini göremiyorum.</p>
<p>“Çok iyiydiniz,” diyorum.</p>
<p>Kahkaha atıyor, “O konuda şüpheliyim ama yine de teşekkürler.”</p>
<p>“Benim, şey... Dönmem gerek,” diyorum. “Yoksa çok feci yakalanacağım. Babam Seyir’de olduğumu zannediyor.”</p>
<p>“Saat geç oldu. Evine götürmemi ister misin?” Başını bana doğru eğiyor; hafifçe terli ve nemli saçları alnına düşmüş, yanakları hararetten kızarmış ve vücudundan içinde boğulmak istediğim tatlı bir sıcaklık dalgası yayılıyor. Yani hayır demem gerek ama diyemiyorum, ona hayır diyemiyorum, denememe rağmen olmuyor özellikle de şu altdudağınm içini ısırdığında, ağzını daha fazla düşünmekten başka bir işe yaramıyor.</p>
<p>Yapmaması gerekmesine rağmen, yapmaması gerektiğini bilmeme rağmen ve yapmaması gerektiğini bilmesine rağmen arkamdan geliyor. Ben de müsaade ediyorum. Belki bunu da bana o yaptırıyor. Bilmenize rağmen, içten içe yanlış olduğunu bilmenize rağmen kalbiniz, bedeniniz, her bir zerreniz her şeyiyle biri için çarptığında olana artık her ne deniyorsa onu deyin işte.</p>
<p>Varmaya yakın, etrafta da <span style="text-decoration:underline;">kim</span>se kalmayınca yanıma geliyor ve neler yaptığımı sormaya başlıyor ve Ezra’yla olanlardan sonra söyleyecek bir şey bulmakta zorlanıyorum. Açıkla-yamasam da ondan sır saklamak rahatsız ediyor.</p>
<p>Kamaranın kapısına geldiğimizde kapının pervazına yaslanıyor, uzun ince vücuduyla tüm pervazı kaplıyor, eli yanağında beni izlerken ben de onu izliyorum. Dün tam olarak Ezra’nın yaslandığı kısımda durduğundan olsa gerek, “İçeri gelmek ister misin?” diye soruyorum.</p>
<p>Hemen cevap vermiyor, durup doğruca gözlerime bakıyor, öyle ciddi öyle kendinden emin ki insan dayanamıyor. Sonra başını çeviriyor, yere bakıyor. “Ah,” diyor burnunun ucuna dokunarak. “Yapamam. Yani ben... Yapamam.”</p>
<p>Ben de yeniden tuş takımıyla uğraşmaya girişerek, “Tabii ki, elbette, haklısın. Tamamen haklısın,” diyorum. “Hayır, Seren, bu...”</p>
<p>“Sorun değil, anlıyorum.</p>
<p>Ama sonra elimi tutuyor, sadece parmaklarımın ucunu, ben de biraz dönüp başımı kaldırarak ona bakıyorum. İkimiz de uzun bir süre kımıldamadan öyle duruyoruz ve sanki sadece onun anlayacağı dilde yazılan bir kitapmışım da sayfalarımı çevirecekmiş gibi hissediyorum. Sonra başını tuş takımına çeviriyor, derin bir nefes alıyor ve “İçeri giriyor muyuz, girmiyor muyuz?” diyor.</p>
<p>Tahmin ettiğim gibi babam mutfak tezgâhının üzerindeki ekranların önünde uyuyakalmış, yüzüne de şu sıralar sürekli gösterdikleri Huxley-3’ün yüzey görüntülerinden yansıyan mavi ışık vuruyor. Hızlı davranarak odama geçiyoruz ve Dom’un arkamızdan kapıyı kapattığını duyuyorum.</p>
<p>“Jamie Hemple senin baban mı?” diye tıslıyor yüzünü inanamıyormuş gibi buruşturarak kapıya yaslanırken. “Yani akraba olduğunuzu tahmin ediyordum ama... Tanrım baban mı? Yani onunla beraber çalışıyorum.”</p>
<p>“Biliyorum.” Kaşlarımı çatıyorum. “Ne olmuş yani?” Nefes alırken gülüyor ve bana doğru birkaç adım atıyor. “Yanisi şu ki, üçüncü oturumun ortasında gizlice kızının odasına giriyorum.”</p>
<p>Onun bunu söyleyişi, bende yarattığı etki, söylediği ve yaptığı her şey dokununca yanacakmışız gibi etrafımızı sarıp sarmalıyor. Aramızda bir metre mesafeyle durmuş birbirimize bakıyoruz ve bu şimdiye dek biriyle içinde bulunduğum en samimi durum.</p>
<p>Belki de bu yüzden dönüp duvara gidiyorum, el terminalimi yuvasına takıyorum ve çalacak müzik arıyorum.</p>
<p>“Daha önce İspanyolca şarkı söylemiş miydin?” diye soruyorum.</p>
<p>“Hayır, pek sayılmaz. Çok fazla İspanyolca şarkı bilmiyorum. Gitgide unutuyorum.”</p>
<p>“İngilizceyi hiç de aksanlı konuşmuyorsun.”</p>
<p>“Hepimiz aynı şekilde konuşmuyor muyuz? Yani hepimiz artık epey bir <span style="font-style:italic;">Verıturalıyız</span> öyle değil <span style="text-decoration:underline;">mi</span>?”</p>
<p>En harika şarkıyı buluyorum ve çal tuşuna basıyorum. “Sen istersen Venturalı olabilirsin tabii ama ben olmayacağım.”</p>
<p>Gülüyor. “Öyle olsun bakalım.” Hemen ardından, “Ah bu şarkıyı nereden biliyorsun? Çok severim,” diyor.</p>
<p>Gülümsüyorum ve o anda onu arkamda hissediyorum, çok yakın ve sıcak. Elini omzumdan kaydırıyor, kolunu önüme doğru atıp beni kendine çekiyor.</p>
<p>“Ben...” Konuşmaya çalışıyorum ama konuşamıyorum. Yeniden deniyorum. “Bu arada harika şarkı söylüyorsun. Çok...” Ama nasıl tarif edeceğimi bilemiyorum, nefesi saç-larımdayken bırak konuşmayı düşünemiyorum bile.</p>
<p>“Seren,” diye fısıldıyor. “Bilmeni istediğim bir şey var.” Ona yakın olmak başımı öylesine döndürüyor ki cevap vermeyi bile beceremiyorum. “Nedir?”</p>
<p>Ama söylemiyor, söylemesine de gerek yok zaten. Ona dönüyorum, elini yanağıma koyuyor, başparmağını dudaklarımda gezdiriyor, sonra bir daha, sanki bana sessiz bir soru soruyor, onu öpmemi isteyip istemediğimi soruyor. Tek düşünebildiğim, <span style="font-style:italic;">evet</span> demek oluyor, hatta bunu öyle yoğun düşünüyorum ki eminim o bile duyabilir, tenimin altında atan nabzımdan anlayabildiğine de şüphem yok. Ona gülümsüyorum, onun da bana gülümseyeceğini düşünüyorum ama gülümsemiyor; hâlâ beni tartıyormuş gibi aşırı ciddi ve odamın loş ışığında delicesine güzel bakmaya devam ediyor. Emin olduktan sonra eğiliyor ama onun boyu uzun benimki kısa olunca bu biraz zaman alıyor, geriye doğru yay gibi geriliyorum. O anda onu istediğim kadar başka bir şey istemiyorum, imkânı yok.</p>
<p>Ve oluyor işte, öpüşüyoruz. îşte tam o anda ona ait olduğumu, her zaman da öyle olacağımı biliyorum. Hep öyleydim.</p>
<p>Başka hiçbir şeyin var olmadığı bir dünyada gibiyiz. Sadece kendi uzayımızın çekiminde olan biz varız. Sadece onu öpmek var. Tüm hayatım boyu tatmayı beklediğim o ilk yudum gibi bir tek onun tadı var, ama bunun ne kadar tatlı olabileceğini şimdi fark ediyorum. Başparmağı çenemde dolaşıyor ve bunun yapmak için doğduğum bir şey olduğunu biliyorum.</p>
<p>Biraz geri çekiliyor ve bu beni öldürüyor, gözlerini ayırmadan alnını alnıma yaslıyor ve “Özür dilerim, benim hatam, yapmamalıydım,” diyor.</p>
<p>Boğazımda atan nabzımla yutkunuyorum ve “Neden?” diye soruyorum.</p>
<p>“Bunu yapamayız Seren, yapamayacağımızı biliyorsun.”</p>
<p>“O zaman neden bu kadar çok istiyorum peki?” diyorum elimi terli tişörtünün üzerinden göğsünde gezdirerek, nefesinin ağırlığını duyup sebebinin ben olduğumu bilerek.</p>
<p>“Of Tanrım, bunun benim için ne kadar zor olduğuna dair en ufak bir fikrin var mı?” diyor boğuk bir sesle ve başını iki yana sallıyor. Ellerimi tişörtünün kollarından içeri kaydırışımı seyrederken kollarındaki tüylerin diken diken olduğunu fark ediyorum.</p>
<p>“Ceketin hâlâ bende. İster misin?” Başını sallıyor ama sıra beni bırakmaya geldiğinde bırakmıyor, ben de onu bırakmak istemiyorum, ikimiz de gülerek geçiştirmeye çalışıyoruz. “Başıma dert açtı aslına bakarsan,” diyorum ona, kendimi çekerek dolabın arkalarında ceketi arıyorum.</p>
<p>“Cidden mi?” Sesini yükseltiyor sonra fısıldaması gerektiğini hatırlayarak hemen ağzını kapatıyor. “Nasıl?” Ceketi dolabımın arkasında buluyorum ve birbirimize bakarken ceketi göğsüne bastırarak ona veriyorum.</p>
<p>“Ablam babama ceketten bahsetti,” diyorum. “Çok da büyütülecek bir şey değil.”</p>
<p>Masamın kenarına oturuyor ve tırnağını yiyecekmiş gibi başparmağını ağzına götürüyor ki onun daha önce böyle bir şey yaptığına tanık olmadım, ama sadece parmağının boğumunu dişlerine değdiriyor, gerçi bu da beni kötü hissettiriyor. “Emin misin?”</p>
<p>Omuz silkiyorum. “Sanırım... Artık ne kadar emin olabiliyorsam işte.”</p>
<p>Ceketini giyerken yüzünü görüyorum, göz teması kurmuyoruz ama biraz burnundan gülüyor. “Ne var biliyor musun? Seni gördüğüm anda başımın kaldırabileceğimden fazla belada olduğunu biliyordum.”</p>
<p>Onu yumruklayacakmış gibi yapıyorum ama havada kalan yumruğumu yakalıyor, diğer bileğimi de tutuyor ve beni bir kere daha öpüyor. O kadar yumuşak, o kadar nazik ve o kadar uzun öpüyor ki her şeyi unutuyorum, her şey önemini yitiriyor. Durduğumuzda beni göğsüne yakın bir şekilde tutuyor, kalp atışını, nefes alıp verişini duyuyorum, her zamankinden sıcak hissediyorum, başımı kaldırıp ona bakıyorum, o da başını eğip bana bakıyor, birbirimize gülümsüyoruz.</p>
<p>“Bunu daha önce yapmış miydin?” diye soruyorum aşırı sessiz bir şekilde, cevabı duymak istediğimden o kadar da emin değilim.</p>
<p>Gülümsemesi soluyor, kaşları daha önce görmediğim bir şekilde çatılıyor ve “Belki bir benzerini ama kesinlikle böyle değildi.”</p>
<p>Tam o anda her şey birden değişiyor. Tüm dünyamız iç geçiriyormuş gibi bir gürültü oluyor ya da inleme. Bizi sarsıyor, ikimiz de duvara doğru yalpalıyoruz. Rafımda duran katlanmış birkaç parça kıyafetim kayarak düşüyor. ikimiz de derinden gelen bu sesleri dinliyoruz, uzaktan gelen bir tür hayvan sesi ya da geminin içinde yürüyen bir devin ayak sesleri gibi bir şey.</p>
<p>“Bu neydi?” diyor gözlerini kocaman açarak.</p>
<p>Bir şekilde düşünmeye bile gerek duymadan ne olduğunu biliyorum. “Yörünge. Huxley-3’ün yörüngesine giriyoruz.”</p>
<p>Gülümseyerek başını sallıyor. “Öyle olmalı. Haklısın.” Kapım çalıyor, ikimiz de irkiliyoruz. Birbirimize bakıyoruz ama aklımıza herhangi parlak bir fikir gelmeyince dahili telefonun tuşuna basıyorum. “Evet?”</p>
<p>Babam, “Ah güzel evdesin, merak ettim. Hissettin mi?” Bir an duruyorum sonra, “Evet evet hissettim. Yörünge değil mi?”</p>
<p>“Yerçekimi değişmesi, evet bütün ekranlarda gösteriliyor.” Sesi heyecanlı geliyor. “Beni içeri alacak mısın?”</p>
<p>Dom ve ben fal taşı gibi açılan gözlerimizle birbirimize bakıyoruz. “Ee olmaz baba, şu an... Giyinik değilim. Yatmaya gidiyordum. Yarın konuşsak olmaz mı?”</p>
<p>Hat açık olmasına rağmen bir sessizlik oluyor, o beni dinliyor, ben onu dinliyorum, sonra iç geçiriyor. “Peki madem.” Sesi o kadar hayal kırıklığına uğramış gibi geliyor ki üzülüyorum. “Büyükbaban ve ben, bu akşam seninle bir konuda konuşmak istiyorduk. Yarın yeniden gelecek.” Hiç duraksamadan cevap veriyorum. “Tamamdır. İyi geceler baba.”</p>
<p>“İyi geceler.”</p>
<p>Dom tam konuşacakken parmağımı onun dudaklarına götürüyorum ve başımı iki yana sallıyorum. Babamın hâlâ orada durduğunu biliyorum, kapının hemen arkasında, onu hissedebiliyorum. Ancak on saniye kadar sonra onun kapısının kayarak kapandığını duyuyoruz. Yeniden yalnız olduğumuzu biliyoruz, birbirimize dönüyoruz ve parmaklarımız kilitleniyor.</p>
<p>“Sence büyükbaban ne konuşmak istiyor?” diye soruyor Dom.</p>
<p>Birkaç fikrim var ama omuz silkiyorum. “Kimin umurunda?”</p>
<p>“Ama... O Güvenlik Şefi değil mi?”</p>
<p>“Ee ne olmuş?”</p>
<p>Gülüyor. “İtiraf edeyim biraz korktum.”</p>
<p>“Korkma.”</p>
<p>“Seren,” diyor. “Sana herhangi bir sorun yaratmak istemeyeceğimi biliyorsun değil mi?”</p>
<p>“Biliyorum,” diyorum ona yaslanarak. Doğru söylediğini biliyorum.</p>
<p>Her şeye rağmen bütün gece konuşuyoruz, ekranımda Huxley-3 hakkında verilen bilgilere bakıyoruz ve canımız acıyana kadar öpüşüyoruz. îlk oturumun başlamasına yakın artık gitmesi gerektiğini kabul ediyoruz. O gider gitmez yatağıma yatıyorum ve aniden âşık olmanın nasıl bir his olduğunu anlayarak, kıvrılıp uykuya dalıyorum.</p>
</body>
</html>