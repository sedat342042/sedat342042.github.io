<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Kral oidipus</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <div class="chapter">
    <p class="ortayazi"><span class="idebold">KİŞİLER</span></p>

    <p class="normal1"><span class="idebold">OİDİPUS:</span> Thebai kralı ve Laios’un oğlu</p>

    <p class="normal1"><span class="idebold">RAHİP:</span> Zeus’un rahibi, Oidipus’la</p>

    <p class="normal1">konuşan grubun başı.</p>

    <p class="normal1"><span class="idebold">KREON:</span> İokaste’nin kardeşi.</p>

    <p class="normal1"><span class="idebold">KORO:</span> On beş Thebai’liden oluşan</p>

    <p class="normal1">bir grup.</p>

    <p class="normal1"><span class="idebold">TEİRESİAS:</span> Kâhin.</p>

    <p class="normal1"><span class="idebold">İOKASTE:</span> Laios’un karısı, Oidipus’un hem eşi hem de annesi.</p>

    <p class="normal1"><span class="idebold">I. HABERCİ:</span> Korinthos’tan gelen,</p>

    <p class="normal1">vaktiyle henüz bir bebekken</p>

    <p class="normal1">Oidipus’u Korinthos’a</p>

    <p class="normal1">getirmiş olan çoban.</p>

    <p class="normal1"><span class="idebold">LAİOS’UN ADAMI:</span> Laios’un hizmetkârı ve</p>

    <p class="normal1">bebekken Oidipus’un</p>

    <p class="normal1">hayatını kurtaran adam.</p>

    <p class="normal1"><span class="idebold">II. HABERCİ:</span> Thebai Sarayı’nda görevli</p>

    <p class="normal1">haberci.</p>

    <p class="normal1">Prologos<sup class="calibre3"><a href="../Text/Kral%20oidipus_split_007.html#footnote-7235-1" id="footnote-7235-1-backlink">[1]</a></sup>: <span class="ideitalik">(Sabahın erken saatleri. Sahnenin sağından başlarında yaşlı bir rahip bulunan kederli bir grup Thebai’li girer. Sarayın önündeki sunakta<sup class="calibre3"><a href="../Text/Kral%20oidipus_split_007.html#footnote-7235-2" id="footnote-7235-2-backlink">[2]</a></sup> diz çökerler ve ellerindeki dilek dallarını sunağa bırakırlar. Biraz sonra yanında iki muhafızla saraydan Oidipus çıkar.)</span></p>

    <p class="normal1"><span class="ideitalik">[Üç birlik kural gereği oyun hep aynı mekânda geçer.]</span></p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Çocuklarım! Ulu Kadmos’un<sup class="calibre3"><a href="../Text/Kral%20oidipus_split_007.html#footnote-7235-3" id="footnote-7235-3-backlink">[3]</a></sup> genç evlatları!</p>

    <p class="normal1">Neden bu merdivenlerin üzerinde yalvararak bana diz çöküyorsunuz,</p>

    <p class="normal1">böyle ellerinizde ak yünler sarılı dallar tutarak?<sup class="calibre3"><a href="../Text/Kral%20oidipus_split_007.html#footnote-7235-4" id="footnote-7235-4-backlink">[4]</a></sup></p>

    <p class="normal1">Şehrin her yanında günlük<sup class="calibre3"><a href="../Text/Kral%20oidipus_split_007.html#footnote-7235-5" id="footnote-7235-5-backlink">[5]</a></sup> dumanları tütüyor,</p>

    <p class="normal1">iniltiler, dualar yankılanıyor.</p>

    <p class="normal1">Bu durumun nedenini iyice anlayabilmek için,</p>

    <p class="normal1">haberciler göndermedim,</p>

    <p class="normal1">tuttum kendim geldim buraya,</p>

    <p class="normal1">bendeniz herkesin yakından tanıdığı Oidipus.</p>

    <p class="normal1"><span class="ideitalik">(Grubun başı olan yaşlı rahibe<sup class="calibre3"><a href="../Text/Kral%20oidipus_split_007.html#footnote-7235-6" id="footnote-7235-6-backlink">[6]</a></sup> dönerek)</span></p>

    <p class="normal1">Ee, ihtiyar söyle bakalım</p>

    <p class="normal1">–Söz söylemek buradaki herkesten çok sana yakışır–</p>

    <p class="normal1">burada böyle oturmanızın nedeni nedir?</p>

    <p class="normal1">Bir korku mu yoksa bir istek mi?</p>

    <p class="normal1">Sana yardım etmeye hazırım.</p>

    <p class="normal1">Böyle bir yakarış karşısında merhamet göstermezsem</p>

    <p class="normal1">zalimlik yapmış olurum.</p>

    <p class="normal1">&nbsp;</p>

    <p class="normal1"><span class="idebold">Rahip</span></p>

    <p class="normal1">Ey ülkemizin efendisi Oidipus!</p>

    <p class="normal1">Görüyorsun her yaştan insan</p>

    <p class="normal1">geldik burada sunağının önünde diz çöktük.</p>

    <p class="normal1">Buradakiler, kanatlarını açıp uzaklara uçamayanlar</p>

    <p class="normal1">ve beli bükülmüş yaşlılar.</p>

    <p class="normal1">Bizler ise rahibiz, ben Zeus’un rahibiyim,</p>

    <p class="normal1">bunlar da seçilmiş gençler.</p>

    <p class="normal1">Halkın geri kalanı ellerinde dilek çelenkleri, diz çökmüş oturuyor</p>

    <p class="normal1">agoralarda, Pallas’ın<sup class="calibre3"><a href="../Text/Kral%20oidipus_split_007.html#footnote-7235-7" id="footnote-7235-7-backlink">[7]</a></sup> tapınakları önünde ve de</p>

    <p class="normal1">İsmenos’un<sup class="calibre3"><a href="../Text/Kral%20oidipus_split_007.html#footnote-7235-8" id="footnote-7235-8-backlink">[8]</a></sup> yanındaki kehanet sunaklarında.</p>

    <p class="normal1">Senin de gördüğün gibi şehir,</p>

    <p class="normal1">ölümcül fırtınalardan başını kaldıramıyor;</p>

    <p class="normal1">bir yandan toprakta olgunlaşan ürünler</p>

    <p class="normal1">öbür taraftan otlaktaki sürüler ölüyor,</p>

    <p class="normal1">kadınlar çocuk doğuramıyor.</p>

    <p class="normal1">Geldi çöktü şehrin üzerine bir tanrı;</p>

    <p class="normal1">sıtmanın alevini saçtı her yana</p>

    <p class="normal1">korkunç bir veba.<sup class="calibre3"><a href="../Text/Kral%20oidipus_split_007.html#footnote-7235-9" id="footnote-7235-9-backlink">[9]</a></sup></p>

    <p class="normal1">Bu yüzden Kadmos’un şehri boşaldı</p>

    <p class="normal1">karanlık Hades<sup class="calibre3"><a href="../Text/Kral%20oidipus_split_007.html#footnote-7235-10" id="footnote-7235-10-backlink">[10]</a></sup> iniltilerle, ağıtlarla doldu.</p>

    <p class="normal1">Bu yüzden ben ve bu çocuklar burada oturduk sana yakarıyoruz.</p>

    <p class="normal1">Seni tanrılara denk tuttuğumuzdan değil,</p>

    <p class="normal1">ama insanlar arasında sen bizim için önde gelirsin,</p>

    <p class="normal1">gündelik sorunları çözmekte ya da doğaüstü güçlerle baş etmekte.</p>

    <p class="normal1">Çünkü insafsız şarkıcının<sup class="calibre3"><a href="../Text/Kral%20oidipus_split_007.html#footnote-7235-11" id="footnote-7235-11-backlink">[11]</a></sup> zalim</p>

    <p class="normal1">bilmecelerine can vermekten gelip sen kurtarmıştın bizi,</p>

    <p class="normal1">kimseye bir şey sormadan, kimseden bir şey öğrenmeden,</p>

    <p class="normal1">tanrının yardımıyla gelip hayatımızı kurtardığın söylenir.</p>

    <p class="normal1">Bugün de, ey güçlü kralımız Oidipus,</p>

    <p class="normal1">hepimiz dizlerimiz üstüne çökmüş sana yalvarıyoruz;</p>

    <p class="normal1">ister tanrılardan, isterse insanlardan gelecek bir akılla,</p>

    <p class="normal1">derdimize çare bulman için.</p>

    <p class="normal1">Bilirim ki insanların kendi deneyimleriyle verdikleri öğütler</p>

    <p class="normal1">iyi neticeler doğurur.</p>

    <p class="normal1">Ey insanların en yücesi,</p>

    <p class="normal1">gel şehrimizi kurtar,</p>

    <p class="normal1">gel adının şanını koru;</p>

    <p class="normal1">çünkü ülkemiz seni daha önceki başarılarından dolayı,</p>

    <p class="normal1">kurtarıcısı olarak bildi;</p>

    <p class="normal1">akıllarda önce bizi kurtardığın, sonra da yüzüstü bıraktığın kalmamalı.</p>

    <p class="normal1">Haydi, bir zamanlar</p>

    <p class="normal1">hayırlı alametlerle bize mutluluk bahşettiğin gibi,</p>

    <p class="normal1">şimdi de destek ol bizlere.</p>

    <p class="normal1">Eğer şimdiki gibi ileride de burada hüküm sürmekse amacın,</p>

    <p class="normal1">boş bir ülkeyi mi yoksa insanlarla dolu olanını mı tercih edersin?</p>

    <p class="normal1">Bir kalen ya da bir gemin bile olsa</p>

    <p class="normal1">neye yarar içinde kimseler olmadıktan sonra.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Zavallı çocuklarım, buraya benim zaten bildiğim şeyleri istemeye gelmişsiniz.</p>

    <p class="normal1">Hepiniz her ne kadar acı çekseniz de</p>

    <p class="normal1">hiçbiriniz benim hissettiğim acıyı bilemezsiniz.</p>

    <p class="normal1">Çünkü, her birinizin kendi payına ayrı ayrı düşerken acı,</p>

    <p class="normal1">benim yüreğim hem bütün bir şehir için,</p>

    <p class="normal1">hem senin için, hem de kendim için sızlıyor.</p>

    <p class="normal1">Beni rahat bir uykudan uyandırmadınız;</p>

    <p class="normal1">çok gözyaşı döktüğümü, aklımda ne çok düşünceler döndüğünü bilin.</p>

    <p class="normal1">Bu kadar çok sorunun içinde yalnızca bir çare bulabildim</p>

    <p class="normal1">ve hemen onu uygulamaya koyulup,</p>

    <p class="normal1">Menoikeus’un oğlu, karımın kardeşi Kreon’u,</p>

    <p class="normal1">şehri ne yapıp ne edip kurtarabilirim öğrensinler diye</p>

    <p class="normal1">Phoibos’un Pythik evlerine<sup class="calibre3"><a href="../Text/Kral%20oidipus_split_007.html#footnote-7235-12" id="footnote-7235-12-backlink">[12]</a></sup> yolladım,</p>

    <p class="normal1">bugün şöyle bir hesapladım da geri dönecekleri zamanı</p>

    <p class="normal1">meraklanmaya başladım,</p>

    <p class="normal1">sandığımdan daha uzun zaman olmuş onlar yola çıkalı.</p>

    <p class="normal1">Ama adam değilim</p>

    <p class="normal1">geri döndüklerinde yerine getirmezsem tanrının öğütlediklerini!</p>

    <p class="normal1">&nbsp;</p>

    <p class="normal1"><span class="idebold">Rahip</span></p>

    <p class="normal1">Tam da sözünü ediyorduk;</p>

    <p class="normal1">işte Kreon’un geldiğini işaret ediyorlar.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Yüce Apollon, dilerim yüzleri gibi mutlu bir haberle geliyorlardır.</p>

    <p class="normal1">&nbsp;</p>

    <p class="normal1"><span class="idebold">Rahip</span></p>

    <p class="normal1">Yanılmıyorsam sevinçliler</p>

    <p class="normal1">başlarına taktıkları defne taçlarına bakılırsa.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Şimdi öğreniriz, sesimizi duyacak kadar yakınlaştılar.</p>

    <p class="normal1"><span class="ideitalik">(Kreon sahnenin solundan girer.)</span></p>

    <p class="normal1">Ey Menoikeus’un oğlu, kayınbiraderim, beyimiz,</p>

    <p class="normal1">nedir bizlere tanrıdan getirdiğin cevap?</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Hayırdır,</p>

    <p class="normal1">inanıyorum ki yaşadığımız zorluklar</p>

    <p class="normal1">hallolursa iyi neticeler verecek.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Nedir kehanet?</p>

    <p class="normal1">Sözlerin ne cesaret veriyor</p>

    <p class="normal1">ne de korku.</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Herkesin önünde anlatmamı istiyorsan</p>

    <p class="normal1">konuşmaya hazırım,</p>

    <p class="normal1">yoksa içeri mi geçelim, ne dersin?</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Herkesin önünde anlat,</p>

    <p class="normal1">kendimden çok onlar için üzülüyorum.</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Tanrıdan duyduklarımı söyleyeyim o zaman;</p>

    <p class="normal1">Efendi Phoibos bize açıkça ülkemizden bir pisliği kovmamızı emrediyor.</p>

    <p class="normal1">Onu bu topraklarda barındırmayın yoksa</p>

    <p class="normal1">başınıza gelen felakete bir çare bulamazsınız, diyor.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Nasıl kurtulacakmışız? Ne tür bir felaketmiş bu?</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Suçluyu sürgün ederek ya da yerde kalan kanın karşılığını alarak.</p>

    <p class="normal1">Tanrının dediğine göre</p>

    <p class="normal1">bir cinayet yüzündenmiş bu çektiklerimiz.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Kimin kaderiymiş bu bahsettiği?</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Sen iktidara gelmeden önce</p>

    <p class="normal1">bir zamanlar ülkeyi yöneten efendimiz Laios’tur tanrının bahsettiği.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Biliyorum, adını duydum ancak hiç görmedim onu.</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Tanrı bize bu cinayetin zanlılarını</p>

    <p class="normal1">her kim olurlarsa olsunlar cezalandırmamızı emrediyor.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Neredeymiş bunlar? Eski bir cinayetin</p>

    <p class="normal1">kaybolmuş izlerini nerede bulacakmışız?</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Bu topraklardaymış, öyle dedi.</p>

    <p class="normal1">Aranan bulunur, aranmayan kaçıp kurtulur.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Neredeydi?</p>

    <p class="normal1">Evde mi, yabanda mı, yoksa başka bir şehirde mi</p>

    <p class="normal1">öldü Laios?</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Bize dediğine göre</p>

    <p class="normal1">bir gün kâhine gitmek için ayrıldı şehirden,</p>

    <p class="normal1">ve o günden beridir bir daha dönmedi evine.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Biraz bilgi alabileceğimiz, işimize yarayacak</p>

    <p class="normal1">bir yol arkadaşı ya da bir habercisi yok muydu;</p>

    <p class="normal1">tanık olabilecek?</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Korkup kaçan bir kişi dışında hepsi öldü,</p>

    <p class="normal1">o da gördüklerini</p>

    <p class="normal1">bize anlatamadı;</p>

    <p class="normal1">tabii tek bir şey hariç.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Nedir o?</p>

    <p class="normal1">Tek bir ipucu bile bize çok şey öğretebilir,</p>

    <p class="normal1">başlangıç için vereceği umut bile yeter.</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Karşılarına haydutlar çıkmış ve onları öldürmüşler,</p>

    <p class="normal1">dediğine göre sayıları kalabalıkmış.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Karşılığında para ödeyenler olmasa</p>

    <p class="normal1">bir hırsız tek başına böyle bir şeye cesaret edemez.</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Bu kuşkularımız o zaman da vardı ama</p>

    <p class="normal1">başımızdaki felaketler yüzünden</p>

    <p class="normal1">Laios’un yerdeki kanını temizleyecek kimse çıkmadı.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Hangi felaketmiş bu</p>

    <p class="normal1">sizi, kralınızın öldürüldüğü zaman</p>

    <p class="normal1">bu davanın peşine düşmekten alıkoyan?</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Sfenks bilmeceleriyle bizi oyalıyor,</p>

    <p class="normal1">dertlerimiz için bir çare düşünmemizi engelliyordu.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">O halde bu davayı</p>

    <p class="normal1">başından ele alıp gün ışığına çıkaracağım.</p>

    <p class="normal1">Phoibos da sen de bu cinayeti gündeme getirmekte haklısınız.</p>

    <p class="normal1">Ben de sizin yanınızdayım.</p>

    <p class="normal1">Şehrime ve tanrıya yardım etmek boynumun borcu.</p>

    <p class="normal1">Sadece uzaktan akrabam olan eski kral için değil,</p>

    <p class="normal1">kendim için de temizleyeceğim bu pisliği,</p>

    <p class="normal1">çünkü bu cinayeti işleyen</p>

    <p class="normal1">bana da dokunur o kanlı elleriyle belki bir gün.</p>

    <p class="normal1">Ona hizmet etmek benim yararıma.</p>

    <p class="normal1">Haydi çocuklarım kalkın artık sunaklardan,</p>

    <p class="normal1">yanınıza alın niyaz dallarınızı da.</p>

    <p class="normal1">Birileri gidip, buraya gelmelerini duyursun tüm Kadmos halkına.</p>

    <p class="normal1"><span class="ideitalik">(Bir uşak 15 kişilik koronun temsil ettiği Kadmos’un halkını çağırır)</span></p>

    <p class="normal1">Bu görevi artık üstüme alıyorum</p>

    <p class="normal1">tanrının da yardımıyla</p>

    <p class="normal1">ya kurtuluruz ya da iyice felakete batarız.</p>

    <p class="normal1"><span class="ideitalik">(Oidipus ve Kreon beraber saraya girerler.)</span></p>

    <p class="normal1">&nbsp;</p>

    <p class="normal1"><span class="idebold">Rahip</span></p>

    <p class="normal1">Gelin çocuklarım kalkalım.</p>

    <p class="normal1">Bize verdiği sözleri işitmekti zaten ziyaretimizin sebebi,</p>

    <p class="normal1">keşke bize bu kehanetleri gönderen Phoibos</p>

    <p class="normal1">gelip bizi kurtarsa,</p>

    <p class="normal1">bir son verse şu hastalığa.</p>

    <p class="normal1"><span class="ideitalik">(Rahip yanındaki gençlerle sahnenin solundan çıkar, biraz sonra aynı yerden.)</span></p>

    <p class="normal1">&nbsp;</p>

    <p class="normal1"><span class="normal2">Parodos</span><sup class="calibre3"><a href="../Text/Kral%20oidipus_split_007.html#footnote-7235-13" id="footnote-7235-13-backlink">[13]</a></sup>: <span class="ideitalik">(Thebai yaşlılarından oluşan 15 kişilik koro girer. Koro sıkıntısını anlatan kenti temsil eder ve Tanrılardan yardım diler.)</span></p>

    <p class="normal1">&nbsp;</p>

    <p class="normal1"><span class="idebold">Koro</span></p>

    <p class="normal1">Ey Zeus’un kulağa hoş gelen kehaneti,<sup class="calibre3"><a href="../Text/Kral%20oidipus_split_007.html#footnote-7235-14" id="footnote-7235-14-backlink">[14]</a></sup></p>

    <p class="normal1">altın tahtlı Pythos’tan<sup class="calibre3"><a href="../Text/Kral%20oidipus_split_007.html#footnote-7235-15" id="footnote-7235-15-backlink">[15]</a></sup> kalkıp görkemli Thebai’ye geldin</p>

    <p class="normal1">ama nedir bize anlatmak istediğin?</p>

    <p class="normal1">Kalbim kaygıyla çarpıyor,</p>

    <p class="normal1">bedenim korkudan titriyor,</p>

    <p class="normal1">ey Delos’lu Paian,<sup class="calibre3"><a href="../Text/Kral%20oidipus_split_007.html#footnote-7235-16" id="footnote-7235-16-backlink">[16]</a></sup> ey şifacı</p>

    <p class="normal1">korkarım ki artık zamanı geldi.</p>

    <p class="normal1">İster yeni olsun ister geçmişten kalma,</p>

    <p class="normal1">ödememizi istediğin borç nedir,</p>

    <p class="normal1">söyle bana ey parlak Umut’un oğlu</p>

    <p class="normal1">ey ölümsüz Kehanet?</p>

    <p class="normal1">Önce sana yakarıyorum,</p>

    <p class="normal1">ey Zeus’un kızı, ölümsüz Athena<sup class="calibre3"><a href="../Text/Kral%20oidipus_split_007.html#footnote-7235-17" id="footnote-7235-17-backlink">[17]</a></sup></p>

    <p class="normal1">ve agoramızdaki parlak tahtında oturan,</p>

    <p class="normal1">kentimizi koruyan kardeşin Artemis</p>

    <p class="normal1">ve oklarıyla uzaktan vuran Phoibos.</p>

    <p class="normal1">Siz üçünüz<sup class="calibre3"><a href="../Text/Kral%20oidipus_split_007.html#footnote-7235-18" id="footnote-7235-18-backlink">[18]</a></sup> karşıma çıkıp</p>

    <p class="normal1">defedin ölümü.</p>

    <p class="normal1">Bir zamanlar siz, felaketlerimizde yardıma gelip</p>

    <p class="normal1">yıkımın alevini söndürmediniz mi?</p>

    <p class="normal1">Şimdi de aynısını yapın o halde.</p>

    <p class="normal1">Yazık, ne sonsuz bir felaket bu göğüs gerdiğim.</p>

    <p class="normal1">Halkım acılar çekerken onu kurtaracak bir çare bile bulmaktan acizim.</p>

    <p class="normal1">Bereketli toprak ürün vermiyor,</p>

    <p class="normal1">kadınlarımız doğum sancılarından sağ kurtulamıyor,</p>

    <p class="normal1">göçmen kuşlar misali birbiri ardına hızla</p>

    <p class="normal1">ilerliyorlar gece gibi karanlık<sup class="calibre3"><a href="../Text/Kral%20oidipus_split_007.html#footnote-7235-19" id="footnote-7235-19-backlink">[19]</a></sup> tanrının kıyılarına</p>

    <p class="normal1">öyle ki bir yangının yayılışından bile hızlı.</p>

    <p class="normal1">Şehrimiz felaketler içinde tükenip gidiyor,</p>

    <p class="normal1">çocuklar öylece orta yerde yatıp ölüm saçıyorlar,</p>

    <p class="normal1">ağlayanları bile yok üstelik.</p>

    <p class="normal1">Yeni gelinler ak saçlı analarıyla sunakların dibinde oturmuş</p>

    <p class="normal1">birbiri ardına acı çığlıklar koparıyorlar,</p>

    <p class="normal1">acılarının son bulması için yakarıyorlar.</p>

    <p class="normal1">Dualar yakarışlara karışmış yankılanıyor,</p>

    <p class="normal1">ey Zeus’un altın kızı,<sup class="calibre3"><a href="../Text/Kral%20oidipus_split_007.html#footnote-7235-20" id="footnote-7235-20-backlink">[20]</a></sup></p>

    <p class="normal1">rahat bir nefes alalım artık!</p>

    <p class="normal1">Bugün tunç kalkanıyla değil, ama</p>

    <p class="normal1">ağıtlar, çığlıklar içinde bizi yakıp kavuran</p>

    <p class="normal1">ateşli Ares’e<sup class="calibre3"><a href="../Text/Kral%20oidipus_split_007.html#footnote-7235-21" id="footnote-7235-21-backlink">[21]</a></sup> yalvarmaya gidiyorum.</p>

    <p class="normal1">Sırtını dönüp</p>

    <p class="normal1">uygun bir rüzgârla terk etsin vatanımızı,</p>

    <p class="normal1">canı nereyi çekerse oraya gitsin,</p>

    <p class="normal1">ister Amphitrias’ın büyük odasına,<sup class="calibre3"><a href="../Text/Kral%20oidipus_split_007.html#footnote-7235-22" id="footnote-7235-22-backlink">[22]</a></sup></p>

    <p class="normal1">isterse vatanı Trakya’nın</p>

    <p class="normal1">limanlarında misafirperverlik olmayan fırtınalı denizine,</p>

    <p class="normal1">çünkü gecenin yarım bıraktığını gün tamamlar.</p>

    <p class="normal1">Ey Zeus baba! Ateşten yıldırımların gücü senin elinde.</p>

    <p class="normal1">Yıldırımınla çarpıp dermansız bıraksan ya Ares’i.</p>

    <p class="normal1">Ve sen ey Lykeios,<sup class="calibre3"><a href="../Text/Kral%20oidipus_split_007.html#footnote-7235-23" id="footnote-7235-23-backlink">[23]</a></sup> kralımız</p>

    <p class="normal1">altın sargılı yayına takıp okunu, gersen yayını;</p>

    <p class="normal1">bizim iyiliğimiz için</p>

    <p class="normal1">sen ve ellerinde meşalelerle Lykia<sup class="calibre3"><a href="../Text/Kral%20oidipus_split_007.html#footnote-7235-24" id="footnote-7235-24-backlink">[24]</a></sup> dağlarını aşan Artemis</p>

    <p class="normal1">ve de bu ülkeye adını veren sana sesleniyoruz ey şanlı Bakkhos.<sup class="calibre3"><a href="../Text/Kral%20oidipus_split_007.html#footnote-7235-25" id="footnote-7235-25-backlink">[25]</a></sup></p>

    <p class="normal1">Ey altın taçlı, şarap gibi al yanaklı,</p>

    <p class="normal1">yoldaşların Mainad’larla<sup class="calibre3"><a href="../Text/Kral%20oidipus_split_007.html#footnote-7235-26" id="footnote-7235-26-backlink">[26]</a></sup> gel,</p>

    <p class="normal1">diğer tanrıların saymadığı tanrıya</p>

    <p class="normal1">çam ağacından meşalelerle alevler fırlat.</p>

    <p class="normal1">&nbsp;</p>

    <p class="normal1"><span class="normal2">I. Epeisodion:</span> <span class="ideitalik">(Oidipus saraydan çıkar.)</span></p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Yalvarışlarınızı duydum,</p>

    <p class="normal1">söylediklerimi dinledikten sonra</p>

    <p class="normal1">gerekenleri yaparsanız,</p>

    <p class="normal1">acılarınızı dindirmek için gereken yardımı bulacaksınız.</p>

    <p class="normal1">Her ne kadar bu suçla bir ilişkim bulunmasa da,</p>

    <p class="normal1">her ne kadar bu cinayet işlendikten sonra</p>

    <p class="normal1">bu ülkenin vatandaşı olsam da,</p>

    <p class="normal1">bir ferman vereceğim.</p>

    <p class="normal1">Elimde kanıt olmadan tek başıma yol katedemeyeceğim kesin.</p>

    <p class="normal1">Siz Thebai’liler hepinize ilan ediyorum;</p>

    <p class="normal1">her kim Labdakos’un oğlu Laios’un katilini tanıyorsa</p>

    <p class="normal1">söylemesini emrediyorum!</p>

    <p class="normal1">Katil ortaya çıkmaya korkuyorsa bilsin ki;</p>

    <p class="normal1">ülkeden sürgün edilmekten başka</p>

    <p class="normal1">başına kötü bir şey gelmeyecek.</p>

    <p class="normal1">Yok eğer katil başka bir ülkeden gelmişse,</p>

    <p class="normal1">bunu bilenler sessiz kalmasın</p>

    <p class="normal1">onları ödüllendireceğim.</p>

    <p class="normal1">Kendini ya da bir yakınını korumak için bildiklerini gizleyen olursa</p>

    <p class="normal1">başına gelecekleri iyi bilsin;</p>

    <p class="normal1">ben tahtta olduğum sürece,</p>

    <p class="normal1">her kim olursa olsun hiçbir eve kabul edilmeyecek,</p>

    <p class="normal1">hiçbir şekilde konuşulmayacak onunla,</p>

    <p class="normal1">ne dualara ne kurbanlara katılabilecek,</p>

    <p class="normal1">ne de kendisine kutsal sudan verilecektir.</p>

    <p class="normal1">Pythos’lu kâhinin bana bildirdiği üzere o adam bizim kirimizdir.</p>

    <p class="normal1">Ben de böylece hem tanrıya hem de öldürülen bu adama</p>

    <p class="normal1">hizmet etmiş oluyorum.</p>

    <p class="normal1">İster tek başına ister başkalarıyla yapmış olsun,</p>

    <p class="normal1">bu cinayeti işleyeni lanetliyorum.</p>

    <p class="normal1">Şayet bilgim dahilinde bu adam benim evime girmişse,</p>

    <p class="normal1">dilerim ettiğim lanetlere ben de ortak olurum.</p>

    <p class="normal1">Hepinize emrediyorum!</p>

    <p class="normal1">Benim hatırım için, tanrının ve artık topraklarında ekin bitmeyen</p>

    <p class="normal1">bu ülkenin hatırı için,</p>

    <p class="normal1">buyruk tanrıdan gelmese bile</p>

    <p class="normal1">böyle bir cinayeti karşılıksız bırakmak olmaz;</p>

    <p class="normal1">kaldı ki bu suç çok önemli bir insana, sizin kralınıza karşı işlendi.</p>

    <p class="normal1">Bir zamanlar onun olan iktidara, yatağa ve eşe</p>

    <p class="normal1">şu anda ben sahibim.</p>

    <p class="normal1">Çocuğu olsaydı benimkilerle kardeş sayılacaktı,<sup class="calibre3"><a href="../Text/Kral%20oidipus_split_007.html#footnote-7235-27" id="footnote-7235-27-backlink">[27]</a></sup></p>

    <p class="normal1">ama bir talihsizliğe kurban gitti,</p>

    <p class="normal1">işte bu yüzden,</p>

    <p class="normal1">onu kendi babammış gibi savunarak</p>

    <p class="normal1">Agenor’un, ulu Kadmos’un, Polydoros’un</p>

    <p class="normal1">ve Labdakos’un oğlunun katilini bularak</p>

    <p class="normal1">görevimi yerine getireceğim.</p>

    <p class="normal1">Emirlerime kulak asmayanlara gelince, dilerim tanrılar</p>

    <p class="normal1">topraklarını ekinsiz, karılarını çocuksuz bırakır</p>

    <p class="normal1">ve şu anki hastalıktan beterine tutulurlar.</p>

    <p class="normal1">Ve de sizler ey sözlerimi dinleyen Thebai halkı!</p>

    <p class="normal1">Adalet tanrıçası Dike<sup class="calibre3"><a href="../Text/Kral%20oidipus_split_007.html#footnote-7235-28" id="footnote-7235-28-backlink">[28]</a></sup> ve diğer tanrılar hep yanınızda olsun.</p>

    <p class="normal1">&nbsp;</p>

    <p class="normal1"><span class="idebold">Koro Başı</span></p>

    <p class="normal1">Kralımız, ettiğiniz bu lanetlerle</p>

    <p class="normal1">size doğru bir cevap vermeyeyim de ne yapayım?</p>

    <p class="normal1">Onu ne ben öldürdüm</p>

    <p class="normal1">ne de size katilinin kim olduğunu söyleyebilirim.</p>

    <p class="normal1">Bu işi yapanın kim olduğunu söylemek,</p>

    <p class="normal1">bize araştırma görevini veren</p>

    <p class="normal1">Phoibos’un işidir.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Doğru söylüyorsun ama,</p>

    <p class="normal1">hiçbir insan tanrıları konuşturamaz</p>

    <p class="normal1">onlar istemedikten sonra.</p>

    <p class="normal1">&nbsp;</p>

    <p class="normal1"><span class="idebold">Koro Başı</span></p>

    <p class="normal1">İzninizle ikinci bir önerim daha var size.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Kaç tane olursa olsun</p>

    <p class="normal1">söylemeye çekinme.</p>

    <p class="normal1">&nbsp;</p>

    <p class="normal1"><span class="idebold">Koro Başı</span></p>

    <p class="normal1">Efendimiz Teiresias’ın neredeyse Phoibos’a denk sayılabilecek</p>

    <p class="normal1">kehanet sezileri vardır.</p>

    <p class="normal1">Eğer sorarsa, insan ondan bu konuya değin kesin bilgiler edinebilir.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Bu aklıma geldi,</p>

    <p class="normal1">Kreon’un verdiği öğüt üzerine</p>

    <p class="normal1">onu buraya getirmeleri için iki haberci yolladım bile.</p>

    <p class="normal1">Çok oldu, acaba neden hâlâ gelmedi.</p>

    <p class="normal1">&nbsp;</p>

    <p class="normal1"><span class="idebold">Koro Başı</span></p>

    <p class="normal1">Bir de Laios’un geçmişine ait bazı söylentiler var.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Neymiş onlar, söyle</p>

    <p class="normal1">her şeyi araştırmak istiyorum.</p>

    <p class="normal1">&nbsp;</p>

    <p class="normal1"><span class="idebold">Koro</span></p>

    <p class="normal1">Yoldan geçen bazı yolcular tarafından öldürüldüğü söyleniyor.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Bunu ben de duydum.</p>

    <p class="normal1">Ama cinayete kimin tanık olduğunu</p>

    <p class="normal1">kimse bilmiyor.</p>

    <p class="normal1">&nbsp;</p>

    <p class="normal1"><span class="idebold">Koro Başı</span></p>

    <p class="normal1">Öyle olsa bile ettiğiniz lanetlerden sonra</p>

    <p class="normal1">bu ağırlığı kaldıramayacaktır.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Kılını kıpırdatmadan adam öldüren biri</p>

    <p class="normal1">sözlerden korkmaz.</p>

    <p class="normal1">&nbsp;</p>

    <p class="normal1"><span class="ideitalik">(Sahnenin sağında Teiresias görünür, yanında ona eşlik eden iki muhafızla bir çocuğun elinden tutmuş yürümektedir.)</span></p>

    <p class="normal1">&nbsp;</p>

    <p class="normal1"><span class="idebold">Koro Başı</span></p>

    <p class="normal1">Onu ortaya çıkaracak biri vardı o da geldi.</p>

    <p class="normal1">İşte tanrısal kâhini buraya getiriyorlar.</p>

    <p class="normal1">İnsanların arasında sadece onun içine aşılanmıştır gerçek.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Teiresias, sen ki gizli, açık, yerde, gökte her şeyi bilirsin.</p>

    <p class="normal1">Göremesen de şehrimizdeki tehlikeyi anlıyorsundur,</p>

    <p class="normal1">kurtarıcı ve koruyucu olarak aklımıza tek sen geldin.</p>

    <p class="normal1">Eğer habercilerden duymadıysan söyleyeyim</p>

    <p class="normal1">Phoibos sorduğumuz sorunun yanıtını verdi;</p>

    <p class="normal1">ancak titiz bir araştırmadan sonra,</p>

    <p class="normal1">Laios’un katillerini bulup ülkeden sürer ya da ortadan kaldırırsak</p>

    <p class="normal1">hastalığa şifa bulabilecekmişiz.</p>

    <p class="normal1">Sen de kuş falı olsun, başka kehanet yöntemleriyle olsun</p>

    <p class="normal1">yardımını bizden esirgeme,</p>

    <p class="normal1">kendini ve bu şehri kurtar, beni kurtar,</p>

    <p class="normal1">öldürülen adam yüzünden başımıza gelen bu belayı defet.</p>

    <p class="normal1">Sana muhtacız,</p>

    <p class="normal1">bir insan için en iyi hizmet, elinde neyi</p>

    <p class="normal1">varsa, sahip olduğu her şeyle, diğerlerinin yardımına koşmak değil midir?</p>

    <p class="normal1">&nbsp;</p>

    <p class="normal1"><span class="idebold">Teiresias</span></p>

    <p class="normal1">Yazık, insanın değiştiremeyeceği şeyleri bilmesi ne korkunç.</p>

    <p class="normal1">Benden ne isteyeceğini biliyordum,</p>

    <p class="normal1">ama unutmuşum, yoksa gelmezdim.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Ne oldu, niye böyle keyifsiz geldin?</p>

    <p class="normal1">&nbsp;</p>

    <p class="normal1"><span class="idebold">Teiresias</span></p>

    <p class="normal1">İzin ver evime döneyim,</p>

    <p class="normal1">daha kolay olur böylece.</p>

    <p class="normal1">Sen kendi kaderini göğüslersin ben de kendiminkini.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Sözlerin garip, hem de</p>

    <p class="normal1">kehanetini açıklamamakla seni besleyen kente,</p>

    <p class="normal1">pek sevgi duymuyor gibisin.</p>

    <p class="normal1">&nbsp;</p>

    <p class="normal1"><span class="idebold">Teiresias</span></p>

    <p class="normal1">Evet, çünkü söylediğin sözlerin</p>

    <p class="normal1">seni düze çıkaracağını pek sanmıyorum.</p>

    <p class="normal1">Aynısı benim de başıma gelmeden ben...</p>

    <p class="normal1"><span class="ideitalik">(Teiresias gitmek için döner.)</span></p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Tanrılar adına, dur! Arkanı dönüp gitme,</p>

    <p class="normal1">hepimiz burada diz çökmüş sana yalvarıyoruz.</p>

    <p class="normal1">&nbsp;</p>

    <p class="normal1"><span class="idebold">Teiresias</span></p>

    <p class="normal1">Evet, çünkü buradaki kimse bir şey bilmiyor,</p>

    <p class="normal1">ama başına gelecekleri söylememek için</p>

    <p class="normal1">bildiklerimi açıklamayacağım.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Ne diyorsun? Bildiğin halde söylemiyorsun öyle mi?</p>

    <p class="normal1">Senin niyetin bize ihanet edip şehri felakete sürüklemek galiba.</p>

    <p class="normal1">&nbsp;</p>

    <p class="normal1"><span class="idebold">Teiresias</span></p>

    <p class="normal1">Ne kendime ne de sana acı çektireceğim.</p>

    <p class="normal1">Boşuna soruyorsun,</p>

    <p class="normal1">benden hiçbir şey öğrenemeyeceksin!</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Utanmaz, sefil, sen sabır taşını bile çatlatırsın!</p>

    <p class="normal1">Demek her şeye rağmen konuşmayacaksın!</p>

    <p class="normal1">Gerçekten bu kadar zalim ve vurdumduymaz mısın?</p>

    <p class="normal1">&nbsp;</p>

    <p class="normal1"><span class="idebold">Teiresias</span></p>

    <p class="normal1">Beni davranışlarıma bakarak suçluyorsun</p>

    <p class="normal1">ama kendinden haberin yok!</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Şehrimizi umursamayan bu sözlerini duyup da kim öfkelenmez ki?</p>

    <p class="normal1">&nbsp;</p>

    <p class="normal1"><span class="idebold">Teiresias</span></p>

    <p class="normal1">Her şey kendiliğinden gün ışığına çıkacak,</p>

    <p class="normal1">her ne kadar ben onları şu an sessizliğimle örtsem de.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Gün ışığına çıkacakları bana söylemek boynunun borcu.</p>

    <p class="normal1">&nbsp;</p>

    <p class="normal1"><span class="idebold">Teiresias</span></p>

    <p class="normal1">Bu konu üzerine konuşmayacağım.</p>

    <p class="normal1">İstersen bu davranışım için,</p>

    <p class="normal1">benden tüm hıncını çıkar.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">O halde ben böyle öfke içindeyken</p>

    <p class="normal1">aklımdan ne geçiyor, ne eksik ne fazla her şeyi öğren:</p>

    <p class="normal1">Laios’u kendi ellerinle öldürmemiş olsan bile</p>

    <p class="normal1">bu işi sen planlayıp başka birine yaptırdın,</p>

    <p class="normal1">hatta gözlerin görüyor olsa,</p>

    <p class="normal1">bizzat tek başına yapmış olduğunu bile söyleyebilirdim.</p>

    <p class="normal1">&nbsp;</p>

    <p class="normal1"><span class="idebold">Teiresias</span></p>

    <p class="normal1">Gerçekten mi? Seni bu söylediklerine</p>

    <p class="normal1">sadık kalmaya çağırıyorum;</p>

    <p class="normal1">ve şu andan itibaren ne benimle ne de buradakilerle bir daha konuş,</p>

    <p class="normal1">çünkü bu ülkenin lanetli lekeleyicisi sensin!</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Ne büyük bir küstahlıkla dile getirdin bu sözcüğü!</p>

    <p class="normal1">Bunun cezasından nasıl kurtulacağını sanıyorsun?</p>

    <p class="normal1">&nbsp;</p>

    <p class="normal1"><span class="idebold">Teiresias</span></p>

    <p class="normal1">Ben kurtulmuşum zaten;</p>

    <p class="normal1">İçimde hakikatin gücünü besledikten sonra!</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Kimden öğrendin?</p>

    <p class="normal1">Kehanet yeteneğin sayesinde değil elbette.</p>

    <p class="normal1">&nbsp;</p>

    <p class="normal1"><span class="idebold">Teiresias</span></p>

    <p class="normal1">Senden,</p>

    <p class="normal1">çünkü beni rızam olmadan konuşturuyorsun.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Hangi konuda?</p>

    <p class="normal1">Söyle de iyice bilelim.</p>

    <p class="normal1">&nbsp;</p>

    <p class="normal1"><span class="idebold">Teiresias</span></p>

    <p class="normal1">Hiçbir şey anlamadın mı?</p>

    <p class="normal1">Yoksa daha fazlasını mı söylememi istiyorsun?</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Hayır anlamadım,</p>

    <p class="normal1">yoksa söylerdim.</p>

    <p class="normal1">Haydi bir daha anlat!</p>

    <p class="normal1">&nbsp;</p>

    <p class="normal1"><span class="idebold">Teiresias</span></p>

    <p class="normal1">Aradığın adam sensin!</p>

    <p class="normal1">Kralın katili sensin!</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Bu suçlamalar bir dahaki sefere cezasız kalmayacak.</p>

    <p class="normal1">Bunu bil!</p>

    <p class="normal1">&nbsp;</p>

    <p class="normal1"><span class="idebold">Teiresias</span></p>

    <p class="normal1">O zaman bir şey daha söyleyeyim de</p>

    <p class="normal1">iyice öfkelen.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">İstediğini söyle,</p>

    <p class="normal1">boşa gitmiş olacak.</p>

    <p class="normal1">&nbsp;</p>

    <p class="normal1"><span class="idebold">Teiresias</span></p>

    <p class="normal1">Bilmeden kendi kanından biriyle</p>

    <p class="normal1">utanılacak bir ilişki içine girdin.</p>

    <p class="normal1">Nasıl bir felaket içindesin göremiyorsun!</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Sanıyor musun ki bu söylediklerin cezasız kalacak?</p>

    <p class="normal1">&nbsp;</p>

    <p class="normal1"><span class="idebold">Teiresias</span></p>

    <p class="normal1">Hakikatin sözü geçiyorsa evet!</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Tabii ki geçiyor, ama senin için değil,</p>

    <p class="normal1">çünkü senin aklın ve kulakların da</p>

    <p class="normal1">en az gözlerin kadar kör.</p>

    <p class="normal1">&nbsp;</p>

    <p class="normal1"><span class="idebold">Teiresias</span></p>

    <p class="normal1">Sen ise zavallısın,</p>

    <p class="normal1">kısa süre sonra buradaki herkesin seni hor göreceği</p>

    <p class="normal1">bir konu için benimle alay ediyorsun.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Sen sadece geceden besleniyorsun;</p>

    <p class="normal1">öyle ki ne bana ne de ışığı gören bir başkasına zarar verebilirsin.</p>

    <p class="normal1">&nbsp;</p>

    <p class="normal1"><span class="idebold">Teiresias</span></p>

    <p class="normal1">Kaderinde sonunun benim elimden olacağı yazmıyor,</p>

    <p class="normal1">bu işlerle uğraşan Apollon sana yetecektir.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Bu plan sana mı ait Kreon’a mı?</p>

    <p class="normal1">&nbsp;</p>

    <p class="normal1"><span class="idebold">Teiresias</span></p>

    <p class="normal1">Kreon sana karşı bir suç işlemedi,</p>

    <p class="normal1">sonun kendi elinden olacak.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Ey rekabet dolu yaşamda her yetenekten önde gelen,</p>

    <p class="normal1">para ve iktidar!</p>

    <p class="normal1">Size karşı beslenen kıskançlık ne büyük!</p>

    <p class="normal1">Bu şehrin ben istemeden bana armağan ettiği iktidar yüzünden,</p>

    <p class="normal1">dostum sadık Kreon daha baştan beri, gizlice yerime göz koymuş</p>

    <p class="normal1">beni şehirden kovmak istiyor.</p>

    <p class="normal1">Bunun için de düzenbaz bir entrikacı,</p>

    <p class="normal1">akıl çelen bir şarlatan göndermiş.</p>

    <p class="normal1">Kâhinlik işinde doğuştan kördür</p>

    <p class="normal1">ama çıkarıyla ilgili şeyleri gözleri çok iyi görür.</p>

    <p class="normal1">Hadi söyle bana o halde;</p>

    <p class="normal1">hangi durumlarda gerçekten kâhinlik yapıyorsun?</p>

    <p class="normal1">Bilmeceler soran canavar buradayken</p>

    <p class="normal1">neden hemşerilerine onları kurtaracak bir şeyler söylemedin?</p>

    <p class="normal1">Bilmeceleri çözmek herhangi bir kimsenin işi değildir,</p>

    <p class="normal1">kehanet becerisine gereksinim duyulur,</p>

    <p class="normal1">bu da senin ne kuş falından ne de herhangi bir tanrıdan,</p>

    <p class="normal1">haber almadığını doğruluyor.</p>

    <p class="normal1">Ama sonra, hiçbir şeyden anlamayan Oidipus geldi</p>

    <p class="normal1">ve kuşlardan haber almadan, zekâsıyla bilmeceyi çözerek</p>

    <p class="normal1">Sfenks’in ağzını kapattı.</p>

    <p class="normal1">İşte, Kreon’un tahtından pay alma ümitleriyle</p>

    <p class="normal1">bu şehirden kovmaya çalıştığın o adam benim!</p>

    <p class="normal1">Bana öyle geliyor ki bu planları yaptığınız adamla beraber,</p>

    <p class="normal1">nefret ettiğiniz insanı bu ülkeden sürmeden önce,</p>

    <p class="normal1">iyice cezalandırmak istiyorsunuz.</p>

    <p class="normal1">Bu kadar yaşlı olmasaydın, işkencelerle aklını başına getirirdim.</p>

    <p class="normal1">&nbsp;</p>

    <p class="normal1"><span class="idebold">Koro Başı</span></p>

    <p class="normal1">Anladığım kadarıyla ikinizin de söyledikleri</p>

    <p class="normal1">öfkeyle söylenmiş sözler, Oidipus,</p>

    <p class="normal1">ama bütün bunlara hiç gerek yok.</p>

    <p class="normal1">Yapmamız gereken tanrının kehanetini</p>

    <p class="normal1">en iyi şekilde nasıl yerine getiririz onu düşünmek.</p>

    <p class="normal1">&nbsp;</p>

    <p class="normal1"><span class="idebold">Teiresias</span></p>

    <p class="normal1">Sen bir kralsın, ama en azından cevap</p>

    <p class="normal1">hakkı varsa; aynı uzunlukta konuşmaya;</p>

    <p class="normal1">gücüm de yeter benim buna;</p>

    <p class="normal1">Ben ne sana ne de Kreon’un</p>

    <p class="normal1">koruyuculuğunda,<sup class="calibre3"><a href="../Text/Kral%20oidipus_split_007.html#footnote-7235-29" id="footnote-7235-29-backlink">[29]</a></sup> ona hizmet ediyorum,</p>

    <p class="normal1">sadece Loksias’a<sup class="calibre3"><a href="../Text/Kral%20oidipus_split_007.html#footnote-7235-30" id="footnote-7235-30-backlink">[30]</a></sup> hizmet etmek için yaşıyorum.</p>

    <p class="normal1">Madem benim kör olmamla alay ediyorsun o halde dinle;</p>

    <p class="normal1">senin gözlerin görüyorsa, nasıl bir felaketin içinde olduğunu</p>

    <p class="normal1">kimlerle beraber yaşadığını neden görmüyorsun?</p>

    <p class="normal1">Yoksa kimin soyundan geldiğini biliyor musun?</p>

    <p class="normal1">Hayır, yer altındaki, yer üstündeki</p>

    <p class="normal1">kendi akrabalarının düşmanı olduğunu anlamıyorsun.</p>

    <p class="normal1">Korkunç bir çifte lanet, seni bu ülkeden kovacak</p>

    <p class="normal1">hem baban, hem annen tarafından yollanan.</p>

    <p class="normal1">Şu an gören gözlerin karanlıktan başka bir şey göremeyecek.</p>

    <p class="normal1">Yaptığın evliliği öğrenince</p>

    <p class="normal1">Ve çığlığınla dolmamış liman mı kalacak;</p>

    <p class="normal1">Kithairon’dan<sup class="calibre3"><a href="../Text/Kral%20oidipus_split_007.html#footnote-7235-31" id="footnote-7235-31-backlink">[31]</a></sup> yankılanmayacak mı haykırışların,</p>

    <p class="normal1">Yaşamının yolculuğunda,</p>

    <p class="normal1">bu kadını eş olarak kabul ettiğinde,</p>

    <p class="normal1">huzur gibi görünen</p>

    <p class="normal1">bahtsızlık limanına girdin.</p>

    <p class="normal1">Henüz sana gerçek kimliğini tanıtacak</p>

    <p class="normal1">ve çocuklarını sana denk kılacak</p>

    <p class="normal1">diğer bahtsızları tanımıyorsun.</p>

    <p class="normal1">İşte bütün bunlar için sen</p>

    <p class="normal1">bana ve Kreon’a küfürler ediyorsun.</p>

    <p class="normal1">Şimdiye kadar hiçbir ölümlü</p>

    <p class="normal1">seninki kadar kötü bir yazgıya sahip olmamıştır.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Bu sözleri duymaya kim tahammül edebilir?</p>

    <p class="normal1">Defol, kaybol gözümün önünden! Çabuk!</p>

    <p class="normal1">Evine dön!</p>

    <p class="normal1">&nbsp;</p>

    <p class="normal1"><span class="idebold">Teiresias</span></p>

    <p class="normal1">Çağırmasaydın buraya kadar gelmeyecektim zaten.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Böyle ipe sapa gelmez laflar edeceğini nereden bileyim?</p>

    <p class="normal1">&nbsp;</p>

    <p class="normal1"><span class="idebold">Teiresias</span></p>

    <p class="normal1">Sana göre ben akılsızın tekiyim,</p>

    <p class="normal1">ama anan baban beni akıllı olarak bilirdi.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Kim dedin? Dur orada! Kimmiş beni doğuran?</p>

    <p class="normal1">&nbsp;</p>

    <p class="normal1"><span class="idebold">Teiresias</span></p>

    <p class="normal1">Soyun gün ışığına çıktığında mahvolacaksın.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Hep böyle bilmece gibi ve kötümser konuşuyorsun!</p>

    <p class="normal1">&nbsp;</p>

    <p class="normal1"><span class="idebold">Teiresias</span></p>

    <p class="normal1">O zaman bilmeceleri çözmekte o kadar da usta değilsin demek ki.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Beni önemli bir insan yapan konuyla alay ediyorsun.</p>

    <p class="normal1">&nbsp;</p>

    <p class="normal1"><span class="idebold">Teiresias</span></p>

    <p class="normal1">Bu önemli başarı senin sonunu hazırladı.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Bu önemli değil, şehir kurtulsun yeter.</p>

    <p class="normal1">&nbsp;</p>

    <p class="normal1"><span class="idebold">Teiresias</span></p>

    <p class="normal1">O halde gidelim!</p>

    <p class="normal1"><span class="ideitalik">(Yol gösteren çocuğa)</span> Evladım, geç önüme.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">İyi olur, varlığınla yeterince canımı sıktın.</p>

    <p class="normal1">Gitmen iyi olacak.</p>

    <p class="normal1">&nbsp;</p>

    <p class="normal1"><span class="idebold">Teiresias</span></p>

    <p class="normal1">Gitmeden önce geliş nedenimi söyleyeyim,</p>

    <p class="normal1">senin gücünden korkmuyorum.</p>

    <p class="normal1">Çünkü hiçbir konuda bana zarar veremezsin!</p>

    <p class="normal1">Şu sözlerimi iyi dinle:</p>

    <p class="normal1">Bulmaya çalıştığın Laios’un katili</p>

    <p class="normal1">şu anda burada bulunuyor.</p>

    <p class="normal1">Bir yabancı sanılıyor, ama</p>

    <p class="normal1">Thebai’li olduğu ortaya çıkacak.</p>

    <p class="normal1">Ama bunu öğrendiğine sevinemeyecek.</p>

    <p class="normal1">Zenginlikler içinde bir yoksul,</p>

    <p class="normal1">bakar kör olacak.</p>

    <p class="normal1">Elinde bastonu gurbete gidecek.</p>

    <p class="normal1">Kendi çocuklarının hem kardeşi hem babası</p>

    <p class="normal1">ve onu doğuran kadının hem oğlu hem kocası olduğu</p>

    <p class="normal1">ve babasının karısıyla yattığı ve öz</p>

    <p class="normal1">babasının katili olduğu ortaya çıkacak.</p>

    <p class="normal1">Sarayına girdiğinde bunları iyice düşün,</p>

    <p class="normal1">eğer bir yalan bulursan söylediklerimde,</p>

    <p class="normal1">o zaman kâhinlikten hiç anlamadığımı söyleyebilirsin.</p>

    <p class="normal1"><span class="ideitalik">(Teiresias ve çocuk çıkarlar, Oidipus çıkar.)</span></p>

    <p class="normal1">&nbsp;</p>

    <p class="normal3">I. Stasimon</p>

    <p class="normal1">&nbsp;</p>

    <p class="normal1"><span class="idebold">Koro</span></p>

    <p class="normal1">Tanrıların Delphoi kayalığından<sup class="calibre3"><a href="../Text/Kral%20oidipus_split_007.html#footnote-7235-32" id="footnote-7235-32-backlink">[32]</a></sup> suçladığı,</p>

    <p class="normal1">ağza alınmayacak suçlar işlemiş olan bu adam da kim?</p>

    <p class="normal1">Artık fırtınalarla yarışan atlar kadar hızlı koşup, yol almanın</p>

    <p class="normal1">zamanı geldi.</p>

    <p class="normal1">Zeus’un oğlu<sup class="calibre3"><a href="../Text/Kral%20oidipus_split_007.html#footnote-7235-33" id="footnote-7235-33-backlink">[33]</a></sup> geliyor yıldırımın ateşiyle silahlanmış,</p>

    <p class="normal1">arkasında öfkelerini yitirmeyen Ker’ler.<sup class="calibre3"><a href="../Text/Kral%20oidipus_split_007.html#footnote-7235-34" id="footnote-7235-34-backlink">[34]</a></sup></p>

    <p class="normal1">Karla örtülü Parnassos’ta</p>

    <p class="normal1">meçhul katili bulmamız</p>

    <p class="normal1">gerektiğini söyleyen tanrı kehaneti</p>

    <p class="normal1">bir güneş gibi parladı.</p>

    <p class="normal1">O ise ormanın yaban otları arasında,</p>

    <p class="normal1">mağaralarda, dağlarda</p>

    <p class="normal1">yorgunluktan ayakları kopmuş,</p>

    <p class="normal1">bitkin düşmüş bir boğa gibi</p>

    <p class="normal1">göbeğin<sup class="calibre3"><a href="../Text/Kral%20oidipus_split_007.html#footnote-7235-35" id="footnote-7235-35-backlink">[35]</a></sup> kehanetlerinden kaçmaya çalışıyor.</p>

    <p class="normal1">Yeryüzünün ortasında bir başına kalmış.</p>

    <p class="normal1">Ama diğerleri hiç yorulmazlar,</p>

    <p class="normal1">etrafında at sinekleri gibi uçuşarak</p>

    <p class="normal1">avlayacaklar onu.</p>

    <p class="normal1">Korkunç, bilge kâhinin söyledikleri</p>

    <p class="normal1">gerçekten çok korkunç.</p>

    <p class="normal1">Altüst ettiler beni</p>

    <p class="normal1">ne kabul edebiliyorum ne de yadsıyabiliyorum.</p>

    <p class="normal1">Ne söyleyeyim bilmiyorum,</p>

    <p class="normal1">ortada kalakaldım.</p>

    <p class="normal1">Neyi beklediğimi bilmiyorum,</p>

    <p class="normal1">ne geleceği ne de geçmişi seçebiliyorum.</p>

    <p class="normal1">Şimdiye kadar Labdakid<sup class="calibre3"><a href="../Text/Kral%20oidipus_split_007.html#footnote-7235-36" id="footnote-7235-36-backlink">[36]</a></sup> ve Polybos’un oğluyla ilgili</p>

    <p class="normal1">bir anlaşmazlık çıktığını ne duydum ne de gördüm.</p>

    <p class="normal1">Bununla birlikte Laios’un meçhul cinayetinin intikamını almak için</p>

    <p class="normal1">halkın sevdiği Oidipus adını nasıl lekelerim?</p>

    <p class="normal1">Ama tabii ki Zeus ve Apollon bilgedir</p>

    <p class="normal1">ve insanlar hakkında her şeyi bilirler.</p>

    <p class="normal1">Öte yandan kâhinin</p>

    <p class="normal1">benden daha üst seviyede bir insan olduğu fikri yanlıştır,</p>

    <p class="normal1">bir insan bilgide bir diğerinden üstün olabilse de.</p>

    <p class="normal1">Yine de kesin olarak kanıtlanmadıkça</p>

    <p class="normal1">Oidipus’un suçlu olduğu fikrine inanamam.</p>

    <p class="normal1">Çünkü bir zamanlar kanatlı Sfenks,</p>

    <p class="normal1">hepimizin gözleri önünde rakibini bulmuştu.</p>

    <p class="normal1">Bu denemeden sonra ne yetenekli</p>

    <p class="normal1">ve ne kadar dost olduğu anlaşıldı;</p>

    <p class="normal1">işte bu yüzden zihnim onun</p>

    <p class="normal1">bir cani olduğunu kabullenmekte zorlanıyor.</p>

    <p class="normal1">&nbsp;</p>

    <p class="normal1"><span class="normal2">II. Epeisodion</span>: <span class="ideitalik">(Kreon girer.)</span></p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Vatandaşlarım, öğrendiğime göre</p>

    <p class="normal1">Kral Oidipus, bana karşı</p>

    <p class="normal1">korkunç suçlamalarda bulunmuş,</p>

    <p class="normal1">dayanamadım kalktım buraya geldim.</p>

    <p class="normal1">Şayet bulunduğumuz bu durumda,</p>

    <p class="normal1">kötü bir şey söylediğimi ya da yaptığımı düşünüyorsa,</p>

    <p class="normal1">böyle bir suçlamanın ağırlığı altında yaşamımı sürdüremem.</p>

    <p class="normal1">Senin ve diğer dostlarımın önünde söylediği kötü sözlerle</p>

    <p class="normal1">bana verdiği zarar büyüktür.</p>

    <p class="normal1">&nbsp;</p>

    <p class="normal1"><span class="idebold">Koro Başı</span></p>

    <p class="normal1">Evet, böyle bir suçlama dile getirdiği gerçek.</p>

    <p class="normal1">Ama genel kanısının tersine,</p>

    <p class="normal1">bu daha çok anlık bir öfkenin sonucu olabilir.</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Kâhin, benim zorumla yalan söylüyormuş güya.</p>

    <p class="normal1">&nbsp;</p>

    <p class="normal1"><span class="idebold">Koro Başı</span></p>

    <p class="normal1">Evet bu tür sözler etti,</p>

    <p class="normal1">ama hangi amaçla bilmiyorum.</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Beni suçlarken seninle göz göze geliyor muydu?</p>

    <p class="normal1">Aklı başında mıydı?</p>

    <p class="normal1">&nbsp;</p>

    <p class="normal1"><span class="idebold">Koro Başı</span></p>

    <p class="normal1">Bilmiyorum, büyüklerimiz konuşurken onlara bakmam.</p>

    <p class="normal1"><span class="ideitalik">(Oidipus saraydan çıkar.)</span></p>

    <p class="normal1">İşte kendisi de saraydan çıkıyor.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Sen buraya nasıl gelirsin?</p>

    <p class="normal1">Gerçekten de çok cesurmuşsun!</p>

    <p class="normal1">Tahtıma göz dikip canıma kastettiğin halde</p>

    <p class="normal1">böyle evime kadar gelebilmişsin.</p>

    <p class="normal1">Tanrılar adına söyle bana,</p>

    <p class="normal1">bende bir korkaklık, bir akılsızlık mı gördün de</p>

    <p class="normal1">arkamdan bunları çevirdin?</p>

    <p class="normal1">Yoksa yılan gibi sinsice yürüttüğün</p>

    <p class="normal1">planlarını anlamayacağımı mı sandın?</p>

    <p class="normal1">Ya da öğrensem de bir şey yapamayacağımı mı düşünüyordun?</p>

    <p class="normal1">Bu çok akılsızca bir girişim değil mi</p>

    <p class="normal1">arkanda seni destekleyecek halk olmadan?</p>

    <p class="normal1">Genelde bunlar insanların ve paranın yardımıyla olur.</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Ne yapman gerekir biliyor musun?</p>

    <p class="normal1">Dinle bak sözlerine yanıtım ne olacak;</p>

    <p class="normal1">önce öğren, sonra suçlarsın!</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Sözlerde iyisin</p>

    <p class="normal1">ama ben seni dinleyecek durumda değilim,</p>

    <p class="normal1">çünkü senin düşmanım olduğunu</p>

    <p class="normal1">ve beni pek sevmediğini anladım.</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Ben de bu yüzden konuşuyorum, beni dinle!</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Ben de bu yüzden dinlemek istemiyorum.</p>

    <p class="normal1">Ne söyleyeceğini biliyorum!</p>

    <p class="normal1">Kötü bir insan olmadığını söyleyeceksin.</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Eğer akılsızca inat etmenin</p>

    <p class="normal1">kazanç sağlayacağını sanıyorsan</p>

    <p class="normal1">yanılıyorsun.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Eğer bir yakınına zarar verip</p>

    <p class="normal1">hak ettiğin cezadan kurtulabileceğini sanıyorsan,</p>

    <p class="normal1">yanılıyorsun.</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Bu söylediklerine katılıyorum, ama</p>

    <p class="normal1">sana yaptığımı söylediğin kötülük neymiş peki?</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Birini gönderip şu “çok önemli” kâhini çağırtmamı</p>

    <p class="normal1">bana öğütledin mi öğütlemedin mi?</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Şu anda da fikrim değişmiş değil.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Kaç yıl geçti Laios...</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Anlamadım, ne oldu?</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">... Laios kaybolalı</p>

    <p class="normal1">saldırıdan sonra?</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Hesabıma göre uzun zaman geçmiş.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Bu kâhin, kehanetlerde bulunmuyor muydu o zamanlar?</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Aynı yeteneği, aynı şöhreti o zamanlar da vardı.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Acaba o zamanlar benden bahsetmiş miydi?</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Hayır. En azından benim yanımda değil.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Cinayet hakkında hiç araştırma yapmadınız mı?</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Tabii ki yaptık, ama hiçbir şey bulamadık.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Nasıl olur da bu yetenekli kâhin o zamanlar şu an bildiklerinden bahsetmez?</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Bilmiyorum. Bilmediğim konularda susmayı tercih ederim.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">O zaman bildiğin kadarını anlatabilirsin!</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Neymiş o bildiğim?</p>

    <p class="normal1">Biliyor olsam neden söylememekte direneyim!</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Seninle görüşmemiş olsa, Laios’u benim öldürdüğümü söyleyemezdi.</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Bu dediğini en iyi sen bilebilirsin.</p>

    <p class="normal1">Bana gelince,</p>

    <p class="normal1">senin de yapmaya çalıştığın gibi;</p>

    <p class="normal1">sanıyorum senden bir şeyler öğrenmek hakkım.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">İstediğini sor, gocunacak değilim.</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Kendine eş olarak benim kız kardeşimi aldın, değil mi?</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Bu soruya hayır diyemem.</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">İkiniz de aynı yetkiyle bu ülkeyi yönetiyorsunuz, değil mi?</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Ona ne isterse veriyorum.</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Ben ise sizinle aynı yetkilere sahip olarak</p>

    <p class="normal1">hiyerarşide üçüncü ortağım, öyle değil mi?</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">İşte bu yüzden hain oluyorsun.</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Benim gibi iyice düşün, sence</p>

    <p class="normal1">iktidarı ele alan biri</p>

    <p class="normal1">korku ve kaygı içinde olmayı mı, yoksa</p>

    <p class="normal1">huzur içinde uyuyabilmeyi mi tercih edecektir?</p>

    <p class="normal1">İktidara uymak yerine bir kral olmayı</p>

    <p class="normal1">kendi menfaatini düşünen kimse arzulamaz,</p>

    <p class="normal1">ne ben ne de bir başkası.</p>

    <p class="normal1">Zaten şu anda senin sayende dertsiz tasasız her şeye sahibim.</p>

    <p class="normal1">Kral olsam istemediğim bir sürü şey yapmak zorunda kalacağım.</p>

    <p class="normal1">Hal böyleyken nasıl olur da senin tahtın benim gözüme güzel görünür?</p>

    <p class="normal1">Şimdi herkes bana selam veriyor, herkes bana dostça davranıyor,</p>

    <p class="normal1">seninle derdi olanlar benden yardım diliyor,</p>

    <p class="normal1">sanki böylece dilekleri gerçek olacakmış gibi.</p>

    <p class="normal1">Nasıl olur da ben bu güzelliklerden vazgeçip,</p>

    <p class="normal1">iktidarın dertlerine sahip olmayı arzu edebilirim?</p>

    <p class="normal1">Doğru dürüst düşünebilen bir akıl için bu mümkün mü?</p>

    <p class="normal1">Ne böyle bir ihtiras besledim,</p>

    <p class="normal1">ne de bir başkasının yardımıyla</p>

    <p class="normal1">buna kalkışmaya cesaret edebilirim.</p>

    <p class="normal1">Bunu kanıtlamamı istiyorsan</p>

    <p class="normal1">doğru Pythia’ya git, sana aktarılan kehanetlerle öğren gerçeği.</p>

    <p class="normal1">Eğer kâhinle gizli planlar yapmışsak</p>

    <p class="normal1">o zaman gelip öldürürsün beni,</p>

    <p class="normal1">sadece kendi fermanınla değil,</p>

    <p class="normal1">ben de katılırım o zaman bu kararına.</p>

    <p class="normal1">Ama beni böyle, elinde kanıt olmadan adaletsizce suçlama.</p>

    <p class="normal1">İnsanın, düşünmeden iyiye kötü,</p>

    <p class="normal1">kötüye iyi demesi doğru değildir.</p>

    <p class="normal1">Çünkü iyi bir dostu kovmakla</p>

    <p class="normal1">çok sevdiğin bir yaşamı kaybetmek aynı şeydir kanımca.</p>

    <p class="normal1">Bu söylediklerimi zamanla daha iyi anlayacaksın;</p>

    <p class="normal1">çünkü zaman kimin haklı olduğunu ortaya çıkaracaktır.</p>

    <p class="normal1">Kötü olanın er geç farkına varacaksın.</p>

    <p class="normal1">&nbsp;</p>

    <p class="normal1"><span class="idebold">Koro Başı</span></p>

    <p class="normal1">Görüşlerini güzelce dile getirdi,</p>

    <p class="normal1">hataya düşmek istemeyen bir insan olarak.</p>

    <p class="normal1">Kralım, birçok insan acele kararlar alarak yanılır.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Benim kötülüğümü isteyenler hızla ilerlerken,</p>

    <p class="normal1">benim de hızla onlara karşı koymam gerekiyor.</p>

    <p class="normal1">Eğer beklersem, onların iğrenç planları gerçekleşir,</p>

    <p class="normal1">benimkiler ise boşa çıkar.</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Ne istiyorsun peki?</p>

    <p class="normal1">Beni ülkeden kovmak mı?</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Hiç de değil, sürülmeni değil ölmeni istiyorum.</p>

    <p class="normal1">Sadece bu şekilde ders olur herkes için.</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Önce kıskançlık derken ne kastettiğini göstermen gerek.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Ne boyun eğmek ne de gerilemek isteyen biri gibi konuşuyorsun.</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Evet, görüyorum ki aklın başında değil.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Tersine; kendi hakkımda doğru düşünüyorum kendim için.</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Ama benim için de öyle yapmalısın!</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Ama sen kötüsün!</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Ya yanılıyorsan?</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Yine de itaat etmen gerekir.</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Yanlış yönetiyorsan, olmaz.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Bu şehir, benim şehrim!</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Benim de bu şehirde hakkım var.</p>

    <p class="normal1">Burası sadece senin değil!</p>

    <p class="normal1">&nbsp;</p>

    <p class="normal1"><span class="idebold">Koro Başı</span></p>

    <p class="normal1">Durun efendiler, durun!</p>

    <p class="normal1">Saraydan İokaste çıkıyor,</p>

    <p class="normal1">tam da zamanında.</p>

    <p class="normal1">Onun arabuluculuğuyla aranızdaki sorunları,</p>

    <p class="normal1">çözersiniz belki de.</p>

    <p class="normal1"><span class="ideitalik">(İokaste görünür.)</span></p>

    <p class="normal1">&nbsp;</p>

    <p class="normal1"><span class="idebold">İokaste</span></p>

    <p class="normal1">Neden akılsızca bir laf kavgasına tutuştunuz?</p>

    <p class="normal1">Herkesin derdi kendine yeterken,</p>

    <p class="normal1">kendi kişisel anlaşmazlıklarınızla ortalığı velveleye</p>

    <p class="normal1">vermeye hiç utanmıyor musunuz?</p>

    <p class="normal1"><span class="ideitalik">(Oidipus’a)</span></p>

    <p class="normal1">Sen saraya dön,</p>

    <p class="normal1">Kreon sen de evine git!</p>

    <p class="normal1">Önemsiz bir konuyu büyütecek</p>

    <p class="normal1">davranışlardan da kaçınmaya bak.</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Sevgili kardeşim!</p>

    <p class="normal1">Kocan Oidipus beni korkunç şeylerle suçlayarak,</p>

    <p class="normal1">bana birbirinden korkunç iki cezadan birini layık görüyor:</p>

    <p class="normal1">Beni ya vatan toprağından sürecek ya da öldürecekmiş!</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Evet, çünkü onu, arkamdan</p>

    <p class="normal1">akıl almaz kurnazlıklarla</p>

    <p class="normal1">işler çevirirken yakaladım karıcığım.</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Bir daha gün ışığını göremeyeyim,</p>

    <p class="normal1">tanrılar beni kahretsin</p>

    <p class="normal1">sana karşı beni suçladığın şeyleri</p>

    <p class="normal1">yaptıysam.</p>

    <p class="normal1">&nbsp;</p>

    <p class="normal1"><span class="idebold">İokaste</span></p>

    <p class="normal1">Tanrılar adına, Oidipus,</p>

    <p class="normal1">sana söylediklerine inan</p>

    <p class="normal1">tanrılar adına, ettiği yemin adına,</p>

    <p class="normal1">benim adıma ve şu insanlar adına...</p>

    <p class="normal1">&nbsp;</p>

    <p class="normal1"><span class="idebold">Koro</span></p>

    <p class="normal1">Yalvarırım kralımız,</p>

    <p class="normal1">iyi niyetini göster, onlara kulak ver! İste!</p>

    <p class="normal1">Mantıklı düşün ve onlara inan.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Ne yapmamı istiyorsun?</p>

    <p class="normal1">&nbsp;</p>

    <p class="normal1"><span class="idebold">Koro</span></p>

    <p class="normal1">Ona güvenin! Bugüne kadar hiçbir akılsızlık yapmadı.</p>

    <p class="normal1">Hem şimdi de gözlerimizin önünde büyük yeminler etti.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Sen benden ne istediğini biliyor musun?</p>

    <p class="normal1">&nbsp;</p>

    <p class="normal1"><span class="idebold">Koro</span></p>

    <p class="normal1">Biliyorum.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Ne demek istiyorsun açıkla!</p>

    <p class="normal1">&nbsp;</p>

    <p class="normal1"><span class="idebold">Koro</span></p>

    <p class="normal1">Ettiği yeminlerin ağırlığı altında olan</p>

    <p class="normal1">sevgili Kreon’a inanın!</p>

    <p class="normal1">Asılsız suçlamalarla onun adını kötüye çıkarmayın.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Benden istediğin buysa şayet</p>

    <p class="normal1">benim ölümümü ya da</p>

    <p class="normal1">bu ülkeden sürgün edilmemi istediğini bil.</p>

    <p class="normal1">&nbsp;</p>

    <p class="normal1"><span class="idebold">Koro</span></p>

    <p class="normal1">Tanrıların başını çeken Helios<sup class="calibre3"><a href="../Text/Kral%20oidipus_split_007.html#footnote-7235-37" id="footnote-7235-37-backlink">[37]</a></sup> üstüne, hayır!</p>

    <p class="normal1">Böyle bir niyetim varsa</p>

    <p class="normal1">tanrılardan ve dostlarımdan uzakta</p>

    <p class="normal1">ölümlerin en beteri bulsun beni.</p>

    <p class="normal1">Şehrimizin başındaki felaket zaten yeterince</p>

    <p class="normal1">yüreğimi sızlatıyor,</p>

    <p class="normal1">sizin aranızdaki şu anlaşmazlık da</p>

    <p class="normal1">başımızdaki dertleri daha da büyütüyor.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Bırakın, gitsin o halde!</p>

    <p class="normal1">Ölüme ya da onursuzca bir sürgüne katlanmaya razıyım;</p>

    <p class="normal1">sizin yakarışlarınız dokunuyor bana, onunki değil.</p>

    <p class="normal1">O her nerede olursa olsun düşmanımdır artık.</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Nefret dolusun, ama öfken dinince</p>

    <p class="normal1">çok pişman olacaksın!</p>

    <p class="normal1">Çünkü bu tür karaktere sahip olan insanlar</p>

    <p class="normal1">boşuna bahtsız olmazlar!</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Git buradan artık, hadi!</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Gidiyorum,</p>

    <p class="normal1">sen beni yanlış tanımış olsan da</p>

    <p class="normal1">buradaki insanların gözünde masumum.</p>

    <p class="normal1"><span class="ideitalik">(Kreon sahnenin sağından çıkar.)</span></p>

    <p class="normal1">&nbsp;</p>

    <p class="normal1"><span class="idebold">Koro</span></p>

    <p class="normal1">Hanımım, neden bir an önce</p>

    <p class="normal1">onu buradan alıp saraya götürmüyorsunuz?</p>

    <p class="normal1">&nbsp;</p>

    <p class="normal1"><span class="idebold">İokaste</span></p>

    <p class="normal1">Önce neler olduğunu bir öğreneyim hele.</p>

    <p class="normal1">&nbsp;</p>

    <p class="normal1"><span class="idebold">Koro</span></p>

    <p class="normal1">Söylediklerinden körü körüne bir kuşku çıkıyor; haksız, incitici.</p>

    <p class="normal1">&nbsp;</p>

    <p class="normal1"><span class="idebold">İokaste</span></p>

    <p class="normal1">Her ikisinin<sup class="calibre3"><a href="../Text/Kral%20oidipus_split_007.html#footnote-7235-38" id="footnote-7235-38-backlink">[38]</a></sup> sözlerinden de mi?</p>

    <p class="normal1">&nbsp;</p>

    <p class="normal1"><span class="idebold">Koro</span></p>

    <p class="normal1">Evet.</p>

    <p class="normal1">&nbsp;</p>

    <p class="normal1"><span class="idebold">İokaste</span></p>

    <p class="normal1">Peki neydi söyledikleri?</p>

    <p class="normal1">&nbsp;</p>

    <p class="normal1"><span class="idebold">Koro</span></p>

    <p class="normal1">Şehrimizin derdi kendine yeter,</p>

    <p class="normal1">artık sanırım bunları bir kenara bırakmak</p>

    <p class="normal1">en iyisi.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Mademki bu kadar</p>

    <p class="normal1">sağduyulu bir insansın, işi nereye vardırdığını görmüyor musun?</p>

    <p class="normal1">Hem benim tarafımı tutmuyorsun,</p>

    <p class="normal1">hem de beni teselli etmeye çalışıyorsun.</p>

    <p class="normal1">&nbsp;</p>

    <p class="normal1"><span class="idebold">Koro</span></p>

    <p class="normal1">Kralım, birçok defalar söyledim.</p>

    <p class="normal1">Yine tekrar ediyorum:</p>

    <p class="normal1">Sizden vazgeçersem</p>

    <p class="normal1">doğru dürüst düşünmekten</p>

    <p class="normal1">âciz görünürüm,</p>

    <p class="normal1">çünkü bir zamanlar ülkemiz</p>

    <p class="normal1">kaderin sillesinden kaçacak yer bulamazken</p>

    <p class="normal1">siz karşımıza çıkıp</p>

    <p class="normal1">bizi güvenli bir limana götürmüştünüz.</p>

    <p class="normal1">Yine o günlerdeki gibi kurtarıcımız olabilirsiniz bizim.</p>

    <p class="normal1">&nbsp;</p>

    <p class="normal1"><span class="idebold">İokaste</span></p>

    <p class="normal1">Kralım, lütfen anlat bana.</p>

    <p class="normal1">Nedir seni böyle çileden çıkaran?</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Anlatayım karıcığım,</p>

    <p class="normal1">seni buradaki herkesten çok sayarım.</p>

    <p class="normal1">Kreon’a öfkelendim</p>

    <p class="normal1">bana karşı hazırladığı planlar yüzünden.</p>

    <p class="normal1">&nbsp;</p>

    <p class="normal1"><span class="idebold">İokaste</span></p>

    <p class="normal1">Aranızdaki düşmanlığı anlamam için</p>

    <p class="normal1">bana, onu neyle suçladığını anlatır mısın?</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Laios’u benim öldürdüğümü söylüyor.</p>

    <p class="normal1">&nbsp;</p>

    <p class="normal1"><span class="idebold">İokaste</span></p>

    <p class="normal1">Kendi mi görmüş yoksa bir başkasından mı öğrenmiş?</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Hayır, aracı olarak bana düzenbaz kâhini gönderdi.</p>

    <p class="normal1">Kendisine göre bu işte parmağı yokmuş.</p>

    <p class="normal1">&nbsp;</p>

    <p class="normal1"><span class="idebold">İokaste</span></p>

    <p class="normal1">Şimdi bunları bir kenara bırak ve beni dinle:</p>

    <p class="normal1">Şunu bil ki hiçbir insan kehanet yeteneğine sahip değildir.</p>

    <p class="normal1">Bu konuda sana hemen bir kanıt sunabilirim.</p>

    <p class="normal1">Bir zamanlar Laios’un kulağına bir kehanet geldi</p>

    <p class="normal1">–Phoibos’un kendisinden değildi ama, onun rahiplerinden–</p>

    <p class="normal1">kaderinde benden doğacak çocuk tarafından öldürülmek</p>

    <p class="normal1">olduğu söylenmişti.</p>

    <p class="normal1">Gerçi o kehanetteki gibi –en azından duyduğumuz kadar–</p>

    <p class="normal1">üç yollu bir kavşakta, birkaç yabancı<sup class="calibre3"><a href="../Text/Kral%20oidipus_split_007.html#footnote-7235-39" id="footnote-7235-39-backlink">[39]</a></sup> hırsız tarafından öldürüldü.</p>

    <p class="normal1">Onu öldüreceği söylenen</p>

    <p class="normal1">çocuğunun ise doğumunun üzerinden üç ay geçmemişti ki,</p>

    <p class="normal1">ayak bileklerinden sımsıkı bağlayıp<sup class="calibre3"><a href="../Text/Kral%20oidipus_split_007.html#footnote-7235-40" id="footnote-7235-40-backlink">[40]</a></sup></p>

    <p class="normal1">dağ başında ıssız bir yere bırakmaları için birilerine verdi.</p>

    <p class="normal1">Böylece ne Apollon çocuğu babasının katili yapabildi</p>

    <p class="normal1">ne de Laios’un korktuğu başına gelip kendi oğlu tarafından</p>

    <p class="normal1">öldürüldü.</p>

    <p class="normal1">Kehanetler bu gibi şeylerin olacağını bildirmişti.</p>

    <p class="normal1">Ama sen bunlara önem verme,</p>

    <p class="normal1">tanrının istedikleri kendiliğinden çıkar gün ışığına.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Bu duyduğum sözler</p>

    <p class="normal1">ruhuma nasıl da işledi,</p>

    <p class="normal1">kafamı nasıl da karıştırdı.</p>

    <p class="normal1">&nbsp;</p>

    <p class="normal1"><span class="idebold">İokaste</span></p>

    <p class="normal1">Nedir seni böyle huzursuz eden düşünce?</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Laios’un üç yol ağzında öldürülmesi.</p>

    <p class="normal1">&nbsp;</p>

    <p class="normal1"><span class="idebold">İokaste</span></p>

    <p class="normal1">Söylenti böyleydi,</p>

    <p class="normal1">hâlâ da söylenir.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Bu olayın olduğu yer neresiydi?</p>

    <p class="normal1">&nbsp;</p>

    <p class="normal1"><span class="idebold">İokaste</span></p>

    <p class="normal1">Phokis adında bir yer.</p>

    <p class="normal1">Tam olarak Delphoi ve Daulia’dan<sup class="calibre3"><a href="../Text/Kral%20oidipus_split_007.html#footnote-7235-41" id="footnote-7235-41-backlink">[41]</a></sup> gelen yolların kesiştiği nokta.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Üzerinden ne kadar zaman geçti?</p>

    <p class="normal1">&nbsp;</p>

    <p class="normal1"><span class="idebold">İokaste</span></p>

    <p class="normal1">Sen ortaya çıkıp, iktidara geçmeden hemen önce</p>

    <p class="normal1">haber şehre gelmişti.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Ah, Zeus!</p>

    <p class="normal1">Benim için neler tasarlıyorsun?</p>

    <p class="normal1">&nbsp;</p>

    <p class="normal1"><span class="idebold">İokaste</span></p>

    <p class="normal1">Nedir, Oidipus</p>

    <p class="normal1">ruhunu böyle ağırlaştıran?</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Daha fazla soru sorma!</p>

    <p class="normal1">Laios’u anlat bana.</p>

    <p class="normal1">Neye benziyordu?</p>

    <p class="normal1">Kaç yaşlarındaydı?</p>

    <p class="normal1">&nbsp;</p>

    <p class="normal1"><span class="idebold">İokaste</span></p>

    <p class="normal1">İri yarıydı,</p>

    <p class="normal1">saçları daha yeni ağarmaya başlamıştı.</p>

    <p class="normal1">Sana benzerdi.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Vay halime!</p>

    <p class="normal1">Öyle görünüyor ki farkında olmadan</p>

    <p class="normal1">korkunç bir belaya bulaşmışım.</p>

    <p class="normal1">&nbsp;</p>

    <p class="normal1"><span class="idebold">İokaste</span></p>

    <p class="normal1">Ne diyorsun? Kralım,</p>

    <p class="normal1">sana bakarken beni bir korku</p>

    <p class="normal1">sarıyor.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Kâhinin haklı olduğu fikri beni korkutuyor.</p>

    <p class="normal1">Bir şeyler daha anlatırsan</p>

    <p class="normal1">daha çok aydınlanacağım.</p>

    <p class="normal1">&nbsp;</p>

    <p class="normal1"><span class="idebold">İokaste</span></p>

    <p class="normal1">Korkuyorum, ama yine de</p>

    <p class="normal1">bana sorduklarını yanıtlayacağım.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Yalnız mıydı</p>

    <p class="normal1">yoksa yanında adamları var mıydı?</p>

    <p class="normal1">&nbsp;</p>

    <p class="normal1"><span class="idebold">İokaste</span></p>

    <p class="normal1">Hepsi beş kişiydi.</p>

    <p class="normal1">İçlerinden biri tellaldı</p>

    <p class="normal1">ve Laios’u taşıyan bir de araba.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Yazık! Her şey ortada.</p>

    <p class="normal1">Size haberi getiren kimdi?</p>

    <p class="normal1">&nbsp;</p>

    <p class="normal1"><span class="idebold">İokaste</span></p>

    <p class="normal1">Saraydan bir köle.</p>

    <p class="normal1">Sadece o kurtulup geri dönmüştü.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Acaba şu anda sarayda bulunuyor mu?</p>

    <p class="normal1">&nbsp;</p>

    <p class="normal1"><span class="idebold">İokaste</span></p>

    <p class="normal1">Hayır, geri dönüp</p>

    <p class="normal1">senin, ülkenin başında olduğunu görünce</p>

    <p class="normal1">elimi tutup bana kendisini şehirden mümkün olduğunca</p>

    <p class="normal1">uzaklara;</p>

    <p class="normal1">sürülerin başında</p>

    <p class="normal1">otlaklara göndermem için yalvardı.</p>

    <p class="normal1">Ben de gönderdim.</p>

    <p class="normal1">İyilik yapmama değecek birisiydi.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">En kısa zamanda buraya gelebilir mi?</p>

    <p class="normal1">&nbsp;</p>

    <p class="normal1"><span class="idebold">İokaste</span></p>

    <p class="normal1">Çağırtırım, kralım,</p>

    <p class="normal1">ama sanıyorum</p>

    <p class="normal1">ruhunuzu böyle sıkan şeyin ne olduğunu</p>

    <p class="normal1">öğrenmeyi hak ediyorum.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Her şeyin en kötüsünü beklediğim şu an</p>

    <p class="normal1">hiçbir şey gizlemeyeceğim senden.</p>

    <p class="normal1">Senden daha çok değer verdiğim kim var?</p>

    <p class="normal1">Böylesi bir sınamadan geçerken...</p>

    <p class="normal1">Babam Korinthos’lu Polybos,</p>

    <p class="normal1">annem Dor Merope’dir.</p>

    <p class="normal1">Ülkemde önemli bir yurttaş olarak tanınırdım.</p>

    <p class="normal1">Ta ki garip bir olayla karşılaşana kadar.</p>

    <p class="normal1">Bir ziyafette iyice sarhoş olmuş biri bana</p>

    <p class="normal1">babamın güya beni evlatlık almış olduğunu söyledi.</p>

    <p class="normal1">Çok öfkelendim, o gün zor sabrettim</p>

    <p class="normal1">ve ertesi gün annemin, babamın yanına gidip</p>

    <p class="normal1">bu olayı açıklamalarını istedim.</p>

    <p class="normal1">Onlar da bu haddini bilmez adama çok kızdılar.</p>

    <p class="normal1">Onların bu tavırlarından çok memnun kalmıştım,</p>

    <p class="normal1">ama bu olay aklımı kurcaladı.</p>

    <p class="normal1">Ailemin haberi olmadan kalkıp Pythia’ya gittim,</p>

    <p class="normal1">Phoibos beni, soru sorduğum konuda</p>

    <p class="normal1">yanıtsız bırakarak geri gönderdi,</p>

    <p class="normal1">ama beni korkunç felaketlerin beklediğini bildirdi.</p>

    <p class="normal1">Annemin yatağına girip, insanların görmeye tahammül</p>

    <p class="normal1">edemeyecekleri bir soy dünyaya getireceğimi ve</p>

    <p class="normal1">kendi öz babamın katili olacağımı söyledi.</p>

    <p class="normal1">Bunları duyduktan sonra ben de</p>

    <p class="normal1">yıldızları kendime kılavuz yapıp</p>

    <p class="normal1">kötü kehanetlerle bildirilen rezilliklerin</p>

    <p class="normal1">gerçekleştiğini görmemek için</p>

    <p class="normal1">Korinthos topraklarına geri dönmemek üzere yola çıktım</p>

    <p class="normal1">ve kralın kaybolduğunu söylediğin bölgeye doğru ilerledim.</p>

    <p class="normal1">Sana gerçeği söyleyeyim karıcığım,</p>

    <p class="normal1">yürüyerek üç yol ağzına yaklaştığımda</p>

    <p class="normal1">bir tellal ve tayların çektiği arabaya binmiş bir adamla karşılaştım.</p>

    <p class="normal1">–Tam da senin anlattığın gibiydi–</p>

    <p class="normal1">beni zorla yolun kenarına itmeye çalıştılar.</p>

    <p class="normal1">Arabadaki yaşlı adam</p>

    <p class="normal1">arabayı üzerime doğru sürünce</p>

    <p class="normal1">ben de öfkelenip vurdum,</p>

    <p class="normal1">yaşlı adam yaklaşıp</p>

    <p class="normal1">arabasından iki uçlu kamçısı ile kafama vurdu.</p>

    <p class="normal1">Ben de elimdeki değnekle ona vurup</p>

    <p class="normal1">arabadan onu yere düşürdüm</p>

    <p class="normal1">ve hepsini öldürdüm.</p>

    <p class="normal1">Eğer bu adamın Laios’la bir ilgisi varsa</p>

    <p class="normal1">hangi ölümlü benden daha bahtsız olabilir?</p>

    <p class="normal1">Başka kim olabilir tanrıların böyle nefret ettiği?</p>

    <p class="normal1">Böyle bir katili, ne bir yabancı ne de hemşerisi</p>

    <p class="normal1">evine koyar,</p>

    <p class="normal1">ne de kimse konuşur onunla;</p>

    <p class="normal1">böylesini kovmak lazım gelir evlerden.</p>

    <p class="normal1">Bunları, bütün bu belaları, bir başkası değil</p>

    <p class="normal1">ben çektim kendi üzerime.</p>

    <p class="normal1">Ölen adamın karısını, onu öldürdüğüm ellerle kirlettim.</p>

    <p class="normal1">Ben bir cani olarak mı doğdum?</p>

    <p class="normal1">Acaba tamamen lanetli miyim?</p>

    <p class="normal1">Eğer olur da sürgün edilirsem,</p>

    <p class="normal1">ne buradaki ailemi görebilirim</p>

    <p class="normal1">ne de kendi vatanıma adım atabilirim,</p>

    <p class="normal1">çünkü kaderimde, annemle evleneceğim</p>

    <p class="normal1">ve beni dünyaya getirip besleyen babam Polybos’u</p>

    <p class="normal1">öldürmek de var.</p>

    <p class="normal1">Bütün bunların zalim bir tanrının işi olduğu</p>

    <p class="normal1">doğru mu?</p>

    <p class="normal1">Hayır, umarım temiz ve saygıdeğer tanrılar</p>

    <p class="normal1">bana o günleri göstermezler.</p>

    <p class="normal1">Böyle bir ayıpla lekelenmeden önce</p>

    <p class="normal1">kimseye görünmeden kaybolurum.</p>

    <p class="normal1">&nbsp;</p>

    <p class="normal1"><span class="idebold">Koro Başı</span></p>

    <p class="normal1">Kralım, bunlar içime korku salıyor.</p>

    <p class="normal1">Ama görgü tanığına danışana kadar</p>

    <p class="normal1">ümitsizliğe kapılmayın.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Hâlâ küçük bir umut var,</p>

    <p class="normal1">çobanı bekleyeceğim.</p>

    <p class="normal1">&nbsp;</p>

    <p class="normal1"><span class="idebold">İokaste</span></p>

    <p class="normal1">Geldiğinde ne olacağını umuyorsun?</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Söyleyeyim, senin söylediklerin çıkarsa</p>

    <p class="normal1">o zaman kurtulurum bu günahtan.</p>

    <p class="normal1">&nbsp;</p>

    <p class="normal1"><span class="idebold">İokaste</span></p>

    <p class="normal1">Nedir benden duyduğun bu sözler?</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Laios’un bir kaç hırsız tarafından öldürüldüğünü</p>

    <p class="normal1">söylemiştin.</p>

    <p class="normal1">Tanık da aynı sayıyı verirse</p>

    <p class="normal1">o zaman onu öldüren ben olamam.</p>

    <p class="normal1">Bir kişi birkaç kişiyle karıştırılamaz.</p>

    <p class="normal1">Şayet tek bir adamdan bahsederse</p>

    <p class="normal1">o zaman bu olayın sorumlusu benim demektir.</p>

    <p class="normal1">&nbsp;</p>

    <p class="normal1"><span class="idebold">İokaste</span></p>

    <p class="normal1">Çoban aynen bu şekilde konuştu,</p>

    <p class="normal1">sözlerini geri alamaz.</p>

    <p class="normal1">Sadece ben değil</p>

    <p class="normal1">onun söylediklerini bütün şehir duydu.</p>

    <p class="normal1">Sözlerini değiştirse de kralım</p>

    <p class="normal1">bu durumda bile Laios’un, senin</p>

    <p class="normal1">tarafından öldürüldüğünü kanıtlayamaz,</p>

    <p class="normal1">çünkü Loksias, açıkça onu benden doğacak</p>

    <p class="normal1">çocuğun öldüreceğini bildirmişti.</p>

    <p class="normal1">Onu öldürmek şöyle dursun</p>

    <p class="normal1">o zavallıcık ortadan kaybolalı çok oldu.</p>

    <p class="normal1">Bu yüzden de öyle sağda solda dolaşan</p>

    <p class="normal1">kehanetlere önem vermem.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Haklısın, çobanı buraya getirmesi için</p>

    <p class="normal1">birini gönder, sakın ihmal etme!</p>

    <p class="normal1">&nbsp;</p>

    <p class="normal1"><span class="idebold">İokaste</span></p>

    <p class="normal1">Hemen gönderirim, hadi biz de saraya gidelim.</p>

    <p class="normal1">Hoşlanmayacağın bir şey yapmam söz konusu olamaz.</p>

    <p class="normal1"><span class="ideitalik">(Oidipus ve İokaste saraya girerler.)</span></p>

    <p class="normal1">&nbsp;</p>

    <p class="normal3">II. Stasimon</p>

    <p class="normal1">&nbsp;</p>

    <p class="normal1"><span class="idebold">Koro</span></p>

    <p class="normal1">Yardım etse de Moira<sup class="calibre3"><a href="../Text/Kral%20oidipus_split_007.html#footnote-7235-42" id="footnote-7235-42-backlink">[42]</a></sup> kutsal saflığı içimde barındırabilsem,</p>

    <p class="normal1">yaptığım işlerde söylediğim sözlerde;</p>

    <p class="normal1">bunlar için kutsallaşmıştır,</p>

    <p class="normal1">gökyüzünde doğan yüce yasalar.<sup class="calibre3"><a href="../Text/Kral%20oidipus_split_007.html#footnote-7235-43" id="footnote-7235-43-backlink">[43]</a></sup></p>

    <p class="normal1">Olimpos onların yegâne babasıdır,</p>

    <p class="normal1">onları ne insanların ölümlü doğası var etmiştir,</p>

    <p class="normal1">ne de unutkanlık onları gizleyebilmiştir.</p>

    <p class="normal1">İşte onların içindedir hiç yaşlanmayan tanrı.</p>

    <p class="normal1">Gururdur tiranı doğuran,</p>

    <p class="normal1">gururdur akılsızca şişirilen zenginlikle,</p>

    <p class="normal1">yükselir yukarılara, tepelere</p>

    <p class="normal1">ama sonra kaçınılmazdır düşmesi bir uçuruma</p>

    <p class="normal1">hiçbir tutamak bulamaz.</p>

    <p class="normal1">Tanrıya yalvarırım, kentin iyiliği için hiçbir zaman</p>

    <p class="normal1">mücadeleye ara vermesin,</p>

    <p class="normal1">her zaman benim koruyucu tanrım olsun.</p>

    <p class="normal1">Eğer biri kibrin yolunda ilerlerse</p>

    <p class="normal1">sözleriyle ve işleriyle</p>

    <p class="normal1">Dike’yi hesaba katmadan,</p>

    <p class="normal1">tanrıların kutsal yerlerine saygı göstermeden,</p>

    <p class="normal1">umarım kötü şans bulur onu, kendini beğenmişliği yüzünden.</p>

    <p class="normal1">Lanetlensin bileğinin hakkıyla kazanmayan,</p>

    <p class="normal1">saygısızlıktan ayrılmayan,</p>

    <p class="normal1">akılsızca elini dokunmaması gerekenlere uzatan.</p>

    <p class="normal1">Bu işleri yapan insan, tanrıların oklarından</p>

    <p class="normal1">kurtulacağını nasıl düşünebilir?</p>

    <p class="normal1">Bu tür davranışlar saygı görüyorsa<sup class="calibre3"><a href="../Text/Kral%20oidipus_split_007.html#footnote-7235-44" id="footnote-7235-44-backlink">[44]</a></sup></p>

    <p class="normal1">Ben katılmıyorum bu oyuna.</p>

    <p class="normal1">Bir daha gitmem saygı gösterip</p>

    <p class="normal1">yeryüzünün kutsal merkezine</p>

    <p class="normal1">ne Abai’deki<sup class="calibre3"><a href="../Text/Kral%20oidipus_split_007.html#footnote-7235-45" id="footnote-7235-45-backlink">[45]</a></sup> tapınağa ne de Olimpia’ya;<sup class="calibre3"><a href="../Text/Kral%20oidipus_split_007.html#footnote-7235-46" id="footnote-7235-46-backlink">[46]</a></sup></p>

    <p class="normal1">şayet kehanetler insanların derdine çare bulamıyorsa.</p>

    <p class="normal1">Ama Zeus, her şeyin hâkimi,</p>

    <p class="normal1">seni haklı olarak böyle adlandırdılarsa,</p>

    <p class="normal1">elinden akıp gitmesine izin verme hiçbir şeyin,</p>

    <p class="normal1">ne de sonsuz gücünün.</p>

    <p class="normal1">Çünkü herkes Laios hakkındaki o eski kehanetlere önem veriyor;</p>

    <p class="normal1">sürekli olarak güçlerini yitiriyorlar</p>

    <p class="normal1">hiçbir yerde Apollon gerektiğince sayılmıyor.</p>

    <p class="normal1">&nbsp;</p>

    <p class="normal1"><span class="normal2">III. Epeisodion:</span> <span class="ideitalik">(İokaste saraydan çıkar, yanında iki hizmetçi vardır. Ellerinde tanrılar için hediyeler bulunmaktadır.)</span></p>

    <p class="normal1">&nbsp;</p>

    <p class="normal1"><span class="idebold">İokaste<sup class="calibre3"><a href="../Text/Kral%20oidipus_split_007.html#footnote-7235-47" id="footnote-7235-47-backlink">[47]</a></sup></span></p>

    <p class="normal1">Ülkemizin prensleri, aklıma bu elimdeki</p>

    <p class="normal1">hediyeleri ve niyaz dallarını alıp</p>

    <p class="normal1">tanrıların tapınaklarını ziyaret etme fikri geldi.</p>

    <p class="normal1">Çünkü kaygılar yüzünden</p>

    <p class="normal1">Oidipus’un ruhunda bir fırtına koptu.</p>

    <p class="normal1">Kökleri çok eskiye dayanan bu son olaylardan</p>

    <p class="normal1">aklı başında bir yetişkin gibi sonuçlar çıkaramıyor;</p>

    <p class="normal1">kendisiyle her konuşanın etkisinde kalıyor,</p>

    <p class="normal1">hele bir de korkutucu şeylerden bahsediyorsa.</p>

    <p class="normal1">Sözlerim artık sana karşı hiçbir işe yaramıyor,</p>

    <p class="normal1">Ey, Lykeios’lu Apollon, her zaman yakınımız.<sup class="calibre3"><a href="../Text/Kral%20oidipus_split_007.html#footnote-7235-48" id="footnote-7235-48-backlink">[48]</a></sup></p>

    <p class="normal1">Bu adaklarla sana yalvarmaya geldim.</p>

    <p class="normal1">Bizi kurtaracak bir çözüm bahşet bize.</p>

    <p class="normal1">Kaptanlarını çaresiz gören denizciler gibi</p>

    <p class="normal1">bizler de onu gördükçe korkuya kapılıyoruz.</p>

    <p class="normal1"><span class="ideitalik">(Sahnenin solundan bir haberci girer.)</span></p>

    <p class="normal1">&nbsp;</p>

    <p class="normal1"><span class="idebold">Haberci</span></p>

    <p class="normal1">Yabancılar, Kral Oidipus’un sarayının</p>

    <p class="normal1">nerede olduğunu</p>

    <p class="normal1">acaba sizlerden öğrenebilir miyim?</p>

    <p class="normal1">Hatta kendisinin nerede olduğunu biliyorsanız,</p>

    <p class="normal1">söylemeniz daha iyi olur.</p>

    <p class="normal1">&nbsp;</p>

    <p class="normal1"><span class="idebold">Koro Başı</span></p>

    <p class="normal1">Şurası onun sarayı, kendisi de içindedir, yabancı.</p>

    <p class="normal1">Bu gördüğün de onun karısı, çocuklarının anasıdır.</p>

    <p class="normal1">&nbsp;</p>

    <p class="normal1"><span class="idebold">Haberci</span></p>

    <p class="normal1">Dilerim aile ocağı ve kendisi mutlu olur,</p>

    <p class="normal1">madem ki onun eşi ve ona hizmet ediyor.<sup class="calibre3"><a href="../Text/Kral%20oidipus_split_007.html#footnote-7235-49" id="footnote-7235-49-backlink">[49]</a></sup></p>

    <p class="normal1">&nbsp;</p>

    <p class="normal1"><span class="idebold">İokaste</span></p>

    <p class="normal1">Madem böyle güzel sözler ediyorsun,</p>

    <p class="normal1">ben de aynı şeyleri senin için dilerim, yabancı.</p>

    <p class="normal1">Neden geldin anlat bana.</p>

    <p class="normal1">Neye ihtiyacın var?</p>

    <p class="normal1">Ne haber getirdin?</p>

    <p class="normal1">&nbsp;</p>

    <p class="normal1"><span class="idebold">Haberci</span></p>

    <p class="normal1">Eviniz ve kocanız için iyi haberlerim var.</p>

    <p class="normal1">&nbsp;</p>

    <p class="normal1"><span class="idebold">İokaste</span></p>

    <p class="normal1">Neymiş onlar? Seni kim gönderdi?</p>

    <p class="normal1">&nbsp;</p>

    <p class="normal1"><span class="idebold">Haberci</span></p>

    <p class="normal1">Korinthos’tan geliyorum.</p>

    <p class="normal1">Sizi mutlu edecek haberi hemencecik söyleyeceğim,</p>

    <p class="normal1">ama belki de sizin canınızı sıkar.</p>

    <p class="normal1">&nbsp;</p>

    <p class="normal1"><span class="idebold">İokaste</span></p>

    <p class="normal1">Neymiş bu iki anlama gelen haber?</p>

    <p class="normal1">&nbsp;</p>

    <p class="normal1"><span class="idebold">Haberci</span></p>

    <p class="normal1">Korinthos halkı onu kral yapacakmış;</p>

    <p class="normal1">orada bunu konuşuyorlar.</p>

    <p class="normal1">&nbsp;</p>

    <p class="normal1"><span class="idebold">İokaste</span></p>

    <p class="normal1">Ne? Yaşlı Polybos kral değil mi artık?</p>

    <p class="normal1">&nbsp;</p>

    <p class="normal1"><span class="idebold">Haberci</span></p>

    <p class="normal1">Ölüm onu bir mezara kapattı,</p>

    <p class="normal1">nasıl kral olsun?</p>

    <p class="normal1">&nbsp;</p>

    <p class="normal1"><span class="idebold">İokaste</span></p>

    <p class="normal1"><span class="ideitalik">(Hemen hizmetçilerden birine dönerek.)</span></p>

    <p class="normal1">Sen köle, hemen git bunları efendine anlat.</p>

    <p class="normal1">Ah! Tanrıların kâhinleri neredesiniz?</p>

    <p class="normal1">Oidipus’un yıllardır öldürmekten korkarak kaçtığı adam</p>

    <p class="normal1">kendi eceliyle ölmüş, cinayete kurban gitmemiş.</p>

    <p class="normal1"><span class="ideitalik">(Oidipus saraydan çıkar, yanında kendisine haber getiren hizmetçi vardır.)</span></p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">İokaste, sevgili karım, neden beni saraydan</p>

    <p class="normal1">buraya getirttin?</p>

    <p class="normal1">&nbsp;</p>

    <p class="normal1"><span class="idebold">İokaste</span></p>

    <p class="normal1">Şu adamı dinle de</p>

    <p class="normal1">tanrıların saygın kâhinlerinin</p>

    <p class="normal1">işi nereye getirdiklerini gör.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Kimmiş bu adam?</p>

    <p class="normal1">Bana ne söyleyecekmiş?</p>

    <p class="normal1">&nbsp;</p>

    <p class="normal1"><span class="idebold">İokaste</span></p>

    <p class="normal1">Korinthos’tan baban Polybos’un artık</p>

    <p class="normal1">hayatta olmadığını söylemek için gelmiş.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Ne diyorsun yabancı?</p>

    <p class="normal1">Haberleri senden duyayım.</p>

    <p class="normal1">&nbsp;</p>

    <p class="normal1"><span class="idebold">Haberci</span></p>

    <p class="normal1">Zaten bunu önce size söylemem gerekirdi.</p>

    <p class="normal1">Evet, ölüm onu aldı.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Nasıl, öldürüldü mü,</p>

    <p class="normal1">bir hastalığa mı yakalandı?</p>

    <p class="normal1">&nbsp;</p>

    <p class="normal1"><span class="idebold">Haberci</span></p>

    <p class="normal1">Küçük bir sebep yeterlidir</p>

    <p class="normal1">yaşlı bir bedeni alt etmeye.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Demek zavallıcık hastalıktan</p>

    <p class="normal1">öldü.</p>

    <p class="normal1">&nbsp;</p>

    <p class="normal1"><span class="idebold">Haberci</span></p>

    <p class="normal1">Evet, çok yaşlı olduğunu da göz önüne alırsak.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Yazık, çok yazık.</p>

    <p class="normal1">O halde Pythia’nın kâhin ocağı</p>

    <p class="normal1">ya da gökyüzünde gaklayan kuşlara</p>

    <p class="normal1">inanmaya hiç lüzum yok.</p>

    <p class="normal1">Onların kehanetlerine göre</p>

    <p class="normal1">babamı benim öldürmem gerekiyordu.</p>

    <p class="normal1">Ama o öldü ve şu an toprağın altında yatıyor.</p>

    <p class="normal1">Bense buradayım, kılıcımı bile çekmedim,</p>

    <p class="normal1">bana üzülüp kederinden hastalandıysa</p>

    <p class="normal1">benim yüzümden ölmüş sayılabilir.</p>

    <p class="normal1">Sonuçta Polybos şimdi Hades’te</p>

    <p class="normal1">ve giderken artık önemi kalmayan</p>

    <p class="normal1">kehanetleri de yanında götürdü.</p>

    <p class="normal1">&nbsp;</p>

    <p class="normal1"><span class="idebold">İokaste</span></p>

    <p class="normal1">Ben zaten sana söylememiş miydim?</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Söylemiştin ama ben korkuya</p>

    <p class="normal1">kapılmıştım.</p>

    <p class="normal1">&nbsp;</p>

    <p class="normal1"><span class="idebold">İokaste</span></p>

    <p class="normal1">Artık bunları daha fazla</p>

    <p class="normal1">aklına getirmezsin.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Artık annemle</p>

    <p class="normal1">evlenmekten korkmama da</p>

    <p class="normal1">gerek kalmadı.</p>

    <p class="normal1">&nbsp;</p>

    <p class="normal1"><span class="idebold">İokaste</span></p>

    <p class="normal1">Hayatına kaderin hükmettiği insan,</p>

    <p class="normal1">hiçbir şeyi, olmadan önce bilemeyeceği halde</p>

    <p class="normal1">neden korksun?</p>

    <p class="normal1">En iyisi mümkün olduğu kadar</p>

    <p class="normal1">plansız yaşamak.</p>

    <p class="normal1">Annemle evleneceğim diye korkma,</p>

    <p class="normal1">çünkü birçok insan bugüne kadar</p>

    <p class="normal1">rüyalarında anneleriyle yattığını görmüştür.</p>

    <p class="normal1">Bunlara önem vermeyenler</p>

    <p class="normal1">yaşamlarını rahat geçirirler.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Bu sözlerin, annem artık yaşamıyorsa</p>

    <p class="normal1">yerinde olabilir,</p>

    <p class="normal1">ama şimdi o yaşadığına göre</p>

    <p class="normal1">dikkatli olmam gerekir.</p>

    <p class="normal1">&nbsp;</p>

    <p class="normal1"><span class="idebold">İokaste</span></p>

    <p class="normal1">Babanın ölümü bu meseleyi gün ışığına çıkarsa bile mi?</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Evet, çok iyi anlıyorum,</p>

    <p class="normal1">ama onun hayatta olması</p>

    <p class="normal1">beni korkutuyor.</p>

    <p class="normal1">&nbsp;</p>

    <p class="normal1"><span class="idebold">Haberci</span></p>

    <p class="normal1">Sizi bu denli korkutan kim?</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Polybos’la birlikte yaşayan</p>

    <p class="normal1">yaşlı Merope.</p>

    <p class="normal1">&nbsp;</p>

    <p class="normal1"><span class="idebold">Haberci</span></p>

    <p class="normal1">Hangi nedenle sizi korkutuyor?</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Tanrıdan gelme korkunç bir kehanet, yabancı.</p>

    <p class="normal1">&nbsp;</p>

    <p class="normal1"><span class="idebold">Haberci</span></p>

    <p class="normal1">Acaba bana da söyleyebilir misiniz?</p>

    <p class="normal1">Yoksa bir başkasının bilmesini istemiyor musunuz?</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Söyleyebilirim tabii ki;</p>

    <p class="normal1">bir zamanlar Loksias,</p>

    <p class="normal1">kaderimde annemle yatıp</p>

    <p class="normal1">ellerimle babamın kanını dökeceğimin</p>

    <p class="normal1">yazıldığını söylemişti.</p>

    <p class="normal1">Bu yüzden uzun zamandır Korinthos’tan uzaktayım.</p>

    <p class="normal1">Bir taraftan iyi oldu, ama yine de insan</p>

    <p class="normal1">annesinin babasının yüzünü görmeyi istiyor.</p>

    <p class="normal1">&nbsp;</p>

    <p class="normal1"><span class="idebold">Haberci</span></p>

    <p class="normal1">Gerçekten vatanınızdan uzakta olduğunuz halde</p>

    <p class="normal1">bunlar sizi korkutuyor mu?</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Evet, yaşlı adam, babamın katili olmak istemem.</p>

    <p class="normal1">&nbsp;</p>

    <p class="normal1"><span class="idebold">Haberci</span></p>

    <p class="normal1">O zaman, kralım, buraya</p>

    <p class="normal1">iyi bir amaçla geldiğime göre sizi korkulardan</p>

    <p class="normal1">kurtarmalıyım.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Bunun için</p>

    <p class="normal1">en iyi şekilde ödüllendirileceksin.</p>

    <p class="normal1">&nbsp;</p>

    <p class="normal1"><span class="idebold">Haberci</span></p>

    <p class="normal1">Buraya belki vatanınıza dönmenize</p>

    <p class="normal1">bir katkım olur düşüncesiyle gelmiştim oysa.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Ailemin olduğu bir yere asla yaklaşmam!</p>

    <p class="normal1">&nbsp;</p>

    <p class="normal1"><span class="idebold">Haberci</span></p>

    <p class="normal1">Oğlum, ne yaptığınızı bilmediğiniz</p>

    <p class="normal1">açıkça belli oluyor.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Nasıl olur, ihtiyar?</p>

    <p class="normal1">Tanrılar adına açıkla bana!</p>

    <p class="normal1">&nbsp;</p>

    <p class="normal1"><span class="idebold">Haberci</span></p>

    <p class="normal1">Şayet eve dönmeme sebebiniz buysa...</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Tabii ki Phoibos’un haklı çıkmasından korkuyorum.</p>

    <p class="normal1">&nbsp;</p>

    <p class="normal1"><span class="idebold">Haberci</span></p>

    <p class="normal1">Yani aileniz dolayısı ile bir günah mı işlemekten korkuyorsunuz?</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Tam olarak, ihtiyar!</p>

    <p class="normal1">Bu beni her zaman korkutur.</p>

    <p class="normal1">&nbsp;</p>

    <p class="normal1"><span class="idebold">Haberci</span></p>

    <p class="normal1">Acaba boş yere korktuğunuzu biliyor musunuz?</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Nasıl olur?</p>

    <p class="normal1">Ben onların oğlu olduğuma göre</p>

    <p class="normal1">boşuna korkmuyorum.</p>

    <p class="normal1">&nbsp;</p>

    <p class="normal1"><span class="idebold">Haberci</span></p>

    <p class="normal1">Polybos’un sizinle hiçbir akrabalığı yok!</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Ne dedin?</p>

    <p class="normal1">Polybos benim babam değil mi yani?</p>

    <p class="normal1">&nbsp;</p>

    <p class="normal1"><span class="idebold">Haberci</span></p>

    <p class="normal1">Ben sizin ne kadar babanız olabilirsem</p>

    <p class="normal1">o da o kadar olabilir! <span class="ideitalik">(Kendini işaret eder)</span></p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Yani o beni dünyaya getiren kişiyle</p>

    <p class="normal1">aynı kişi değil, öyle mi?</p>

    <p class="normal1">&nbsp;</p>

    <p class="normal1"><span class="idebold">Haberci</span></p>

    <p class="normal1">Sizi ne ben dünyaya getirdim,</p>

    <p class="normal1">ne de o.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">O zaman bana neden oğlum desin?</p>

    <p class="normal1">&nbsp;</p>

    <p class="normal1"><span class="idebold">Haberci</span></p>

    <p class="normal1">Bir zaman sizi benden bir hediye</p>

    <p class="normal1">olarak almıştı.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Madem beni yabancı birinden aldı</p>

    <p class="normal1">o halde beni nasıl o kadar sever?</p>

    <p class="normal1">&nbsp;</p>

    <p class="normal1"><span class="idebold">Haberci</span></p>

    <p class="normal1">Uzun yılların çocuk</p>

    <p class="normal1">özlemi onu buna itti.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Beni buldun mu,</p>

    <p class="normal1">satın mı aldın?</p>

    <p class="normal1">&nbsp;</p>

    <p class="normal1"><span class="idebold">Haberci</span></p>

    <p class="normal1">Sizi Kithairon’un ormanlık vadilerinde buldum.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Oralarda neden dolaşıyordun peki?</p>

    <p class="normal1">&nbsp;</p>

    <p class="normal1"><span class="idebold">Haberci</span></p>

    <p class="normal1">Dağlarda otlayan sürülere bakıyordum.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Yani dağlarda dolaşan ücretli bir çobandın.</p>

    <p class="normal1">&nbsp;</p>

    <p class="normal1"><span class="idebold">Haberci</span></p>

    <p class="normal1">Ben sizin hayatınızı kurtardım, oğlum,</p>

    <p class="normal1">bunu unutmayın.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Hangi kötülükten</p>

    <p class="normal1">çekip beni kucağına almıştın?</p>

    <p class="normal1">&nbsp;</p>

    <p class="normal1"><span class="idebold">Haberci</span></p>

    <p class="normal1">Ayak bileklerinizde görebilirsiniz.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Neden bana bu eski</p>

    <p class="normal1">meseleden bahsediyorsun?</p>

    <p class="normal1">&nbsp;</p>

    <p class="normal1"><span class="idebold">Haberci</span></p>

    <p class="normal1">Sizi kurtardığımda ayak bilekleriniz</p>

    <p class="normal1">iple örülerek birbirine bağlanmıştı.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Çocukluğumdan beri bundan çok utanç duydum.</p>

    <p class="normal1">&nbsp;</p>

    <p class="normal1"><span class="idebold">Haberci</span></p>

    <p class="normal1">Sahip olduğunuz ismi bu olay</p>

    <p class="normal1">neticesinde aldınız<sup class="calibre3"><a href="../Text/Kral%20oidipus_split_007.html#footnote-7235-50" id="footnote-7235-50-backlink">[50]</a></sup></p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Tanrılar adına,</p>

    <p class="normal1">annem miydi babam mıydı</p>

    <p class="normal1">beni damgalayan,</p>

    <p class="normal1">söyle bana?</p>

    <p class="normal1">&nbsp;</p>

    <p class="normal1"><span class="idebold">Haberci</span></p>

    <p class="normal1">Bilmiyorum,</p>

    <p class="normal1">bunu sizi aldığım kişi daha iyi bilir.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Bir de beni bir başkasından aldın,</p>

    <p class="normal1">tesadüfen bulmadın, öyle mi?</p>

    <p class="normal1">&nbsp;</p>

    <p class="normal1"><span class="idebold">Haberci</span></p>

    <p class="normal1">Hayır, sizi bana başka bir çoban vermişti.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Kimmiş o?</p>

    <p class="normal1">Acaba onu, bana adını söyleyecek</p>

    <p class="normal1">kadar tanıyor musun?</p>

    <p class="normal1">&nbsp;</p>

    <p class="normal1"><span class="idebold">Haberci</span></p>

    <p class="normal1">Laios’un hizmetkârı olduğunu söylemişti sanıyorum.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Bu ülkenin eski kralının mı?</p>

    <p class="normal1">&nbsp;</p>

    <p class="normal1"><span class="idebold">Haberci</span></p>

    <p class="normal1">Tabii, o adamın çobanıydı.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Acaba şimdi yaşıyor mu?</p>

    <p class="normal1">Onu görebilir miyim?</p>

    <p class="normal1">&nbsp;</p>

    <p class="normal1"><span class="idebold">Haberci</span></p>

    <p class="normal1">Burada yaşayan sizsiniz,</p>

    <p class="normal1">bunu siz daha iyi bilirsiniz.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1"><span class="ideitalik">(Koro’ya)</span></p>

    <p class="normal1">İçinizde</p>

    <p class="normal1">çobanı tanıyan var mı? Ona söylüyorum,</p>

    <p class="normal1">belki onu otlakta ya da burada görmüştür.</p>

    <p class="normal1">Cevap verin!</p>

    <p class="normal1">kuşkuları gidermenin vakti geldi.</p>

    <p class="normal1">&nbsp;</p>

    <p class="normal1"><span class="idebold">Koro Başı</span></p>

    <p class="normal1">Sanırım bu adam, daha önce görmek</p>

    <p class="normal1">istediğiniz köylüden bir başkası değil.</p>

    <p class="normal1">Galiba bu konuyu en iyi kraliçe bilir.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Karıcığım, sen, buraya çağırttığımız</p>

    <p class="normal1">bu adamı tanıyor musun?</p>

    <p class="normal1">Sözü edilen kişi o mu?</p>

    <p class="normal1">&nbsp;</p>

    <p class="normal1"><span class="idebold">İokaste</span></p>

    <p class="normal1">Onun bahsettiği kişi ne için lazım?</p>

    <p class="normal1">Kafanı karıştırma,</p>

    <p class="normal1">öküz altında buzağı arama.</p>

    <p class="normal1">Öylesine edilmiş sözler bunlar.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Böyle olması imkânsız.</p>

    <p class="normal1">Şu an elimde bunca ipucu varken</p>

    <p class="normal1">kendi soyumu araştırmamak ha?</p>

    <p class="normal1">&nbsp;</p>

    <p class="normal1"><span class="idebold">İokaste</span></p>

    <p class="normal1">Tanrılar adına, eğer hayatını biraz olsun</p>

    <p class="normal1">umursuyorsan sorgulamaktan vazgeç.</p>

    <p class="normal1">Yeter bu çektiğim.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Cesaretini kaybetme</p>

    <p class="normal1">çünkü üç kuşak öncesinde</p>

    <p class="normal1">köle olduğum ortaya çıksa bile</p>

    <p class="normal1">bu senin soysuz bir kökenin olduğu anlamına gelmez.</p>

    <p class="normal1">&nbsp;</p>

    <p class="normal1"><span class="idebold">İokaste</span></p>

    <p class="normal1">Lütfen beni dinle, sana yalvarıyorum</p>

    <p class="normal1">sakın böyle bir işe kalkışma.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">İmkânsız!</p>

    <p class="normal1">Meseleyi aydınlatmalıyım!</p>

    <p class="normal1">&nbsp;</p>

    <p class="normal1"><span class="idebold">İokaste</span></p>

    <p class="normal1">Öyle mi? Ben senin iyiliğini düşünüyor ve senin için en iyisini istiyorum.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Bu ‘en iyi’ şu an benim sabrımı taşırıyor!</p>

    <p class="normal1">&nbsp;</p>

    <p class="normal1"><span class="idebold">İokaste</span></p>

    <p class="normal1">Bahtsız, keşke kim olduğunu hiç öğrenmesen.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Birileri gidip şu çobanı buraya getirsin.</p>

    <p class="normal1">Kadını kendi haline bırakın</p>

    <p class="normal1">kendi asil soyuyla böbürlenmeye devam etsin!</p>

    <p class="normal1">&nbsp;</p>

    <p class="normal1"><span class="idebold">İokaste</span></p>

    <p class="normal1">Yazık, çok yazık, zavallıcık!</p>

    <p class="normal1">Bu sözlerle sana veda ediyorum</p>

    <p class="normal1">artık geriye başka bir şey kalmadı.</p>

    <p class="normal1"><span class="ideitalik">(İokaste saraya döner. Daha önce sahnenin sol tarafından, Oidipus’un iki muhafızı yanlarında çobanla içeri girmiştir.)</span></p>

    <p class="normal1">&nbsp;</p>

    <p class="normal1"><span class="idebold">Koro Başı</span></p>

    <p class="normal1">Oidipus, neden karınız</p>

    <p class="normal1">birden böyle umutsuzluğa kapılıp içeri girdi?</p>

    <p class="normal1">Bu sükûnetten bir felaket kopmasın!</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Ne olacaksa olsun!</p>

    <p class="normal1">Ben kendi soyumu öğrenmek istiyorum,</p>

    <p class="normal1">her ne kadar önemsiz olsa da...</p>

    <p class="normal1">Belki de o –bir kadın gururuyla–</p>

    <p class="normal1">benim asil olmayan soyumdan utanıyordur.</p>

    <p class="normal1">Ama ben kendimi Talih’in çocuğu sayıyorum</p>

    <p class="normal1">böyle bir anadan doğmak</p>

    <p class="normal1">bana kıvanç veriyor, utanmıyorum.</p>

    <p class="normal1">Ben doğduktan sonra birbirini izleyen aylar</p>

    <p class="normal1">önce beni sefalete sürüklemişti, ama sonra</p>

    <p class="normal1">önemli biri yaptı.</p>

    <p class="normal1">Ben doğuştan böyleyim</p>

    <p class="normal1">artık başka biri olamam</p>

    <p class="normal1">bu yüzden soyumu öğrenmemem için</p>

    <p class="normal1">bir neden kalmıyor.</p>

    <p class="normal1">&nbsp;</p>

    <p class="normal1"><span class="idebold">Koro</span></p>

    <p class="normal1">Ben kâhinsem ve fikir beyan etmekte tecrübeliysem</p>

    <p class="normal1">Olimpos üstüne olsun</p>

    <p class="normal1">yarınki dolunayda saygı göreceksin ey Kithairon,</p>

    <p class="normal1">hem yurttaşı hem annesi hem de süt annesi olarak</p>

    <p class="normal1">selamlayacak seni Oidipus.</p>

    <p class="normal1">Bizler de oyuna duracağız senin şerefine</p>

    <p class="normal1">krallığımıza bahşettiğin mutluluk için.</p>

    <p class="normal1">Ey Phoibos, umarım bunlar seni hoşnut eder.</p>

    <p class="normal1">Hangisi evladım, uzun ömürlü Nymphe’lerden<sup class="calibre3"><a href="../Text/Kral%20oidipus_split_007.html#footnote-7235-51" id="footnote-7235-51-backlink">[51]</a></sup></p>

    <p class="normal1">hangisi doğurdu seni</p>

    <p class="normal1">dağlarda tepelerde yaşayan Pan’a<sup class="calibre3"><a href="../Text/Kral%20oidipus_split_007.html#footnote-7235-52" id="footnote-7235-52-backlink">[52]</a></sup> yanaşıp?</p>

    <p class="normal1">Yoksa Loksias’ın bir yatak ortağı mıydı?</p>

    <p class="normal1">Çünkü o hayvanların otladığı ovaları pek</p>

    <p class="normal1">sever.</p>

    <p class="normal1">Belki de Kyllenei’nin efendisi Hermes’tir<sup class="calibre3"><a href="../Text/Kral%20oidipus_split_007.html#footnote-7235-53" id="footnote-7235-53-backlink">[53]</a></sup></p>

    <p class="normal1">ya da dağların tepelerinde yaşayan Dionysos’tur</p>

    <p class="normal1">seni Elikona’nın Nymphe’lerinden birinden</p>

    <p class="normal1">karnının meyvesi olarak alan;</p>

    <p class="normal1">onlarla pek oynaşırdı o.</p>

    <p class="normal1"><span class="ideitalik">(Hizmetkârlar yaşlı çobanı getirirler.)</span></p>

    <p class="normal1">&nbsp;</p>

    <p class="normal3">IV. Epeisodion</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">İhtiyarlar, tahminim doğruysa</p>

    <p class="normal1">şimdiye kadar hiç karşılaşmamama rağmen</p>

    <p class="normal1">şu beklediğimiz çobanı</p>

    <p class="normal1">görüyormuşum gibi geliyor.</p>

    <p class="normal1">çünkü bu adamın akranı olarak</p>

    <p class="normal1">yaşları birbirini tutuyor,</p>

    <p class="normal1">hem de yanında muhafızlar olmasından</p>

    <p class="normal1">çıkardım.</p>

    <p class="normal1">Belki senin daha iyi bir fikrin vardır,</p>

    <p class="normal1">ne de olsa geçmişte onu görmüş olan sensin.</p>

    <p class="normal1">&nbsp;</p>

    <p class="normal1"><span class="idebold">Koro Başı</span></p>

    <p class="normal1">Evet onu tanıyorum, kesinlikle o</p>

    <p class="normal1">Laios’un en sadık hizmetkârıydı,</p>

    <p class="normal1">çobanlar arasında tabii.</p>

    <p class="normal1"><span class="ideitalik">(Sahnenin sol tarafında çoban görünür, yanında Oidipus’un muhafızları vardır.)</span></p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Önce sana soruyorum Korinthos’lu,</p>

    <p class="normal1">bahsettiğin adam bu mu?</p>

    <p class="normal1">&nbsp;</p>

    <p class="normal1"><span class="idebold">Haberci</span></p>

    <p class="normal1">Evet, bu gördüğünüz o.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1"><span class="ideitalik">(Çobana)</span> Ey ihtiyar, gözlerime bak ve</p>

    <p class="normal1">sana sorduğum sorulara yanıt ver!</p>

    <p class="normal1">Bir zamanlar Laios’un hizmetkârı mıydın?</p>

    <p class="normal1">&nbsp;</p>

    <p class="normal1"><span class="idebold">Çoban</span></p>

    <p class="normal1">Evet, ama satın alınmış bir köle değildim.</p>

    <p class="normal1">Sarayda büyüdüm.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Ne tür işlerle uğraşıyordun?</p>

    <p class="normal1">Hayatını nasıl kazanıyordun?</p>

    <p class="normal1">&nbsp;</p>

    <p class="normal1"><span class="idebold">Çoban</span></p>

    <p class="normal1">Hayatımın büyük kısmı</p>

    <p class="normal1">sürüleri güderek geçti.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Daha çok hangi bölgelerde bulunurdun?</p>

    <p class="normal1">&nbsp;</p>

    <p class="normal1"><span class="idebold">Çoban</span></p>

    <p class="normal1">Bazen Kithairon’da, bazen komşu topraklarda.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Bu adamı bir yerden tanıyor musun?</p>

    <p class="normal1">&nbsp;</p>

    <p class="normal1"><span class="idebold">Çoban</span></p>

    <p class="normal1">Kimden bahsediyorsunuz?</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Şuradaki adam,</p>

    <p class="normal1">acaba ona daha önce hiç rastladın mı?</p>

    <p class="normal1">&nbsp;</p>

    <p class="normal1"><span class="idebold">Çoban</span></p>

    <p class="normal1">Hayır, çıkaramadım.</p>

    <p class="normal1">&nbsp;</p>

    <p class="normal1"><span class="idebold">Haberci</span></p>

    <p class="normal1">Hiç tuhaf değil efendim,</p>

    <p class="normal1">ben şimdi onun zayıflamış hafızasını tazelerim.</p>

    <p class="normal1">Eminim ki Kithairon bölgesinde</p>

    <p class="normal1">komşu olduğumuz günleri hatırlıyordur.</p>

    <p class="normal1">Onun iki sürüsü vardı, benim ise bir.</p>

    <p class="normal1">Tam üç yıl boyunca ilkbahardan</p>

    <p class="normal1">(Arktoros) kutup yıldızının</p>

    <p class="normal1">görünmeye başladığı günlere kadar<sup class="calibre3"><a href="../Text/Kral%20oidipus_split_007.html#footnote-7235-54" id="footnote-7235-54-backlink">[54]</a></sup> beraberdik.</p>

    <p class="normal1">Kışın da ben kendi ağılıma giderdim,</p>

    <p class="normal1">o da kendisininkine.</p>

    <p class="normal1">Söylediğim gibiydi değil mi?</p>

    <p class="normal1">&nbsp;</p>

    <p class="normal1"><span class="idebold">Çoban</span></p>

    <p class="normal1">Doğru, ama çok uzun zaman geçti.</p>

    <p class="normal1">&nbsp;</p>

    <p class="normal1"><span class="idebold">Haberci</span></p>

    <p class="normal1">O zamanlar bana</p>

    <p class="normal1">kendi oğlum gibi büyütmem için</p>

    <p class="normal1">bir çocuk vermemiş miydin?</p>

    <p class="normal1">&nbsp;</p>

    <p class="normal1"><span class="idebold">Çoban</span></p>

    <p class="normal1">Ne demek istiyorsun?</p>

    <p class="normal1">Neden bu hikâyeden bahsediyorsun?</p>

    <p class="normal1">&nbsp;</p>

    <p class="normal1"><span class="idebold">Haberci</span></p>

    <p class="normal1">O zamanlar küçük bir çocuk olan</p>

    <p class="normal1">işte burada gördüğün bu adam, dostum.</p>

    <p class="normal1">&nbsp;</p>

    <p class="normal1"><span class="idebold">Çoban</span></p>

    <p class="normal1">Hadi oradan, kaybol!</p>

    <p class="normal1">Kapat şu çeneni!</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Aaa! Böyle kötü konuşma!</p>

    <p class="normal1">Onun sözleri değil, seninkiler</p>

    <p class="normal1">cezayı hak ediyor.</p>

    <p class="normal1">&nbsp;</p>

    <p class="normal1"><span class="idebold">Çoban</span></p>

    <p class="normal1">Niçin soylu efendim?</p>

    <p class="normal1">Günahım nedir?</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">O çocuk hakkında sorduklarına cevap vermiyorsun.</p>

    <p class="normal1">&nbsp;</p>

    <p class="normal1"><span class="idebold">Çoban</span></p>

    <p class="normal1">Üstüne vazife olmayan şeyler söylüyor.</p>

    <p class="normal1">Hiçbir şey bilmeden boşa konuşuyor.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Ricayla konuşmazsan</p>

    <p class="normal1">sopayla konuşursun.</p>

    <p class="normal1">&nbsp;</p>

    <p class="normal1"><span class="idebold">Çoban</span></p>

    <p class="normal1">Tanrılar adına, sakın</p>

    <p class="normal1">benim gibi yaşlı bir adama vurmayın!</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1"><span class="ideitalik">(Muhafızlarına)</span></p>

    <p class="normal1">Çabuk biriniz ellerini arkadan bağlasın!</p>

    <p class="normal1">&nbsp;</p>

    <p class="normal1"><span class="idebold">Çoban</span></p>

    <p class="normal1">Vay başıma gelenler!</p>

    <p class="normal1">Neden? Daha ne öğrenmek istiyorsunuz?</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Çocuğu bu adama mı verdin?</p>

    <p class="normal1">&nbsp;</p>

    <p class="normal1"><span class="idebold">Çoban</span></p>

    <p class="normal1">Verdim.</p>

    <p class="normal1">Onu vereceğime keşke o gün ölseydim!</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Doğruyu söylemezsen şimdi öleceksin!</p>

    <p class="normal1">&nbsp;</p>

    <p class="normal1"><span class="idebold">Çoban</span></p>

    <p class="normal1">Söylersem daha beter olacak!</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Öyle görünüyor ki bu işi uzatacak.</p>

    <p class="normal1">&nbsp;</p>

    <p class="normal1"><span class="idebold">Çoban</span></p>

    <p class="normal1">Hayır uzatmayacağım.</p>

    <p class="normal1">Verdiğimi söyledim ya işte!</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Peki sen kimden aldın?</p>

    <p class="normal1">Senin miydi bir başkasının mı?</p>

    <p class="normal1">&nbsp;</p>

    <p class="normal1"><span class="idebold">Çoban</span></p>

    <p class="normal1">Benim değil,</p>

    <p class="normal1">bir başkasınındı.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1"><span class="ideitalik">(Koroyu gösterir)</span> Bu yurttaşların hangisinden?<sup class="calibre3"><a href="../Text/Kral%20oidipus_split_007.html#footnote-7235-55" id="footnote-7235-55-backlink">[55]</a></sup></p>

    <p class="normal1">Hangi evden aldın?</p>

    <p class="normal1">&nbsp;</p>

    <p class="normal1"><span class="idebold">Çoban</span></p>

    <p class="normal1">Yapmayın efendim, tanrılar adına</p>

    <p class="normal1">daha fazla soru sormayın.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Soruyu tekrarlatırsan kendini ölmüş bil!</p>

    <p class="normal1">&nbsp;</p>

    <p class="normal1"><span class="idebold">Çoban</span></p>

    <p class="normal1">Laios’un evinden, bir çocuktu.<sup class="calibre3"><a href="../Text/Kral%20oidipus_split_007.html#footnote-7235-56" id="footnote-7235-56-backlink">[56]</a></sup></p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Bir köleden mi yoksa bir akrabasından mı aldın?</p>

    <p class="normal1">&nbsp;</p>

    <p class="normal1"><span class="idebold">Çoban</span></p>

    <p class="normal1">İşte söylemekten korktuğum şey de bu!</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Benim de duymaktan korktuğum.</p>

    <p class="normal1">Ama duymak zorundayım.</p>

    <p class="normal1">&nbsp;</p>

    <p class="normal1"><span class="idebold">Çoban</span></p>

    <p class="normal1">Onun oğlu olduğu söyleniyordu,</p>

    <p class="normal1">karınız size neyin ne olduğunu</p>

    <p class="normal1">daha iyi anlatabilir.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Yoksa ondan mı aldın?</p>

    <p class="normal1">&nbsp;</p>

    <p class="normal1"><span class="idebold">Çoban</span></p>

    <p class="normal1">Evet kralım.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Hangi amaçla? Söyle!</p>

    <p class="normal1">&nbsp;</p>

    <p class="normal1"><span class="idebold">Çoban</span></p>

    <p class="normal1">Öldürmek için.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Kendi öz çocuğu olmasına rağmen...</p>

    <p class="normal1">Vay vicdansız!</p>

    <p class="normal1">&nbsp;</p>

    <p class="normal1"><span class="idebold">Çoban</span></p>

    <p class="normal1">Evet,</p>

    <p class="normal1">Kötü kehanetlerin korkusundan.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Neymiş onlar?</p>

    <p class="normal1">&nbsp;</p>

    <p class="normal1"><span class="idebold">Çoban</span></p>

    <p class="normal1">Babasını öldüreceği söyleniyordu.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Peki nasıl oldu da çocuğu</p>

    <p class="normal1">bu adama bıraktın?</p>

    <p class="normal1">&nbsp;</p>

    <p class="normal1"><span class="idebold">Çoban</span></p>

    <p class="normal1">Merhametten efendim,</p>

    <p class="normal1">bu adam onu kendi geldiği yere</p>

    <p class="normal1">götürürse,</p>

    <p class="normal1">böyle kötü bir kaderden</p>

    <p class="normal1">kurtulur diye düşünmüştüm.</p>

    <p class="normal1">Eğer gerçekten bu bahsedilen insan sizseniz</p>

    <p class="normal1">ne kadar talihsiz olduğunuzu bilin.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Yazık çok yazık!</p>

    <p class="normal1">Her şey gerçekleşiyor.</p>

    <p class="normal1">Ey ışık seni son kez göreyim</p>

    <p class="normal1">öyle bir lanetmiş ki bu,</p>

    <p class="normal1">doğmamam gerekirken doğdum,</p>

    <p class="normal1">evlenmemem gereken insanla evlendim</p>

    <p class="normal1">öldürmemem gereken insanı öldürdüm.</p>

    <p class="normal1"><span class="ideitalik">(Oidipus saraya döner, çobanla haberci sol taraftan çıkarlar.)</span></p>

    <p class="normal1">&nbsp;</p>

    <p class="normal3">III. Stasimon</p>

    <p class="normal1">&nbsp;</p>

    <p class="normal1"><span class="idebold">Koro</span></p>

    <p class="normal1">Ey ölümlüler soyu,</p>

    <p class="normal1">sizin yaşamınız bir hiçtir benim gözümde.</p>

    <p class="normal1">Hiçbir insan yoktur ki büyük bir mutluluğa erişsin</p>

    <p class="normal1">kendi kanısından öte</p>

    <p class="normal1">üstelik mutlu olduğunu sanırken</p>

    <p class="normal1">bir de elindekini kaybeder.</p>

    <p class="normal1">Senin yazgın büyük bir örnek,</p>

    <p class="normal1">ey bahtsız Oidipus,</p>

    <p class="normal1">ölümlülerden hiçbirine gıpta etmemek gerek.</p>

    <p class="normal1">İyiden de öteye</p>

    <p class="normal1">oku atan sen,</p>

    <p class="normal1">en kutsal bahtiyarlığı</p>

    <p class="normal1">elde ettin; Ey Zeus!</p>

    <p class="normal1">Kıvrık tırnaklı bakireyi,</p>

    <p class="normal1">bilmeceli şarkılar söyleyen,</p>

    <p class="normal1">alt edip</p>

    <p class="normal1">ve ülkemin ölümleri karşısına,</p>

    <p class="normal1">bir kule gibi dikilen sen!</p>

    <p class="normal1">O günden beri sana kralımız demedik mi,</p>

    <p class="normal1">ey Oidipus?</p>

    <p class="normal1">Büyük Thebai’yi yönetirken</p>

    <p class="normal1">sana en büyük saygıyı göstermedik mi?</p>

    <p class="normal1">Şu anda senden daha bahtsız olan</p>

    <p class="normal1">başka birisi daha var mı?</p>

    <p class="normal1">Senden başka kimin bahtı böyle</p>

    <p class="normal1">korkunç felaketlerle bağlanmış?</p>

    <p class="normal1">Ey ünlü Oidipus,</p>

    <p class="normal1">gerçekten aynı rahim seni</p>

    <p class="normal1">hem çocuğu hem kocası olarak mı kabul etti?</p>

    <p class="normal1">Bu nasıl olabilir?</p>

    <p class="normal1">Zavallı bahtsız!</p>

    <p class="normal1">Babanın yatağı sessizce bunca zaman</p>

    <p class="normal1">sana nasıl göz yumdu?</p>

    <p class="normal1">Her şeyi açık eden zaman,</p>

    <p class="normal1">bir zamanlar seni, sonra da çocuklarını doğuran</p>

    <p class="normal1">kadınla yaptığın yasak evliliği</p>

    <p class="normal1">ortaya çıkardı ve seni mahkûm etti.</p>

    <p class="normal1">Ah Laios’un oğlu, keşke,</p>

    <p class="normal1">keşke seni hiç görmemiş olsaydım.</p>

    <p class="normal1">Dudaklarımdan dökülen ağıtlarla yüreğim parçalanıyor.</p>

    <p class="normal1">Seninle yeniden hayat bulmama rağmen</p>

    <p class="normal1">şimdi üstüme karanlık yağdırdın.</p>

    <p class="normal1">Eksodos<sup class="calibre3"><a href="../Text/Kral%20oidipus_split_007.html#footnote-7235-57" id="footnote-7235-57-backlink">[57]</a></sup>: <span class="ideitalik">(Saraydan bir haberci çıkar.)</span></p>

    <p class="normal1">&nbsp;</p>

    <p class="normal1"><span class="idebold">Haberci</span></p>

    <p class="normal1">Ey bu topraklarda en büyük saygıyı gören sizler,</p>

    <p class="normal1">şayet Thebai halkı olarak</p>

    <p class="normal1">Labdakos’un ailesiyle ilgili gerçekleri bilmek istiyorsanız</p>

    <p class="normal1">daha neler neler duyacak</p>

    <p class="normal1">neler neler göreceksiniz,</p>

    <p class="normal1">ne büyük kederler yaşayacaksınız!</p>

    <p class="normal1">Ne Ister<sup class="calibre3"><a href="../Text/Kral%20oidipus_split_007.html#footnote-7235-58" id="footnote-7235-58-backlink">[58]</a></sup> ne de Phasis<sup class="calibre3"><a href="../Text/Kral%20oidipus_split_007.html#footnote-7235-59" id="footnote-7235-59-backlink">[59]</a></sup> temizleyebilir sarayı,</p>

    <p class="normal1">çok yakında</p>

    <p class="normal1">gün ışığına çıkacak korkunç şeylerden.</p>

    <p class="normal1">Üstelik kendi kaderini kendisinin</p>

    <p class="normal1">çizdiğinin ortaya çıkması</p>

    <p class="normal1">daha da fazla üzüntüye yol açacak.</p>

    <p class="normal1">&nbsp;</p>

    <p class="normal1"><span class="idebold">Koro</span></p>

    <p class="normal1">Gördüklerimiz bize yeter!</p>

    <p class="normal1">Dövünmemiz için</p>

    <p class="normal1">daha başka şeyler de mi var söyleyeceğin?</p>

    <p class="normal1">&nbsp;</p>

    <p class="normal1"><span class="idebold">Haberci</span></p>

    <p class="normal1">Söyleyeyim ki hemen haberiniz olsun;</p>

    <p class="normal1">Kraliçe İokaste öldü.</p>

    <p class="normal1">&nbsp;</p>

    <p class="normal1"><span class="idebold">Koro</span></p>

    <p class="normal1">Ahh! Zavallı! Neden?</p>

    <p class="normal1">&nbsp;</p>

    <p class="normal1"><span class="idebold">Haberci</span></p>

    <p class="normal1">İntihar etti. Acı olayı görmediğiniz</p>

    <p class="normal1">için şanslısınız! Ama zavallıya neler olduğunu</p>

    <p class="normal1">öğreneceksiniz hatırladığım kadarıyla.</p>

    <p class="normal1">Kapıdan saraya girer girmez</p>

    <p class="normal1">saçını başını yolarak odasına yöneldi.</p>

    <p class="normal1">İçeri girince kapıları kapatarak</p>

    <p class="normal1">bağırıyor, yıllar önce ölen Laios’un adını haykırıyordu.</p>

    <p class="normal1">Yıllarca evli kaldığı kendi oğlu tarafından öldürülen kocası aklına geldikçe,</p>

    <p class="normal1">hüngür hüngür ağlıyordu, üzerinde iki felaket doğurduğu yatakta;</p>

    <p class="normal1">kocasından bir koca, çocuğundan çocuklar...</p>

    <p class="normal1">Bundan sonra kendini nasıl öldürdüğünü anlatması zor.</p>

    <p class="normal1">Hemen ardından bağırış çağırış içinde</p>

    <p class="normal1">Oidipus daldı saraya.</p>

    <p class="normal1">Bu yüzden kraliçenin felaketinin sonunu göremedik,</p>

    <p class="normal1">ama Oidipus delirmiş gibi bir oraya bir buraya koşturuyor,</p>

    <p class="normal1">ona bir kılıç vermemiz için yalvarıyor,</p>

    <p class="normal1">bize karısının nerede olduğunu soruyordu.</p>

    <p class="normal1">–aslında karısını değil de kendisini ve kendi çocuklarını</p>

    <p class="normal1">doğuran anasını arıyordu–</p>

    <p class="normal1">Bu karmaşa içinde biri ona yerini gösterdi.</p>

    <p class="normal1">Bu bir tanrı olmalıydı, çünkü onun yanındakilerden hiç kimse bir şey söylemedi.</p>

    <p class="normal1">Korkunç bir çığlık atarak sanki biri ona yol gösterir gibi,</p>

    <p class="normal1">gitti dayandı iki kanatlı kapıya.</p>

    <p class="normal1">Menteşeleri yerinden fırladı kapının,</p>

    <p class="normal1">daldı odadan içeriye.</p>

    <p class="normal1">Orada gördük ki hanım kendini asmıştı,</p>

    <p class="normal1">bir ipi ilmek yapıp geçirerek boynuna.</p>

    <p class="normal1">Onu o halde görünce zavallıcık çığlık çığlığa</p>

    <p class="normal1">çözdü ipleri.</p>

    <p class="normal1">Yere yığıldı bahtsız kadın.</p>

    <p class="normal1">Sonra olanlar tüyler ürperticiydi;</p>

    <p class="normal1">söktü aldı elbisesindeki altın iğneleri</p>

    <p class="normal1">sonra da ellerini kaldırıp sapladı gözlerine.</p>

    <p class="normal1">O anda şöyle bir şeyler mırıldanıyordu:</p>

    <p class="normal1">“Bundan sonra ne başıma gelenleri ne de kendi yaptığım kötülükleri</p>

    <p class="normal1">görmeyeceksiniz. Çok uzun zamandır</p>

    <p class="normal1">görmemeniz gerekenleri gördünüz,</p>

    <p class="normal1">görmeniz gerekenleri ise görmediniz!”</p>

    <p class="normal1">İşte böyle lanetler edip</p>

    <p class="normal1">bir defa değil, iğneleri defalarca batırdı gözlerine.</p>

    <p class="normal1">Gözlerinin kanı sakallarına akıyordu her vuruşunda,</p>

    <p class="normal1">kanlar fışkırıyordu, kızıl yağmur gibi.</p>

    <p class="normal1">Felaketler ikisinin de başını yedi;</p>

    <p class="normal1">kocasının da karısının da.</p>

    <p class="normal1">Eski mutlulukları artık geçmişte kaldı,</p>

    <p class="normal1">ama şu anda, bugün,</p>

    <p class="normal1">gözyaşı, kötü talih, utanç</p>

    <p class="normal1">felaketlerin her türüydü</p>

    <p class="normal1">onların paylarına düşen.</p>

    <p class="normal1">&nbsp;</p>

    <p class="normal1"><span class="idebold">Koro Başı</span></p>

    <p class="normal1">Şimdi acıları biraz dindi mi bari?</p>

    <p class="normal1">&nbsp;</p>

    <p class="normal1"><span class="idebold">Haberci</span></p>

    <p class="normal1">Kapıların açılmasını, kendisini bütün Thebai’nin görmesini istiyor,</p>

    <p class="normal1">babasının katilini, anasının</p>

    <p class="normal1">şimdi burada söyleyemeyeceğim</p>

    <p class="normal1">bu ağza alınmayacak lafı.</p>

    <p class="normal1">Ülkeyi terk edeceğini, artık</p>

    <p class="normal1">üzerindeki lanetlerle yük olduğu</p>

    <p class="normal1">bu sarayda kalamayacağını söylüyor.</p>

    <p class="normal1">Kendine yol gösterecek birini istiyor.</p>

    <p class="normal1">Ne de olsa onun başına gelenler</p>

    <p class="normal1">öyle herkesin dayanamayacağı kadar ağır.</p>

    <p class="normal1">Şimdi halini göreceksiniz zaten,</p>

    <p class="normal1">işte sarayın kapıları açılıyor.</p>

    <p class="normal1">Görecekleri manzara karşısında</p>

    <p class="normal1">eminim ki ondan nefret edenler bile</p>

    <p class="normal1">haline acıyacaklardır.</p>

    <p class="normal1"><span class="ideitalik">(Oidipus kanlar içinde görünür. İki hizmetkâr ona yardım ediyordur, haberci saraya döner.)</span></p>

    <p class="normal1">&nbsp;</p>

    <p class="normal1"><span class="idebold">Koro</span></p>

    <p class="normal1">Ah! Bir insanın görebileceği en korkunç manzara,</p>

    <p class="normal1">şimdiye kadar gördüklerimin en korkuncu.</p>

    <p class="normal1">Zavallıcık hangi çılgınlık seni ele geçirdi?</p>

    <p class="normal1">Hangi kötü tanrıdır bu,</p>

    <p class="normal1">böyle üzerine çöken</p>

    <p class="normal1">senin ve kara bahtının?</p>

    <p class="normal1">Yazık zavallı bahtsız, çok yazık!</p>

    <p class="normal1">Sana bakmak istemiyorum</p>

    <p class="normal1">her ne kadar</p>

    <p class="normal1">sormak, öğrenmek istediğim şeyler olsa da</p>

    <p class="normal1">öyle bir dehşetle dolduruyorsun ki içimi.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Ah, ah! Ne talihsizmişim ben!</p>

    <p class="normal1">Nereye gidebilir böyle bir kadersiz?</p>

    <p class="normal1">Nereye uçtu gitti haykırışlarım?</p>

    <p class="normal1">Nerede kıstırdı kader beni?</p>

    <p class="normal1">&nbsp;</p>

    <p class="normal1"><span class="idebold">Koro</span></p>

    <p class="normal1">Şahit olması da</p>

    <p class="normal1">görmesi de feci olan bir kadere!</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Ah! Karanlığımın kara bulutu</p>

    <p class="normal1">beni öyle bir sarmışsın ki anlatmakla olmaz.</p>

    <p class="normal1">Kötü bir rüzgâr öyle bir sürükledi ki seni benim üstüme</p>

    <p class="normal1">bir daha içinden çıkamadım.</p>

    <p class="normal1">Yazık, yazık, çok yazık!</p>

    <p class="normal1">Başıma gelen felaketlerin acısıyla</p>

    <p class="normal1">gözlerime saplanan iğnelerinki</p>

    <p class="normal1">aynı anda içime işledi.</p>

    <p class="normal1">&nbsp;</p>

    <p class="normal1"><span class="idebold">Koro</span></p>

    <p class="normal1">Böyle bir bahtsızlıkta iki misli</p>

    <p class="normal1">dövünmeniz, iki misli acı çekmeniz hiç garip değil.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Dostum, sen hâlâ benim yanımda durup</p>

    <p class="normal1">hâlâ benim gibi kör bir adama tahammül ediyorsun.</p>

    <p class="normal1">Gerçekten beni unutmadın.</p>

    <p class="normal1">Seni kendi karanlığımda göremesem bile</p>

    <p class="normal1">sesini kolaylıkla tanıyabiliyorum.</p>

    <p class="normal1">&nbsp;</p>

    <p class="normal1"><span class="idebold">Koro</span></p>

    <p class="normal1">Bu yaptığınız korkunç bir şey.</p>

    <p class="normal1">Gözünüzdeki ışığı karartacak gücü nereden buldunuz?</p>

    <p class="normal1">Hangi Daimon<sup class="calibre3"><a href="../Text/Kral%20oidipus_split_007.html#footnote-7235-60" id="footnote-7235-60-backlink">[60]</a></sup> itti seni böyle bir şey yapmaya?</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Apollon’du o, Apollon, dostlarım,</p>

    <p class="normal1">Benim bu kötü mü kötü kaderimin</p>

    <p class="normal1">gerçekleşmesine yol açan;<sup class="calibre3"><a href="../Text/Kral%20oidipus_split_007.html#footnote-7235-61" id="footnote-7235-61-backlink">[61]</a></sup> bu acılarımın.</p>

    <p class="normal1">Zavallı benden başkası değil ama</p>

    <p class="normal1">gözlerini parmaklarıyla çıkaran.</p>

    <p class="normal1">Görmem neye yarar ki artık?</p>

    <p class="normal1">Görecek güzel bir şey olmadıktan sonra</p>

    <p class="normal1">görmek neye yarar?</p>

    <p class="normal1">&nbsp;</p>

    <p class="normal1"><span class="idebold">Koro</span></p>

    <p class="normal1">Ne yazık ki, tam söylediğiniz gibi.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Artık neyi görüp neyi sevebilirim?</p>

    <p class="normal1">Hangi söz kulağıma hoş gelebilir dostlarım?</p>

    <p class="normal1">Beni bu ülkeden olabildiğince çabuk kovun.</p>

    <p class="normal1">Beni buradan götürün dostlarım,</p>

    <p class="normal1">boğazına kadar lanete batmış, tanrıların</p>

    <p class="normal1">en çok nefret ettiği bu adamı.</p>

    <p class="normal1">&nbsp;</p>

    <p class="normal1"><span class="idebold">Koro</span></p>

    <p class="normal1">Başınıza gelen felaketler</p>

    <p class="normal1">ve sizin de bunun farkında olmanız</p>

    <p class="normal1">gerçekten çok acı.</p>

    <p class="normal1">Keşke hiç yaşamamış olsaydınız.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Lanet olsun o otlakta beni bulup</p>

    <p class="normal1">ayaklarımdaki sıkı bağları çözen adama.</p>

    <p class="normal1">Beni ölümden kurtardı, ama bana iyilik yapmadı.</p>

    <p class="normal1">O gün ölseydim ne ben ne de dostlarım,</p>

    <p class="normal1">bunca büyük acılar yaşamayacaktık.</p>

    <p class="normal1">&nbsp;</p>

    <p class="normal1"><span class="idebold">Koro</span></p>

    <p class="normal1">Ben de aynı şeyi isterdim.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Babamın katili olmasaydım</p>

    <p class="normal1">o zaman beni doğuran kadının kocası olduğum</p>

    <p class="normal1">söylenmeyecekti.</p>

    <p class="normal1">Ama şimdi tanrılar bana sırt çevirdiler.</p>

    <p class="normal1">Ben günahın çocuğuyum,</p>

    <p class="normal1">kendisini doğuran kadınla babasının yatağını paylaşan.</p>

    <p class="normal1">Bundan daha büyük bir kötülük varsa</p>

    <p class="normal1">o da benim bahtıma düşmüştür.</p>

    <p class="normal1">&nbsp;</p>

    <p class="normal1"><span class="idebold">Koro</span></p>

    <p class="normal1">Doğru kararlar aldığınızı pek söyleyemem,</p>

    <p class="normal1">çünkü kör yaşamaktansa yaşamamanız daha iyidir.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Doğru bildiğimi yaptım,</p>

    <p class="normal1">artık bana boş öğütler verme!</p>

    <p class="normal1">Hades’e gittiğimde, babamın ya da zavallı</p>

    <p class="normal1">annemin yüzüne nasıl bakardım bilemiyorum.</p>

    <p class="normal1">Onlara karşı öyle şeyler yaptım ki</p>

    <p class="normal1">aslında daha büyük cezalara layığım.</p>

    <p class="normal1">Acaba çocuklarımın yüzlerine bakmak isteyecek miydim?</p>

    <p class="normal1">Kendi gözlerimle asla.</p>

    <p class="normal1">Ne bu şehre, ne surlara ne de tanrıların heykellerine,</p>

    <p class="normal1">ki bunların hepsinden kendimi ben yoksun bıraktım.</p>

    <p class="normal1">Thebai’deki herkes gibi hayatımı en iyi şekilde geçiriyorken,</p>

    <p class="normal1">kendim verdim şehirden kovulma emrini.</p>

    <p class="normal1">Tanrıların lanetini alan benmişim meğer, Laios’un oğlu.</p>

    <p class="normal1">Böyle bir leke üzerine Thebai’den kimin yüzüne bakabilirdim?</p>

    <p class="normal1">Bulabilseydim bir yolunu, işitme duyumu da köreltirdim,</p>

    <p class="normal1">ruhumu hapsederdim bedenimin içine.</p>

    <p class="normal1">Hiçbir şey görmeden, duymadan</p>

    <p class="normal1">felaketlerden uzak yaşama fikri bile güzel.</p>

    <p class="normal1">Ah Kithairon!</p>

    <p class="normal1">Beni neden kabul ettin?</p>

    <p class="normal1">Neden beni öldürmedin hemen?</p>

    <p class="normal1">İnsanlara hangi soydan geldiğimi göstermeden.</p>

    <p class="normal1">Ah Polybos, ah Korinthos!</p>

    <p class="normal1">Eski evim, vatanım bildim seni, beni besledin,</p>

    <p class="normal1">ama mutluluğun parıltısı altında hep kötü kaderimi gizledin.</p>

    <p class="normal1">Ah siz üç yol kavşağı,</p>

    <p class="normal1">gizli vadi, o dar geçit ve o orman!</p>

    <p class="normal1">Kendi kanımdan babamın kanını içtiniz benim elimden.</p>

    <p class="normal1">Acaba hatırlıyor musunuz, önce sizin önünüzde, sonra da burada yaptıklarımı?</p>

    <p class="normal1">Ah düğünüm!</p>

    <p class="normal1">Önce beni doğurttunuz</p>

    <p class="normal1">sonra benden aldınız tohumları,</p>

    <p class="normal1">aynı aileden kanla kanı karıştırıp</p>

    <p class="normal1">ortaya çıkardınız,</p>

    <p class="normal1">babaları, kardeşleri, çocukları, gelinleri, karıları, anneleri;</p>

    <p class="normal1">insanlar arasında en günah olan şeyi yaptınız.</p>

    <p class="normal1">Bahsetmesi bile eylemin kendisi kadar kötü.</p>

    <p class="normal1">Tanrılar adına, beni bu şehirden götürün artık,</p>

    <p class="normal1">ya da öldürüp denize atın, bir daha görmemek için.</p>

    <p class="normal1">Haydi, şu zavallı insana dokunmaya tenezzül edin.</p>

    <p class="normal1">Korkmayın, beni dinleyin, başıma gelenler yüzünden,</p>

    <p class="normal1">benden başka kimse acı çekmez.</p>

    <p class="normal1">&nbsp;</p>

    <p class="normal1"><span class="idebold">Koro</span></p>

    <p class="normal1">İşte, aradığınız adam Kreon tam zamanında geliyor.</p>

    <p class="normal1">Sizden sonra ülke ona kalacak.<sup class="calibre3"><a href="../Text/Kral%20oidipus_split_007.html#footnote-7235-62" id="footnote-7235-62-backlink">[62]</a></sup></p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Ona ne söyleyebilirim ki?</p>

    <p class="normal1">Çok haksızlık ettim, bana nasıl güvensin artık?</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Seninle alay etmek için ya da suçlamalarda</p>

    <p class="normal1">bulunmak için gelmedim Oidipus.</p>

    <p class="normal1"><span class="ideitalik">(Oidipus’un yanındakilere)</span></p>

    <p class="normal1">İnsanlığınızdan utanmıyorsanız</p>

    <p class="normal1">yaşam veren Güneş’ten utanın!</p>

    <p class="normal1">Böyle bir felaket sarmışken şehri ne ışık,</p>

    <p class="normal1">ne kutsal su, ne de toprak bunu hoş karşılar.</p>

    <p class="normal1">Haydi, onu çabuk eve götürün,</p>

    <p class="normal1">ancak akrabalar birbirinin derdinden anlar.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Tanrılar adına,</p>

    <p class="normal1">korkularımı boşa çıkardın,</p>

    <p class="normal1">bana karşı çok nazik davrandın, beni utandırdın.</p>

    <p class="normal1">Beni dinle, kendim için değil senin için söylüyorum.</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Ne istiyorsun söyle!</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Hemen beni bu ülkeden gönder,</p>

    <p class="normal1">beni kimselerin görmeyeceği, benimle kimselerin konuşmayacağı bir yere.</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Bunu yapardım, emin olabilirsin.</p>

    <p class="normal1">Ama neyi, nasıl yapacağımı önce tanrılara danışmak istiyorum.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Kehanet son derece açık!</p>

    <p class="normal1">Baba katili, şehrin belası öldürülmeli.</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Öyle deniyor, ama çok kritik bir durumda bulunuyoruz.</p>

    <p class="normal1">En iyisi ne yapacağımızı sormak.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Böyle önemsiz birisi için tanrıdan kehanet mi isteyeceksin?</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Evet, artık tanrıya inanmıyor olamazsın.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Senden bir dileğim var.</p>

    <p class="normal1">İçerdeki ölüyü layık gördüğün mezara yerleştir;</p>

    <p class="normal1">ona karşı son görevlerini yapmış olursun böylece.</p>

    <p class="normal1">Bana gelince, hayatta kaldığım sürece baba</p>

    <p class="normal1">toprağım beni bir daha görmeyecek.</p>

    <p class="normal1">Ben artık Kitharon’da dağ başlarında yaşayacağım.</p>

    <p class="normal1">Orası da benim yurdum sayılır.</p>

    <p class="normal1">Gerçi bütün bildiğim, bebekken oraya ölüme gönderildiğim.</p>

    <p class="normal1">Beni ne hastalık öldürebilir ne de başka bir şey.</p>

    <p class="normal1">Ben bu kötü kaderi yaşamaya mahkûm edilmişim.<sup class="calibre3"><a href="../Text/Kral%20oidipus_split_007.html#footnote-7235-63" id="footnote-7235-63-backlink">[63]</a></sup></p>

    <p class="normal1">Çocuklarıma gelince, Kreon,</p>

    <p class="normal1">istersen oğullarımla hiç ilgilenme.</p>

    <p class="normal1">Onlar erkek, başlarının çaresine bakarlar</p>

    <p class="normal1">ama kızlarım, onlarla soframız hiç ayrılmadı,</p>

    <p class="normal1">baba yokluğu nedir bilmezler.</p>

    <p class="normal1">Sana yalvarırım onlara sahip çık.</p>

    <p class="normal1">İzin ver onları son kez kucaklayayım,</p>

    <p class="normal1">zavallılar için son bir kez ağlayayım.</p>

    <p class="normal1"><span class="ideitalik">(Kreon’un adamları saraya Antigone ve İsmene’yi getirirler.)</span></p>

    <p class="normal1">Tanrım, sanki sevgili kızlarımın ağladığını duyuyorum!</p>

    <p class="normal1">Kreon halime acıyıp sevgili yavrularımı getirtti, öyle mi?</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Kızlarını görmekten ne kadar mutlu olduğunu çok iyi biliyorum.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Kızlarımı getirdiğin için umarım bahtiyar olursun.</p>

    <p class="normal1">Tanrı seni benden daha iyi korusun.</p>

    <p class="normal1">Çocuklarım, neredesiniz, buraya gelin!</p>

    <p class="normal1">Kardeşinizin kollarına yaklaşın.</p>

    <p class="normal1">Babanızın gözlerini bu eller kararttı,</p>

    <p class="normal1">hiçbir şey göremeyen o gözleri.</p>

    <p class="normal1">Aynı kadından doğan adam sizin babanız oldu.</p>

    <p class="normal1">Sizi bekleyen kader için ağlıyorum.</p>

    <p class="normal1">Başınız sıkıştığında kime koşacaksınız?</p>

    <p class="normal1">Hem artık sizi rahat bırakmazlar.</p>

    <p class="normal1">Hangi kutlamadan gözlerinizde yaş olmadan,</p>

    <p class="normal1">neşe içinde döneceksiniz?</p>

    <p class="normal1">Büyüyüp evlenecek yaşa geldiğinizde</p>

    <p class="normal1">kim kocanız olmaya yanaşacak?</p>

    <p class="normal1">Benim adım altında bu bahtsızlığı yaşayacak</p>

    <p class="normal1">ve çocuklarınıza miras bırakacaksınız.</p>

    <p class="normal1">Başımıza gelmeyen kaldı mı?</p>

    <p class="normal1">Babanız kendi babasının katili çıktı</p>

    <p class="normal1">kendisini doğuran kadınla evlendi,</p>

    <p class="normal1">kendi çıktığı rahimden sizlere sahip oldu.</p>

    <p class="normal1">Bunlar hayatınız boyunca yüzünüze vurulacak,</p>

    <p class="normal1">kim evlenmek ister sizinle?</p>

    <p class="normal1">Yeryüzüne gelmemiştir henüz böyle biri.</p>

    <p class="normal1">Evsiz barksız yaşlanacaksınız.</p>

    <p class="normal1">Ey Kreon, dinle beni!</p>

    <p class="normal1">Sen onlara babalık edecek tek kişisin.</p>

    <p class="normal1">Onların başka anası babası yok artık.</p>

    <p class="normal1">Parasız pulsuz, evsiz barksız bırakma onları.</p>

    <p class="normal1">Benim mirasım olan acıları yaşamasınlar.</p>

    <p class="normal1">Senden başka, yanlarında olacak kimseleri yok!</p>

    <p class="normal1">Sahip çık, kolla onları,</p>

    <p class="normal1">Haydi yakınıma gel, elini uzat, söz ver bana.</p>

    <p class="normal1">Evlatlarım, yaşınız biraz daha büyük olsaydı</p>

    <p class="normal1">size öğütler verirdim,</p>

    <p class="normal1">şimdi sadece dua edebilirim.</p>

    <p class="normal1">Umarım benimkinden iyisi düşer kaderinize.</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Bu kadar gözyaşı yeter!</p>

    <p class="normal1">Hadi saraya gir.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Hoşuma gitmese de seni dinlemeliyim.</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Her şey zamanında yapılırsa iyidir.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Sana hangi şartla içeri gireceğimi söyleyeyim.</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Söyle, dinleyeceğim.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Beni ülkeden uzaklara gönder.</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Benden tanrının karar verebileceği bir şey istiyorsun.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Ama ben tanrıların en çok nefret ettiği insanım.</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Bu yüzden onlar en kısa zamanda dileğini yerine getirecekler.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Kabul ediyorsun o halde?</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Evet, istemediğim şeyleri yapmak pek âdetim değildir.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">O zaman içeri girebilirim.</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Tamam, o halde çocukları bırak.</p>

    <p class="normal1">&nbsp;</p>

    <p class="normal1"><span class="idebold">Oidipus</span></p>

    <p class="normal1">Hayır, beni onlardan ayırma!</p>

    <p class="normal1">&nbsp;</p>

    <p class="normal1"><span class="idebold">Kreon</span></p>

    <p class="normal1">Her zaman kendi istediğinin olmasını bekleme!</p>

    <p class="normal1">Kazançların hayatının sonuna kadar elinde kalmadı.</p>

    <p class="normal1"><span class="ideitalik">(Oidipus’un elleri çocuklarının ellerinden ayrılır, bakıcı çocukları sahneden çıkarır, Kreon da çıkar, Oidipus hizmetkârların yardımıyla merdivenlerden yukarı çıkar.)</span></p>

    <p class="normal1">&nbsp;</p>

    <p class="normal1"><span class="idebold">Koro<sup class="calibre3"><a href="../Text/Kral%20oidipus_split_007.html#footnote-7235-64" id="footnote-7235-64-backlink">[64]</a></sup></span></p>

    <p class="normal1">Ey baba kenti Thebai’nin halkı, görün işte Oidipus,</p>

    <p class="normal1">ünlü bilmeceleri çözen adam</p>

    <p class="normal1">Bir başkasını bulamazdınız böylesine güçlü olan</p>

    <p class="normal1">Mutluluğunu her yurttaşın kıskandığı adam</p>

    <p class="normal1">Ne korkunç bir kaderin girdabına düştü.</p>

    <p class="normal1">Bu yüzden, beklemeli en son günü, ve dememeli ölümlü kimseye bahtiyar</p>

    <p class="normal1">acılar çekmeden hayatın hedefine ulaşmadan önce o kimse.</p>
  </div>

  <div class="calibre1" id="calibre_pb_8"></div>
</body>
</html>
