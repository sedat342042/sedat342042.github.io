<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:o="urn:schemas-microsoft-com:office:office" xmlns:v="urn:schemas-microsoft-com:vml">
<head>
  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="WordSection">
    <p class="calibre7"><span class="font"><span class="calibre10">"Şu radyodan yahu! Öööf be! Bu sabah geldiğimden beri susmak bilmedi. Duymadığını söyleme, inanmam!"</span></span></p>

    <p class="calibre7"><span class="font"><span class="calibre10">Harding başını yana eğip kulak veriyor müziğe. <span>"Ha şu gürültü.</span> Eğer kendimi zorlarsam duyuyorum tabii. Ama kişi tüm gücünü kullanırsa yüreğinin tık-tık-tıklarını da duyar." McMurphy'e bakıp gülümsüyor. "Arkadaşım, bant çalıyor. Radyoyu pek duymayız burada. Dünya haberlerinin tedavi edici niteliği yoktur. O bandı, o kadar çok dinledik ki, artık duymaz olduk. Bir çavlanın gürültüsü, yanı başında oturanlarca nasıl duyulmazsa, bu müzik sesi de bizim kulaklarımıza ulaşmıyor. Sen bir çavlanın yanında otursan, uzun süre gürültüsünü duyabilir misin?"</span></span></p>

    <p class="calibre7"><span><span class="font"><span class="calibre10">(</span></span></span><span class="font"><span class="calibre10">Ben Columbia Çavlanı'nın şarıltısını hâlâ duyuyorum; ölene dek de kulaklarımdan silinmeyecek. Koca bir sazanı yakalayan Charley Ayı Göbeğin narası da kulaklarımda. Suda şap şap şap eden balıklar, kıyıda koşuşan, çırılçıplak bebelerin kahkahası, çamaşır yıkayan kadınlar... çooook uzun yıllar öncesinden geliyor bu anılar.<span>)</span></span></span></p>

    <p class="calibre7"><span class="font"><span class="calibre10">McMurphy, başını yana eğip Harding'e bakıyor. "Çavlan gibi, hep açık mı bırakıyor sesi?"</span></span></p>

    <p class="calibre7"><span class="font"><span class="calibre10">Cheswick atılıyor hemen: "Uyuduğumuz zaman kapatılıyor. Ama yatağımıza girene dek sürüyor."</span></span></p>

    <p class="calibre7"><span class="font"><span class="calibre10">"Bıktım ulan be! Şu koca <span>kıçlı</span> kara oğlana söylerim, gitsin kapatsın. Ya da ağzını burnunu kırarım it oğlu itin!"</span></span></p>

    <p class="calibre7"><span class="font"><span class="calibre10">Ayağa kalkıyor. Harding uzanıp kolunu tutuyor: "Böyle bir şey söylediğin duyulursa, saldırgan damgasını yiyiverirsin alnına. Yoksa iddiandan vaz mı geçiyorsun?"</span></span></p>

    <p class="calibre7"><span class="font"><span class="calibre10">McMurphy, Harding'e bakıyor: "Demek öyle ha? Baskı yöntemi!"</span></span></p>

    <p class="calibre7"><span class="font"><span class="calibre10">"Öyle."</span></span></p>

    <p class="calibre7"><span class="font"><span class="calibre10">McMurphy, içini çekerek koltuğuna bırakıyor kendini. "Eşşoğlu beş kulaklar!"</span></span></p>

    <p class="calibre7"><span class="font"><span class="calibre10">Harding kâğıt masasının çevresindeki İyileşebilirlere bakıyor. "Beyler, kızıl saçlı kahramanımızın, televizyon dizi filmlerindeki kovboylarda görülen, mutluluğa ya da kedere kayıtsız kalma özelliğini yitirmeye başladığını seziyorum."</span></span></p>

    <p class="calibre7"><span class="font"><span class="calibre10">Hemen karşısında oturan McMurphy'e bakıyor. McMurphy sırıtıyor, başını kaldırıp siperliğin altından göz kırpıyor, başparmağını dilinin ucuyla ıslatıyor. "Eveet, bizim Profesör Harding iddiayı kazandım diyor galiba. Neyse, biz oyunumuza dönelim arkadaşlarım. Eveet ne diyorsun? Açık kâğıdın ikiliymiş. Bir kâğıt daha ha? Bir paket cigarasına? GüzeeL 'Bastır parayı al cigarayı' yok burada. Al kâğıdı ver cigarayı, oynuyoruz. <span>Bir dokuzlu arkadaşıma.</span> Etti on bir. Ne var altta? Bir kâğıt daha ha? Al sana, ballı allı bir onlu. Ayvasın! Uçlan paketi. Sınavları geçemedin profesör... N'apalım, bir daha sefere..."</span></span></p>

    <p class="calibre7"><span class="font"><span class="calibre10">Hoparlörden bu kez akordeonlu, bol gürültülü bir şarkı başlıyor. McMurphy, başını kaldırıp baktıktan sonra sesini iyice yükseltiyor:</span></span></p>

    <p class="calibre7"><span class="font"><span class="calibre10">"Hadi bakalım, boş duranı kimse sevmez. As'a bir kâğıt veriyorum... Alırsın belki cigaradan... Yürüüüüüü..."</span></span></p>

    <p class="calibre7"><span class="font"><span class="calibre10">Ve bu garip konuşma, ta dokuz buçuğa, ışıklar sönene dek sürüp gidiyor...</span></span></p>

    <p class="calibre7"><span class="font"><span class="calibre10">McMurphy yirmibir oynarken sabaha kadar izleyebilirim. Kâğıt dağıtışım, konuşmasını, oyundan çıkmamalarını sağlamak için çevirdiği dümenleri. Biri tam cigaralarını tüketip 'benden paso' diyecekken iki-üç el kazandırıyor McMurphy. Adam heyecanlanıyor. Yeniden kendini veriyor oyuna. Sonra McMurphy yolmaya başlıyor onu. Bir ara elindeki kâğıtları masaya bıraktı. Bir cigara yaktı. Ellerini ensesinde kilitledi. <span>"Birinci sınıf dolandırıcı olmanın ilk kuralı söğüşleyeceğin adamın ne istediğini iyi bilmek. Dahası, istediğini verdiğini sanması.</span> Yani adam, senin ona istediğini verdiğini sanacak. Panayırda tekerlek oynatırken öğrenmiştim bunu. Herifi görürsün. Hemen de anlarsın ne istediğini. Önemli biri olmaktır dileği. Aslan postunda bir tavşandır. Onu yolmak için de karşısında tir tir <span>tir</span> titremen, her attığı postan sonra, 'Aman efendim. Nasıl emrederseniz öyle olsun,' demen yeter. Aslında ikiniz de dileğinize kavuşmuş olursunuz. O aslanlığım kendine kanıtlamıştır, sen de onun paracıklarına kavuşmuşsundur."</span></span></p>

    <p class="calibre7"><span class="font"><span class="calibre10">İskemlesine iyice yerleşiyor. Kâğıtları masanın üzerinden alıyor. Kenarlarını masaya vuruyor. Parmaklarım yalıyor.</span></span></p>

    <p class="calibre7"><span class="font"><span class="calibre10">"Sizi heyecanlandırmak için ortaya on paket cigara koyuyorum. Var mı 'Banko!' diyecek yürekli..."</span></span></p>

    <p class="calibre7"><span class="font"><span class="calibre10">Başım arkaya atıp öyle bir kahkaha patlatıyor ki herkes birer-ikişer paketleri ortaya sürmeye başlıyor.</span></span></p>

    <p class="calibre7"><span class="font"><span class="calibre10">Bütün bir gece boyunca, McMurphy'nin kahkahası dinlenme odasının duvarlarını çınlattı durdu. Fıkralar anlatıyor, gülüyor, herkesin de kendisiyle birlikte kahkaha atmasını istiyordu. Ama onlar bu rahatlığa daha yeni alıştıklarından, salt kıkırdamakla yetiniyorlardı. Sonunda onları güldürmekten vazgeçip ciddi ciddi oyun oynamaya başladı. Bir iki sefer ona baskın çıktılar, ama her seferinde kaybını telafi ediyordu. Saatler ilerledikçe, iki yanındaki cigara yığını yükseliyordu.</span></span></p>

    <p class="calibre7"><span class="font"><span class="calibre10">Saat dokuz buçuğa az kala, kaybetmeye başlıyor. O kadar çabuk kaybediyor, diğer oyuncuların kazanmalarını sağlıyor ki, ne olup bittiğinin farkına bile varmıyor kimse. Kazandığı son cigaraları da verdikten sonra ardına yaslanıyor, içini çekip başparmağıyla kepini geri itiyor. Oyun bitti.</span></span></p>

    <p class="calibre7"><span class="font"><span class="calibre10">"İşte arkadaşlar bu iş bu kadar. Üç-beş kazanırsın, üç-beş kaybedersin. Sonunda her şey 'sıfıra sıfır elde var sıfır'. Yirmibiri çok iyi bildiğini sanırdım. Ama siz kuşlar öyle kolay pes demeyeceksiniz anlaşılan. Yarın cigara yerine parayla oynayınca, kim bilir beni nasıl yolacaksınız!"</span></span></p>

    <p class="calibre7"><span class="font"><span class="calibre10">Onların bu <span>üç kâğıda</span> düşeceklerine kendi de inanmıyor. Canı istediği zaman kazanıyor, canı istediği zaman da kaybediyor. Oyunu izleyen herkes de biliyor bunu. Masanın çevresinde oynayanların tümü, önlerinde birikmiş cigaraları topluyor. Bu cigaraların hepsi, daha beş dakika önce McMurphy'nin önündeydi. O istedi de oyuncular cigaralarını geri alabildiler.</span></span></p>

    <p class="calibre7"><span class="font"><span class="calibre10">Şişman kara oğlanla, Geever adındaki kara oğlan, bizi dinlenme odasından kış kışlayıp, elektrikleri söndürmeye koyuluyorlar. Koğuştaki ışıklar sönüp, çevreyi bir loşluk sardıkça, küçük hemşirenin gözlerinde parlaklık artıyor. Hemşire odasının kapısında durmuş, önünden sırayla geçenlere ilaçlarını veriyor; kimin bu gece hangi zehri içeceğini şaşırmamak için de önündeki kâğıda bakıyor sık sık. Suyu nereye döktüğünü bile fark edemiyor. Birden gözleri iri yarı, kızıl saçları kepin altından fışkırmış, burnunun üstünde yara iziyle yaklaşan adama takılıyor. McMurphy'nin karanlık dinlenme odasında masadan kalkıp, işçi gömleğinin açık bağrındaki kızıl kılları karıştırarak geldiğini görüyor. Ne yapacağını şaşırıyor; eli ayağı dolaşıyor. Geri geri iki adım atıyor. Yutkunuyor. Büyük Hemşire'nin bu kızcağızı uyardığını, McMurphy'den uzun uzun söz ettiğini anlıyorum tabii. <span>(</span>"Ha, nöbeti size devretmeden önce, bir şey daha var Bayan Pilbow. Şurada oturan adamı görüyor musunuz? Şu iğrenç favorileri olan, kızıl saçlı... <span>hani</span> canım şu yüzünde yara izi var... <span>burnunun</span> üstünde. Onun seks manyağı olduğunu sanıyorum.''<span>)</span></span></span></p>

    <p class="calibre7"><span class="font"><span class="calibre10">McMurphy kızın nasıl korktuğunu, gözlerini iri iri açıp baktığını görünce başını odadan içeri sokuyor, sırıtıyor; 'merhaba n'aber' sözcükleri okunuyor bu dudak yaymada. Kız öylesine şaşırıyor ki, elindeki sürahiyi ayağına düşürüyor. Acıyla sıçrıyor. Elinde tuttuğu, daha doğrusu bana vermek üzere olduğu hap fırlıyor, dimdik havaya çıkıyor, iniyor, üniformasının yakasından içeri giriyor.</span></span></p>

    <p class="calibre7"><span class="font"><span class="calibre10">"Size yardım edeyim efendim..."</span></span></p>

    <p class="calibre7"><span class="font"><span class="calibre10">McMurphy'nin çiğ bir et parçasına benzeyen, yara bere izleriyle dopdolu, bir yanı dövmeli eli içeri uzanıyor.</span></span></p>

    <p class="calibre7"><span class="font"><span class="calibre10">"Geri çekil! Yanımda iki erkek hastabakıcı var! Uzak dur!"</span></span></p>

    <p class="calibre7"><span class="font"><span class="calibre10">Kızcağız gözleriyle çevresine bakmıyor; kara oğlanları arıyor. Ama onlar, İyileşemezleri yataklarına kayışlamaya uğraştıklarından kızın sessiz çağrısına koşup gelemiyorlar. McMurphy sırıtarak avucunu gösteriyor kıza; elinde bıçak falan gizli olmadığını görsün diye. Kız cam cila vurulmuşçasına parlayan nasır kaplı ele bakıyor.</span></span></p>

    <p class="calibre7"><span class="font"><span class="calibre10">"Size yardım etmek istedim, o kadar..."</span></span></p>

    <p class="calibre7"><span class="font"><span class="calibre10">"Geri çekil! Hastaların buraya girmeleri yasaktır... Çekil dedim çekil... Ben Katolik'im!" Boynundaki altın zinciri çekiştiriyor; zincirin ucuna bağlı altın bir haç var. Bu haç mancınık görevini yapıp kızın memelerinin arasına kaçan hapı yukarı fırlatıyor. Hap havadayken McMurphy uzanıyor, avucunun içine hapsediyor küçük, yuvarlak, kırmızı kaçağı. Kız bir çığlık atıyor; haçı dişlerinin arasına sıkıştırıp gözlerini yumuyor. Öyle kaskatı kalıyor. Neden sonra gözünü açtığında, McMurphy'nin elini görüyor. McMurphy hapı uzatıyor kıza.</span></span></p>

    <p class="calibre7"><span class="font"><span class="calibre10">"Düşürdüğünüz sürahiyi buyurun..." Diğer eliyle de alüminyum sürahiyi veriyor.</span></span></p>

    <p class="calibre7"><span class="font"><span class="calibre10">Kız ciğerlerine hapsettiği havayı tıslayarak dişlerinin arasından salıveriyor. Sürahiyi kapıyor McMurphy'nin elinden. "Teşekkür ederim. İyi geceler, iyi geceler..." Kapıyı küt diye kapatıveriyor. Hap dağıtma işi bu gecelik bitiyor.</span></span></p>

    <p class="calibre7"><span class="font"><span class="calibre10">Yatakhaneye girince McMurphy hapı bana atıyor: "Al Reis; iç hapını."</span></span></p>

    <p class="calibre7"><span class="font"><span class="calibre10">Başımı sallıyorum. Hap yatağın üzerine düşüyor. Oradan da yere yuvarlanıyor. McMurphy soyunmaya başlıyor. <span>Donu siyah satenden.</span> Üzerinde kocaman beyaz balinalar var. Kıpkırmızı gözleri parıldıyor sanki. Donuna baktığımı görünce sırıtıyor: "Oregon Üniversitesi'nde edebiyat okuyan bir kız öğrencinin armağanı. Benim 'simge' olduğumu söyledi. Onun için verdi bu donu bana."</span></span></p>

    <p class="calibre7"><span class="font"><span class="calibre10">Kollan, boynu ve suratı güneşte yanmış, bronzlaşmış; portakal rengi kıllarla örtülü. İki omzunda da kocaman dövmeler var. <span>'Savaşçı Deniz Piyadeleri' yazılı.</span> Bir şeytan resmi yapılmış. Kıpkırmızı bir gözü, boynuzları var. Elinde de bir M-l piyade tüfeği tutuyor. Diğer dövmeyse as döper. İki as, iki sekizli. Buna poker efsanesine göre 'ölen adamın eli' derler. Wild Bili Hickok poker masasında, arkasından vurularak öldürülmüş. Elinde de iki asla iki sekizli varmış. Benim yatağımın yanındaki komodinin üzerine elbiselerini katlayıp koyuyor. Yan yana yatacağız.</span></span></p>

    <p class="calibre7"><span class="font"><span class="calibre10">Üstteki çarşafı açıp yatağa giriyor. Bana dönüyor sonra da. Kara oğlanlardan birinin gelip ışıkları söndüreceğini, onun için hemen yatsam iyi olacağım söylüyor. Başımı çevirip bakıyorum. Gerçekten de adı Geever olan, şişman kara oğlan yatakhaneden içeri giriyor. Hemen ayakkabılarımı çıkarıp yatağa dalıyorum. Geever üzerime eğiliyor, beni yatağa çarşafla bağlıyor. Sonra çevresine bakınıyor; her şeyin yerli yerinde olduğunu görünce kendi kendine gülüyor, yatakhaneden çıkıp gidiyor.</span></span></p>

    <p class="calibre7"><span class="font"><span class="calibre10">Hemşire odasından sızan ışığın dışında her yer kapkaranlık. McMurphy'i güçlükle görebiliyorum. Üzerindeki çarşaf belirli sürelerle yükselip iniyor; derin derin soluk alıyor. Derken soluğu yavaşlamaya başlıyor. Duyulmaz oluyor. Herhalde uyudu diyorum. Derken derinden derinden bir kahkaha sesi gelmeye başlıyor. Uyanık. Kendi kendine gülüp duruyor yatağında. Birden kahkahası kesiliyor. Fısıldıyor:</span></span></p>

    <p class="calibre7"><span class="font"><span class="calibre10">"Kara oğlanın geldiğini söyleyince, yerden bir karış sıçradın Reis. Garip. Biri bana senin sağır olduğunu söylemişti!"</span></span></p>

    <p class="calibre1"><span class="font1"><span class="calibre10">* * *</span></span></p>

    <p class="calibre7"><span class="font"><span class="calibre10">Çok uzun zaman oldu ki küçük kırmızı hapı yutmadan yatağa girebildim. (Eğer yutmadan saklamaya kalkarsam, gececi küçük hemşire kara oğlan Geever<sup class="calibre15">7</sup>1 peşime salar, elindeki fenerle beni teslim alır, küçük hemşire de elinde kocaman iğneyle geliverir.) Kara oğlan ışığıyla geldiğinde uyuyor ayağına yattım.</span></span></p>

    <p class="calibre7"><span class="font"><span class="calibre10">Bu kırmızı haplardan bir tane alırsanız sadece uyumazsınız. Uykuyla felç olur, bütün gece uyanamaz, yanıbaşınızda top patlasa tınmazsınız. İşte bu yüzden verirler hapları. Eskiden gece kalkar ve kara oğlanları etrafta yatan hastalara iğrenç eziyetler yaparken görürdüm.</span></span></p>

    <p class="calibre7"><span class="font"><span class="calibre10">Henüz sessizce yatıyorum. Soluğum yavaş. Olup bitecekleri görmeyi bekliyorum. Etraf karanlık ve kauçuk ayakkabılarıyla ortalıkta dolandıklarını duyuyorum. Yatakhaneye iki kez göz atıp feneri her hastanın suratında dolandırıyorlar. Gözlerim sımsıkı kapalı, ama uyanık kalmaya çalışıyorum. Rahatsızlardan birinin sızlanmaya başladığını duyuyorum. Ah ah aaaah... Mors sinyallerini alması için birini daha kablolamışlar.</span></span></p>

    <p class="calibre7"><span class="font"><span class="calibre10">"Gece için bira alalım," diyor kara oğlanlardan biri ötekine. Buzdolabının bulunduğu hemşire odasına doğru kauçuk gıcırtısı gidiyor. "Bira seversin, ha, tatlı kız? Şu upuzun gece için?"</span></span></p>

    <p class="calibre7"><span class="font"><span class="calibre10">Üst kattaki adam susuyor. Duvarlardaki mekanizmalar sessizleşiyor, ta ki çok hafif bir mırıltıya kadar, sonra suspus hastane. Daha önceden fark etmediğim, binanın bağırsaklarından gelen, küt bir uğultu dışında. <span>Gecenin bir yarısı devasa bir barajın tepesinde duyduğunuzdan. Düşük, acımasız, kaba bir güç.</span></span></span></p>

    <p class="calibre7"><span class="font"><span class="calibre10">Şişman kara oğlanı koridorda görebiliyorum, etrafına bakınıp kıkırdıyor. Koğuşun kapısına doğru yavaştan geliyor, ıslak gri avuçlarını koltuk altlarına silerek. Hemşire odasından gelen ışığın altında gölgesi koğuşa fil gölgesi gibi yansıyor, yaklaştıkça ufalıyor ve kapıdan kafasını uzatıyor. Tekrar kıkırdayıp kapıdaki sigortayı gevşetiyor. "Aynen öyle bebeler, uyuyun bakalım."</span></span></p>

    <p class="calibre7"><span class="font"><span class="calibre10">Bir kolu çeviriyor, kapıda durduğu yer hariç bütün zemin aşağıya inmeye başlıyor, binanın altına doğru, tıpkı bir yük asansörü gibi!</span></span></p>

    <p class="calibre7"><span class="font"><span class="calibre10">Koğuşun zemini hariç hiçbir şey hareket etmiyor. Duvarlardan ve kapıdan ve koğuşun pencerelerinden uzaklaşıyoruz... <span>yataklar</span>, komidinler ve her şey... Makine... <span>muhtemelen</span> her köşeden çarklar ve raylar... <span>ölüm</span> gibi sessiz olsun diye yağlanmış. Adamların solumalarını <span>duyuyorum,</span> ve aşağı doğru indikçe yükselen uğultuyu. Beş yüz metre yukarıdaki koğuş kapısından süzülen ışık ufacık bir zerre, platformun köşelerinden belli belirsiz tozlar yükseliyor. Aşağı indikçe loşlaşıyor. Gittikçe azalan bir çığlığın yankılanması gibi... <i class="calibre8">“Geri dur!"...</i> <span>ve</span> sönüveriyor tamamen.</span></span></p>

    <p class="calibre7"><span class="font"><span class="calibre10">Dibe varıyoruz ve taban usulca duruveriyor. Zifiri karanlık. Üstümdeki çarşaf esintiyi engelliyor. Çarşaftan kurtulmaya çalıştıkça taban sallanıyor. Etraftakilerin soluklarını duyamıyorum. Birdenbire uğultunun ne kadar yükseldiğini fark ediyorum. O kadar yüksek ki başka hiçbir şey duyamam. Tam ortasında olmalıyız. Üstümdeki çarşafın altından sürünerek çıkmaya çalışıyorum, tam kurtuldum derken önümde koskoca bir duvar beliriyor, gözün alabildiği kadar makineyle dolu kocaman bir odaya ait. Terli, üstü çıplak adamlar koşuşturuyor, iskelelerden inip çıkıyorlar. Suratları ifadesiz, sanki uyurgezerler, yüzlerce kazandan fışkıran alevlerin arasında.</span></span></p>

    <p class="calibre7"><span class="font"><span class="calibre10">Gördüklerim aynen anlaşıldığı gibi, devasa bir barajın içi gibi. Koskoca pirinç borular yukarılara doğru uzanıp karanlığa karışıyor. Görülmeyen alıcılara doğru kablolar gidiyor. Cüruf ve yağ her yerde, koşumları, motorları, kırmızı dinamoları ve kara kömürleri lekeliyor.</span></span></p>

    <p class="calibre7"><span class="font"><span class="calibre10">İşçiler hep birlikte, aynı yumuşak ruhla, sanki akarak, rahat uzun adımlarla hareket ediyor. Hiç kimsede telaş yok. Biri bir saniye duruyor, bir çarkı döndürüyor, bir düğmeye basıyor, bir şalteri indiriyor ve suratının bir tarafı birden parıldıyor, sanki elektrik kablosunun iki ucunu çakıştırmış. Sonra hareketine devam ediyor, çelik basamaklardan yukarıya doğru, demirden iskeleleri aşarak. Birbirlerinin yanından sakince geçiyorlar, sanki balık kuyruğunun suda kayması gibi. Tekrar durup, bir başka şalterle oynayıp, tekrar devam ediyorlar. Gözün alabildiği kadar, tüm yönlerde gidip gelip, uyurgezer bebek suratlarına ışıkları patlatıyorlar.</span></span></p>

    <p class="calibre7"><span class="font"><span class="calibre10">İşçilerden birinin gözleri istim üzerinde giderken kapanıyor ve yola devriliyor; iki arkadaşı koşarak adamı kavrıyor ve önlerinden geçtikleri bir kazana bırakıyorlar. Kazan bir alev topu çıkarıyor ve milyonlarca şişenin açılmasına benzer sesler duyuyorum. Ses makinelerin geri kalanlarından çıkan vınlamalarla tınlamalara karışıyor.</span></span></p>

    <p class="calibre7"><span class="font"><span class="calibre10">Hepsinin bir ritmi var, sanki gök gürültüsü gibi bir nabız atışı.</span></span></p>

    <p class="calibre7"><span class="font"><span class="calibre10">Koğuşun tabanı platformdan kayıyor ve makine odasına giriyoruz. Tam buradan üstümüzde ne olduğunu görebiliyorum... <span>mezbahalarda</span> görebileceğiniz, buzhaneden kesiciye hayvan bedenlerini taşıyan askılı bantlardan bir tane. Kumaş pantolonlarıyla, kolları kıvrılmış beyaz gömlekleriyle ve ince siyah kravatlarıyla yataklarımızın üstündeki iskeleye yaslanmış iki adam, konuşurken ellerini kollarını oynatıyor, cigaralarının ucuyla hayali <span>kırmızı çizgiler</span> çiziyor. Etraftaki gürültüden ne konuştuklarını anlamak mümkün değil. Biri parmaklarını şaklatıyor, en yakındaki işçi ona doğru koşturuyor. Cigarasıyla altındaki yataklardan birini işaret ediyor, işçi çelik merdivene seyirtip bize doğru geliyor, burada patates ambarı büyüklüğünde iki transformatörün arasından geçip kayboluyor.</span></span></p>

    <p class="calibre7"><span class="font"><span class="calibre10">Tekrar göründüğünde adamın elinde üstteki banttan sarkan bir kanca var ve onu sallarken dev adımlarla yaklaşıyor. Yatağımın yanından geçiyor ve aniden harlayan bir kazan tam tepemde suratım aydınlatıyor, yakışıklı olduğu kadar kaba ve bir maske kadar yağlı, hiçbir ifadesi yok. Böyle milyonlarca surat görmüşümdür.</span></span></p>

    <p class="calibre7"><span class="font"><span class="calibre10">Yatağın yanma gidip bir eliyle Bitkilerden birini topuğundan kavrıyor, sanki sadece birkaç kilo çekiyormuşçasına; öteki eliyle kancayı topuğun arkasındaki tendona geçiriyor ve yaşlı adam kafa üstü yükseliyor, kül rengi suratında koca, patlak gözleri sessiz bir korkuyla parlamış. Kollarını ve boşta kalan bacağım sallıyor, pijaması kafasına dolanıyor. İşçi pijamayı kavrayıp kafasının etrafında dolandırıyor, sanki denk yapıyor adamdan, bantın üzerinde iskeleye doğru kaydırıyor adamı, beyaz gömlekli adamların bulunduğu yere kadar. Adamlardan biri alet kemerinden bir neşter çekiyor. Neştere bağlı bir zincir var. Neşteri işçiye uzatıyor, ama zincirin boştaki ucunu korkuluğa bağladıktan sonra, adam silahıyla çekip gitmesin diye.</span></span></p>

    <p class="calibre7"><span class="font"><span class="calibre10">İşçi neşteri kapıyor ve tek hamlede Bitkinin ön tarafını yarıyor, yaşlı adamda kıpırdanma duruyor. Midem bulanacak sanıyorum, ama ne kan ne de iç organları fışkırıyor... <span>sadece</span> pas ve kül yağıyor, arada bir de kablo ve cam parçaları. İşçi cürufların üzerine diz çöküyor.</span></span></p>

    <p class="calibre7"><span class="font"><span class="calibre10">Bir yerde bir kazan ağzım açıyor, birisini yalayıp yutuyor.</span></span></p>

    <p class="calibre7"><span class="font"><span class="calibre10">Sıçrayıp McMurphy’le Harding'i uyandırmaya koşmayı düşünüyorum, iyi de ne anlamı var! Birini uyandırsam, 'Sana ne yahu, <span>salaklık</span> etme' diyecek. Hatta işçilere beni de kancaya asmaları için yardım edecek. 'Bir <i class="calibre8">Kızılderili'nin</i> içi nasıldır, bir bakalım...'</span></span></p>

    <p class="calibre7"><span class="font"><span class="calibre10">Sis makinesinin ıslak, soğuk, tıslayan soluğunu alıyorum, Mc Murphy'nin yatağının altından çıkan ilk tutamları görüyorum. Umarım sisin içine saklanmayı biliyordur.</span></span></p>

    <p class="calibre7"><span class="font"><span class="calibre10">Tanıdık zevzeklikler duyuyorum, öbür tarafa bakmak için dönüyorum. Halkla ilişkiler uzmanının tüysüz, ablak suratını görüyorum, hani şu hastaların neden ablak olduğunu tartıştıkları suratı. "Ablak diyorum size," diye iddia ederler. "Ben ablak değil derim; ablak suratlı birini gördünüz mü bugüne kadar?" "Doğru, ama sen hiç böyle bir herif gördün mü?" İlk hasta kafasını sallar: "İlginç, çok ilginç."</span></span></p>

    <p class="calibre7"><span class="font"><span class="calibre10">Önüne ve arkasına kırmızı komik <span>logolar</span> işlenmiş uzun bir içlik hariç tamamen soyunmuş. Yanımdan geçerken içliği sıyrılıyor, poposuna bir göz atıyorum. İçliği o kadar dar ki, her an patlayabilir.</span></span></p>

    <p class="calibre7"><span class="font"><span class="calibre10">Kenarlarından yarım düzine şaşırtıcı nesne sallanıyor, kafatasına yapışıp kalmış saç tellerinin sayısı kadar.</span></span></p>

    <p class="calibre7"><span class="font"><span class="calibre10">Küçük bir matara taşıyor, içindeki her neyse arada bir yudumluyor, konuşabilmek için çenesini açık tutmaya yarıyor herhalde. Mentollü bir mendille de burnunu silmeden duramıyor. Arkasında bir grup kadın, öğretmenler ve öğrencileri, telaşlı adımlarla geliyorlar. Mavi önlükler giymişler, saçları da kurdelâlı. Adamın anlattıklarını dinliyorlar uslu uslu.</span></span></p>

    <p class="calibre7"><span class="font"><span class="calibre10">Aklına komik bir şey gelmiş olmalı ki kıkırdıyor, hatta ancak matarasından bir yudum çekince tutabiliyor kendini. Oluşan boşlukta öğrencilerden biri etrafa göz atıyor ve topuğundan asılı olan İyileşemezi görüyor. Yutkunup geri çekiliyor. Halkla ilişkiler uzmanı dönüyor, asılı cesedi görüyor, koşup kollarından birini kavrayıp olanca gücüyle döndürüyor. Öğrenci gözleri sabitlenmiş, yüzü donmuş bir şekilde ileriye doğru sallanıyor.</span></span></p>

    <p class="calibre7"><span class="font"><span class="calibre10">"Gördün mü? Gördün mü?" diye ciyaklayıp gözlerini deviriyor, kahkahalar patlatırken mataradan bir yudum daha çekiyor. Patlayana kadar gülüyor.</span></span></p>

    <p class="calibre7"><span class="font"><span class="calibre10">Kahkahaları sönünce makinelere doğru dönüp söylevine devam ediyor. Birden duraklayıp alnına vuruyor: "Ah, ne mankafayım ben böyle!"... Asılı olan İyileşemeze tekrar koşup ondan bir parça koparıyor ve kuşağına asıyor.</span></span></p>

    <p class="calibre7"><span class="font"><span class="calibre10">Sağda solda buna benzer kötü... <span>manyakça</span>, iğrenç, adamın ödünü patlatan ve çığlık attıran ve kahkahalar attıracak kadar gerçek olan... <span>şeyler</span> var, ama sis o kadar yoğunlaştı ki göremiyorum hiçbirini. Birisi kolumu çekiştiriyor. Ne olacağını gayet iyi biliyorum. Birisi beni sisin içinden çekecek, tekrar koğuşta olacağız, bu gece olup bitenlerle ilgili hiçbir iz olmayacak ve eğer birisine anlatacak kadar <span>salaklık</span> edersem: 'Aptal şey, sadece bir kâbus görmüşsün işte, bir barajın motor odası gibi kocaman bir makine odasında insanları kesen robot işçiler kadar saçma bir şey olur mu hiç?'</span></span></p>

    <p class="calibre7"><span class="font"><span class="calibre10">Peki, eğer yoksa bunlar, nasıl bir adam görebilir?</span></span></p>

    <p class="calibre7"><span class="font"><span class="calibre10">Kolumdan çekiştirip beni sisin içinden çeken Bay Turkle: "Kötü bir rüya görüyorsun, Bromden Bey." <span>Gececi hasta bakıcılardan biri, uzun sallantılı boynunun tepesinde kocaman uykulu bir sırıtışı olan yaşlı bir zenci.</span> İçmiş gibi kokuyor. "<span>Haydi</span> uykuya devam, Bromden Bey."</span></span></p>

    <p class="calibre7"><span class="font"><span class="calibre10">Bazı geceler beni bağladıkları kumaşları hafifçe gevşetir, hareket edebileyim diye. Gündüzcüler onun yaptığını bilseydi yapmazdı, kovarlar çünkü. Gündüzcülerin benim yaptığımı sandıklarını düşünüyor. Hakikaten yardım etmek istiyor, ama önce kendisi gelir.</span></span></p>

    <p class="calibre7"><span class="font"><span class="calibre10">Bu sefer beni çözmüyor. Daha önceden görmediğim iki hasta bakıcıyla genç doktora yardım etmeye gidiyor. Yaşlı İyileşemezi sedyeye koymuş dışarı taşıyorlar. Üzerine çarşaf örtmüşler. Adamcağıza hayatı boyunca hiçkimsenin göstermediği özeni gösteriyorlar.</span></span></p>

    <p class="calibre1"><span class="font1"><span class="calibre10">* * *</span></span></p>

    <p class="calibre7"><span class="font"><span class="calibre10">Sabah gözlerimi açtığımda, bakıyorum, McMurphy benden önce uyanmış. Duvarda Yürüyen Jules Amca'dan bu yana, ilk kez biri benden daha önce uyanıyor. Jules ak saçlı, kurnaz bir kara deriliydi. Garip bir kuramı vardı. Geceleri kara oğlanların dünyayı bir yana yatırdıklarını söylerdi. Onun için de sabahın köründe kalkar, kara oğlanların dünyayı diğer yana yatırmalarını izlemeye çalışırdı. Ben de Jules gibi erken kalkarım. Koğuşa ne tür makineler getirdiklerini, tıraş odasına çaktırmadan neler soktuklarını görmeye uğraşırım. Dışarıda sadece ben ve kara oğlanlar vardır. İkinci hasta benden on beş dakika sonra ayaklanır, en azından. Ama bu sabah yatağımda doğrulduğum an McMurphy'nin yüznumaradan sesini duydum. Şarkı söylüyor! Sanki dünyada tek derdi yokmuş gibi, bangır bangır bağırarak türkü çığırıyor. Sesi güçlü, tertemiz, duvara, çeliğe çarpıp yankılanıyor.</span></span></p>

    <p class="calibre7"><span class="font"><span class="calibre10">"Atların açmış, atların açmış, bana öyle diyor..." Sesin yüz-numarada yankılanması hoşuna gidiyor. "Gel yanıma otur, onlara saman veeeer." Derin bir soluk alıyor. Sesi iyice yükseliyor şimdi. "Atlarım aç değil, atlarım tok, yemezler senin verdiğin samanı." Iımları soluğu yettiğince uzatıyor. Sonra derin bir soluk daha alıyor. "Hadi bana eyvallah, bana güle güleeee... Ben yoluma gidiyoruuuummmm."</span></span></p>

    <p class="calibre7"><span class="font"><span class="calibre10">Şarkı söylüyor! Herkes cin çarpmışa dönüyor! Yıllardır böyle bir şey duyulmadı, bu koğuşta. İyileşebilirlerin çoğu dirseklerinin üzerinde doğrulmuş, gözlerini kırpıştırarak dinliyor. Birbirlerine bakıp kaşlarını havaya kaldırıyorlar, şaşkınlık içinde. Kara oğlanlar neden susturmadı? Bugüne kadar, kimsenin gürültü yapmasına izin vermemişlerdi, değil mi? Bu yeni adama başka türlü davranıyorlar? O da bizim gibi deriden, kemikten! O da yaşlanacak, derisi canlılığını yitirecek, gün gelecek ölecek. Aynı yasalar onun için de geçerli. Yemesi, soluk alması gerek. Aynı belalara tos vuruyor o da. Örgüt'ün karşısında herkes kadar o da duyarlı, öyle değil mi?</span></span></p>

    <p class="calibre7"><span class="font"><span class="calibre10">Ama yeni adam başka! Onun gibisini, ne içeride ne dışarıda, görmemişler bugüne dek. Son on yıldır koğuşa ona benzer biri hiç gelmedi. <span>Evet</span> en az bizler kadar duyarlı, ama Örgüt ona el atamamış, avucuna alamamış.</span></span></p>

    <p class="calibre7"><span class="font"><span class="calibre10">"Arabalarım dolu. Kamçııııım elimdeeee."</span></span></p>

    <p class="calibre7"><span class="font"><span class="calibre10">Nasıl kurtuldu? Belki ihtiyar Pete'de olduğu gibi, Örgüt, beynine el atıp denetim aygıtlarım kıvrımlara yerleştiremedi. Belki de bir yerden bir yere atlayıp sıçradığından, oraya buraya gittiğinden, bir okulda uzun süre, bir işte yıllarca kalmadığından, Örgüt, onu yakalayacak fırsatı bulamadı. <span>Tamam</span> tamam, budur herhalde. Bir yerde uzun süre bulunmadığından, sürekli gezip tozduğundan kimse onu enseleyemedi. Dün nasıl kara oğlan elinde dereceyle peşinden koşup durdu ama bir işe yaramadıysa, Örgüt de onun hızına ayak uyduramayıp yakalamaktan vazgeçti belki.</span></span></p>

    <p class="calibre7"><span class="font"><span class="calibre10">Yeni buzdolabı isteyen karı, gözleri dolu dolu para dilenen akrabalar yok. Düşünmesi, bakması gereken birileri de olmadığı için özgür. İyi bir dolandırıcı, <span>üç kâğıtçı</span> olabilmek için özgürlük şart. Kara oğlanların yüznumaraya girip onu susturmamalarının nedeni, beyninin kıvrımlarında denetim aygıtlarının bulunmadığını bilmeleridir belki. Pete'i hatırlıyor, dizginleri boşanmış bir adamın neler yapabileceğini biliyorlar. Onu çökertmek için üçünün el birliğiyle çullanması, Büyük Hemşire'nin de elinde iğnesi, kenarda beklemesi gerekecek. İyileşebilirler başlarım sallıyor. <span>Tamam</span> neden bu.</span></span></p>

    <p class="calibre7"><span class="font"><span class="calibre10">McMurphy yüznumaradan dışarı çıkarken, ben de hole adımımı atıyorum. Kafasında kepi var. Üzerindeyse hiçbir şey yok. Sadece beline bir havlu sarmış. Bir elinde de diş fırçasını tutuyor. Holde durmuş, soğuk taşlara basmamak için topuklarının üzerinde yaylanıyor, bir aşağı bir yukarı bakıyor. Sonunda, kara oğlanların cücesinde karar kılıyor. Yanma yürüyüp sırtına bir şaplak indiriyor. <span>Sanki yıllardan beri dostu.</span></span></span></p>

    <p class="calibre7"><span class="font"><span class="calibre10">"N'aber arkadaşım? Dişlerimi fırçalayacağım, diş macunu bulunur mu buralarda?"</span></span></p>

    <p class="calibre7"><span class="font"><span class="calibre10">Cüce başını çevirip bakıyor; McMurphy'nin elini görüyor sadece. Suratını buruşturuyor. Sonra çabucak çevresine bakmıyor. İki arkadaşını arıyor gözleriyle. McMurphy'e dolabı altı buçuktan önce açmadıklarını söylüyor. "Kural bu."</span></span></p>

    <p class="calibre7"><span class="font"><span class="calibre10">"Öyle mi? Yani diş macunu orda mı? Dolapta?"</span></span></p>

    <p class="calibre7"><span class="font"><span class="calibre10">"Evet. Dolapta kilitli."</span></span></p>

    <p class="calibre7"><span class="font"><span class="calibre10">Kara oğlan yerleri silmeye devam etmek istiyor. Ama Mc Murphy'nin kırmızı kıskacı andıran eli, omzuna yapışmış sanki.</span></span></p>

    <p class="calibre7"><span class="font"><span class="calibre10">"Demek dolapta kilitli ha? Acaba diş macununu neden dolaba kilitlerler? Tehlikeli bir şey değil yani? Birini zehirleyemezsin. Eline alıp istediğinin beynini dağıtamazsın. Diş macunu gibi, kimseye zararı olmayan bir şeyi neden kilitlerler dersin?"</span></span></p>

    <p class="calibre7"><span class="font"><span class="calibre10">"Koğuş kuralı Bay McMurphy." Bu sözlerinin McMurphy'i gerektiği gibi etkilemediğini görünce içini çekiyor. Omzuna yapışmış duran ele bakıp kaşlarını çatıyor. "İsteyen, dilediği zaman dişlerini fırçalamaya kalksa ne olur biliyor musun?"</span></span></p>

    <p class="calibre7"><span class="font"><span class="calibre10">McMurphy, elini cücenin omzundan çekiyor. Göğsündeki kıllarla oynuyor bir süre. "A-ha... A-ha... Ne demek istediğini anlıyorum galiba. Koğuş kuralları, her yemekten sonra dişlerini fırçalamayanlar için geçerli."</span></span></p>

    <p class="calibre7"><span class="font"><span class="calibre10">"Anlamıyor musunuz hâlâ?"</span></span></p>

    <p class="calibre7"><span class="font"><span class="calibre10">"Anlıyorum efendim! Diş macunu kilit altında tutulmasa, insanlar canları çektiğinde dişlerini fırçalarlar, diyorsun."</span></span></p>

    <p class="calibre7"><span class="font"><span class="calibre10">"Evet. Onun için de..."</span></span></p>

    <p class="calibre7"><span class="font"><span class="calibre10">"Büyük bir felaket olur. <span>Dünyanın sonu gibi bir şey.</span> Saat altı buçukta, altıyı çeyrek geçe dişlerini fırçalamak isteyenler çıkabilir. Altıda bile... <span>Evet</span> çok iyi anlıyorum seni."</span></span></p>

    <p class="calibre7"><span class="font"><span class="calibre10">Bana bakıp göz kırpıyor.</span></span></p>

    <p class="calibre7"><span class="font"><span class="calibre10">"Benim yerleri silmem gerek McMurphy."</span></span></p>

    <p class="calibre7"><span class="font"><span class="calibre10">"Kusura bakma seni işinden alıkoymak istemedim." Bir-iki adım atıyor. Bu sırada kara oğlan işine dönmüş. Duruyor birden McMurphy. Gene kara oğlanın yanma geliyor. Eğilip kovasının içine bakıyor. "Nedir bu?"</span></span></p>

    <p class="calibre7"><span class="font"><span class="calibre10">"Ne nedir?"</span></span></p>

    <p class="calibre7"><span><span class="font"><span class="calibre10">"Şu kovanın içindeki.</span></span></span> <span class="font"><span class="calibre10">Beyaz toz..."</span></span></p>

    <p class="calibre7"><span class="font"><span class="calibre10">"Sabun... <span>toz</span> sabun."</span></span></p>

    <p class="calibre7"><span class="font"><span class="calibre10">"Ben genellikle macun kullanırım." McMurphy fırçasını kovanın içine sokuyor. Toz sabuna bastırıp çıkarıyor. Fırçanın üstünde yarım santim kalınlığında beyaz toz sabun var şimdi. "Ama bu da işimi görür. Çok teşekkür ederim. Bu koğuş kuralıyla ilgili olarak sonra gene görüşürüz."</span></span></p>

    <p class="calibre7"><span class="font"><span class="calibre10">Yüznumaraya giriyor, bir yandan şarkı söylüyor, bir yandan dişlerini fırçalıyor.</span></span></p>

    <p class="calibre7"><span class="font"><span class="calibre10">Kara oğlan, elinde bez, McMurphy'nin ardından bakıyor <span>aval</span> aval. Birkaç dakika sonra gözlerini kırpıştırıyor. Çevrede dolanıyor bakışları. Beni görünce duruyor. Hemen yanıma geliyor. Pijamamın paçasından çekerek daha dün temizlediğim yere getiriyor.</span></span></p>

    <p class="calibre7"><span class="font"><span class="calibre10">"Burasını temizleyeceksin. Pırıl pırıl olacak. Etrafına bakmak, dalga geçmek yok. Seni beş para etmez, namussuz herif seni! Hadi! Hadi!"</span></span></p>

    <p class="calibre7"><span class="font"><span class="calibre10">Ve ben yere diz çöküp taşları silmeye başlıyorum. Sırtımı da kara oğlandan yana çeviriyorum, sırıttığımı görmesin diye. Mc Murphy'nin kara oğlanı kızdırması çok hoşuma gitti. Babam da böyle kızdırırdı adamları. Bir seferinde, bizi yerleşme yerimizden çıkarmak için hükümetten adamlar gelmişti. Ama kamuoyu tepki göstermesin diye sözleşme imzalayacak, kendi isteğimizle topraklarımızdan ayrıldığımızı açıklayacaktık. Babam, ellerini iki yana açıp gözlerini havaya dikti. "Bakın şu yaban ördeklerine. Taa Kanada'dan geliyorlar." Hükümet adamları başlarını kaldırıp baktılar. "Yaban ördekleri mi? Nerde? Temmuz ayında mı? Yaban ördeği falan yok canım... Nerden çıkardınız<span>...?</span>"</span></span></p>

    <p class="calibre7"><span class="font"><span class="calibre10">Babam hiç oralı olmadı. Gözlerini kırpıştırarak gökyüzüne bakmayı sürdürdü: "Bulutların arasında uçuyor beyaz adam. Yaban ördekleri... Bu yıl, geçen yıl, önceki yıl... <span>her</span> yıl vardır yaban ördekleri... <span>hep</span> uçarlar..."</span></span></p>

    <p class="calibre7"><span class="font"><span class="calibre10">Adamlar birbirlerine bakarak bir-iki öksürüp gırtlaklarını temizlediler: "Tamam, olabilir Reis Brorrtden. Şimdi. Lütfen yaban ördeklerini bırakalım. Şu sözleşmeyi halledelim. Size önerdiklerimiz bütün yaşantınızı değiştirecek... <span>çok</span> yararlı olacak. Kızılderililerin geleceği için çok önemli..."</span></span></p>

    <p class="calibre7"><span class="font"><span class="calibre10">"Geçen yıl, ondan önceki yıl, her yıl..."</span></span></p>

    <p class="calibre7"><span class="font"><span class="calibre10">Hükümet adamları, neden sonra gırgıra alındıklarım fark etmişlerdi. Bizim kulübenin önünde oturan Yaşlılar Kurulu'nun üyeleri, ceplerinden pipolarını çıkarıyor, gülüyor, birbirlerini dirsekleriyle dürtüyor, başlarını sallıyorlardı. Derken gülmeyi bırakıp, yerlerde yuvarlanmaya, deliler gibi kahkahalar atmaya başladılar. Amcam hele, kendinden geçmişti. Gözlerinden yaşlar akıyordu: "Ya, bu iş böyle işte, beyaz adam!"</span></span></p>

    <p class="calibre7"><span class="font"><span class="calibre10">Hükümetten gelenler çok öfkelendi; tek kelime etmeden sırtlarını dönüp uzaklaştılar. Biz de arkalarından güldük, güldük, güldük. Kahkahanın neler yapabileceğini unuttum...</span></span></p>

    <p class="calibre7"><span class="font"><span class="calibre10">Büyük Hemşire kapıyı açar açmaz kara oğlan yanma koşuyor. Ayak parmaklarının ucunda yükselerek, ellerini ovuşturarak, büyüğünden <span>çişe</span> gitmek için izin isteyen çocuk gibi sağa sola yalpalayarak anlatıyor, anlatıyor. Yanlarında olduğumdan Mc Murphy'nin adından söz edildiğini duyuyorum. McMurphy'nin dişlerini fırçaladığını anlatıyor besbelli; gece ölen Bitkiden söz etmekse aklına bile gelmiyor. Ellerini kollarını sallıyor, <span>deli bozuk</span> kızıl saçlının ne haltlar karıştırdığım anlatıyor. Sersem herif sabahın köründe kalkmış, ortalığı birbirine katmış, koğuşun kurallarına karşı çıkmış; Büyük Hemşire'nin bir şeyler yapması gerek.</span></span></p>

    <p class="calibre7"><span class="font"><span class="calibre10">Sağa sola yalpalamasını kesene dek gözlerini kara oğlana dikiyor Büyük Hemşire. Sonra başını çevirip yüznumaranın kapısına bakıyor. Kapı açık. İçerden McMurphy'nin top patlamasını andıran sesi geliyor. "Anan beni sevmez; bana yoksul deeeer! Kapıdan içeri girmeme izin vermeeeeez!"</span></span></p>

    <p class="calibre7"><span class="font"><span class="calibre10">Kaşları çatılıyor Büyük Hemşire'nin. Başını yana yatırıp dinliyor bir daha. O da bizim gibi uzun süredir şarkı sesi duymadığından ne olup bittiğini kestiremiyor.</span></span></p>

    <p class="calibre7"><span class="font"><span class="calibre10">"Gündüz uyur gece yaşamınım. Para benim pul benim... <span>kim</span> ne karışır işimeeee!"</span></span></p>

    <p class="calibre7"><span class="font"><span class="calibre10">Birkaç dakika hiç kıpırdamadan dinliyor Büyük Hemşire. Yanlış duyup duymadığım anlamak istiyor besbelli. Derken şişmeye başlıyor. Burun delikleri açıp kapanıyor; her soluk alışında biraz daha irileşiyor, kocamanlaşıyor. Hızla yürümeye başlıyor. Yanımdan rüzgâr gibi geçiyor. Duvara yapışıyorum korkudan. Dudakları aralanmış, sipsivri dişleri görünüyor. Her adım atışında biraz daha büyüyor. Önüne geleni ezerek ilerliyor. Ne yapacağını düşünmek bile beni korkutuyor!</span></span></p>

    <p class="calibre7"><span class="font"><span class="calibre10">Tam yüznumaranın önüne geldiğinde McMurphy dışarı çıkıyor, belinde havlusu. Büyük Hemşire olduğu yerde kalakalıyor. Küçülüyor, küçülüyor... <span>ta</span> başı havluyla bir düzeye gelene dek. McMurphy sırıtarak bakıyor Büyük Hemşire'ye.</span></span></p>

    <p class="calibre7"><span class="font"><span class="calibre10">"Günaydın Bayan Ratched. Dış dünya nasıl?"</span></span></p>

    <p class="calibre7"><span class="font"><span class="calibre10">"Burada... <span>bir</span> havluyla dolaşamazsın!"</span></span></p>

    <p class="calibre7"><span class="font"><span class="calibre10">"Ya!" Kadının gözleriyle bir düzeydeki yere bakıyor. Orda havlu ıpıslak, bedenine sıkı sıkıya yapışmış. "Havlular da koğuş kurallarına aykırı mı? Yapacak bir şey yok... <span>madem</span> kurallara aykırı ben de çıka..."</span></span></p>

    <p class="calibre7"><span class="font"><span class="calibre10">"Sakın! Olmaz! Hemen yatakhaneye gir, elbiselerini giy."</span></span></p>

    <p class="calibre7"><span><span class="font"><span class="calibre10">Öğrencisini azarlayan bir öğretmenin sesi bu.</span></span></span> <span class="font"><span class="calibre10">McMurphy de tıpkı bir öğrenci gibi boynunu büküyor, ağlamaklı bir sesle konuşuyor: "Yapamam efendim. Ben uyurken hırsızın biri elbiselerimi çalmış. Buradaki yataklar çok rahat... <span>insanın</span> uykusunu ağırlaştırıyor..."</span></span></p>

    <p class="calibre7"><span class="font"><span class="calibre10">"Biri çalmış mı?"</span></span></p>

    <p class="calibre7"><span class="font"><span class="calibre10">"Çalmış, yürütmüş, kalk gidelim yapmış, araklamış." Gülümsüyor; mutlu. "Biri benim elbiseleri koltuğunun altına kıstırıp toz olmuş." Öylesine mutlu ki, Büyük Hemşire'nin önünde dans ediyor kıkır kıkır gülerek.</span></span></p>

    <p class="calibre7"><span class="font"><span class="calibre10">"Elbiselerini çalmış?"</span></span></p>

    <p class="calibre7"><span class="font"><span class="calibre10">"Evet."</span></span></p>

    <p class="calibre7"><span class="font"><span class="calibre10">"Aman onlar... <span>hapishane</span> giysileri. Kim ne yapsın... Neden çalsın?"</span></span></p>

    <p class="calibre7"><span class="font"><span class="calibre10">Dans etmeyi bırakıp boynunu büküyor gene: "Yattığımda komodinin üstüne koymuştum. Kalktığımdaysa yerlerinde yeller esiyordu. Tabii haklısınız; pis, eskimiş hapishane giysileriydi. Sizin gibi biri için önemsiz şeyler, ama çıplak biri için öyle mi?"</span></span></p>

    <p class="calibre7"><span class="font"><span class="calibre10">"O giysilerin alınıp yerine yeşil hasta tulumlarının verilmesi gerekirdi!"</span></span></p>

    <p class="calibre7"><span class="font"><span class="calibre10">İçini çekip başını sallıyor: "Yo yo, kimse vermedi. Başımdaki kepin dışında kimseden bir şey almadım."</span></span></p>

    <p class="calibre7"><span class="font"><span class="calibre10">"Williams!" Koğuşun kapısında, kaçmaya hazırlanan kara oğlana sesleniyor: "Williams gel buraya!"</span></span></p>

    <p class="calibre7"><span class="font"><span class="calibre10">Dayak yiyeceğini bile bile sahibinin yanına yaklaşan bir köpek gibi sürünerek geliyor.</span></span></p>

    <p class="calibre7"><span class="font"><span class="calibre10">"Williams, bu hastaya neden elbise verilmedi?"</span></span></p>

    <p class="calibre7"><span class="font"><span class="calibre10">Williams rahatlıyor birden: "Bu sabah çamaşır bölümünde Bay Washington çalışıyor. Benimle bir ilgisi yok."</span></span></p>

    <p class="calibre7"><span class="font"><span class="calibre10">"Bay Washington!" Kara oğlanı elinde paspas, kovanın üzerine eğilmiş yakalıyor. "Lütfen buraya gelir misin?"</span></span></p>

    <p class="calibre7"><span class="font"><span class="calibre10">Paspas sessiz, kovanın içine kayıyor. Yavaşça, gürültü çıkarmamaya özen göstererek, paspasın sapım duvara dayıyor. Başını çevirip McMurphy'e, cüce kara oğlana, hemşireye bakıyor. Sonra sağma soluna bir göz atıyor. Belki başka bir 'Bay Washington' vardır da onu çağırmıştır Büyük Hemşire. Olur a!</span></span></p>

    <p class="calibre7"><span class="font"><span class="calibre10">"Gel buraya!"</span></span></p>

    <p class="calibre7"><span class="font"><span class="calibre10">Ellerini cebine sokup ağır ağır yürümeye başlıyor. Zaten hızlı yürümez, ama bu kez her zamankinden de yavaş atıyor adımlarını. Büyük Hemşire'nin öfkesi her geçen dakika artıyor. McMurphy üzerinde kullanmak istediği, gözlerinden fışkıran nefret ışınları, kara oğlana nasip oluyor. Adam fırtınanın içinde ilerliyormuş gibi daha da yavaşlıyor. Eğilmeye başlıyor, kollarıyla önünü açmaya çabalıyor. Saçlarıyla kirpiklerinde buzlar oluşuyor. İleriye doğru daha da eğiliyor, ama adımları daha da yavaşlıyor. Başaramayacak.</span></span></p>

    <p class="calibre7"><span class="font"><span class="calibre10">Birden McMurphy 'Tatlı Georgia Brown' türküsünü ıslıkla çalmaya başlıyor ki Büyük Hemşire bakışlarını kara oğlandan çekiveriyor. Şimdi daha da öfkeli, daha da karışmış kafası. Suratında yağlı boyayla yapılmış gibi duran kızıl gülücük yitmeye başlıyor; tek çizgi oluyor. Hastalar Büyük Hemşire'nin nasıl öfkelendiğini, çıldırmak üzere olduğunu görseler iddiayı kaybettiklerini anlayıp paraları McMurphy'nin avucuna saymaya başlarlar.</span></span></p>

    <p class="calibre7"><span class="font"><span class="calibre10">Kara oğlan sonunda Büyük Hemşire'nin yanma varıyor. Tam iki saat sürdü gelmesi. Büyük Hemşire derin bir soluk alıyor: "Washington, bu adama neden hasta giysileri verilmedi? Üzerinde bir havludan başka bir şey yok; görmüyor musun?"</span></span></p>

    <p class="calibre7"><span class="font"><span class="calibre10">"Kepim var bir de." McMurphy eliyle kepini gösteriyor.</span></span></p>

    <p class="calibre7"><span class="font"><span class="calibre10">"Bay Washington?"</span></span></p>

    <p class="calibre7"><span class="font"><span class="calibre10">Koca kara oğlan, kendini ispiyonlayan cüceye bakıyor. Cüce, gene ayaklarının üzerinde sallanmaya, rahatsız rahatsız önüne bakmaya başlıyor. Koca kara oğlan, uzun uzun dikiyor gözlerini cüceye. Onun 'hakkını' sonra verecek besbelli. Sonra gözlerini McMurphy'e çeviriyor. Dipten doruğa süzüyor. Geniş omuzlara, sırıtan dudaklara, burnunun üzerindeki yara izine, havluyu yerinde tutan eline... <span>içini</span> çekip gözlerini hemşireden yana çeviriyor bu kez:</span></span></p>

    <p class="calibre7"><span class="font"><span class="calibre10">"Herhalde..."</span></span></p>

    <p class="calibre7"><span class="font"><span class="calibre10">"Bırak şimdi herhaldeyi merhaldeyi! Eğer hemen şimdi bir elbise bulup getirmezsen iki hafta geriatri bölümünde çalışırsın. Evet! Belki iki hafta değil bir aylığına yollarım seni oraya. Biraz sürgü temizle, yerleri sil, yüznumaraları paspasla da aklın başına gelsin. Bu koğuşta ne kadar az iş yaptığınızı anlamanız için, hepinizi birer ay arayla başka bölümlere yollamalı zaten! Burası başka bir yer olsaydı, yerleri sabahtan akşama kadar kim paspaslardı sanıyorsun? Bay Bromden mi? Hayır, sen! Sen temizlersin kıyıyı köşeyi. Hastalarla yakından ilgilenesiniz diye bu tür işleri başkalarına yaptırıyoruz. Hastalarla yakından ilgilenmenin başında, onların böyle anadan doğma ortalarda dolaşmamalarını sağlamak gelir! Genç hemşirelerden biri erkenden gelse, bu hastayı böyle çırılçıplak dolaşırken görse ne olur? Ne olur ha!"</span></span></p>

    <p class="calibre7"><span class="font"><span class="calibre10">Kara oğlan, ne yapacağını pek bilemiyor, ama Büyük Hemşire'nin dediklerini hemen yerine getiriyor. Dolabı açıyor, içinden yeşil bir hasta tulumu çıkarıyor, nefret fışkıran gözlerini McMurphy'e dikerek giysiyi uzatıyor. McMurphy de ne yapacağını şaşırmış bakıyor. Bir eliyle havluyu, diğeriyle de diş fırçasını tuttuğundan uzatılan giysiyi nasıl alacağını kestiremiyor bir türlü. Sonunda hemşireye göz kırpıp havluyu tutan elini bırakıyor. Havlu ayaklarının dibine düşüveriyor.</span></span></p>

    <p class="calibre7"><span class="font"><span class="calibre10">Havlunun altında külotu olduğunu görüyorum.</span></span></p>

    <p class="calibre7"><span class="font"><span class="calibre10">Hemşire, bana sorsanız, onu bu külotla göreceğine anadan doğma görseydi daha bir rahat edecekti. Çünkü siyah saten donun üzerindeki kocaman balinalara bakarken gözleri yuvalarından uğruyor. Dayanamayacak kadar öfkeli. Bir dakika hiç konuşmuyor. Bin güçlükle öfkesini dizginlemeye çalıştığını anlıyorum. Sonra cüceye dönüyor; sesi tir tir titriyor öfkesinden:</span></span></p>

    <p class="calibre7"><span class="font"><span class="calibre10">"Williams... <span>sana</span>... <span>hemşire</span> odasının camlarım silmeni söylemiştim..." Williams dönüyor; çabucak yok oluyor. "Ve sen Washington... <span>sen</span>..." Washington da kovasıyla paspasının başına dönüyor. Büyük Hemşire çevresine bakmıyor, bağırabileceği başkası var mı diye. Beni yakalıyor gözleriyle. Ama bu sırada, diğer hastalar da birer-ikişer hole çıkmışlar. Gözlerini yumuyor hemen Büyük Hemşire. Derin derin soluk alıyor. Kimsenin onu böylesine öfkeli görmesini istemiyor: Bembeyaz, nefretten biçim değiştirmişti. Tüm gücünü kullanıyor. Yavaş yavaş gülücüğü eski biçimini alıyor. Küçük beyaz burnunun altında dudakları yukarı doğru kıvrılıyor; gülücük donuyor. Gözlerini açıyor. Onlarda da dudaklardaki soğukluk var. Ama sanki hiçbir değişiklik olmamışçasına hastaların yanına yürüyor, günaydınlara başlıyor. Hastaların uykudan öldüklerini, hiçbir şeyi fark etmeyeceklerini hesap etmiş besbelli.</span></span></p>

    <p class="calibre7"><span class="font"><span class="calibre10">"Günaydın Bay Sefelt, dişleriniz nasıl? Günaydın Bay Frederickson. Bay Sefelt'le iyi bir gece geçirdiniz mi? Yataklarınız yan yana değil mi? Ha, duyduğuma göre ilaçlarınızı Bruce'a veriyor musunuz? Öyle mi Bay Sefelt? Bunu daha sonra konuşacağız sizinle. Günaydın Billy. Bu sabah gelirken anneni gördüm. Hep seni düşündüğünü, onu üzmeyeceğini bildiğini söylememi istedi benden. Günaydın Bay Harding... Tırnaklarınız gene yenmiş. Size kaç kez söyledim şu tırnaklarınızı yemeyin diye?"</span></span></p>

    <p class="calibre7"><span class="font"><span class="calibre10">Kimseye cevap vermek fırsatı tanımadan, McMurphy'e dönüyor. McMurphy balinalı donuyla hâlâ put gibi durmakta. Harding, McMurphy'nin çılgın donuna bakıp bir ıslık öttürüyor.</span></span></p>

    <p class="calibre7"><span class="font"><span class="calibre10">"Size gelince, Bay McMurphy." Tatlı tatlı gülümsüyor. Sevgi dolu. "Şu alacalı bulacalı donunuzun içinde vücudunuzu göstermekten bıktınızsa, hemen yatakhaneye gidip yeni giysilerinizi sırtınıza geçirin."</span></span></p>

    <p class="calibre7"><span class="font"><span class="calibre10">McMurphy, kepini çıkarıp Büyük Hemşire'yi selamlıyor. Hastaların alkışları, ıslıkları arasında dimdik yürüyerek koğuşa giriyor. Hemşire de topuklarının üzerinde dönüyor, odasına doğru yürüyor. Daha içeri girmeden McMurphy şarkısına başlamış, holü çın çın öttürüyor.</span></span></p>

    <p class="calibre7"><span class="font"><span class="calibre10">"Beni odasına aldı, yelpazesiyle terimi soğuttuuuu..." Arada çıplak midesine şap-şap-şap vuruyor. "Ben de eğilip kulağına fısıldadım... <span>ben</span> kumarbaaaazııımmmm..."</span></span></p>

    <p class="calibre7"><span class="font"><span class="calibre10">Koğuş boşalır boşalmaz süpürmeye başlıyorum. Birden burnuma bir koku geliyor. <span>Çok ilginç bir koku bu.</span> Şimdiye dek bu yatakhanede ilaç, ter, pislik, kola, küf, cigara, yanmış saç kokusuna kadar her türlü mide bulandıran kokuyu duydum. Ama ilk kez tarlalarda, kırlarda, çiftliklerde çalışan, ter akıtanlara özgü toz toprak kokusu geliyor burnuma: McMurphy'nin kokusu...</span></span></p>

    <p class="calibre1"><span class="font1"><span class="calibre10">* * *</span></span></p>

    <p class="calibre7"><span class="font"><span class="calibre10">Kahvaltı boyunca McMurphy konuşuyor, gülüyor. <span>Bu sabahki olaydan sonra Büyük Hemşire'yi pes ettirmenin çok basit olacağı kanısında.</span> Ama kadını hazırlıksız, apansız bastırdığının bilincinde değil. Bundan sonra, Büyük Hemşire her an tetikte olacak. Onu faka bastırmak çok daha güçleşecek.</span></span></p>

    <p class="calibre7"><span class="font"><span class="calibre10">Türlü hokkabazlıklarla çocuklardan bazılarının gülmesini sağlamaya çabalıyor. Ama sadece sırıtmakla, kıkırdamakla yetinmelerine canı sıkılıyor. Karşısında oturan Billy Bibbit'e takılıyor ha bire: "Hey Billy aslanım, Seattle'da tavladığımız o iki karıyı hatırladın mı <span>lan</span>?"</span></span></p>

    <p class="calibre7"><span class="font"><span class="calibre10">Billy, gözlerini tabağından kaldırıp McMurphy'e bakıyor. Ağzı bir karış açık. Şaşkın. Ama bir şey söylemesine fırsat kalmadan McMurphy dönüp Harding'e göz kırpıyor:</span></span></p>

    <p class="calibre7"><span class="font"><span class="calibre10">"Karılar bize tav olmayacaklardı haa! 'Bu Billy Bibbit'tir,' dedim de karılar bizimle gelmeyi kabul ettiler. O yıllarda herkes Billy 'Sopa' Bibbit diye tanırdı bizim oğlanı. Kızlar tam toz olacaklardı ki, dönüp baktılar. 'Sen ünlü Sopa Bibbit misin? Meşhur otuz beş santim?' diye sordular. Billy başını önüne eğip, şimdi yaptığı gibi kıpkırmızı kesildi. Karıları ondan sonra alıp götürmek işten bile değildi tabii. Her neyse, onları otele attık, annadın mı? Biz işimizi bitirdik. Billy'nin yatağının oradan karının sesi geldi: 'Billy, ben senin dört... <span>dört</span> tane şeyin olduğunu sanıyordum.' Düşünebiliyor musun? Karı bizim oğlanı dört torbalı sanmış."</span></span></p>

    <p class="calibre7"><span class="font"><span class="calibre10">Kahkahayı basıyor McMurphy. Dizini tokatlıyor. Uzanıp Billy'nin yanağından bir makas alıyor. Billy şaşkınlık içinde; gülsün mü ağlasın mı, bir türlü kestiremiyor.</span></span></p>

    <p class="calibre7"><span class="font"><span class="calibre10">"Aslına bakarsanız, şu hastanede de o kanlardan iki tane olsa ne yaşarız, ne yaşarınız! Yahu buradaki yataklar yumuşacık, verdikleri yemekler mis gibi. Ne diye burada kalmak istemiyor kimse, anlamıyorum. Birinci sınıf otel namussuzum!"</span></span></p>

    <p class="calibre7"><span class="font"><span class="calibre10">Bardağını havaya kaldırıyor. "Bakın şuna! Altı aydır ilk kez taze portakal suyu içiyorum. Nefis. Şu <span>boktan</span> ıslahevinde sabah kahvaltısı diye ne verirlerdi biliyor musun? Size neye benzediğini söyleyebilirim, ama ne olduğunu söyleyemem. Sabah, öğle, akşam... <span>yanmış</span> bir şey... <span>yanında</span> da patatesler... Portakal suyu olmadığına kalıbımı basarım! Şimdi... <span>ya</span> şimdi ne yiyorum? Salam, kızarmış ekmek, tereyağı, yumurta... <span>kahve</span>! Mutfaktaki fıstık ne sordu biliyor musunuz? 'Sütlü mü içersiniz kahveyi, yoksa sütsüz mü?' Yahu siz bulmuşsunuz bunuyorsunuz. Ben buradan zor çıkarım... Para verseler şuradan şuraya adımımı atmam be!"</span></span></p>

    <p class="calibre7"><span class="font"><span class="calibre10">Tabağını silip süpürünce kalkıyor. Gene dolduruyor yumurtayla, salamla. Ocağın başında, kahve yapan kızla anlaşıyor. Buradan çıktığı gün buluşup gezmeye gidecekler. Aşçıya nefis kahvaltıdan ötürü teşekkür ediyor. Kahvaltının sonunda masaya konan meyve tabağına uzanıyor derken. Dört tane muz alıyor. Başıyla cüce kara oğlanı çağırıyor yanına. Açlıktan nefesinin koktuğunu, ayakta sallandığını, isterse kimseye çaktırmadan bir muz verebileceğini söylüyor. Cüce kara oğlan bir sağma bir soluna bakıyor. Gözleri cam bölmenin ardında oturan Büyük Hemşire'ye takılınca başım sallıyor. Hastabakıcıların hastalarla yemek yemelerinin yasak olduğunu fısıldıyor.</span></span></p>

    <p class="calibre7"><span class="font"><span class="calibre10">"Koğuş kuralı mı bu da?"</span></span></p>

    <p class="calibre7"><span class="font"><span class="calibre10">"Evet."</span></span></p>

    <p class="calibre7"><span class="font"><span class="calibre10">"Çok yazık." Kara oğlanın gözü önünde üç muzu soyup bir güzel midesine indiriyor. "Ne zaman karnın acıkırsa bana bir haber ilet. İstediğini yürütürüm sana mutfaktan."</span></span></p>

    <p class="calibre7"><span class="font"><span class="calibre10">Son muzu da yalayıp yuttuktan sonra göbeğine bir-iki şaplak indiriyor. Geğirerek ayağa kalkıyor; kapıya doğru yürümeye başlıyor. Kara oğlan hemen yolunu kesiyor. Kurala göre, hastaların yedi buçuktan önce yemekhaneden çıkmalarının yasak olduğunu söylüyor. McMurphy inanmayan gözlerle oğlanın yüzüne baktıktan sonra Harding'e dönüyor. Harding başını sallıyor, evet anlamında. McMurphy de omuzlarını silkip yerine dönüyor. "Koğuş kurallarına karşı çıkmak haddimize mi?"</span></span></p>

    <p class="calibre7"><span class="font"><span class="calibre10">Yemekhanenin duvarındaki saate göre yediyi çeyrek geçiyor. Yalan söylüyor tabii saat. Bir saate yakın bir süredir burada oturmamıza rağmen on beş dakika oldu diyor. Herkes yemeğini bitirmiş ardına yaslanmış, saatin yedi buçuk olmasını bekliyor. Kara oğlanlar, Bitkilerin leş gibi tepsilerini alıp götürüyorlar. Birkaç saniye sonra da Bitkileri hortumla yıkamaya başlıyorlar; üstleri başları yumurta içinde! Masada hemen herkes başını eğiyor, kara oğlanlar gelene dek bir-iki dakika uyumaya çalışıyor. Yapacak başka bir şey yok ki burada. Ne kâğıt, ne yap-boz, ne dergi, ne başka bir şey! Sadece uyunur ya da saate bakılır.</span></span></p>

    <p class="calibre7"><span class="font"><span class="calibre10">McMurphy rahat oturamıyor bir türlü. İki dakika kadar tabağındaki yemek artıklarıyla oynadıktan sonra ardına yaslanıyor. <span>Baş parmaklarını</span> beline takıyor. Gözlerini duvardaki saate dikiyor. Burnunu kaşıyor.</span></span></p>

    <p class="calibre7"><span class="font"><span class="calibre10">"Riley Kalesi'ndeki askerler arasında, benden iyi nişancı yoktu. Attım mı on ikiden vururdum hep. Keskin nişancıydım anlayacağınız. Benimle, bir dolar iddiasına girmek isteyen var mı? Şu tereyağını saatin tam ortasına yapıştırırım. Var mı bir dolarım kaybetmek isteyen?"</span></span></p>

    <p class="calibre7"><span class="font"><span class="calibre10">Uç kişi masaya birer dolar fırlatıyor. Hemen McMurphy yağ tabağını önüne çekiyor. Kocaman bir parça kesip bıçağının üzerine yerleştiriyor. Bıçağı mancınık gibi kullanıp yağı saate atıyor. Yağ havada uçuyor saatin on santim sağına, duvara şap diye yapışıyor. Herkesin gırgır geçmesi bitince McMurphy borcunu ödüyor; üç kişinin eline de birer dolar tutuşturuyor. Tam bu sırada kara oğlanlar içeri giriveriyorlar. Herkes başını önüne eğip suspus oluyor. Kara oğlanların cücesi bir dolabın döndüğünü anlıyor. Çevresine bakınıyor, ama ne olduğunu bir türlü kestiremiyor. Derken Albay Matterson kafayı kaldırıyor; saatin on santim sağında duran yağı görüyor. Hemen çenesi açılıyor:</span></span></p>

    <p class="calibre7"><span class="font"><span class="calibre10">"Yağ... <span>yağ</span>... <span>yağcı</span>... Cumhuriyetçi Parti..."</span></span></p>

    <p class="calibre7"><span class="font"><span class="calibre10">Cüce, Albay'ın parmağıyla gösterdiği noktaya bakıyor. Yağ, sümüklüböcek gibi, ardında ıslak bir iz bırakarak aşağı doğru kayıyor. Minnacık kara oğlan bir süre öyle bakıyor yağa. Sonra başını çeviriyor. Kimseye bir şey de sormuyor.</span></span></p>

    <p class="calibre7"><span class="font"><span class="calibre10">McMurphy, yanında oturan İyileşebilirlere bir şeyler söylüyor; dirseğiyle kaburgalarını yokluyor sağında solunda oturanların. Cebinden üç dolar çıkarıp masanın üzerine bırakıyor. Ardına yaslanıyor. <span>Herkesin gözü yağda ve saatte.</span> Tam yedi buçuğa otuz saniye kala yağ pattadanak yere düşüyor! Tamam. McMurphy kaybettiği üç doları geri alıyor. Yağın yedi buçuğa kadar yere düşeceğine iddiaya girmişti çünkü!</span></span></p>

    <p class="calibre7"><span class="font"><span class="calibre10">Kara oğlan yerdeki yağa, duvardaki ıslak, sarımtırak ize bakıyor; omuzlarım silkerek herkese gidebileceğini söylüyor. McMurphy yerinden kalkıyor, kapının yanında duran kara oğlana doğru yürüyor. Kolunu omzuna atıyor. Yarı iterek, yarı sürükleyerek hole çıkarıyor. "Günün yarısı gitti arkadaşım. Daha doğru dürüst para kazanamadık. Hadi, dolaptaki elliikiyi ver de neşemizi bulalım."</span></span></p>

    <p class="calibre7"><span class="font"><span class="calibre10">Öğlene kadar yirmibir oynayarak, kahkaha atarak, durmadan konuşarak saatleri geçiriyor. Üç kez masanın yerini değiştiriyor; tavandaki hoparlörden kurtulmak, istediği tek şey. Sinirlenmeye başladığım görüyorum. Sonunda dayanamayıp ayağa kalkıyor. Hemşirenin ardında oturduğu camlı bölmeye doğru gidiyor. Camı tıklatıyor. Büyük Hemşire, arkası dönük oturuyor. İskemlesinde dönüp bakıyor. Sakinlemiş iyiden iyiye. <span>Çevrede yarı çıplak bir dinsiz imansız dolaşmadığından da keyfi yerinde.</span> Gülücüğü dudaklarına vidalanmış. McMurphy, bu gürültüyü kesmesini rica ediyor. Gülümseyerek başını sallıyor Büyük <span>Hemşire,</span> ve olmaz diyor.</span></span></p>

    <p class="calibre7"><span class="font"><span class="calibre10">"Hiç olmazsa bir parça kıssak? Saatte üç kez, akşama kadar aynı şarkıyı dinlemekten bıktım usandım. Kafam karmakarışık oldu. Doğru dürüst oyun oynayamıyorum."</span></span></p>

    <p class="calibre7"><span class="font"><span class="calibre10">"Bay McMurphy, size parayla oyun oynamanın yasak olduğunu söylemiştim sanırım..."</span></span></p>

    <p class="calibre7"><span class="font"><span class="calibre10">"Parayla değil. Kibrit çöpleriyle, düğmelerle oynuyoruz. Ama şu gürültü insanın canına okuyor!"</span></span></p>

    <p class="calibre7"><span class="font"><span class="calibre10">"Bay McMurphy..." Duruyor. Bütün İyileşemezlerin dinlemesini sağladıktan sonra konuşmasını sürdürüyor. "Bay Mc Murphy, siz çok bencil bir insansınız. Bu hastanede sizden başkaları da var. Yoksa bunun farkında değil misiniz? Yaşlı hastalarımız, daha yavaş sesle çalarsa radyoyu duymaz. Kitap ya da dergi okuyamayacak, yap-bozlarla uğraşamayacak, başkalarının cigaralarıyla kumar oynamayacak kadar hasta arkadaşlarımızı unutmayalım. Matterson ve Kittling gibi hastalarımız için bu müzik çok önemli; onların her şeyi. Sizse bunu onlardan almak, koparmak istiyorsunuz. Önerilere her zaman açığız, ancak diğer hastaları düşünmeden bize başvurmamanızı rica ederim."</span></span></p>

    <p class="calibre7"><span class="font"><span class="calibre10">Başını çevirip İyileşemezlere bakıyor. Kadının sözlerinde gerçek payı var. Kepini çıkarıp kızıl saçlarını kaşıyor beş parmağıyla. Gene Büyük Hemşire'den yana dönüyor. Bu sözleri tüm İyileşemezlerin dinlediğini, Büyük Hemşire kadar McMurphy de biliyor.</span></span></p>

    <p class="calibre7"><span class="font"><span class="calibre10">"Doğru. Hiç böyle düşünmemiştim."</span></span></p>

    <p class="calibre7"><span class="font"><span class="calibre10">"Düşünmediğinizi biliyordum zaten."</span></span></p>

    <p class="calibre7"><span class="font"><span class="calibre10">Kulak memesini çekiştiriyor. "Başka bir yerde kâğıt oynama-miza izin var mı peki? Başka bir odada? Hani toplantı sırasında bütün masaları taşıdığımız oda var ya, bütün gün boş duruyor orası. Kâğıt oynayanların oraya gitmelerine izin verebilirsiniz. Yaşlılar da burada oturur, radyo dinler. Nasıl, iyi fikir değil mi?"</span></span></p>

    <p class="calibre7"><span class="font"><span class="calibre10">Gülümsüyor Büyük Hemşire. Gözlerini yumup başını sallıyor yavaşça. "Diğer hemşirelerle, genç doktorlarla da konuşabilirsiniz isterseniz, ama onlar da benim düşünceme katılacaklardır. İki dinlenme odasına yetecek kadar adamımız yok. Yani sizleri denetleyemeyiz. Başınızda bulunamayız. Lütfen cama dayanmayın. Elleriniz yağlı; camda iz bırakıyor. Böyle olunca da hastabakıcıları çağırtıp temizletmem gerekecek. Durup dururken onları yormak istemem."</span></span></p>

    <p class="calibre7"><span class="font"><span class="calibre10">Eline ateş değmiş gibi geri çekiyor. Ağzını açıp bir şeyler söylemeye hazırlanırken diyecek tek şey kalmadığını anlıyor. Sadece sövebilir, o kadar. Yüzü ve boynu kıpkırmızı kesilmiş öfkesinden. Derin bir soluk alıp duygularını dizginlemeye çabalıyor; tıpkı Büyük Hemşire'nin bu sabah yaptığı gibi. Rahatsız ettiği için özür dileyerek masaya dönüyor.</span></span></p>

    <p class="calibre7"><span class="font"><span class="calibre10">Koğuşta herkes savaşın başladığını anlıyor.</span></span></p>

    <p class="calibre7"><span class="font"><span class="calibre10">Saat on birde, doktor koğuşa gelip McMurphy'i çağırıyor.</span></span></p>

    <p class="calibre7"><span class="font"><span class="calibre10">"Sizinle konuşmak istiyorum. Yeni gelen hastalarla ikinci gün oturup uzun uzun konuşurum."</span></span></p>

    <p class="calibre7"><span class="font"><span class="calibre10">McMurphy, kâğıtlarını masaya bırakıp ağır ağır doktorun yanma yürüyor.</span></span></p>

    <p class="calibre7"><span class="font"><span class="calibre10">"Nasıl bir gece geçirdiniz, Bay McMurphy?"</span></span></p>

    <p class="calibre7"><span class="font"><span class="calibre10">Bizimki, yarım yamalak, kimsenin duyamadığı bir şey mırıldanıyor.</span></span></p>

    <p class="calibre7"><span class="font"><span class="calibre10">"Çok düşünceli görünüyorsunuz Bay McMurphy."</span></span></p>

    <p class="calibre7"><span class="font"><span class="calibre10">"Düşünmeyi severim."</span></span></p>

    <p class="calibre7"><span class="font"><span class="calibre10">Birlikte çıkıp gidiyorlar dinlenme odasından. Geri geldiklerinde sanki aradan koca bir gün geçmiş. Gülüşüyor, fısıldaşıyor, mutlu görünüyorlar. Doktor gözlüklerini siliyor. Sanki kahkahadan ağlamış! McMurphy eskisi gibi neşeli, kahkahanın birini bırakıp yenisini koyuveriyor. Öğle yemeğinde de neşeli. Saat tam birde, koşup yerine oturuyor. Toplantıya hazır; mavi gözlerinin içi bile gülüyor. Ama bakışlarında bir küstahlık da yok değil.</span></span></p>

    <p class="calibre7"><span class="font"><span class="calibre10">Büyük Hemşire, peşinde öğrenci hemşireler, elinde sepeti içeri giriyor. Hemen kara kaplıya bakıyor. Kaşları çatılıyor. Kimse içine bir tek satır olsun yazmamış. Sonra kapının yanındaki iskemlesine geçiyor. Sepetin içinden bir-iki dosya çıkarıyor. Sonunda Harding'inkini buluyor.</span></span></p>

    <p class="calibre7"><span class="font"><span class="calibre10">"Hatırladığım kadarıyla, dün Bay Harding'in sorununa eğilmiştik..."</span></span></p>

    <p class="calibre7"><span class="font"><span class="calibre10">"Buna geçmeden önce..." Doktor, Büyük Hemşire'nin sözünü kesiyor. "Başka bir şeyden söz etmek istiyordum. Bugün McMurphy'le konuşuyorduk. Eski günlerden söz ediyorduk, daha doğrusu. Bay McMurphy ve ben aynı liseden mezunmuşuz. Ne kadar ilginç değil mi?"</span></span></p>

    <p class="calibre7"><span class="font"><span class="calibre10">Hemşireler, birbirlerine bakıp, bu doktora da neler olduğunu soruyorlar gözleriyle. Hastalarsa başlarını, ağzı kulaklarına varan McMurphy'den yana çeviriyorlar. Kafasını sallıyor.</span></span></p>

    <p class="calibre7"><span class="font"><span class="calibre10">"Evet, aynı liseden mezunmuşuz! Anılarımızı deşerken okulda düzenlediğimiz panayırlardan da söz ettik. Harika, gürültülü, eğlence dolu panayırlar! Oyunlar, rengârenk kurdelâlar, kahkahalar, neşe dolu insanlar. Yılın en büyük olayıydı bizim lisede. McMurphy'e de söylediğim gibi, lise panayır kurulunun başkanıydım. İki yıl üst üste. Bu kurul bütün panayırla ilgili şeyleri düzenlerdi. Ne güzel yıllardı onlar!"</span></span></p>

    <p class="calibre7"><span class="font"><span class="calibre10">Odada iğne düşse duyulacak; öylesine sessiz. Doktor, başım kaldırıp çevresine bakmıyor. Acaba herkes benimle dalga mı geçiyor diye meraklanmış olsa gerek. Büyük Hemşire'nin gözlerinde öfke kıvılcımları tutuşuyor, ama doktorun gözlükleri yok. Göremiyor.</span></span></p>

    <p class="calibre7"><span class="font"><span class="calibre10">"Her neyse, Bay McMurphy'le konuşmamız sırasında, koğuşta böyle bir panayır düzenlemeye ne dersiniz, diye sormaya karar verdik."</span></span></p>

    <p class="calibre7"><span class="font"><span class="calibre10">Gözlüklerini takıp bakınıyor etrafına. Kimse ayağa kalkıp alkış tutmuyor; yaşa var ol, diye naralar salmıyor. Kimimiz Taber'in üç-beş yıl önce böyle bir panayır düzenlediğini, başına da neler geldiğini çok iyi hatırlıyoruz. Doktor cevap beklerken, sessizlik, hemşiremizden çıkıp kara bir bulut gibi başımızın üzerine çörekleniyor, cevap vereni boğarım, diyor. Birden McMurphy'nin yanında oturan Cheswick, inleyerek yerinden doğruluyor. Kaburgalarını ovalayarak konuşmaya başlıyor:</span></span></p>

    <p class="calibre7"><span class="font"><span class="calibre10">"Bana sorarsanız efendim... <span>benim</span> düşüncem yani..." Dönüp McMurphy'e bakıyor. Yutkunuyor. Kaburgalarını bir-iki ovalıyor. Besbelli dirseğin okkalısını yemiş orasına. "Panayır çok iyi bir fikir efendim. Bu tekdüze yaşantımızı renklendirecektir."</span></span></p>

    <p class="calibre7"><span class="font"><span class="calibre10">"Doğru söylüyorsun Charley." Doktor gülümsüyor. Cheswick'in desteğinden mutlu. "Bunun tedavi açısından da yararlı olacağı kanısındayım."</span></span></p>

    <p class="calibre7"><span class="font"><span class="calibre10">Billy Bibbit açıyor ağzını bu kez: "Eğ-eğ-eğlenceli olacaktır."</span></span></p>

    <p class="calibre7"><span class="font"><span class="calibre10">"Doğru." Cheswick'in keyfine diyecek yok artık. Hem doktorla hem de Billy Bibbit'le yandaş. "Yapabiliriz Doktor Spivey. Çok da eğleniriz. Scanlon o 'canlı bomba' numarasını yapar. Ben Mesleksel Tedavi bölümünde cigara paketlerine halka attırırım."</span></span></p>

    <p class="calibre7"><span class="font"><span class="calibre10">Martini, oturduğu yerden sesleniyor: "Ben çok iyi fal bakarım!"</span></span></p>

    <p class="calibre7"><span class="font"><span class="calibre10">Harding de katılıyor: "Yaşam sürelerini el falına bakarak üç aşağı beş yukarı saptayabilirim..."</span></span></p>

    <p class="calibre7"><span class="font"><span class="calibre10">"Çok iyi, çok iyi... "&nbsp;Cheswick el çırpıyor; öylesine mutlu. Bugüne dek onu destekleyen tek kişi çıkmadı.</span></span></p>

    <p class="calibre7"><span class="font"><span class="calibre10">"Bana gelince," McMurphy keyifli, "ruleti hazırlamak benim işim. Daha önce de böyle işlerde çalışmıştım. Bilirim..."</span></span></p>

    <p class="calibre7"><span class="font"><span class="calibre10">"Yapılacak sürüyle iş var." Doktor, iskemlesinde dimdik oturuyor. "Milyonlarca şey yapabiliriz..."</span></span></p>

    <p class="calibre7"><span class="font"><span class="calibre10">Beş dakika soluk almadan konuşuyor. Öne sürdüğü fikirleri daha önce McMurphy'le konuştuğunu hemen anlıyorum. Oyunlardan, dikilecek kulübelerden, bilet satışlarından söz ederken, birden, alnının ortasına balyoz yemişçesine duruyor. Gözlerini kırpıştırarak Büyük Hemşire'ye dönüyor: "Sizin bu konuda düşünceleriniz nedir, Bayan Ratched?"</span></span></p>

    <p class="calibre7"><span class="font"><span class="calibre10">"Tedavi açısından yararlı olabileceği düşüncesine katılıyorum." Susuyor. Bekliyor. Sessizliğin dayanılmayacak duruma gelmesini istiyor. Çevresine bakmıyor. Kimsenin bir şey söylemeye gönüllü olmadığını anlayınca konuşuyor: "Ama böyle bir düşüncenin daha önce hemşireler ve diğer doktorlarla tartışılması, üzerinde durulması gerektiği kanısındayım. Aslında bu sizin düşünceniz doktor? Öyle değil mi?"</span></span></p>

    <p class="calibre7"><span class="font"><span class="calibre10">Tabii. Ancak önce hastaların bu konudaki fikirlerini almak istedim. Ama aramızda... <span>yani</span> hemşirelerle ve genç doktor arkadaşlarımla konuyu enine boyuna tartışmakta yarar var. Sonra panayırla ilgili bir karara varırız."</span></span></p>

    <p class="calibre7"><span class="font"><span class="calibre10">Herkes panayır işinin suya düştüğünü anlıyor tabii.</span></span></p>

    <p class="calibre7"><span class="font"><span class="calibre10">Büyük Hemşire, dizginleri tek elde toplamak için dosyayı sallıyor: "Güzel. Şimdi bıraktığımız yerden devam edelim lütfen. Zaten..." Saatine bakıyor. "... <span>kırk</span> sekiz dakikamız kalmış."</span></span></p>

    <p class="calibre7"><span class="font"><span class="calibre10">"Durun bir dakka, durun! Bir şey daha var." McMurphy elini havaya kaldırmış, parmaklarını şaklatıyor. Ağzını açıp bir şey söylemeden önce, uzun süre, McMurphy'nin havada sallanan eline bakıyor Büyük Hemşire.</span></span></p>

    <p class="calibre7"><span class="font"><span class="calibre10">"Evet, Bay McMurphy?"</span></span></p>

    <p class="calibre7"><span class="font"><span class="calibre10">"Benim değil, Doktor Spivey'in söylemek istediği bir şey daha olacak. Doktor, hani radyo konusunda... <span>kulağı</span> işitmeyenler-le ilgili bir şey vardı ya?"</span></span></p>

    <p class="calibre7"><span class="font"><span class="calibre10">Hemşirenin başı hafifçe oynuyor. Benimse yüreğim <span>dört nala</span> kalkmış, gümbür gümbür atıyor. Elindeki dosyayı sepete bırakıp doktora çeviriyor bakışlarım.</span></span></p>

    <p class="calibre7"><span class="font"><span class="calibre10">"Evet..." Doktor yutkunuyor. "Az kaldı unutacaktım." Ardına yaslanıp bacak bacak üstüne atıyor. "Bay McMurphy'le koğuştaki yaşlı hastalardan söz ediyorduk. Daha doğrusu, yaşlı hastalarla gençlerin birarada bulunmalarının yarattığı sorunlar üzerinde durduk. Kabul etmek gerekir ki, tedavilerin tam anlamıyla uygulanması açısından böylesi bir yaş sorunu iyi değil. Ancak hastane yöneticileri geriatri bölümünün zaten çok kalabalık olduğunu, oralara kimseyi aktaramayacağımızı, yaşlı hastalarla gençleri bir koğuşta tutmak zorunda bulunduğumuzu söylediler. Konuşmamız sırasında McMurphy'le bir çözüm bulduk galiba. Mc Murphy, kimi yaşlıların radyoyu güçlükle duyabildiklerini söyledi. İyileşemezlerin daha iyi duyabilmeleri için sesin biraz daha açılması gerektiğini belirtti. <span>Çok insancıl bir öneri, doğrusu."</span></span></span></p>

    <p class="calibre7"><span class="font"><span class="calibre10">McMurphy, doktora bakıp el sallıyor, gülümsüyor. Doktor da başıyla selamlıyor McMurphy'i. Sonra bıraktığı yerden sürdürüyor konuşmasını.</span></span></p>

    <p class="calibre7"><span class="font"><span class="calibre10">"Ama genç hastaların radyo sesinden, daha önce bana gelerek, yakındıklarını, bu 'gürültüden' rahatsız olduklarını söylediklerini anlattım. McMurphy bunu düşünmediğini belirtti. Ancak, dileyenin bir başına çekilip kitabını okuyacağı bir yer olmamasından da yakındı. Sessiz bir köşe olsa, isteyen orada kitabını okusa, dergisini karıştırsa çok iyi olur tabii. Bu arada da radyo dinlemek isteyenler sonuna kadar açabilirler. Böyle karşılıklı konuşurken birden aklıma bizim küvet odası geldi. Koğuş toplantıları sırasında masaları koyduğumuz yer. Odayı hemen hemen hiç kullanmıyoruz. Biliyorsunuz orası hidroterapi amacıyla yapılmıştı. Eh hidroterapiye de gerek kalmadı. İlaçlarla bu işi yapabiliyoruz artık. O odanın bir... <span>bir</span> oyun odası olarak kullanılması fikrine ne dersiniz?"</span></span></p>

    <p class="calibre7"><span class="font"><span class="calibre10">Kimse ağzım açmıyor. Konuşma sırasının kimde olduğunu hepimiz biliyoruz. Büyük Hemşire, Harding'in dosyasını kapatıp kucağına koyuyor. Ellerini üzerinde kenetliyor. Çevresine, 'Sıkıysa konuşun!' diyen gözlerle baktıktan sonra ve de kimsenin 'sıkı' olmadığını anlayınca, başını doktordan yana çeviriyor. "Çok iyi bir düşünce, Doktor Spivey. Bay McMurphy'nin diğer hastalan düşünmesi hoşuma gitti. Ancak ikinci bir dinlenme odasını denetleyecek hastabakıcımız yok. Hemşire de bulunmuyor biliyorsunuz..."</span></span></p>

    <p class="calibre7"><span class="font"><span class="calibre10">Sözleriyle konuşmanın sona erdiğinden o kadar emindi ki dosyayı tekrar açtı. Fakat doktor tahmin ettiğinden daha hazırlıklıydı:</span></span></p>

    <p class="calibre7"><span class="font"><span class="calibre10">"Bunu ben de düşündüm Bayan Ratched. Ancak bu odada yalnız İyileşemezler... <span>yani</span> yatalak ya da tekerlekli iskemleye mahkûm hastalar kalacağından, bir hastabakıcıyla bir hemşire onların çıkaracağı isyanları kolayca bastırabilir. Öyle değil mi?"</span></span></p>

    <p class="calibre7"><span class="font"><span class="calibre10">Cevap vermiyor. İsyan sözcüğü de hiç hoşuma gitmedi besbelli. Ama yüzü değişmiyor. O gülücük, dudaklarından bir an olsa uçmuyor.</span></span></p>

    <p class="calibre7"><span class="font"><span class="calibre10">"Küvet odasındaki hastaların başında, bir hemşireyle iki hastabakıcı kalır. Ne dersiniz arkadaşlar? İyi fikir mi? İsterseniz bir süre deneyelim. Eğer kötü sonuç verirse anahtarı bizde. Gene kilitleriz, ha?"</span></span></p>

    <p class="calibre7"><span class="font"><span class="calibre10">"Doğru." Cheswick ayakta; yumruğunu avucuna indiriyor.</span></span></p>

    <p class="calibre7"><span class="font"><span class="calibre10">Oturmaktan çekiniyor sanki. McMurphy'nin dirseğini kaburgalarına yemekten korkuyor. "Doğru Doktor Spivey. Eğer işler sandığınız gibi yürümezse anahtarı sizde. Kilitlersiniz."</span></span></p>

    <p class="calibre7"><span class="font"><span class="calibre10">Doktorun gözleri hastaların üzerinde dolaşıyor. Bütün İyileşebilirler baş sallıyor, gülümsüyor. O kadar şükran dolu bakıyorlar ki tıpkı Billy Bibbit gibi kızarıp bozarıyor, devam etmeden önce bir iki sefer gözlüğünü parlatıyor. Küçük adamın kendisiyle bu kadar mutlu olması beni de gülümsetiyor. "Güzel, güzel." Ellerini dizlerine koyuyor. "Bu iş de bittiğine göre... <span>bu</span> sabah hangi konuyu tartışacaktık, unuttum da..."</span></span></p>

    <p class="calibre7"><span class="font"><span class="calibre10">Hemşirenin başı gene belli belirsiz oynuyor. Kucağındaki dosyayı açıyor. Elleri titriyor. Tam ağzım açıp dosyanın içindekileri okumaya başlayacak, McMurphy'nin eli havalarda. Bir o ayağının, bir bu ayağının üzerinde sıçrıyor, "Heeeeey" demeye başlıyor. Hemşire donakalıyor, tıpkı kendi sesinden sabahleyin donmuş kara oğlan gibi. Tekrar donduğunda içim bir tuhaf oluyor. McMurphy konuşurken ona dikkat ediyorum.</span></span></p>

    <p class="calibre7"><span class="font"><span class="calibre10">"Heeeey doktor, geçen gece bir düş gördüm. Ne demek olduğunu soracaktım. Düşte ben bendim, ama ben ben değildim... Yani bana benzeyen bir başkası vardı... <span>şey</span>... <span>babam</span> gibi! Evet, evet bana çok benzeyen o ikinci kişi babamdı. Çünkü çene kemiğine bir demir çubuk çakılmıştı. Babam gibi..."</span></span></p>

    <p class="calibre7"><span class="font"><span class="calibre10">"Babanın çene kemiğine demir çubuk mu çakılmıştı?"</span></span></p>

    <p class="calibre7"><span class="font"><span class="calibre10">"Şimdi yok. Ben çocukken öyleydi. Şuradan girmiş, taa buradan çıkmıştı demir çubuk. On ay öyle gezdi durdu. Tam bir Frankeştayn'dı. Kereste fabrikasında biriyle mi dövüşmüş ne! Ağzının ortasına baltayı yerleştirmişler. Çene kemiği tuz buz olmasın diye o demir çubuğu yerleştirmişler. Kemikler çubuğun yardımıyla kaynayacakmış... Hey durun, size babamın kavgasını anlattım..."</span></span></p>

    <p class="calibre7"><span class="font"><span class="calibre10">Yüzü sakin. <span>Sanki bir maske.</span> Güven, sabır dolu. Korkunç, buz gibi bir surat... <span>donmuş</span>. Hafif sallantılar bitmiş, sadece o feci buz surat, kırmızı plastikten sakin bir gülümseme yapışıp kalmış. Açık, pürüzsüz alnında tek bir endişe ya da zayıflık izi yok. Büyük, geniş gözleri, yeşile boyanmış gözleri, 'Bekleyebilirim, şimdilik biraz gerileyebilirim ama bekleyebilirim' diyen gözleri, sabırlı, sakin, güvenli; çünkü gerçekten kaybedeceği hiçbir şey yok.</span></span></p>

    <p class="calibre7"><span class="font"><span class="calibre10">Bir an için kaybettiğini sanıyorum. Belki altmış saniyelik sürede gerçekten de kaybetti. Ama çok büyük... <span>kolay</span> kolay yenilecek, pes diyeceklerden değil. Hastalar birer-ikişer, Mc Murphy'nin dizginleri ele geçirmesinin etkilerini arıyorlar kadının suratında. Ama bir tek kas oynamıyor. Bugünkü küçük çarpışmayı kaybetti; doğru, McMurphy yendi. Ama bu küçük çarpışma. Büyük savaşları hep Büyük Hemşire kazanır. Kazanmaya alışık. Örgüt gibi o da kazanacak, kazanacak, kazanacak... Onu yenebilmek için her karşılaşmayı kazanmak zorundasın. Dört çarpışmanın üçü, beşin dördü bir işe yaramaz. Savunmanı gevşettiğin an başına çökecek, sırtını yere vuracaktır. Onun bir kez kazanması, senin bin kez kazanmana bedel. O kazandı mı sende hayır kalmaz. Eninde sonunda hepimiz kaybederiz. Kimse buna engel olamaz.</span></span></p>

    <p class="calibre7"><span class="font"><span class="calibre10">Sis makinesini açtı gene. Hiçbir şey göremiyorum... <span>onun</span> suratından başka. Tüm mutluluğum, neşem, keyfim kayboluyor... <span>umutsuzluk</span> dört bir yanımı sarıyor. Eskisinden daha umutsuzum. Çünkü ona, Örgüt'e karşı herhangi bir şey yapamayacağımı iyice anlıyorum. McMurphy'nin de elinden bir şey gelmez... <span>o</span> da en az benim kadar çaresiz. Kimse bize yardım edemez. Çaresizliğin doruğuna tırmanırken sis arttıkça artıyor.</span></span></p>

    <p class="calibre7"><span><span class="font"><span class="calibre10">içinde</span></span></span> <span class="font"><span class="calibre10">kaybolabileceğim kadar yoğunlaşınca seviniyorum. Çünkü ancak o zaman kendimi koyuveriyorum ve güvenin kucağına bırakıyorum yorgun bedenimi, çaresiz ruhumu...</span></span></p>

    <p class="calibre1"><span class="font1"><span class="calibre10">* * *</span></span></p>

    <p class="calibre7"><span class="font"><span class="calibre10">Dinlenme odasında Monopoly oynanıyor. Uç gündür, evler ve oteller her yerde, iki masa yanyana konmuş, arsa kartları ve oyun paraları ancak sığıyor. McMurphy önceden onlarla konuşmuş, kasanın verdiği her oyun parası karşılığı bir kuruş konacak; kasa bozukluklarla dolu.</span></span></p>

    <p class="calibre7"><span class="font"><span class="calibre10">"Senin sıran Cheswick."</span></span></p>

    <p class="calibre7"><span class="font"><span class="calibre10">"Zarları atmadan önce biraz bekle. Şuraya otel yapmak için ne gerekiyor?"</span></span></p>

    <p class="calibre7"><span class="font"><span class="calibre10">"Aynı renkten her arsada dörder evin olmalı, Martini. Şimdi oyna lütfen, n'olur!"</span></span></p>

    <p class="calibre7"><span class="font"><span class="calibre10">"Biraz bekle be!"</span></span></p>

    <p class="calibre7"><span class="font"><span class="calibre10">Masanın o tarafında paralar uçuştu, kırmızı, yeşil ve sarı banknotlar bir o yana bir bu yana geçti.</span></span></p>

    <p class="calibre7"><span class="font"><span class="calibre10">"Otel mi alacan yoksa maaşım mı bekleyecen?"</span></span></p>

    <p class="calibre7"><span class="font"><span class="calibre10">"Sıra senin diyorum Cheswick!"</span></span></p>

    <p class="calibre7"><span class="font"><span class="calibre10">"Haydi kemik! Hooop, Cheswick adamım, nereye uçtun? Kazara benim Marcin Bahçeleri'ne mi geldin yoksa? Vay kuzum, kaç para bakayım, bana yoksa üç yüz elli dolar mı vereceksin?"</span></span></p>

    <p class="calibre7"><span class="font"><span class="calibre10">"Hay içine edeyim."</span></span></p>

    <p class="calibre7"><span class="font"><span class="calibre10">"Şunlar ne be! Bir dakka. Tablanın üzerindeki şu şeyler de ne yahu?"</span></span></p>

    <p class="calibre7"><span class="font"><span class="calibre10">"Martini, iki gündür tablonun üzerinde bir şeyler görüp duruyorsun. Kafayı neden yediğime şaşmamalı. McMurphy, şu Martini iki dakikada bir halisünasyon görürken nasıl oluyor da dikkatini topluyorsun sen?"</span></span></p>

    <p class="calibre7"><span class="font"><span class="calibre10">"Cheswick, bırak şu Martini'yi. Bak iyi gidiyor. Sen şu üç yüz elliyi uçlan bakalım, Martini kendi <span>kıçım</span> toplar. Onun 'şey'lerinden biri bizim arsamıza geldiğinde, kirasını almıyor muyuz zaten?"</span></span></p>

    <p class="calibre7"><span class="font"><span class="calibre10">"Bir dakka. Onlardan amma da var."</span></span></p>

    <p class="calibre7"><span class="font"><span class="calibre10">"Tamamdır Martini, telaş etme. Sadece kimin malının üzerinde olduğuna dikkat et sen. Cheswick, zar atma sırası senin yine. Haydi koçum! Vaaay! Koskoca bir altı ha!"</span></span></p>

    <p class="calibre7"><span class="font"><span class="calibre10">"İlerliyorum... Şans kartı: Komitenin Başkanı seçildiniz, her oyuncuya... Hay içine... Hay içine edeyim..."</span></span></p>

    <p class="calibre7"><span class="font"><span class="calibre10">"Reading demiryollarının üzerinde hangi <span>hıyarın</span> oteli var öyle?"</span></span></p>

    <p class="calibre7"><span class="font"><span class="calibre10">"Dostum, anlamadın mı, o otel değil, depo."</span></span></p>

    <p class="calibre7"><span class="font"><span class="calibre10">"Hoppala, bir dakka..."</span></span></p>

    <p class="calibre7"><span class="font"><span class="calibre10">McMurphy tablanın kendi tarafına abanıyor, kartları oynatıyor, parasını düzeltiyor, otellerini düzlüyor. Kepinin tepesinden sarkan yüzlük bir banknot var; sanki basın kartı gibi, o uğur parası, diyor.</span></span></p>

    <p class="calibre7"><span class="font"><span class="calibre10">"Scanlon, sanırım senin sıran adamım."</span></span></p>

    <p class="calibre7"><span class="font"><span class="calibre10">"Verin bakalım zarları. Sizi parça pinçik edeceğim. Haydi bakalım. Şak şak, işte on bir, Martini."</span></span></p>

    <p class="calibre7"><span class="font"><span class="calibre10">"Neden, tamam."</span></span></p>

    <p class="calibre7"><span class="font"><span class="calibre10">"O değil be, seni gidi çatlak, o benim taşım değil, o benim evim!"</span></span></p>

    <p class="calibre7"><span class="font"><span class="calibre10">"Ama aynı renkte<span>?!</span>"</span></span></p>

    <p class="calibre7"><span class="font"><span class="calibre10">"Bu Elektrik İdaresi'nde evin ne işi var be!"</span></span></p>

    <p class="calibre7"><span class="font"><span class="calibre10">"O bir trafo."</span></span></p>

    <p class="calibre7"><span class="font"><span class="calibre10">"Martini, şu salladığın zarlar değil..."</span></span></p>

    <p class="calibre7"><span class="font"><span class="calibre10">"Bırak sallasın, ne fark eder ki!"</span></span></p>

    <p class="calibre7"><span class="font"><span class="calibre10">"Bir avuç ev onlar."</span></span></p>

    <p class="calibre7"><span class="font"><span class="calibre10">"Offff! Ve Martini sallar, bakayım, işte kocaman bir ondokuz. İyi atış, Mart; böylece nereye gidiyorsun... <span>senin</span> taşın nerede yahu?"</span></span></p>

    <p class="calibre7"><span class="font"><span class="calibre10">"Ne? Neden burada."</span></span></p>

    <p class="calibre7"><span class="font"><span class="calibre10">"Ağzına atmış işte McMurphy. Mükemmel. İki hamle ağzında, dört hamle de oyunda, böylece geldin... Baltık Bulvarı, Martini. <span>Senin ve sadece senin malın.</span> Bir adam işte bu kadar şanslı olur dostlarım! Martini üç gündür bu oyunda ve her seferinde hep kendi arsasına geliyor."</span></span></p>

    <p class="calibre7"><span class="font"><span class="calibre10">"Kes sesini de salla zarları Harding. Senin sıran."</span></span></p>

    <p class="calibre7"><span class="font"><span class="calibre10">Harding zarları uzun parmaklarıyla topluyor, sanki körmüşçesine zarların yüzeylerini parmak uçlarıyla okşuyor. Parmakları zarlarla aynı renkte, sanki zarlar öteki elinden oyulmuş. Salladıkça takırdıyorlar. Tam McMurphy'nin önünde duruyorlar.</span></span></p>

    <p class="calibre7"><span class="font"><span class="calibre10">"Hadi be! Beş, altı, yedi. <span>Seni ballı ibne.</span> Yine benim <span>malikaneme</span> teşrif ettin. Bakıyım, iki yüzlük atarsan ödeşiriz."</span></span></p>

    <p class="calibre7"><span class="font"><span class="calibre10">"Şans işte."</span></span></p>

    <p class="calibre7"><span class="font"><span class="calibre10">Oyun böyle sürüp gidiyor, zarların takırdısı ve paraların hışırtısıyla.</span></span></p>

    <p class="calibre1"><span class="font1"><span class="calibre10">* * *</span></span></p>

    <p class="calibre7"><span class="font"><span class="calibre10">Uzun süreler geçiyor... <span>üç</span> gün, yıllar... <span>hiçbir</span> şey görülmüyor. Sadece başının üzerindeki hoparlörden gelen ses, sana nerede olduğunu hatırlatıyor. Sisin arasından baktığım zamanlarda arkadaşlarımın sanki hiçbir şey yokmuş gibi yürüdüklerini görüyorum. Galiba sis onların belleğini etkiliyor... <span>benimkine</span> ise vız geliyor.</span></span></p>

    <p class="calibre7"><span class="font"><span class="calibre10">McMurphy sisin bastırdığını fark etmiyor bile. Belki farkında da rahatsız olmuyor. Doktorlar, hemşireler yanındayken, dünyanın en mutlu kişisiymiş gibi gülüyor, söylüyor. Üstüne üstüne gelen, sana dünyayı zindan etmeye çalışan kişilerin karşısında gülüp söylemek, onları çileden çıkarır.</span></span></p>

    <p class="calibre7"><span class="font"><span class="calibre10">Kara oğlanlarla hemşireler, elbirliğiyle onu öfkelendirmek için ellerinden geleni yapıyorlar. Ama McMurphy hiç oralı değil. Saygısından, kibarlığından bir tutam olsun yitirmiyor. Bir-iki kez, saçma sapan kurallara kafası bozuluyor, ama daha da saygılı davranmaya zorluyor kendini. İşte o zaman bu düzenin saçmalığını, çocuk gibi azarlayarak hastalan yola getireceğini sanan tıfıl hemşireleri, kaş çatarak, surat buruşturarak kuralların uygulanabileceğine inanan doktorları görüyor; bütün bu işlerin ne denli gülünç olduğunu anlıyor ve kahkahaları birbiri ardına sıralıyor. <span>Güldüğü sürece kimsenin boyunduruğuna girmeyeceği kanısında.</span> Bir kez çok öfkelendi; dizginleri elinden kaçırıyordu az kalsın. Bunun nedeni de Büyük Hemşire'nin ya da kara oğlanların yaptığı bir şey değil, hastaların yapmadığı bir şeydi.</span></span></p>

    <p class="calibre7"><span class="font"><span class="calibre10">McMurphy'i kızdıran olay, grup toplantılarının birinde geçti. Sakıngan davrandıkları için hastalara kızdı... <span>ödlek</span> herifler, dedi onlara. Cuma günü başlayacak dünya kupasıyla ilgili müşterek bahis oynatıyordu. Herkesten para alıyordu günlerdir. Maçları televizyonda izlemek için izin koparabileceğini söylüyordu. Ama maçlar televizyon izleme saatlerinde yayınlanmıyordu. Birkaç gün önceki toplantıda, 'Temizliği gece yapıp öğleden sonraları televizyonda maçları izleyebilir miyiz?' diye sormuştu. Tabii hemşire hayır diyor. Başka ne beklenir ondan? Bütün saatlerin ayarlandığını, çok duyarlı bir dengenin kurulduğunu, küçük bir değişikliğin her şeyi yıkabileceğini söylüyor.</span></span></p>

    <p class="calibre7"><span class="font"><span class="calibre10">Hemşirenin bunu söylemesine hiç şaşmıyor. Ama İyileşebilirlerin ses etmeden, öyle oturmalarını kafası almıyor; cinleri tepesine çıkıyor. Sisten oluşan küçük dünyalarına sığınmış bütün İyileşebilirler. Onları ben bile zarzor görüyorum.</span></span></p>

    <p class="calibre7"><span class="font"><span class="calibre10">"'Bana bakın yahu!" Ama kimse bakmıyor. Birisinin cevap vermesini bekliyor. Hiç kimse oralı olmuyor. “Bana bakın dedim ulan!" Kimse kıpırdamıyor bile. “Bu maçların nasıl sonuçlanacağım merak eden en az on iki kişi var aranızda. Sonuçlara göre durumu düzelecek on iki kişi! İzlemek istemiyor musunuz?"</span></span></p>

    <p class="calibre7"><span class="font"><span class="calibre10">Sonunda sessizliği Scanlon bozuyor: "Bilmiyorum... <span>saat</span> altıda haberleri izlemeye bayağı alıştım. Bayan Ratched'in dediği gibi, kurulan denge bozulacaksa..."</span></span></p>

    <p class="calibre7"><span class="font"><span class="calibre10">"Başlarım dengene! Maçlar topu topu bir hafta sürüyor. Önümüzdeki hafta dengenizi kurarsınız gene. Ne dersiniz arkadaşlar? Oylamaya koyalım mı? Akşam yerine öğleden sonra televizyon izlemek isteyenler ellerini kaldırsın."</span></span></p>

    <p class="calibre7"><span class="font"><span class="calibre10">"Ben!" Cheswick elini kaldırıyor.</span></span></p>

    <p class="calibre7"><span class="font"><span class="calibre10">"Öğleden sonra televizyonda maçları izlemek isteyenler ellerini kaldırsın dedim! Duymadınız mı yahu?"</span></span></p>

    <p class="calibre7"><span class="font"><span class="calibre10">Cheswick'in eli havada sadece. Birkaç kişi çevresine bakınıyor, acaba el kaldıran başka aptallar da var mı diye. McMurphy gözlerine inanamıyor.</span></span></p>

    <p class="calibre7"><span class="font"><span class="calibre10">"N'oluyorsunuz yahu! Hani burada her şey demokrasiye dayanıyordu? Dilediğinizde oy verip bir kuralı değiştirebiliyordunuz? Ha? Öyle mi doktor? Yanlış mı biliyorum yoksa?"</span></span></p>

    <p class="calibre7"><span class="font"><span class="calibre10">"Doğru Bay McMurphy."</span></span></p>

    <p class="calibre7"><span class="font"><span class="calibre10">"Pekâlâ. Maçları izlemek isteyenler ellerini kaldırsın."</span></span></p>

    <p class="calibre7"><span class="font"><span class="calibre10">Cheswick elini havaya kaldırıyor gene. Öfkeyle çevresine bakmıyor. Scanlon'ın da eli havada bu kez. Ama başka oy veren yok. McMurphy bir şey söyleyemiyor.</span></span></p>

    <p class="calibre7"><span class="font"><span class="calibre10">Büyük Hemşire gülümsüyor: "Bu iş de bittiğine göre, toplantıya devam edebiliriz."</span></span></p>

    <p class="calibre7"><span class="font"><span class="calibre10">McMurphy yerine oturuyor: "Evet, bittiğine göre bu <span>boktan</span> toplantıya devam edelim!"</span></span></p>

    <p class="calibre7"><span class="font"><span class="calibre10">"Evet," diyor Cheswick, etrafındakilere sert bir bakış fırlatıp yerine oturuyor. "Lanet olası toplantıya devam edelim." Burnunu çekiyor, başını eğiyor, çenesi neredeyse göğsüne değiyor. McMurphy'e yakın oturduğu için memnun, hatta böyle cesurca davrandığı için de. İlk defa Cheswick birisini destekliyor, kendini yalnız hissetmiyor.</span></span></p>

    <p class="calibre7"><span class="font"><span class="calibre10">Toplantıdan sonra McMurphy kimseyle konuşmuyor; öylesine tiksinmiş, öylesine öfkeli. Sonunda Billy Bibbit yanma geliyor:</span></span></p>

    <p class="calibre7"><span class="font"><span class="calibre10">"Ki-ki-kimimiz beş yıldır bu koğuştayız Randle." Eline bir dergi geçirmiş, boru yapmış, ha babam büküyor. Elinin arkasındaki cigara yanıklarını görüyorum. "Kimimiz de... <span>sen</span>... <span>g</span>-g-git-tikten... <span>maçlar</span> bit-bit-bittikten sonra da burada olacağız. An-an-anlamıyor mu-mu-musun?" Öfkeyle dergiyi yere fırlatıyor. "Ne-ne-neye yarar?"</span></span></p>

    <p class="calibre7"><span class="font"><span class="calibre10">McMurphy şaşkın, kaşları çatık, ardından bakıyor Billy'nin.</span></span></p>

    <p class="calibre7"><span class="font"><span class="calibre10">Akşama kadar, neden oy vermedikleri konusunda diğer İyileşebilirlerle tartışıyor. Ama kimse bu konuda söz söyleme yanlısı değil. Sonunda pes diyor. Kimseye bir şey söylemiyor. Maçların başlamasına bir gün kala, gene sazı alıyor eline: "Bugün Perşembe..." Üzgün üzgün başını sallıyor. "Perşembe..."</span></span></p>

    <p class="calibre7"><span class="font"><span class="calibre10">Küvet odasındaki masalardan birine oturmuş, ayaklarını iskemleye koymuş, işaret parmağında kepini çeviriyor. Diğer İyileşebilirlerin suratından düşen bin parça; kimse onun yanma bile yaklaşamıyor. Kimse onunla yirmibir ya da pokere oturmuyor. Oylamadan sonra öyle bozuldu ki, hepsinin donunu aldı. Sigarayla da oynayamıyorlar, çünkü bütün sigaralara Büyük Hemşire el koydu. Günde adam başına bir paket veriyor; sağlığa zararlı olduğu gerekçesini ileri sürüyor, ama herkes Mc Murphy'i illet etmek için yaptığının farkında. Poker yok, yirmibir yok. Sessizlik egemen. Sadece dinlenme odasından gelen müzik sesi duyuluyor küvet odasında. Öylesine sessiz ki ortalık, yukarı kattaki Ağır Delilerin gürültüsü geliyor. Biri ınga ınga deyip duruyor. Bebek gibi...</span></span></p>

    <p class="calibre7"><span class="font"><span class="calibre10">"Perşembe!"</span></span></p>

    <p class="calibre7"><span class="font"><span class="calibre10">"Inga-ınga-ınga..."</span></span></p>

    <p class="calibre7"><span class="font"><span class="calibre10">'Bu Rawler’ın sesi." Scanlon, başını kaldırıp tavana bakıyor. McMurphy'le konuşmak istemiyor. "Bebek Rawler. Birkaç yıl önce bizim koğuştaydı. Bayan Ratched, ıngalarından bıktı usandı sonunda. Hatırladın mı Billy?"</span></span></p>

    <p class="calibre7"><span class="font"><span class="calibre10">"Yarın da cuma." Scanlon'ın konuyu değiştirmesine izin yok!</span></span></p>

    <p class="calibre7"><span class="font"><span class="calibre10">"Evet." Cheswick burnundan soluyor; öyle öfkeli. "Yarın cuma."</span></span></p>

    <p class="calibre7"><span class="font"><span class="calibre10">Harding, dizlerinin üzerinde duran derginin bir sayfasını çeviriyor. "McMurphy dostumuzun hükümeti deviremediğini, aradan koskoca bir hafta geçmesine rağmen, kraliçenin hâlâ tahtında oturduğunu mu söylemek istiyorsun, sevgili dostum Cheswick?"</span></span></p>

    <p class="calibre7"><span class="font"><span class="calibre10">"Saçmalama!" McMurphy atılıyor hemen: "Onu demek istemediğini bal gibi biliyorsun. Yarın cuma, dünya kupası maçları başlıyor. N'apacağız? Millet televizyonda maç seyrederken biz buraları mı temizleyeceğiz gene?"</span></span></p>

    <p class="calibre7"><span class="font"><span class="calibre10">"Evvet," diyor Cheswick. "Yaşlı Ratched Ananın Terapi Yuvası."</span></span></p>

    <p class="calibre7"><span class="font"><span class="calibre10">Küvet odasının duvarına sinmiş bir casusum sanki. Süpürgenin sapı ellerimde, tahta yerine metalden yapılmış ve içi oyuk; minyatür bir mikrofonu saklamak için ideal. Eğer Büyük Hemşire duyarsa, Cheswick'in canına okur. Cebimden bir sakız çıkarıp çiğniyorum, sonra süpürgedeki mikrofonu susturuyorum.</span></span></p>

    <p class="calibre7"><span class="font"><span class="calibre10">"Tekrar bir bakalım, eğer konuyu yeniden oya sunarsam hanginiz benimle birlik olur?"</span></span></p>

    <p class="calibre7"><span class="font"><span class="calibre10">İyileşebilirlerin yarısı başını sallıyor, daha fazlası gerçekten istekli. McMurphy çenesini avucuna bırakıyor.</span></span></p>

    <p class="calibre7"><span class="font"><span class="calibre10">"Yahu sizi bir türlü anlayamıyorum. Harding, neyin var senin? Elini havaya kaldırırsan, o pis karının bileğinden uçuracağını mı sanıyorsun?"</span></span></p>

    <p class="calibre7"><span class="font"><span class="calibre10">Harding, incecik kaşlarından birini havaya kaldırıyor: "Evet evet, belki de elimin kesilmesinden korkuyorum."</span></span></p>

    <p class="calibre7"><span class="font"><span class="calibre10">"Peki ya sen Billy? Sen neden korkuyorsun?"</span></span></p>

    <p class="calibre7"><span class="font"><span class="calibre10">"Bi-bi-bize bir şey ya-ya-yapacağını sanmıyorum." Omuzlarını silkiyor; içini çekiyor. "Oy-oy-oylamanın bir işe yarayacağına inanmıyorum." Omzunu silkiyor ve iç geçiriyor ve duşların hortumlarını kontrol eden büyük panele tırmanıp bir şempanze gibi salmıyor. "Uz-uz-uzun vadede, işe ya-ya-yaramaz."</span></span></p>

    <p class="calibre7"><span><span class="font"><span class="calibre10">"İşe yaramaz mı!</span></span></span> <span class="font"><span class="calibre10">Hop bakalım. O kolu kaldırmak için bir egzersiz olur işte siz kuşlara."</span></span></p>

    <p class="calibre7"><span class="font"><span class="calibre10">Harding başım sallıyor: "Tehlike olduğunu kabul etmek zorundasın dostum. Dünya kupasını izleyeceğiz diye, kadına karşı gelmek anlamsız. Bize dünyayı zindan edebilir isterse."</span></span></p>

    <p class="calibre7"><span class="font"><span class="calibre10">"Nesini beğenmiyorsun dünya kupasının? Neden değmezmiş! Ben bugüne kadar bir tek dünya kupası maçını kaçırmadım. Hapisteyken bile maçları izlememize izin verirlerdi. Eğer kafam kızarsa, Cheswick kardeşimi yanıma alır, şu kapıyı kırar, kahvelerden birine gider, maçı orda izlerim!"</span></span></p>

    <p class="calibre7"><span class="font"><span class="calibre10">"Bak işte bu çok akıllıca bir davranış olur!" Harding elindeki dergiyi yere atıyor. "İstersen bu düşünceni de oya sun yarın. Bakalım Bayan Ratched, maçları kahvede, bira içerek izlememize ne buyuracak?"</span></span></p>

    <p class="calibre7"><span><span class="font"><span class="calibre10">"İyi fikir, iyi fikir."</span></span></span> <span class="font"><span class="calibre10">Cheswick hemen ayağa fırlayıp alkışlamaya başlıyor... <span>kimi</span>?</span></span></p>

    <p class="calibre7"><span class="font"><span class="calibre10">"Sizin kadar yüreksiz adam görmedim be! Cheswick'le buradan tüyünce kapıyı ardından iyice kilitleyeceğim. Ne kilitlemesi? Çivileyeceğim be çivileyeceğim! Sakın peşimize takılmaya kalkmayın. Ananız karşıdan karşıya geçmenize izin vermeyebilir!"</span></span></p>

    <p class="calibre7"><span class="font"><span class="calibre10">"Demek öyle ha?" Frederickson, McMurphy'nin ardına gelmiş. "Kocaman çizmelerinden birini kaldırıp kapıya indireceksin öyle mi? Kabadayı mısın sen?"</span></span></p>

    <p class="calibre7"><span class="font"><span class="calibre10">McMurphy, başını çevirip Frederickson'a bakmıyor bile. Frederickson'un böyle külhan külhan konuştuğunu, ama '<span>höt</span>' dendi mi kaçacak delik aradığını biliyor.</span></span></p>

    <p class="calibre7"><span class="font"><span class="calibre10">"Kabadayı mısın dedim?" Frederickson'un çenesi düştü bir kez. "Kapıyı kırıp bize ne kadar güçlü olduğunu gösterecek misin? Ha?"</span></span></p>

    <p class="calibre7"><span class="font"><span class="calibre10">"Yo Fred. Böyle bir şey yapmaya niyetim yok. Çizmelerimi yeni boyattım."</span></span></p>

    <p class="calibre7"><span class="font"><span class="calibre10">"Öyle mi? Pekâlâ buradan nasıl kaçacaksın?"</span></span></p>

    <p class="calibre7"><span class="font"><span class="calibre10">McMurphy, çevresine bakınıyor. "Şu pencereyi kaplayan tel örgüyü bir iskemleyle parçalayabilirim herhalde."</span></span></p>

    <p class="calibre7"><span class="font"><span class="calibre10">"Ya? Parçalayabilirsin demek? Dene bakalım. Hadi ne duruyorsun? On dolar iddiaya varım ki yapamazsın."</span></span></p>

    <p class="calibre7"><span class="font"><span class="calibre10">"Boşuna uğraşma Mack." Cheswick başını sallıyor. "Frederickson iskemlenin kırılacağını senin de Ağır Deliler koğuşuna postalanacağını biliyor. Buraya ilk geldiğimiz gün, tel örgüyle ilgili bir gösteri düzenlemişlerdi. Teknisyenlerden biri iskemleyi alıp tellere vurdu. İskemle bin parçaya bölündü, ama tele bir şey olmadı."</span></span></p>

    <p class="calibre7"><span class="font"><span class="calibre10">"Pekâlâ." McMurphy çevresine bakınıyor. Umarım Büyük</span></span></p>

    <p class="calibre7"><span class="font"><span class="calibre10">Hemşire onu duymuyordur, soluğu Ağır Deliler koğuşunda alır sonra. "Daha ağır bir şey gerek. Şu masa işimize yarar mı?"</span></span></p>

    <p class="calibre7"><span class="font"><span class="calibre10">"İskemleden pek bir farkı yok. Yeterince ağır değil."</span></span></p>

    <p class="calibre7"><span class="font"><span class="calibre10">"Peki, Tanrım. Bakalım şu telleri gelip geçecek ne bulabiliriz. Eğer siz kuşlar benim bu işi çözemeyeceğimi sanıyorsanız, işte size bir fikir daha. Haydi bakalım... Sandalye ya da masadan daha büyük ne var? Eğer gece olsaydı, şu şişko zenciyi fırlatırdım; yeterince büyük, değil mi?"</span></span></p>

    <p class="calibre7"><span class="font"><span class="calibre10">"Ama çok yumuşak," diyor Harding. "Tellere çarptığı an patlıcan gibi doğranır."</span></span></p>

    <p class="calibre7"><span class="font"><span class="calibre10">"Peki ya şu yataklardan biri?"</span></span></p>

    <p class="calibre7"><span class="font"><span class="calibre10">"Kaldırsan bile fırlatmak için çok büyüktür yataklar. Camdan bile geçmez."</span></span></p>

    <p class="calibre7"><span class="font"><span class="calibre10">"Hemen şimdi kaldırabilirim. Hey, dur bakalım, işte orada; Billy'nin üstünde oturduğu. Şu pano? Şu çelik pano; üzerinde duşların, muslukların vidalandığı... Yeterince sert, değil mi? Ve kalıbımı basarım yeterince ağırdır."</span></span></p>

    <p class="calibre7"><span class="font"><span class="calibre10">Frederickson başını sallıyor. "Deli misin sen? O çelik levha hiç değilse iki yüz elli kilodur. Yerinden nasıl sökeceksin?"</span></span></p>

    <p class="calibre7"><span class="font"><span class="calibre10">"Doğru söylüyor Mack. Yapamazsın."</span></span></p>

    <p class="calibre7"><span class="font"><span class="calibre10">"Şu küçücük şeyi yerinden sökemeyeceğimi mi söylüyorsunuz kuşlar?"</span></span></p>

    <p class="calibre7"><span class="font"><span class="calibre10">"Psikopatların dağları yerinden oynatabileceği konusunda hiçbir kanıt yok."</span></span></p>

    <p class="calibre7"><span class="font"><span class="calibre10">"Yani onu yerinden çıkaramayacağımı söylüyorsunuz?"</span></span></p>

    <p class="calibre7"><span class="font"><span class="calibre10">McMurphy kalkıyor.</span></span></p>

    <p class="calibre7"><span class="font"><span class="calibre10">"Beş dolar iddiasına giren var mı? Denemeden herhangi bir şeyin olmayacağını, yapılamayacağını kimse bana söyleyemez."</span></span></p>

    <p class="calibre7"><span class="font"><span class="calibre10">"McMurphy saçmalıyorsun. Hemşireyle ilgili iddiandan farkı yok bunun..."</span></span></p>

    <p class="calibre7"><span class="font"><span class="calibre10">"Beş kâğıdı olan konuşsun."</span></span></p>

    <p class="calibre7"><span class="font"><span class="calibre10">Herkes sıraya giriyor. Yirmibirde ya da pokerde o kadar çok para verdiler ki, bir kez olsun kaybettiklerini geri almak fırsatına kavuştular. Bense ne demek istediğini bir türlü anlayamıyorum. Ne kadar iri, ne kadar güçlü olursa olsun, o çelik levhayı yerinden kaldırabilmek için bir değil üç McMurphy gerekir. Bunu o da biliyor. Bütün 'borç senetleri' imzalandıktan sonra levhanın yanına yürüyor. Bu arada üzerine tırmanmış oturan Billy Bibbit'in aşağı inmesine yardım ettikten sonra, nasırlı avuçlarına tükürüyor; ellerini çırpıyor. Kaslarını geriyor.</span></span></p>

    <p class="calibre7"><span class="font"><span class="calibre10">"Çekilin şöyle yana. Olan gücümü harcarken bazen çevremdeki oksijeni de tüketirim; yanımdakiler havasızlıktan ölür. Çekilin. Kadınları, çocukları bir yana alın."</span></span></p>

    <p class="calibre7"><span class="font"><span class="calibre10">Cheswick mırıldanıyor: "Yapacak galiba..."</span></span></p>

    <p class="calibre7"><span class="font"><span class="calibre10">Frederickson sırıtıyor: "Çenesiyle sökebilir yerinden..."</span></span></p>

    <p class="calibre7"><span class="font"><span class="calibre10">"Fıtık olacaksın." Harding başını sallıyor. "Bu aptallığı bırak artık, McMurphy. Kimse bu levhayı yerinden kıpırdatamaz."</span></span></p>

    <p class="calibre7"><span class="font"><span class="calibre10">"Konuşmayın, oksijenimi tüketiyorsunuz."</span></span></p>

    <p class="calibre7"><span class="font"><span class="calibre10">McMurphy ayaklarını açıyor. Ellerini pantolonuna siliyor. Eğiliyor. Levhanın iki yanını tutuyor. Tüm gücüyle kaldırmaya, vidalarından sökmeye çabalıyor. Herkes bir ağızdan yuhalıyor, gülüyor. Bırakıyor McMurphy. Geri çekiliyor. Ayaklarının üzerinde yükseliyor bir-iki.</span></span></p>

    <p class="calibre7"><span class="font"><span class="calibre10">Frederickson gene sırıtıyor: "Vaz mı geçtin yoksa?"</span></span></p>

    <p class="calibre7"><span class="font"><span class="calibre10">"Dur bakalım, daha yeni başladık."</span></span></p>

    <p class="calibre7"><span class="font"><span class="calibre10">Birden yuhlar, gülücükler dudaklarda donuyor. Kolları şişmeye başlıyor; damarlar yüzeye fırlıyor. Gözlerini yumuyor; dudakları dişlerden sıyrılıyor. Başını geri atıyor; boynunda kaslar bilek kalınlığında, dışarı fırlamış. Kaldıramayacağını bildiği levhaya ölümüne yapışmış. Tüm gücünü harcıyor.</span></span></p>

    <p class="calibre7"><span class="font"><span class="calibre10">Bir an için, hepimiz levhanın yerinden söküleceğine inanıyoruz.</span></span></p>

    <p class="calibre7"><span class="font"><span class="calibre10">Ama soluğu patlıyor ciğerlerinde; dudaklarının arasından poooooof diye çıkıyor. Ellerinden kan damlıyor. Avuçları yırtılmış. Duvara sırtını dayıyor. Kimse bir şey söylemiyor. Odada sadece McMurphy'nin soluk sesi duyuluyor.</span></span></p>

    <p class="calibre7"><span class="font"><span class="calibre10">Gözlerini aralayıp çevresine bakıyor. Gözleri herkesin üzerinde dolaşıyor. Bana bile bakıyor. Sonra elini cebine daldırıp son günlerde kazandığı bütün borç senetlerini çıkarıyor. Masaya yürüyor. Üzerine bırakıyor. Ayırmaya çalışıyor. Ama elleri donmuş sanki. Kıpırdatamıyor.</span></span></p>

    <p class="calibre7"><span class="font"><span class="calibre10">Sonra koluyla tümünü yere atıyor. Herkesten elli altmış dolar alacağı var en azından. Dönüyor. Küvet odasının kapısına doğru yürüyor. Kapıya varınca duruyor. Dönüp herkese bakıyor gene.</span></span></p>

    <p class="calibre7"><span class="font"><span class="calibre10">"Denedim. Pes etmeden önce, hiç olmazsa denedim. Bu kadarı da yeter."</span></span></p>

    <p class="calibre7"><span class="font"><span class="calibre10">Kanlı kâğıt parçalarını yerde, dileyenin eğilip alması için bırakıyor, çıkıp gidiyor...</span></span></p>

    <p class="calibre1"><span class="font1"><span class="calibre10">* * *</span></span></p>

    <p class="calibre7"><span class="font"><span class="calibre10">Viziteye çıkmış bir doktor sarı kafasının üstünde örümcek ağlarıyla hemşire odasındaki diğerlerine işaret ediyor.</span></span></p>

    <p class="calibre7"><span class="font"><span class="calibre10">Yanından süpürgeyle geçiyorum. "Hey, bu da ne oluyor?" Sanki bir böcekmişim gibi bir bakış atıyor. Doktorlardan biri kulaklarını işaretliyor, sağır olduğumu gösteriyor ve vizitedeki doktor devam ediyor.</span></span></p>

    <p class="calibre7"><span class="font"><span class="calibre10">Süpürgemi halkla ilişkiler uzmanının bir keresinde getirdiği büyük tablonun önüne kadar sürüklüyorum. Tabloda bir adam dağlarda kelebek avlıyor, Acıköy yakınlarındaki Ahahlar gibi bir yerde... <span>Çamlı tepeleriyle, karlı zirveleriyle, teleferikleriyle, yeşilliklerinde otlayan koyunlarıyla.</span> Adam kayaların ardındaki bir göle sıkıştırmış kelebeği. Burası bir kelebeğe göre değil, daha çok altı numaralı kapanla avlanacak tek yumurtaya uygun... <span>kelebeği</span> çavlamn ordaki kumluğa sürüklese ya.</span></span></p>

    <p class="calibre7"><span class="font"><span class="calibre10">Teleferikten aşağı inen bir patika var ve süpürgemi o patikadan aşağıya doğru sürüyor, bir kayaya oturup arkama dönüyorum, çerçevenin ötesinde vizitedeki doktor diğer doktorlarla konuşuyor. Avcunun içindeki bir noktayı işaret ettiğini görüyorum, ama ne dediğini duyamam, soğuk dalgaların kayalara çarptığı çavlanın sesi bastırıyor. Havadaki esintiden kar kokusu alıyorum, zirveden esiyor. Çimenlerin ve buffalo otlarının üzerinde köstebek yuvalarının çıkışlarını görebiliyorum. Ayaklarınızı uzatıp şöylece sere serpe yatmak için çok güzel bir yer.</span></span></p>

    <p class="calibre7"><span class="font"><span class="calibre10">Unutuyorsun... <span>eğer</span> oturup geçmişi düşünmeye çalışmazsan... <span>eski</span> hastanenin nasıl olduğunu unutuyorsun. Duvarlarında tırmanman için böyle güzel yerleri yoktu. Televizyon ya da yüzme havuzu ya da ayda iki kez çıkan tavuk yemeği yoktu.</span></span></p>

    <p class="calibre7"><span class="font"><span class="calibre10">Duvarlar ve sandalyelerle içinden çıkmak için saatlerce debelendiğin deli gömlekleri dışında hiçbirşeyleri yoktu. O zamandan bu yana çok şey öğrendiler. Ablak suratlı halkla ilişkiler uzmanına göre "Çok yol kat ettiler". Tablolarla ve dekorasyonla ve krom banyo aksesuarlarıyla yaşamı şirin kıldılar. "Eğer böyle güzel bir yerden kaçmak istiyorsa biri/' diyor ablak suratlı halkla ilişkiler uzmanı, "bir sakatlık vardır onda."</span></span></p>

    <p class="calibre7"><span class="font"><span class="calibre10">Hemşire odasında viziteye çıkmış olan doktor genç doktorlardan biri ne zaman soru sorsa kollarını ovuşturuyor ve sanki üşürcesine titriyor. Cılız ve doğru dürüst yememiş gibi gözüküyor, elbiseleri doğrudan kemiklerinin üzerine giyilmiş. Orada dikiliyor, kollarını ovuşturarak ve titreyerek. Belki de zirveden esen serin kar rüzgârını o da hissediyordur.</span></span></p>

    <p class="calibre1"><span class="font1"><span class="calibre10">* * *</span></span></p>

    <p class="calibre7"><span class="font"><span class="calibre10">Geceleri yatağımı bulmak iyice güçleşiyor. Yerde emekliyor, yatakların altını yokluyor, yaylara yapıştırdığım çikleti bulunca yatağıma vardığımı anlıyorum. Kimse bunca sisten yakınmıyor. Nedenini biliyorum artık: Sisin içine çekilince, rahatlık sarıyor her yanını insanın. Dertleri bitiyor. İşte McMurphy bunu anlayamıyor... <span>neden</span> rahat etmek istediğimizi kavrayamıyor bir türlü. Bizi sisin arasından çekip çıkarmak, Büyük Hemşire'nin önüne hedef diye yerleştirmek mi istiyor ne?</span></span></p>

    <p class="calibre1"><span class="font1"><span class="calibre10">* * *</span></span></p>

    <p class="calibre7"><span class="font"><span class="calibre10">Aşağıya dondurulmuş parçalar geldi... <span>yürekler</span>, beyinler, böbrekler... Kömür deposuna inen kanaldan geçip soğuk hava odasına indiklerini duyuyorum. Aşağıda bir yerde, Ağır Delilerden birinin intihar ettiğini söylüyor adamın teki. İhtiyar Rawler. <span>Hayalarının</span> ikisini de kesmiş; kan kaybından dünya değiştirmiş. Yüznumaradaki hücrelerden birine kapanmış, kapıyı içeriden sürgülemiş, <span>hayalarını</span> jiletlemiş, gebermiş. Yere düşünceye kadar kimsenin haberi olmamış. Oysa yüznumaranın içinde on bir-on iki kişi varmış, en azından.</span></span></p>

    <p class="calibre7"><span class="font"><span class="calibre10">İnsanları böylesine sabırsız kılanın ne olduğunu anlamıyorum. Ölmek istiyorsa, bütün yapacağı yalnızca beklemekti...</span></span></p>

    <p class="calibre1"><span class="font1"><span class="calibre10">* * *</span></span></p>

    <p class="calibre7"><span class="font"><span class="calibre10">Nasıl çalıştığını biliyorum, sis makinesinin. Bir tabur adam çalışıyor denizaşırı havalimanlarında sis makinelerini çalıştırmak için. Haberalma ne zaman bir yere bombardıman yapmaya karar verse, ya da generaller gizli bir iş çevirse... <span>göz</span> ardı etmek istese, o kadar ki üsteki casuslar bile ne olacağını göremez... <span>bölgeyi</span> sise boğarlar.</span></span></p>

    <p class="calibre7"><span class="font"><span class="calibre10">Basit bir donanım. Bir tankerden su çeken, ikinci bir tanesinden de özel bir yağ çeken basit bir kompresör alırsınız, ikisini birbirine katıştırırsınız, makinenin sonundaki kara bir borudan bütün bir havalimanını doksan saniye içinde kaplayacak beyaz sis fışkırır. Avrupa'ya vardığımda ilk gördüğüm bu makinelerden çıkan sisti. Alana inerken bazı alıcılar bizi fark edip sisi bir anlığına kesmiş, hemen ardından sis ekibi hemen çalışmaya koyulmuştu yine. Kargo uçağının etrafını görebiliyorduk, camın çizikleri arasından. Jipler makineleri uçağa yaklaştırıyor ve havanın sisle kaplanmasını izliyordular, camlara ıslak pamuk gibi yapışıyordu sis.</span></span></p>

    <p class="calibre7"><span class="font"><span class="calibre10">Uçaktan inerken yol ancak teğmenin hiç durmadan öttürdüğü düdük yardımıyla bulunabiliyordu, koyun gibi sesleri takip ediyorduk. Uçağın kapısından adımınızı attığınız an hiçbir şey seçilmez oluyordu, ancak yarım metreydi görüş. Koskoca havalimanında bir tek siz vardınız sanki. Düşman sizi görmez, ama tekbaşınasınız. Sesler size ulaşmaz, konuşsanız ancak bir metre öteye ulaşır sesiniz, takımınızdaki diğer çocukları duyamazsınız, sadece öttürülen düdük, yumuşak beyaz kürkün o kalın dokusundan geçer. O kadar kalın ki, kemerinizden aşağınız kaybolmuştur bile. Haki gömleğiniz ve palaskanız haricinde beyazdan başka bir şey yoktur ortalıkta, sanki ayaklarınız sisin içinde çözülmüş, parçalara ayrılmıştır.</span></span></p>

    <p class="calibre7"><span class="font"><span class="calibre10">Birdenbire gözlerinizin önünde sizin gibi kaybolmuş bir adam beliriverir, hayatta görebildiğiniz tüm adamların suratlarından çok daha kocaman ve hemen dibinizde. Gözleriniz sisin içinde görmeye çabalarken o kadar odaklanmıştır ki göz önüne gelen her nesne normalden on kat daha berraklaşmıştır. Her ikiniz gözlerinizi aynı anda kaçırırsınız. Bir adam belirdiğinde suratına bakmak istemezsiniz, o da kendi suratını görmek istemez, hatta sizinkini de, çünkü bu kadar berrak bir biçimde bir adamın suratına bakmak adamın içine bakmak demektir. Böylece ne adama bakarsınız ne de adamı tamamen kaybetmeyi göze alırsınız. İki seçenek vardır önünüzde: Ya debelenir ve sisin içinde belirecek olan şekilleri seçmek için kasarsınız, artık ne kadar azap verirse versin, ya da rahatlar ve kaybolmayı kabullenirsiniz.</span></span></p>

    <p class="calibre7"><span class="font"><span class="calibre10">Koğuşta sis makinesini ilk kullandıklarında, Ordu Deposu'ndan bir tane aldılar ve biz yeni binaya taşınmadan havalandırmaya sakladılar. Siste beliren ne varsa artık elimden geldiğince dikkatli bir şekilde bakarım, ne yaptığını anlamaya çalışırım, Avrupa'daki havalimanlarında bizi sise boğduklarından kalan bir alışkanlıkla. Burada bize yol göstermek için kimse düdük öttürmez, tutunacak bir halat uzatmaz. Gözlerimi dikmem kaybolmamak için kullanacağım tek taktiktir. Yine de bazen kaybolurum, çok derine giderim, saklanmaya çalışırım. Ne zaman bunu yapsam, sanki hep aynı yere çıkarım, üzerindeki perçin gözleriyle bana bakan ve numarası olmayan bir kapının önüne. Sanki kapının arkasındaki beni kendine çeker, ne kadar uzak durmaya çalışsam da, sanki odadaki iblislerin yarattığı çekim sisin içinde bir ışın oluşturur ve bir robot gibi beni kendisine çeker. Sisin içinde günlerce dolanırım, bir daha göremeyeceğim diye ürkmüşüm, sonra yine o kapı karşımda, yavaşça aralanıp öbür taraftaki sesleri durduran dolgu malzemelerini gösterir, adamlar birer zombi gibi sıralanmışlardır, üzerlerindeki bakır teller parlar, orada burada ışıklar yanıp söner, elektrik fışkırır. Ben de sıraya geçer masadaki yerimi beklemeye başlarım. Masa haç şeklindedir, öldürülmüş binlerce adamın gölgeleri üzerine kazınmış, bileklerin silüetleri terden yeşile dönmüş deri kayışların altında seçilir, kafanın yerleştiği yerdeki gümüş bant kafaların ve boyunların silüetleriyle doludur. Masanın yanında bir teknisyen kontrol paneliyle oynaşmaktadır, önündeki kadranlardan kafasını kaldırıp sıraya göz atar, bana kauçuk eldivenleriyle işaret eder. "Durun bakalım, şu büyük <span>piçi</span> tanıyorum ben... <span>boynuna</span> vurun şunun ya da yardım çağırın ya da yapın birşeyler işte. Ortalıkta dolanmasın."</span></span></p>

    <p class="calibre7"><span class="font"><span class="calibre10">Bu yüzden çok fazla dalmamaya çalışırım, kaybolup Şok Odası'nın kapısının önünde kendimi bulmamak için. Görebildiğim ne varsa artık ona bakmaya çalışırım, tıpkı tipinin ortasında korkuluklara tutunmaya çabalayan adam gibi. Ama sisi yoğunlaştırdıkça yoğunlaştırırlar ve bana öyle gelir ki, ne kadar kasarsam <span>kasayım , iki</span>-üç ayda bir kendimi o kapının önünde buluveriyorum, açıldığında kıvılcımların ve ozonun kesif kokusunu alabildiğim. Ne yaparsam yapayım, kaybolmamak gittikçe güçleşiyor.</span></span></p>

    <p class="calibre7"><span class="font"><span class="calibre10">Sonra birden keşfettim: Sis bastığında kıpırdamaz ve ses çıkarmazsam kapının önünde bulmam kendimi. Mesele şu ki, kapıyı kendi kendime buluyorum, çünkü kaybolmaktan o kadar korkuyorum ki haykırmaya başlıyorum, haykırışlarım da beni onlara çekiyor. Sanıyorum ki kaybolmak kötü bir şey, o kadar kötü ki Şok Odası bile daha yeğdir. Şimdi emin değilim. Belki de kaybolmak sandığım kadar kötü değildir.</span></span></p>

    <p class="calibre7"><span class="font"><span class="calibre10">Bütün sabah tekrar bizi sise boğsunlar diye bekledim. Son günlerde daha çok yapıyorlar. Sanırım McMurphy için yapıyorlar bunu. Daha onu düzeltemediler ve onu hazırlıksız yakalamaya çalışıyorlar. Mesele çıkarmaya bayılıyor, daha şimdiden kaç kere Cheswick'le Harding'i, hatta diğerlerini ayaklandırmaya kalktı, sanki gerçekten kara oğlanlara karşı gelebilirlermiş gibi... <span>tabii</span> her seferinde, sanki hastaya yardım ediyormuş gibi, sis başlıyor, şimdi başladığı gibi.</span></span></p>

    <p class="calibre7"><span class="font"><span class="calibre10">Birkaç dakika önce kompresörün çalışmaya başladığını işittim, tam da çocuklar dinlenme odasından toplantı için masaları taşımaya başlamışken. Şimdiden sis zemine yayıldı, pantolonumun paçaları ıslandı bile. Hemşire odasındaki kapının camlarını siliyorum. Büyük Hemşire telefonla doktora başlamaya hazır olduğumuzu haber veriyor. Bir de mümkünse öğleden sonra bir saatini personel toplantısına ayırmalıymış. "Ayırın çünkü hasta Randle McMurphy'nin durumu hakkında konuşmak için geç bile kaldık. Bu koğuşta yeri var mı yok mu, kararlaştırmalıyız." Bir süre dinledikten sonra tekrar başlıyor: "Son günlerde olduğu gibi hastaları üzmesine daha fazla izin vermemeliyiz."</span></span></p>

    <p class="calibre7"><span class="font"><span class="calibre10">İşte bu yüzden toplantıya sis basıyor Büyük Hemşire. Genelde böyle davranmaz. Bugün kesin McMurphy'e bir şey yapacak, muhtemelen Ağır Hasta koğuşuna postalayacak. Bezimi kaldırıp İyileşemezlerin yanındaki sandalyeme gidiyorum. Çocukların yerlerine geldiklerini görüyorum. Doktor da gözlüklerinin camlarını silerek yaklaşıyor, sanki bulanık görmesinin sebebi kirli camlar, sis değil.</span></span></p>

    <p class="calibre7"><span><span class="font"><span class="calibre10">Eskisinden çok daha yoğun sis.</span></span></span></p>

    <p class="calibre7"><span class="font"><span class="calibre10">Dışarıda toplantının başladığını, Billy Bibbit'in neden kekelediği gibi saçma sapan bir konuyu tartıştıklarını duyuyorum. Sözcükler kulağıma suların ötesinden geliyor <span>sanki;</span> sis öylesine yoğun. Sis suya çok benziyor, oturduğum yerden kucaklayıp kaldırıyor beni. Bir süre ayağımla başım yer değiştiriyor. Önceleri boşlukta gezinmek midemi bulandırıyor. Hiçbir şey göremiyorum.</span></span></p>

    <p class="calibre7"><span class="font"><span class="calibre10">Sözcükler kimi zaman yitiyor, kimi zaman kulağımda yankılanıyor. Konuşanın yanında durduğumu bilmeme rağmen, onu göremiyorum.</span></span></p>

    <p class="calibre7"><span class="font"><span class="calibre10">Billy'nin sesini duyuyorum. Her zamankinden çok kekeliyor, çünkü sinirleri bozuk. "... <span>ü</span>-ü-üniversiteden atıldım. Çü-çü-çün-kü as-as-askerlik dersinden sınıfta kal-kal-kalmıştım. Der-der-dersi veren subay ne zaman yok-yok-yoklama yapsa, 'Bibbit' dese 'bu-bu-bu...'" Sözcük bir türlü çıkmıyor ağzından. Sanki boğazına bir kılçık takılmış. Yutkunuyor. "'Burada' demem ge-ge-gerekiyordu. Bir tür-tür-türlü di-di-diyemiyordum."</span></span></p>

    <p class="calibre7"><span class="font"><span class="calibre10">Sesi yitiyor. Biraz sonra Büyük Hemşire'nin konuşmasını duyuyorum: "İlk kez ne zaman kekelemeye başladığım hatırlıyor musun, Billy?"</span></span></p>

    <p class="calibre7"><span class="font"><span class="calibre10">Gülüyor mu ne yapıyor, bir türlü anlayamıyorum. "İlk kez ke-ke-kelemem mi? İlk kez? İlk ke-ke-kelediğim söz-söz-cük, an-an-anneydi."</span></span></p>

    <p class="calibre7"><span class="font"><span class="calibre10">Ve sesler iyiden iyiye yitiyor. Bu ilk kez geliyor başıma. Belki Billy de sisin içine saklandı? Belki sonunda herkes sise sığındı... <span>bir</span> daha çıkmayacaklar ortaya?</span></span></p>

    <p class="calibre7"><span class="font"><span class="calibre10">Ben ve bir iskemle, birbirimizin yanından geçip gidiyoruz boşlukta. Gördüğüm ilk şey bu. Sisin içinden fırlayıp tam suratımın yarımdan geçiveriyor, bir kaç saniyeliğine oyalanıyor orada, uzansam dokunurum. İyi ki alışmışım sisin içinde hareketsiz durmaya, telaş etmeden ortaya çıkanlara bakmaya, uğraşmamaya. Ama bu sefer korkuyorum, önceden korktuğum gibi. Bütün gücümü toplayıp iskemleye uzanmaya çalışıyorum, tuttuğum bir şey yok, ellerim havayı bölüyor. Tek görebildiğim iskemlenin daha yakma gelmesi. Sanki dokunsam parmak izim ıslak cilada ortaya çıkacak, ama birkaç saniye sonra yine yok oluyor. Tekrar gözüküp yitiyor. Ortalıkta böyle eşyaların uçuştuğunu daha önceden hiç görmemiştim. Sisin bu kadar yoğun olduğunu da. O kadar yoğun ki, istesem de eğilip zemine ya da ayakucuma dokunamam, ya da yürüyemem. Bu beni korkutuyor işte; bu sefer adamakıllı kaybolacağım galiba.</span></span></p>

    <p class="calibre7"><span class="font"><span class="calibre10">Derken İyileşemezlerden biri, iki karış altımdan geçiyor. Albay Matterson bu, uzun sarı elindeki kırış kırış yazıttan okuyorum adını. İyice bakıyorum yüzüne. Çünkü son kez göreceğimi anlıyorum. <span>Yüzü koskocaman; dayanabileceğimden çok daha büyük.</span> Her tel saç, yüzündeki her kırışıklık dev gibi; sanki onu mikroskobun altına sokmuşum. Öylesine iyi görüyorum ki onu, tüm yaşamı gözlerimin önünden geçiyor. Altmış yılını verdiği bölükler, taburlar, alaylar... <span>demir</span> tekerli arabalar...</span></span></p>

    <p class="calibre7"><span class="font"><span class="calibre10">Uzanıp önden giden elini tutuyor, gözlerinin önüne çekiyor, iyice bakıyor, öteki eliyle kavrıyor. Üzerindeki yazıyı tahta, nikotinden sapsarı cilalanmış bir parmakla işaret ediyor. Sesi derinden geliyor, ağır ağır çıkıyor, sabırla konuşuyor ve kelimelerin dudaklarından kapkara çıktığım görüyorum, oynattıkça dudaklarının ucunda beliriyorlar.</span></span></p>

    <p class="calibre7"><span class="font"><span class="calibre10">“Şimdi... <span>bayrak</span>... Ah-mer-ika. Amerika... <span>bir</span> erik. Bir şeftali. Bir kar-puz. Amerika... <span>bir</span> sakız. <span>Bir kabak çekirdeği.</span> Amerika... bir tel-eh-<span>vizyon</span>."</span></span></p>

    <p class="calibre7"><span class="font"><span class="calibre10">Doğru. Hepsi o sarı avucun içinde yazıyor. Ben bile okuyabiliyorum.</span></span></p>

    <p class="calibre7"><span class="font"><span class="calibre10">"Şimdi... <span>haç</span>... Meks-i-ka." Dikkatle izleyip izlemediğime bakıyor, izlediğimi görünce sırıtıp devam ediyor. "<span>Meksika...Ceviz</span>. Fındık. Mıs-sır. Meksika... <span>gök</span>-kuşağı. Gök-kuşağı... <span>ahşap</span>. Meksika... <span>ah</span>-şap."</span></span></p>

    <p class="calibre7"><span class="font"><span class="calibre10">Ne yapmaya çalıştığım anlıyorum. Burada olduğu altı yıl boyunca hep aynı naneyi söyleyip duruyor zaten, ama bugüne kadar hiç dikkatimi çekmemişti, konuşan bir heykelden ötesi olduğunu fark etmemiştim, kemikten ve eklemden yapılmış, kendi aklınca söylenip duran ve hiç bir anlam ifade etmeyen bir heykelden ötesini. Ama şimdi, en azından, ne demek istediğini anlıyorum. Ona son bir bakış atıyorum, hatırlayabilmek için, işte bu bakış anlamam için yetiyor. Duralıyor ve tekrar bana bakıyor, sanki iyice anlamamı istiyor; bağırmak istiyorum ben de, Evvet, anladım artık: Meksika ceviz gibi hakikaten, kahverengi ve sert ve baktığında anlarsın ve aynı ceviz gibi hissedebilirsin! Doğru söylüyorsun, yaşlı adam, senin doğrunu. Sandıkları gibi çatlak değilsin sen. Evet... <span>anlıyorum</span>...</span></span></p>

    <p class="calibre7"><span class="font"><span class="calibre10">Fakat sis boğazımı tıkıyor, sesim çıkmıyor. Elini salladıkça onu görmek için eline daha da eğiliyorum.</span></span></p>

    <p class="calibre7"><span class="font"><span class="calibre10">"Şimdi... Yeşil koyun... Kan-a-da. Kanada... <span>bir</span> köknar. <span>Bir buğday tarlası.</span> Bir tak-vim..."</span></span></p>

    <p class="calibre7"><span class="font"><span class="calibre10">Uzaklaştığını görmek için uzanmak zorundayım. O kadar uzanıyorum ki gözlerim ağrımaya başlıyor, mecburen kapatıyorum; açtığımda albay yok artık. Tek başıma yüzüyorum, her zamankinden yitik.</span></span></p>

    <p class="calibre7"><span class="font"><span class="calibre10">Şimdi tam sırası, diyorum kendi kendime. İyiye gidiyorum işte.</span></span></p>

    <p class="calibre7"><span class="font"><span class="calibre10">İşte yaşlı Pete, suratı ay parçası. Solumda, elli metre ötemde, nedense hiç sis gibi pırıl pırıl görebiliyorum. Belki de hemen di-bimdedir, belki de ufacıktır şimdi, onu görmemle demiryollarındaki tüm yaşamı gözümün önünden geçmeye başlıyor, saati okumayı sökmesini görüyorum, demiryolundaki doğru deliğe doğru manivelayı sokmak için endişeden <span>kıçının</span> terlediğini görüyorum, yaptığı işi en iyi şekilde yapmak için kasarak nasıl diğerlerinin rahatlıkla koltuklarına yayılıp polisiye öyküler ve pembe diziler okumalarını sağladığını görüyorum. Hiçbir zaman tam olarak yapabildiğini sanmıyorum... <span>ta</span> en başından kendisi de biliyordu yapamayacağını... <span>ama</span> yapmak zorundaydı işte, yapar görünmeliydi. Böylece kırk yıl boyunca yaşayabildi, hakkıyla olmasa bile, en azından kıyısından köşesinden.</span></span></p>

    <p class="calibre7"><span class="font"><span class="calibre10">Hepsini görüyorum ve koyuyor bunlar bana, tıpkı orduda gördüğümde bana koyan şeyler gibi, savaşta. Babama ve tüm kabileye olanları gördüğüm zaman bana nasıl koymuşsa öyle. Sanırdım ki tüm bunları görüp geçeceğim, bir süre sonra üstesinden geleceğim. Hiçbir anlamı yokmuş. Yapılamazmış işte.</span></span></p>

    <p class="calibre7"><span class="font"><span class="calibre10">"Yoruldum artık," diyor.</span></span></p>

    <p class="calibre7"><span class="font"><span class="calibre10">"Yoruldun, biliyorum Pete, ama elimden ne gelir ki! Nasıl engellerim için için kendini kemirmeni! Yapamam, biliyorsun."</span></span></p>

    <p class="calibre7"><span class="font"><span class="calibre10">Yaşlı albayın peşisira uzaklaşıyor Pete.</span></span></p>

    <p class="calibre7"><span class="font"><span class="calibre10">İşte Billy Bibbit geliyor, tıpkı Pete'in geldiği gibi. Hepsi son bir bakayım diye <span>resmi geçit</span> yapıyorlar sanki. Farkındayım, üç beş metre ötemde Billy, ama o kadar ufak gözüküyor ki bir kilometre ötede de olabilir. Suratı bir berduşun suratı gibi, herhangi birimizin verebileceğinden çok daha fazlasına ihtiyacı var. Ağzı oyuncak bir bebeğin ağzı gibi oynuyor, bir aşağı, bir yukarı.</span></span></p>

    <p class="calibre7"><span class="font"><span class="calibre10">"Ev-ev-evlenmek tek-tek-teklif ettiğim zaman da her şey ber-ber-bat oldu. 'Sev-sev-sevgilim benimle ev-ev-ev-ev-ev. <span>ev</span>...' ve kız gülmeye başladı."</span></span></p>

    <p class="calibre7"><span class="font"><span class="calibre10">Hemşirenin sesi, nereden çıkıyor göremiyorum: "Annen bu kızdan bana söz etti Billy. Senden çok daha aşağı tabakadan geliyormuş. Ondan neden korktuğunu hatırlayabiliyor musun acaba?"</span></span></p>

    <p class="calibre7"><span class="font"><span class="calibre10">"Onu se-se-seviyordum."</span></span></p>

    <p class="calibre7"><span class="font"><span class="calibre10">Senin için hiçbir şey yapamam Billy. Biliyorsun bunu. Hiçbirimiz yapamayız. Anlaman gerek... <span>ne</span> zaman insan birine yardım elini uzatsa, kendini saldırılara açık bırakır. Kurnaz olması gerek. Bunu en az benim kadar sen de bilirsin. Ne yapabilirim? Kekelemeni durduramam, bileklerindeki jilet izlerini silemem, ellerinin ardındaki sigara yanıklarını yok edemem. Sana yeni bir ana veremem. Hemşirenin seni tüketmesine, senin kendine olan saygının yüreğinin köşeceğizinde kalan kırıntılarını da yok edip, dertlerinin içine burnunu sokmasına gelince, onların karşısında da sana destek olamam. Anzio'da, savaşta, bir arkadaşım vardı, Billy. Elli metre ötede bir ağaca bağlamışlardı. Susuzluktan dudakları çatlamış, durmadan inliyordu. Ona yardım etmemi söylediler. Ama yapamadım. Beni makineli tüfekle delik deşik ederlerdi...</span></span></p>

    <p class="calibre7"><span class="font"><span class="calibre10">Suratını sakla benden Billy.</span></span></p>

    <p class="calibre7"><span class="font"><span class="calibre10">Hepsi birer birer önümden geçiyor.</span></span></p>

    <p class="calibre7"><span class="font"><span class="calibre10">Hani körler vardır. Boyunlarına 'Ben Körüm' yazarlar. Sokaklarda dolanırlar, sen de yardım edersin! İşte benim arkadaşlarımın boynunda da o yazılardan var. Kimininki "Yorgunum" diyor. Kimininkiyse "Korkuyorum". Ya da "Karaciğerim hasta". Hatta "Tamamen makineye bağlandım ben ve insanlar beni itip çekiyorlar hiç durmadan". Harfler ne kadar küçük olursa olsun rahatça okuyabiliyorum bu yazıları. Bazı suratlar dönüyor; yanındaki arkadaşının boynundan sarkan yazıyı okuyabilir istese. Ama neye yarar? Ne anlamı var? Yüzler, önümden geçip siste yitiyor.</span></span></p>

    <p class="calibre7"><span class="font"><span class="calibre10">Bugüne kadar gittiğimden daha öteye gitmişim. Ölmek böyle bir şey olsa gerek. Bitki olmak böyle olmalı; kendini siste tamamen kaybedersin. Hareket etmezsin. Bedenini tıkabasa doldururlar, ta ki artık alamayana kadar, sonra da yakarlar. Çok kötü olmasa gerek. Acı yok en azından. Zaman içinde hafif ürperme nöbetleri dışında hiçbir şey hissetmiyorum.</span></span></p>

    <p class="calibre7"><span class="font"><span class="calibre10">Bugün ne giyeceğimizle ilgili talimatı panoya asarken komutanımı görüyorum. ABD İçişler Bakanlığı'nın talimatıyla kabilemizin üzerine sürülen asfalt makinesini görüyorum.</span></span></p>

    <p class="calibre7"><span class="font"><span class="calibre10">Babamın koşturarak gelmesini, hedef alarak yavaşlamasını, sedirlerin oradaki antilopa nişan almasını görüyorum. Ateş ettikçe namludan dumanlar çıkıyor, antilopun etrafından da tozlar kalkıyor. Hedef almak için ben de babamın arkasına geçiyorum ve kayaları tırmanmaya başlamadan ikinci atışımda antilopu deviriyorum. Babama sırıtıyorum.</span></span></p>

    <p class="calibre7"><span class="font"><i class="calibre8"><span class="calibre10">Baba, daha önceden böyle bir atışı kaçırdığını hiç görmemiştim.</span></i></span></p>

    <p class="calibre7"><span class="font"><i class="calibre8"><span class="calibre10">Gözler gitti evlat. Nişan bile alamıyorum. Baktığımda <span>kıçını</span> kaşıyan köpek gibi sallanıyor silahını.</span></i></span></p>

    <p class="calibre7"><span class="font"><i class="calibre8"><span class="calibre10">Sana söylüyorum baba, Sid'in ay kaktüsleri yapıyor seni böyle, erkenden yaşlandırıyor.</span></i></span></p>

    <p class="calibre7"><span class="font"><i class="calibre8"><span class="calibre10">Biri Sid'in ay kaktüslerinden içiyorsa zaten, evlat, zaten yaşlanmıştır. Sinekler üşüşmeden gidip şu hayvanı alalım.</span></i></span></p>

    <p class="calibre7"><span class="font"><span class="calibre10">Şimdi böyle olmuyor. Gördün mü? Geçmişte olan böyle şeylere şimdi ne yapabilirsin ki!</span></span></p>

    <p class="calibre7"><span class="font"><i class="calibre8"><span class="calibre10">Şuraya bak be adam...</span></i></span></p>

    <p class="calibre7"><span class="font"><span class="calibre10">Fısıltılar duyuyorum; kara oğlanlar.</span></span></p>

    <p class="calibre7"><span class="font"><i class="calibre8"><span class="calibre10">Şu yaşlı aptal Broom'a bak, uykuya yatmış.</span></i></span></p>

    <p class="calibre7"><span class="font"><i class="calibre8"><span class="calibre10">Doğrudur, Şef Broom, doğrudur. Uyu ve beladan uzak dur. Evvet.</span></i></span></p>

    <p class="calibre7"><span class="font"><span class="calibre10">Artık üşümüyorum. Sanırım başardım. Soğuğun ulaşamadığı bir yere vardım. Burada istediğim kadar kalırım. Artık korkmuyorum. Sadece sözler bana ulaşıyor, onlar da yok oluyor işte.</span></span></p>

    <p class="calibre7"><span class="font"><i class="calibre8"><span class="calibre10">Billy toplantıdan çekip gittiğine göre... <span>başka</span> konuşmak isteyen var mı?</span></i></span></p>

    <p class="calibre7"><span><span class="font"><i class="calibre8"><span class="calibre10">Evet</span></i></span></span> <span class="font"><i class="calibre8"><span class="calibre10">efendim var... <span>benim</span> söyleyeceğim bir şey var...</span></i></span></p>

    <p class="calibre7"><span class="font"><span class="calibre10">McMurphy bu. Uzakta. İnsanları sisten çekip çıkarmaya çabalıyor hâlâ. Beni neden rahat bırakmıyor?</span></span></p>

    <p class="calibre7"><span class="font"><span class="calibre10">"... <span>birkaç</span> gün önceki oylamayı hatırlıyor musunuz? Televizyonla ilgili? Bugün cuma ve konuyu yeniden açmak istedim. Bakalım cesaretlenen var mı diye..."</span></span></p>

    <p class="calibre7"><span class="font"><span class="calibre10">"Bay McMurphy, bu toplantı tedaviye katkıda bulunmak amacıyla düzenleniyor. Küçük kinler, öfkeler..."</span></span></p>

    <p class="calibre7"><span class="font"><span class="calibre10">"<span>Tamam</span> tamam, bütün bunları daha önce duyduk. Ben ve arkadaşlar..."</span></span></p>

    <p class="calibre7"><span class="font"><span class="calibre10">"Bir dakika, Bay McMurphy, bu konuyu diğer hastalarla da konuşalım. Bay McMurphy'nin, kişisel istekleri nedeniyle size baskı yaptığı kanısında olan var mı? Onu başka bir koğuşa göndersek daha mutlu olursunuz sanırım..."</span></span></p>

    <p class="calibre7"><span class="font"><span class="calibre10">Kimse bir şey söylemiyor. Derken biri oturduğu yerden atılıyor: "Ne karışıyorsun yahu? Bırak da oylamaya koyalım işte. Oylamadan söz etti diye Ağır Deliler'in yanma mı postalayacaksın onu? Televizyon zamanını değiştirmek kötü mü yani? Kime zararı var?"</span></span></p>

    <p class="calibre7"><span class="font"><span class="calibre10">"Bay Scanlon, hatırladığım kadarıyla, televizyonu saat altı buçuk yerine altıda açmanıza izin vermemiz için, açlık grevi yapmıştınız. Üç gün ağzınıza bir lokma koymamıştınız."</span></span></p>

    <p class="calibre7"><span class="font"><span class="calibre10">"Haberleri izlemek istiyordum. Fena mı? Washington'a bomba düşebilir... <span>bizimse</span> bir hafta sonra haberimiz olur ancak."</span></span></p>

    <p class="calibre7"><span class="font"><span class="calibre10">"Evet? Bakalım buna ne diyeceksiniz: Bay Scanlon arkadaşlarınız dünya kupasını seyretsin diye haberleri izlemekten vazgeçmeye hazır mısınız?"</span></span></p>

    <p class="calibre7"><span class="font"><span class="calibre10">"İkisi birden olmuyor ha? N'apalım... <span>bu</span> hafta Washington'u bombalamazlar herhalde."</span></span></p>

    <p class="calibre7"><span class="font"><span class="calibre10">"Bayan Ratched oylamaya izin verin."</span></span></p>

    <p class="calibre7"><span class="font"><span class="calibre10">"Pekâlâ. Ama sizleri nasıl öfkelendirdiğini, tedavinize engel olduğunu gösterecek kanıtlar her gün çoğalıyor. Öneriniz nedir Bay McMurphy?"</span></span></p>

    <p class="calibre7"><span class="font"><span class="calibre10">"Öğleden sonra televizyon izlemek konusunda yeniden oylama yapılmasını öneriyorum."</span></span></p>

    <p class="calibre7"><span class="font"><span class="calibre10">"Bir oylama daha yaparsak rahat edeceksiniz, öyle mi? Çok daha önemli iş..."</span></span></p>

    <p class="calibre7"><span class="font"><span class="calibre10">"Rahat edeceğim, rahat edeceğim. Bu kuşların hangisi cesur hangisi ödlek, onu görmek istiyorum."</span></span></p>

    <p class="calibre7"><span class="font"><span class="calibre10">"Doktor Spivey, bu tür konuşmaları duyduktan sonra Bay McMurphy'nin başka bir koğuşa alınması konusunda ne dersiniz acaba?"</span></span></p>

    <p class="calibre7"><span class="font"><span class="calibre10">"Oylama yapalım yahu!"</span></span></p>

    <p class="calibre7"><span class="font"><span class="calibre10">"Tabii. Bay Cheswick. Oylamaya geçiyoruz. El kaldırmak yeterli mi, yoksa gizli oylama mı istersiniz?"</span></span></p>

    <p class="calibre7"><span class="font"><span class="calibre10">"El kaldırmak yeter. Tabii böylece kalkmayan elleri de görmüş olurum."</span></span></p>

    <p class="calibre7"><span class="font"><span class="calibre10">"Televizyonun öğleden sonraları izlenmesini isteyenler ellerini kaldırsın."</span></span></p>

    <p class="calibre7"><span class="font"><span class="calibre10">Önce bir el kalkıyor... McMurphy'nin kıpkızıl eli bu. Sisi yararak çıkıyor, tırmanıyor yükseklere. Derken sisin arkasından başka ellerin yükseldiğini de görüyorum. Sanki... McMurphy sisin içine elini daldırıp daldırıp diğer hastaları bileklerinden kavrıyor, çekip çıkarıyor. İyileşebilirlerin yirmisi de el kaldırıyor. Salt televizyon izlemek için değil... Büyük Hemşire'ye duydukları nefreti vurgulamak için, McMurphy'i Ağır Deliler arasına postalamak istediği için... <span>yıllardan</span> beri onları ezdiği için.</span></span></p>

    <p class="calibre7"><span class="font"><span class="calibre10">Kimse ses etmiyor. Herkesin ne denli şaşırdığını görüyorum. Cin çarpmışa dönmüş alayı. Hemşire ne olduğunu anlayamıyor. Dün, McMurphy çelik levhayı kaldırmaya sıvanmazdan önce sadece dört-beş kişi el kaldırmıştı. Ama konuşmaya başladığında, ne kadar şaşırdığı belli olmuyor sesinden.</span></span></p>

    <p class="calibre7"><span class="font"><span class="calibre10">"Sadece yirmi kişi olumlu oy kullandı Bay McMurphy."</span></span></p>

    <p class="calibre7"><span><span class="font"><span class="calibre10">"Yirmi mi? Tabii.</span></span></span> <span class="font"><span class="calibre10">Kaç kişi olacaktı ya? Sadece yirmi kişiyiz..." Büyük Hemşire'nin ne demek istediğini anlayınca sesi, havada asılı kalıyor. "Dur bir dakka, ağır ol..."</span></span></p>

    <p class="calibre7"><span class="font"><span class="calibre10">"Koğuşta kırk hasta var. Sadece yirmisi olumlu oy kullandı. Koğuş kurallarını değiştirmek için yarıdan bir fazlasının oyunu almanız gerekirdi."</span></span></p>

    <p class="calibre7"><span class="font"><span class="calibre10">Eller yavaş yavaş iniyor. Arkadaşlar, kaybettiklerini anlayıp sisin güven dolu kucağına sığınıyorlar. McMurphy hemen ayağa fırlıyor.</span></span></p>

    <p class="calibre7"><span class="font"><span class="calibre10">"Böyle <span>boktan</span> şey olmaz! Şu... <span>şu</span> yaşlı kuşlar da mı oy verecek yani?"</span></span></p>

    <p class="calibre7"><span class="font"><span class="calibre10">"Doktor bey, oylamanın nasıl yapıldığını Bay McMurphy'e anlatmadınız mı?"</span></span></p>

    <p class="calibre7"><span class="font"><span class="calibre10">"Ne yazık ki, yarıdan bir fazlasının oyunu alman gerekir McMurphy. Hemşire hanım haklı... <span>doğru</span>..."</span></span></p>

    <p class="calibre7"><span class="font"><span class="calibre10">"Yarıdan bir fazlası, Bay McMurphy. Koğuş Anayasası böyle buyuruyor!"</span></span></p>

    <p class="calibre7"><span class="font"><span class="calibre10">"Bu Anayasayı değiştirmek için de yandan bir fazlasının oyu gerekiyor öyle mi? Bu kadar saçma sapan, <span>manyakça</span> bir şey daha duymamıştım!"</span></span></p>

    <p class="calibre7"><span class="font"><span class="calibre10">"Özür dilerim, Bay McMurphy, ama koğuş kuralı böyle."</span></span></p>

    <p class="calibre7"><span class="font"><span class="calibre10">"Bu demokrasi palavrasını böyle yürütüyorsun ha! Ulan ben sizin topunuzu..."</span></span></p>

    <p class="calibre7"><span class="font"><span class="calibre10">"Sinirli görünüyorsunuz, Bay McMurphy. Sinirli görünmüyor mu doktor bey? Bunu bir yere not etmenizi rica ediyorum..."</span></span></p>

    <p class="calibre7"><span class="font"><span class="calibre10">"Bırak bu palavraları hanım! Ayvayı yiyenin hiç değilse bir-iki nara hakkı vardır."</span></span></p>

    <p class="calibre7"><span class="font"><span class="calibre10">"Bu hastanın durumunu göz önünde bulundurarak, toplantının sona erdirilmesini rica ediyorum doktor bey..."</span></span></p>

    <p class="calibre7"><span class="font"><span class="calibre10">"Dur bir dakika. Şu ihtiyarlarla bir konuşayım önce..."</span></span></p>

    <p class="calibre7"><span class="font"><span class="calibre10">"Oylama sona erdi, Bay McMurphy."</span></span></p>

    <p class="calibre7"><span class="font"><span class="calibre10">"Konuşayım dedim."</span></span></p>

    <p class="calibre7"><span class="font"><span class="calibre10">Yanımıza doğru yürüyor. Her adımda biraz daha büyüyor; yüzü kıpkırmızı. Sisin içine uzanıp Ruckley'i çıkarmaya uğraşıyor; çünkü en gencimiz o.</span></span></p>

    <p class="calibre7"><span class="font"><span class="calibre10">"Ne dersin ahbap? Dünya kupasını izlemek istemez misin? Maç. Elini kaldırsan yeter..."</span></span></p>

    <p class="calibre7"><span class="font"><span class="calibre10">"Hayyy siiiiikeyim kaaarııımıı!"</span></span></p>

    <p class="calibre7"><span class="font"><span class="calibre10">"<span>Tamam</span> aslanım, tamam anladık? Sen ne dersin? Adın neydi senin yahu? Ellis? <span>Tamam</span> tamam, Ellis. Televizyonda dünya kupasını izlemeye ne dersin? Elini kaldır yeter..."</span></span></p>

    <p class="calibre7"><span class="font"><span class="calibre10">Ellis'in elleri duvara çivilenmiş; istese de kaldıramaz.</span></span></p>

    <p class="calibre7"><span class="font"><span class="calibre10">"Oylamanın sona erdiğini söyledim, Bay McMurphy. Ortalığı velveleye vermek çok anlamsız..."</span></span></p>

    <p class="calibre7"><span class="font"><span class="calibre10">Hemşirenin sözlerine kulak asmıyor. İyileşemezlerin yanma geliyor iyice; önlerinden geçiyor. "Hadi yahu... <span>hadi</span>... <span>biriniz</span> oy verseniz yeter. Cesaretinizi gösterin..."</span></span></p>

    <p class="calibre7"><span class="font"><span class="calibre10">Pete başını sallıyor: "Çok yorgunum."</span></span></p>

    <p class="calibre7"><span class="font"><span class="calibre10">Albay gözlerini avucuna dikmiş orda "gördüklerini" yüksek sesle okuyor: "Gece..." Oylamayla falan uğraşacak hali yok: "Gece... Pasifik Okyanusu..."</span></span></p>

    <p class="calibre7"><span class="font"><span class="calibre10">"Biriniz ulan, biriniz be! Bunu yapmak zorundayız... <span>yoksa</span> yenildik demektir! Ne dediğimi anlayabilecek tek kişi yok mu aranızda? Sen Gabriel? George? Yok mu? Sen Reis? Ha sen?"</span></span></p>

    <p class="calibre7"><span class="font"><span class="calibre10">Önümde duruyor. Gözlerini yüzüme dikmiş. Neden beni rahat bırakmıyor?</span></span></p>

    <p class="calibre7"><span class="font"><span class="calibre10">"Son umudumuz sensin Reis!"</span></span></p>

    <p class="calibre7"><span class="font"><span class="calibre10">Büyük Hemşire kâğıtlarını toparlıyor; diğer hemşireler de ayağa kalkıyorlar birer-ikişer. Sonunda Büyük Hemşire de ayaklanıyor.</span></span></p>

    <p class="calibre7"><span class="font"><span class="calibre10">Sesini duyuyorum sisin ardından. "Toplantı sona ermiştir. Hemşirelerle toplantı odasında bir saat sonra buluşalım..."</span></span></p>

    <p class="calibre7"><span class="font"><span class="calibre10">Durdurmak için çok geç artık. McMurphy daha ilk gün bir şeyler yaptı; büyü mü ne? Benim denetimimden çıktı artık. Herkesin görüp anlayacağı gibi yaptığım şey delilik... <span>zır</span> zır delilik dahası. Başımın belaya gireceğini, hemşirenin, ağzı bir karış, beni izlemesinden anlıyorum. Ama yapamıyorum; durduramıyorum. McMurphy gizli teller bağlamış; yavaş yavaş çekiyor... <span>beni</span> sisin arasından çıkarıyor... <span>hedef</span> oluşturuyorum.</span></span></p>

    <p class="calibre7"><span class="font"><span class="calibre10">Yo. Gerçek bu değil. Ben el kaldırdım.</span></span></p>

    <p class="calibre7"><span class="font"><span class="calibre10">McMurphy bir nara atıp beni yaka paça herkesin önüne çıkarıyor. Bir yandan da sırtımı sıvazlıyor.</span></span></p>

    <p class="calibre7"><span class="font"><span class="calibre10">"Yirmi bir! Reis'in oyuyla yirmi bir oldu. Yandan bir fazlayı sağladık."</span></span></p>

    <p class="calibre7"><span class="font"><span class="calibre10">"Yaşasının!" Cheswick ayakta deli gibi el çırpıyor. İyileşebilirlerin tümü bana doğru geliyor.</span></span></p>

    <p class="calibre7"><span class="font"><span class="calibre10">"Toplantı sona ermişti!" Topuklarının üzerinde dönüp kapıya doğru yürürken gözüm ensesine takılıyor. Kıpkırmızı. Her an çatııır çatııır çatlayabilir!</span></span></p>

    <p class="calibre7"><span class="font"><span class="calibre10">Ama çatlamıyor. Hemen çatlamıyor yani. Bir saat geçmesi gerekiyor aradan. Camın ardında gülücüğü garip; böyle sırıttığını bugüne dek hiç görmemiştik. Öyle oturuyor. Her soluk alıp verişte omuzların kalktığını, indiğini görüyorum.</span></span></p>

    <p class="calibre7"><span class="font"><span class="calibre10">McMurphy başını kaldırıp saate bakıyor; maçın başlamak üzere olduğunu söylüyor. Diğer İyileşebilirlerle birlikte su çeşmesinin yanında, yeri siliyor. Ben, belki onuncu kez süpürgelerin, temizlik malzemesinin durduğu gömme dolabın içini paspaslıyorum. McMurphy, tahta bezini yerde bırakıp doğruluyor. Maç saati geldi. Ama kimse işini bırakmıyor, ondan başka. McMurphy camın önünden geçip hemşireye bakıyor; gülümsüyor. Onu yendiğini biliyor sanki.</span></span></p>

    <p class="calibre7"><span class="font"><span class="calibre10">Herkes işinin başında, ama bütün gözler McMurphy'nin üzerinde. Koltuğu televizyonun önüne çekmesini izliyoruz. Düğmeye basıp koltuğa gömülüyor. Görüntüde yemyeşil çim saha. McMurphy uzanıp sesi iyice açıyor; tavandaki hoparlörden çıkan gürültüyü bastırsın diye. Önüne bir iskemle daha çekiyor. Ayaklarını uzatıyor. Ardına iyice yaslanıyor, bir sigara yakıyor. Göbeğini kaşıyıp esniyor:</span></span></p>

    <p class="calibre7"><span class="font"><span class="calibre10">"Ooooooh, bir birayla sosisli sandviç olacaktı şimdi!"</span></span></p>

    <p class="calibre7"><span class="font"><span class="calibre10">Gözlerini McMurphy'e dikmiş Büyük Hemşire. Suratı kıpkırmızı. Ağzı oynuyor. Çevresine bakmıyor; herkesin gözü üstünde. Ne yapacağını merak ediyoruz. Küçük hemşireler, genç doktorlar, hatta kara oğlanlar bile soluklarını kesmiş, bekliyor. Yerinden kalkıyor. Çelik kapının üzerindeki düğmelerden birini çeviriyor. Televizyonda görüntü yitiyor hemen.</span></span></p>

    <p class="calibre7"><span class="font"><span class="calibre10">Kılını kıpırdatmıyor McMurphy. Ardına daha da iyi yaslanıyor. Sigarasını tüttürüyor, gözlerini ekrandan bir saniye olsun ayırmıyor.</span></span></p>

    <p class="calibre7"><span class="font"><span class="calibre10">Hemşire, dayanabileceği kadar dayandıktan sonra hemşire odasının kapısına geliyor. Sesleniyor:</span></span></p>

    <p class="calibre7"><span class="font"><span class="calibre10">"Bay McMurphy, bu saatlerde çalışmanız gerek." Sesi, elektrikli testerenin, yaş çam ağacını keserken çıkardığı vınlamayı hatırlatıyor: "Bay McMurphy, sizi uyarıyorum..."</span></span></p>

    <p class="calibre7"><span class="font"><span class="calibre10">Herkes elindeki işi bırakmış. Çevresine bakınıyor. Sonra iki adım yürüyor McMurphy'e doğru.</span></span></p>

    <p class="calibre7"><span class="font"><span class="calibre10">"Buraya mahkeme kararıyla getirildiniz! Siz... <span>siz</span>... <span>benim</span> yetkim altındasınız..." Elini yumruk yapıp havaya kaldırmış. Portakal rengi tırnaklarını avucuna iyice bastırmış. "Benim yönetimimde ve denetimimde..."</span></span></p>

    <p class="calibre7"><span class="font"><span class="calibre10">Harding, elindeki bez parçasını yere atıp ayağa kalkıyor, McMurphy'nin yanma bir iskemle çekiyor, oturuyor. Bir de sigara yakıyor.</span></span></p>

    <p class="calibre7"><span class="font"><span class="calibre10">"Bay Harding! İşinizin başına dönün!"</span></span></p>

    <p class="calibre7"><span class="font"><span class="calibre10">Sesi tiz... <span>incecik</span>... <span>çok</span> komik geliyor bu bana. Neredeyse güleceğim.</span></span></p>

    <p class="calibre7"><span class="font"><span class="calibre10">"Bay Harding!"</span></span></p>

    <p class="calibre7"><span class="font"><span class="calibre10">Cheswick bir iskemle çekiyor Harding'in yanına. Onun ardından Billy Bibbit, Scanlon, Frederickson, Sefelt. Derken herkes elindeki işi bırakıyor <span>Çekiyor</span> iskemlesini, yakıyor cigarasını, atıyor bacak bacak üstüne, gözünü boş televizyon ekranına dikiyor.</span></span></p>

    <p class="calibre7"><span class="font"><span class="calibre10">"Dinleyin... <span>durun</span>... <span>durun</span>!"</span></span></p>

    <p class="calibre7"><span class="font"><span class="calibre10">Ve hepimiz karanlık televizyonun önünde, iskemlelere oturmuş, sanki maçı izliyoruz. O da ardımızda, bağırıp çağırıyor.</span></span></p>

    <p class="calibre7"><span class="font"><span class="calibre10">Biri içeri girse, bizim karanlık televizyon ekranına baktığımızı, arkamızda elli yaşında bir kadının bağırıp çağırdığını görse, sıkı düzenden, cezadan söz ettiğini duysa, alayımızın keçileri kaçırdığını, deli olduğumuzu sanır.<a class="pcalibre pcalibre1" id="bookmark2"></a></span></span></p>
  </div>
</body>
</html>
