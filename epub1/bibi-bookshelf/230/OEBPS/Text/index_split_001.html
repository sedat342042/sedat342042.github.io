<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr" xmlns:xml="http://www.w3.org/XML/1998/namespace">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="block4">— Pekâlâ, komiser onu neden döve döve öldürdü?</p>

  <p class="block4">— Sonunda bir meseleden biz Mustafa ile birbirimizi vurduk. İşte benim suratım o zamandan böyle oldu. On dört yara bende var, on iki yara Mustafa'da, komiser Osman Efendi, bizi o halde görünce, zaten Emine'ye düşmanlığı varmış, fukarayı kürek sapıyla ortaya almış. "İki delikanlı senin yüzünden birbirlerini yaralamışlar, kaltak... " demiş. Yer misin, yemez misin. Nihayet kızın apış arasından kan yürümüş. Doktorlar kana çare bulamamışlar. Hastanede öldü. Çocuk düşürdü diyerek bir rapor aldılar. Geçti, gitti. Osman Efendi, şimdi tekaüt oldu. Şurada oturuyor. Her zaman mahpushanenin önünden geçer. Namazında, orucunda... Müslüman bir adam... Beni gördü mü, "Ulan Hacı, sizin yüzünüzden Emine'yi öldürdük. Lakin Rabbim günah yazmaz, biliyorum. " diye güler.</p>

  <p class="block4">— Ne iyi Rabbi varmış. Herhalde, o Rab da polislikten mütekait olmalı...</p>

  <p class="block4">— Sus beyim, vallaha günah...</p>

  <p class="block4">— Emine'yi öldürmek günah, değil mi?</p>

  <p class="block4">— Orospu... Orospu öldürmek temizliktir. O da kurtuluyor rezillikten.</p>

  <p class="block4">— Pekâlâ Hacı... Öyle olsun bakalım... Demek ki Emine'nin hatırı için sen o zamanlar Tözey'le yatmadın?</p>

  <p class="block4">— Yatmadık. Bugün konuşurken bana darıldı. "Emine'nin hatırına bana dönüp bakmazdın, " dedi.</p>

  <p class="block4">— Sen ne cevap verdin?</p>

  <p class="block4">— Yalan, dedim "Kız ben o zamandan sana vurgundum. Lakin mahpusluk belimi büktü, " dedim.</p>

  <p class="block4">— İnanmıştır.</p>

  <p class="block4">— İnandı.</p>

  <p class="block4">— Çıkarsan gidersin.</p>

  <p class="block4">— Gitmem...</p>

  <p class="block4">— Gidersin.</p>

  <p class="block4">— Gitmem... Yağma yok...</p>

  <p class="block4">— Canım Hacı, nasıl olsa gideceksin. Hem de bahsi kaybedeceksin.</p>

  <p class="block4">— Bahsi ben değil, sen kaybedeceksin bey. Herkesten soruyorum. "Fabrikanın karısı, zorla erkek götürüyor. " diyorlar.</p>

  <p class="block4">— Daha iyi ya... Bahsi ben kaybederim. Ziyafete konarsın. Ödeşiriz. Sen "Alman kazanacak" dedin, kaybettin. Ben de, fabrikadaki karılardan en kötüsünü üç ayda razı edersen kaybederim.</p>

  <p class="block4">— Dur bakalım... Alman daha kaybetmedi.</p>

  <p class="block4">— işte şimdi ayıp ettin Hacı... Alman çoktan yenildi. Geçen sene değil, evvelki sene Moskova'yı alamayınca hapı yuttu. Karı bahsine gelince, şaka ediyorum Malatyalı... Onu da sen kaybedeceksin. Tözey'in gönlünü etmeye</p>

  <p class="block4">bak...</p>

  <p class="block4">— Bey, alay mı ediyorsun?</p>

  <p class="block4">— On liralık ziyafetin alayı mı olur? Yoksa, kaybedersen ziyafeti inkardan mı geleceksin?</p>

  <p class="block4">— Haşa... Ben sözümdeyim.</p>

  <p class="block4">— Ben de sözümdeyim Hacı... Çalışan, para kazanan karı, adama kolay kolay aldanmaz. Mahallenizin asilzade kızlarına diyeceğim yok</p>

  <p class="block4">— Görürüz. Herkes yalan mı söylüyor?</p>

  <p class="block4">— Tözey'in bileziklerine bir kere bak... Eğer sokakta o kadar karı olsa, bunun açlıktan ölmesi icap ederdi.</p>

  <p class="block4">— O başka...</p>

  <p class="block4">— Sen hele çayları koy... O mu başka, fabrikada çalışanlar mı başka, anlarsın.</p>

  <p class="block4">Hacı Abdullah fincanları doldurdu. Sıcak yaz gecesi, iki arkadaşın karşı karşıya iyi demlenmiş çay içmeleri mahpushanede bile tadına doyulmaz bir şeydi.</p>

  <p class="block4">Uzun müddet, saat tik takları kadar yeknesak ve muttarit höpürtülerden ve havası gevşetilmiş gazocağının sesiyle kaynayan suyun ıslak inlemesinden başka gürültü işitilmedi.</p>

  <p class="block4">Tözey'in mahpushanenin müdüriyet kısmına -bu kısımda Karılar ve çocuklar koguşuyla, gardiyanların yattığı revir, bir de İstanbullu’nun odası vardı getirdiği eğlenceli değişiklik ancak ikinci haftanın ilk ziyaretinden meydana çıktı. Maupassant’ın bir romanında iyice anlatıldığı gibi, taşra kasabalarının umumhanelerindeki sermayeler, bütün ahlak kayıtlarına ve orta halli insanların taassubuna rağmen şehrin dinsiz ve şımarık kızları sayılıyorlardı. Bilhassa Malatya hemen iki nesil delikanlısına iyi kötü hizmet etmiş orospulara -hele bunların yerlilerine— tamamıyle alışmıştı. Oğlan anaları, -oğullarını çoktan evlendirmiş bulunanlar— oğlan babaları, memurlar, manifaturacı, şoför, arabacı, hastane hademeler, meyve mevsiminde küçük sepetlerle hediyeler bile yollarlardı. Kızlar da, şehri ve âdetleri sayıyorlardı. Hamam gününde fukara kadınlara, asker ailelerine para verdirmezler, çok çocuklu yoksul ailelerin küçük oğlanlarını aylıkla yanlarına alır, üst baş yaparlar, evlerine yardım ederlerdi. Senelerden beri kerhanede cinayet işlenmemişti. Ehemmiyetsiz kavgalar, karakola düşsün, düşmesin hovardanın lehine "beraat'la neticeleniyor; davacı da, suçlu da barışıp evlerine gidiyorlardı. Bütün bu sebeplerle, orospular yadırganmıyor, polis yasağına rağmen izinli <span class="text1">günlerinde kııos ra çıksalar, bağlara</span> bahçelere buyur ediliyor, mevlitlere, düğünlere ekseriya davet olunuyorlardı.</p>

  <p class="block4">Eski bir hovarda ve ayyaş olan mahpushane müdürüne danışmadan Tözey'i ziyarete gelmeyi münasip görmemiş olacaklar ki, arkadaşları ve tanıdıkları, ancak ikinci haftanın cumartesi günü sabahtan itibaren sökün ettiler. Evvela iki polis geldi. Bunlar boylu poslu, yakışıklı, çizmeleri parıl parıl iki delikanlıydı. Tözey nedense dışarı çıkmak istemedi. Ayşe Ana'nın aralık tuttuğu kapının önünde beş dakikacık görüştüler. Herhalde kendisini mahkum ettiren şoför mevzubahs olmalı ki kız, biraz sertlendi, oğlan çocuk sesiyle hatta bir de küfretti. Polisler gülüşerek gittiler. İkinci ziyaretçi, jandarma alay komutanının emirberiydi. Bir sepet dolusu hediye getirmişti. Bunun yanında Aziz Onbaşı da bulunuyor, sanki kumandan bey bizzat gelmiş gibi hürmetkar bir tavır alıyordu. Saat bir olup daireler paydos edince bir genç, -Maliyede memurmuş— ciddi ve utangaç, Tözey Hanım'ı görmek istediğini söyledi. Gardiyanların üstünü aramalarına öfkelendi; fakat sesini çıkarmadı. Tözey bunu derhal savdı ve arkasından "Yürü... Üreyip türeyesice... " diye elini salladı.</p>

  <p class="block4">Öğle yemeği tatilinden istifade eden mensucat fabrikası ustabaşısı muavinleri âdeta bir mümessil heyeti gibi -saçlarını acele taramış oldukları halde— ellerinde fabrika bahçesinden yaptırılmış buketlerle ve diğer hediyelerle geldiler. Tözey hepsine ayrı ayrı iltifat etti. Onlarla şakalaştı. Ve en sonra meslek arkadaşlarının ziyareti başladı. Kızların hemen hepsi son derece süslenmişlerdi. Fakat somurtuyorlar, Tözey'in mahpus oluşuna -sanki pek büyük bir şeymiş gibi— hüngür hüngür ağlıyorlardı. Bunlar, üçer dörder kişilik gruplar halinde gelip, aralığı o kadar doldurdular ki başgardiyan asıl mahpushanenin demir parmaklıklı kapısına birikenleri dağıtmaktan ümidi kesince Tözey'i ziyaretçileriyle beraber kendi odasına götürmeye mecbur oldu.</p>

  <p class="block4">I06</p>

  <p class="block4">Bu odada, bir portatif karyola, bir büyük masa ve bir de koltuk vardı. Tözey önde olmak üzere allı yeşilli kalabalık içeri girdiği zaman İstanbullu, masanın önüne oturmuş, bir jandarmaya izin istidası yazmakla meşguldü.</p>

  <p class="block4">Tözey, büyük bir hırçınlıkla onun dışarı çıkmasına müsaade etmedi.</p>

  <p class="block4">— Gizli bir işimiz yok Murat Bey... Siz gidersiniz ben de giderim... diye kaşlarını çattı.</p>

  <p class="block4">Aziz arkadaşlarını -ötekilere hiç ehemmiyet vermiyordu başgardiyanın karyolasına "Amarf kırılır" demesine aldırmadan oturttu. Sonra hepsini birer birer İstanbullu ‘ya takdim etti<span class="calibre1">:</span></p>

  <p class="block4">— İşte buna Eplemeli Ayşe derler. Eskiden Hacı Abdullah'ın dostuydu. Bu da Münevver. Ben bu Münevver'i Ayşe'den fazla severim. Bunların ikisi de hünsadır. Lakin Münevver, ben hastalanırsam ağlar. Ayşe domuzun biri. Ağlayacağına, "Ben sana çıplak dolaşma... dedim" diyerek beni paylar da o sebepten Münevveri fazla severim. Buna Kıvırcık derler. Saçlarını gördünüz mü? İşte kıvır kıvır... Güzel olduğundan, bir de Hakkı Bey'in dostu olduğundan şımarıktır. Kibirlidir. Benim kızım sayılır. Nazmı çekeriz... İşte gök gözlü bir karı... Şaziye... Aferin sana kardeş... Ben, hatırım için o rezili zehirlersin diye bekledim.</p>

  <p class="block4">- Zehirleniyor mu? İki kilo rakı içirdim sarhoş bile olmadı. Lakin pişman... Canı sıkılıyor.</p>

  <p class="block4">— Sus... Müdafaa etme... Sus diyorum... Şimdi saçlarını yolarım. Alacağı olsun... Alacağı...</p>

  <p class="block4">— Vallaha senden korkuyor kardeş... "O çıkarsa ben buraya gelemem... " dedi.</p>

  <p class="block4">— Ben çıkarsam, Malatya'da da durmasın... Yallah... Defolun ikiniz de... Kafdağı’nın arkasına kaçın... Ben burada neler çekiyorum? Bu Murat Bey de olmasa... Murat Bey'in bana çok iyiliği dokundu. Murat, istidayı yanda bıraktı<span class="calibre1">:</span></p>

  <p class="block4">— İnanmayın dedi, alay ediyor. Kendisine hiçbir şey yapamadığımızı yüzümüze vuruyor.</p>

  <p class="block4">— Neden? Beni teselli ettiniz. Akşamları kapının önünde saz çaldırıyor da beni eğlendiriyor.</p>

  <p class="block4">— Kahvenizi içiyoruz.</p>

  <p class="block4">— Rica ederim... Kahvenin değeri mi olur?</p>

  <p class="block4">— Kırk yıl hatırı varmış.</p>

  <p class="block4">— Eski laf... Ben Şoför Faik'e o kadar iyilik ettim. Kırk dakika hatırını saymadı. Sizin yaptığınızı unutur muyum? Arkadaşlarına ciddiyetle anlatmaya başladı. Bir derdimiz varsa Allah razı olsun, haber gönderiyoruz, derhal geliyor Murat Bey... Her derdimize yetişiyor. Sade benim değil... Herkesin... Hanım var ya... Hani idama mahkum bir karı... Kaltak kocasını zehirlemiş, işte ona bir avukat tutmuş bu Murat Bey... İstidalarını yazıvermiş. Sonra da çamaşırlarını yıkatıyor da, fazladan para veriyor. -Ben de öfkelendim. Bundan sonra Murat Bey'in çamaşırlarını eve yollayayım da, Ayşe, sen yıkayıver. Hem burada ütü yok...</p>

  <p class="block4">Ayşe ile Münevver, arkadaşları söze ilk defa başladığı zaman Murat'a dostça gülümseyerek bakmışlardı. Lakırdı uzadıkça bakışlarındaki dostluk evvela kayboldu, sonra yerini yavaş yavaş emniyetsizliğe hatta, ürkekliğe terk etti. Hele vaktiyle çok güzel olduğu hâlâ belli, -fakat şişmanladığı için İstanbullu'nun hiç hoşuna gitmeyen— Eplemeli Ayşe incecik kaşlarından birisini kaldırarak kavgaya bile hazırlanıyordu. Velhasıl, çamaşırların "evde" yıkanması haberini hiç beğenmediğini saklamaya lüzum bile görmedi. Hasıl olan durgunluğu Tözey de fark etmiş ki getirilen cigara paketlerinden birisini acele açıp İstanbullu ‘ya bir cigara verdi<span class="calibre1">:</span></p>

  <p class="block4">— Bir tane yakın... Hem kuzum, o yazıyı da bırakın rica ederim.</p>

  <p class="block4">— Bitti işte tamam... Jandarmanın birisine izin istidası yazıyorum. Yeni evlenmiş. Köye gitmezse ölecek biçare... Kıvırcık Hanım'a rica etsek de Hakkı Bey'e söylese...</p>

  <p class="block4">— Unutur benim kızım. Dalgındır. Ben alay kumandanına haber gönderirim. Siz bana adını bir kağıda yazıverin.</p>

  <p class="block4">— Yazarım. Eksik olmayın. Ayıp ettik. Hanımlara cigarayı en verecektim. Lakin köylü içmezler diye...</p>

  <p class="block4">— İçmezler... Köylü cigarası içilir mi? Siz neden Köylü içiyorsunuz bakayım?</p>

  <p class="block4">— Tabii, sevdiğimden değil... Gücüm ancak buna yetiyor.</p>

  <p class="block4">— Estağfurullah... Tözey fena halde bozuldu ve telaşlarını bilhassa Eplemeli Ayşe'yi temin etmek için saçını arkaya atarak hazırlandı. Şaka ediyor kız... Bizimle eğleniyor. İdamlık karıya Ankara'da avukat tuttu. Parasını verdi de vekaletname çıkarttı.</p>

  <p class="block4">— Avukatı parayla tutmadım. Ne haddime... Arkadaşımdır. Eksik olmasın beni kırmadı. Zahmete girdi. Tözey Hanım, bana acıyor da fukaralığımı sizden saklamak istiyor Ayşe Hanım... Halbuki dört senedir mahpus yatan bir adam nihayet fakir düşer...</p>

  <p class="block4">— Dört sene mi? Siz ne yaptınız? Birisini mi vurdunuz?</p>

  <p class="block4">— Kadın yüzünden efendim... Bir sevgilim vardı... Başka birisiyle... -Aa, a deli olacağım... Yalan söylüyor Ayşe... Murat Bey hükümetle uğraşırmış. Hükümete bir iş yapmış. Türeyip türemeyesiceler hapse atmışlar.</p>

  <p class="block4">Ayşe büsbütün telaşlanmıştı. Ancak bizim kadınlarımızda bu kadar canlı ve manalı olan siyah gözlerini kırpıştırarak sordu<span class="calibre1">:</span></p>

  <p class="block4">— Ne kadar cezanız kaldı?</p>

  <p class="block4">— Daha on bir sene var. Daha doğrusu on bir sene on ay...</p>

  <p class="block4">— Vah, vah... Geçmiş olsun... Pek üzüldüm. İnşallah kurtulursunuz... Af verecekler diyorlar... Çıkarsınız. Evli misiniz bari?</p>

  <p class="block4">— Hayır. Kısmet olmadı.</p>

  <p class="block4">— Asıl nerelisiniz?</p>

  <p class="block4">— İstanbulluyum.</p>

  <p class="block4">— Anneniz babanız sağ mı?</p>

  <p class="block4">— Sağ...</p>

  <p class="block4">— Anneniz üzülür.</p>

  <p class="block4">— Tabii... Hem daha beterini söyleyeyim, benden küçük kardeşim de mahpus...</p>

  <p class="block4">— O da burada mı?</p>

  <p class="block4">— Hayır. Sinop'ta...</p>

  <p class="block4">— Ona da mı böyle çok ceza verdiler?</p>

  <p class="block4">— Ona benden çok verdiler. Benimki on beş sene, onunki on sekiz sene... -</p>

  <p class="block4">— Eyvah, sizin ocağınızı söndürmüşler...</p>

  <p class="block4">Ayşe bu sözü nedense pek belli olan, bir neşeyle söylemişti. Halbuki Tözey harıl harıl sebep olanlara beddua ediyordu. O hiddetle pencereye gelip içeriye laf atan Aziz Onbaşıyı tersledi ve hemen kendisine karpuz almasını emretti.</p>

  <p class="block4">Aziz Onbaşı kocaman karpuzu henüz kesmişti ki Hacı Abdullah da, yüzünde yeni tıraş olduğunu anlatan çiğ bir kırmızılıkla, daha kocaman bir karpuz getirdi. 12 sene evvel kerhanede dostu olan Eplemeli Ayşe'ye, aradan bu</p>

  <p class="block4">kadar uzun bir zaman geçmemiş, sanki daha dün beraber yatmışlar gibi dargın dargın ve asla yabancılık hissedilmeyen bir bakışla baktı<span class="calibre1">:</span></p>

  <p class="block4">— İyi vallaha, dedi. Tözey gelmese uğrar mı şuna bak Murat bey...</p>

  <p class="block4">— Neden uğrayacakmışım. Sanki benim yüzümden mi Ali'yi öldürdün.</p>

  <p class="block4">— Senin yüzünden, bir de, olmayıversin... Biz eski dostuz. "Eski dost, yeni kardeşten iyidir, " demişler. Hani bana ne getirdin?</p>

  <p class="block4">— Ne getireceğim. Kendimi getirdim.</p>

  <p class="block4">— Seni ne yapayım, utanmaz?</p>

  <p class="block4">— Bana bakarsın, yüreğin açılır.</p>

  <p class="block4">— Kız... Hemen güler... Burası neresi? Burası mahpushane... Birisi buraya gelmiş. Arkadaşını görecek. Elleri boş gelmiş. İçerdeki demiş ki, "Yerden bir taş alsaydın da, göğsüme vursaydın böyle boş geleceğine, " demiş. Anladın mı?</p>

  <p class="block4">— Anladım. Gelecek hafta al gözünden taşı alnına yapıştırırım.</p>

  <p class="block4">— Ya, sonra... Biz çıkıyoruz. Elimizden nasıl kurtulacaksın?</p>

  <p class="block4">— Geçti o günler, Hacı Abdullah... Beni artık korkutamazsınız.</p>

  <p class="block4">— Nasıl geçti? Kız geçmek ne demek? Yiğitlik bir vakit ölmez. Canı sıkılan ve galiba biraz korkan Ayşe, Murat'tan imdat istedi<span class="calibre1">:</span></p>

  <p class="block4">— Şimdi külhanbeyliğin zamanı mı? Siz de söyleyin.</p>

  <p class="block4">— Haklısınız. Ama, ikiniz de haklısınız. Eski biçim külhanbeylik her yerde geçti. Lakin "yiğitlik bir vakit kaybolmaz" sözü de doğru. Yiğitlik kaybolmaz, şeklini, biçimini değiştirir. Mesela Hacı'nın gençliğinde yiğitlik bıçakla olurmuş. Bugün terbiyeyle, nezaketle, hatır yapmakla olur. Değil mi Tözey Hanım?</p>

  <p class="block4">— Çok doğru efendim... Haydi... Karpuza buyrun... A, unuttum hani Aduş... Aduş da gelsin... Hacı Abdullah şunu bul... Sefere söyle...</p>

  <p class="block4">Aduş nedense bu kadın kalabalığını pek yadırgadı. Bir müddet odaya girmemek için huysuzluk etti. Nihayet bir koşu İstanbullu'nun kucağına saklandı. Bir daha ne kadar para verdilerse, yalvardılarsa orasını terk etmedi. Karpuzu gönülsüz gönülsüz yiyor, İstanbullu'nun, "Ablalardan hangisini beğendin?" sualine cevap bile vermiyordu. Tözey, Aduş'un marifetlerini birer birer sayıp döktü. Misafirler pek alakadar oldular. Hacı Abdullah masaya vurarak kızın en sevdiği ve hiçbir zaman mukavemet edemediği oyun havalan söyledi. Faydasız... Elini kaldırmak değil, ortaya çıkmıyor, Tözey "Ben sana gösteririm orospu" diye tehdit ettikçe omuzunu silkerek gülümsüyordu.</p>

  <p class="block4">Hele başgardiyanın dokuz yaşındaki kızı Selime içeri girince, "Ayşe Ana!" diye bağırarak dışarı kaçtı.</p>

  <p class="block4">Başgardiyanın küçük kızı, insanı şaşırtacak kadar zeki ve sevimliydi. Bütün çocuklar gibi İstanbullu ağabeyi pek seviyordu kapı eşiğinde durarak kadınlara dikkatle baktı. İstanbullu<span class="calibre1">:</span></p>

  <p class="block4">— Gel bakalım Selime Hanım... dedi.</p>

  <p class="block4">— Ben babamı arıyorum.</p>

  <p class="block4">— Ne yapacaksın?</p>

  <p class="block4">— İnsana babası elbette lazımdır.</p>

  <p class="block4">— Burada yok. Adliyeye gitti. Buyrun bekleyin...</p>

  <p class="block4">— Gelmezse... Annem beni döver...</p>

  <p class="block4">— Murat ağabeyim oturttu dersin.</p>

  <p class="block4">— Peki... Çekinerek yaklaştı, İstanbullu'nun kulağına ayaklarının ucuyla yükselerek fısıldadı. Bunlar benim babamın yatağına neden oturdular?</p>

  <p class="block4">— Bunlar misafir de... Hem iskemlemiz yok...</p>

  <p class="block4">— Ayakta dursunlar... Bunlar babamın yatağına oturmasın. Vallaha anneme söylerim.</p>

  <p class="block4">— Kız, bunların kim olduğunu sen biliyor musun?</p>

  <p class="block4">— Biliyorum.</p>

  <p class="block4">— Kim bakalım?</p>

  <p class="block4">— Bunlar kötü karılar...</p>

  <p class="block4">— Sus... Hay Allah... Neler de biliyor yumurcak.</p>

  <p class="block4">Hubuş bacıya ve Sıdıka'ya dair arkadaşlarına bir şeyler anlatan Tözey başını çevirdi<span class="calibre1">:</span></p>

  <p class="block4">— Ne oluyor Murat Bey?</p>

  <p class="block4">— Hiç.</p>

  <p class="block4">— Kim bu çocuk?</p>

  <p class="block4">— Başgardiyanın kızı...</p>

  <p class="block4">— Kaç tane kızı var başgardiyanın?</p>

  <p class="block4">— Üç tane. Üç küçüğü bu Selime Hanım'dır. Hem de bana sorarsanız en güzelleri de budur.</p>

  <p class="block4">Selime derhal itiraz etti<span class="calibre1">:</span></p>

  <p class="block4">— Hiç değil... Bizim en güzelimiz ablamdır. Tözey ciddi ciddi sordu<span class="calibre1">:</span></p>

  <p class="block4">— Hangi ablan?</p>

  <p class="block4">— Hangi ablam olacak. Benim kaç tane ablam var? Nebahat ablam. Hidayet de benden büyük ama, daha çocuk. Ben ona abla demem ki... Benim büyük ablam hem büyük, hem de akıllı, hem de güzel...</p>

  <p class="block4">— Neresi güzel?</p>

  <p class="block4">— Her tarafı güzel... Bir kere ahlâkı güzel... Anamın, babam sözünü dinler. Sonra çalışır. Dairede herkes onu sayar.</p>

  <p class="block4">Akıllıdır. Çok gülmez. Sinemaya gitmez. Elin kızları gibi boya "ürmez...</p>

  <p class="block4">Murat ağabeyime yün alıverdi. En iyisinden</p>

  <p class="block4">— İşte burada yalan söyledin. En fenasından almış. Kaskatı... Selime hayretle Murat'a döndü<span class="calibre1">:</span></p>

  <p class="block4">— Öyle mi? Yünü beğenmedin mi?</p>

  <p class="block4">— Beğenmez olur muyum? Tözey ablan seninle şakalaşıyor. Otemal Tahir</p>

  <p class="block4">— Benimle şakalaşmasın... Ben onunla şakalaşıyor muyum? Ablama söylicem. "Senin aldığın yünü Murat ağabeyim, beyenmemiş, " dicem.</p>

  <p class="block4">— Ben "Beğenmedim" demedim ki... Böyle söylersen yalan olur. Ben de yalancıları sevmem. Sana küserim.</p>

  <p class="block4">— Uuf... Babam da gelmedi... Benim babam hep böyledir işte... Bir yere gider, bir daha da gelmez...</p>

  <p class="block4">— Ne yapacaktın? Bana söyle...</p>

  <p class="block4">— Annem, beş lira istedi. Ev sahibimize lazımmış.</p>

  <p class="block4">— Şuna, bak... Babanı beklemeye ne lüzum var. Al işte beş lira... Götür.</p>

  <p class="block4">— Teşekkür ederim. Annem bana darılmasın...</p>

  <p class="block4">— Neden darılacak. Baban gelince alırım.</p>

  <p class="block4">— Gelince al...</p>

  <p class="block4">— Sen de parayı düşürme...</p>

  <p class="block4">Selime babasının yatağında oturanlara nefretle bakarak, küçük bir kadın azametiyle çıktı gitti.</p>

  <p class="block4">Tözey gözünün usta bir hareketiyle parayı sordu. Murat, bu hareketle aralarında birdenbire peyda olan hususiyete uygun düşecek bir baş sallamasıyla cevap verdi. Tözey şımarık ve dargın başını çevirdi.</p>

  <p class="block4">İstanbullu, umumi kadınların, adetlerini ve huylarını iyi biliyordu. Orospuluğa tahammül edebilmek için bunların hepsi aşağı yukarı aynı seviyede, aynı duygusuzlukta ve yahut aynı karmakarışık kötü hassasiyete (buna "isteri" denilebilir) malik olmaları lazımdı. Bu sebeple de İstanbul'un sınıfını, mevkiini aşağı doğru kaybetmiş bir orta halli ailenin sokağa düşmüş kızıyla, Malatya'nın köylü kızı arasında hiçbir ruh ve şuur farkı olmadığını bir daha anladı. İnsanın gördüğü iş, maddi ve manevi varlığı üzerinde, belki de, orospulukta olduğu kadar hiçbir zanaatta böyle derin çizgilerle tebarüz etmiyordu.</p>

  <p class="block4">Tözey, belli bir şey, manasız bir akıntıya kapılmış üzerine doğru geliyordu. Kendisi için de, çarpacağı cisim için de, bir seyyar buzdağı gibi akılsız ve şuursuzdu... Üç günde, daha on iki sene cezası olan bir adama karşı... Gülünecek bir hal... İstanbullu bu müsademeleri de iyi tanıyordu. Başka başka şartlar içerisinde de olsa, sürükleyici kuvvet hep aynı şuursuzluk, yarı uykuda yarı delilikte cereyan eden aynı biçarelikti. Bu biçareliğe ancak on sekiz yaşında aşk demek kabildir.</p>

  <p class="block4">İstanbullu, içinin içinden yumruklarını sıkarak kavgaya hazırlandı. Yalnız müdafaadan ibaret ikisi için de pek talihsiz bir kavgaya... Ayşe de tehlikeyi anlamış olacak ki giderken bilhassa İstanbulluya işittirmek için yüksek sesle konuştu<span class="calibre1">:</span></p>

  <p class="block4">— Şahap ağabeyime derhal mektup yaz. Hem nerdeyse gelecek. İzin çıkmış diyorlar. Murat Bey'e yalvaralım da cevabı yazıversin...</p>

  <p class="block4">Tözey telaşla başını salladı<span class="calibre1">:</span></p>

  <p class="block4">— İstemiyorum... Neden mektup yollayacakmışım. Benim kerhanede olduğumdan utanıyor da, mektupları kendi adresime göndermiyor. Arkadaşı imiş. Nasıl arkadaş. Beni hapislerde çürütüyorlar. Biz orospuyuz... Bizi seven böyle sevsin... Koynuma girerken utanmıyor da... Eskişehir postacısından mı utanıyor. Yazmayacağım...</p>

  <p class="block4">— Atma... Şahap'ı görsen deli olursun. Hele izin çıksın. Seni yola getirir. Murat'a güldü. On senelik dostu efendim. On senedir beraber yaşarlar. Şahap ağabeyim iyidir. Zengin yerin evladı. Tözey'i sever. Kıskanır. Bunun altınlarını giderken "Benden başkasına takmasın, " diye çekmeceye kilitledi. Anahtarları aldı götürdü. Çekmecede oğlanın iki bin beş yüz lirası da var. İşte böyle... Sen mektup yaz, sonra pişman olursun.</p>

  <p class="block4">— Ben mi pişman olacağım... İstemiyorum... Geldiği daha iyi... Paralarını alsın, defolsun...</p>

  <p class="block4">Yanakları biraz kızarmıştı. Murat'ın yüzüne yalvararak bakıyordu. Murat rahatsız rahatsız gülümsedi<span class="calibre1">:</span></p>

  <p class="block4">— Ayşe Hanım doğru söylüyor. Bir mektup yazalım. Ayrılacaksanız da şimdi o gurbettedir. Böyle bir sırayı seçmek mert bir insana yaraşmaz.</p>

  <p class="block4">Tözey hücuma uğramış gibi irkildi<span class="calibre1">:</span></p>

  <p class="block4">— Siz benim işime ne karışıyorsunuz... Ben sizin kazağınıza karıştım im? Yazmayacağım... Ben artık kimseyi sevmiyorum.</p>

  <p class="block4">Daha kendi hesaplarıyla meşgul olan Münevver, vaziyetin gayrı tabiiliğini galiba ilk defa fark etmişti<span class="calibre1">:</span></p>

  <p class="block4">— Sana ne oluyor? diye çıkıştı. Bir aylık cezadan yıldın mı?</p>

  <p class="block4">— Ben cezadan yılmadım. Ben hiçbir şeyden yılmam... Şahap'ı o kadar seviyorsanız Allah mübarek etsin... Biriniz dost tutun...</p>

  <p class="block4">— Aaa, üstüme iyilik, sağlık... Kız sen...</p>

  <p class="block4">— İşte o kadar. Pekâlâ... Mektup mu yazmalı... Yazacağım... Ben ne yazacağımı biliyorum.</p>

  <p class="block4">— Ne yazacaksın?</p>

  <p class="block4">— Diyeceğim ki... Hepsini yazacağım... Sevmiyorum zorla mı? Eskiden de sevmiyordum. Ben onun parasını yiyordum... Hovarda gibi...</p>

  <p class="block4">— Yalana bak...</p>

  <p class="block4">— Vallaha billaha...</p>

  <p class="block4">— Vay bir de yemin ediyor. İki gün görmesen deli oluyordun?</p>

  <p class="block4">— Onlar hep numaraydı... Orospu numarası...</p>

  <p class="block4">Eplemeli Ayşe, Murat'a kinle baktı. Gayet soğuk bir selamla ayrıldı. 116</p>

  <p class="block4">İstanbullu, odada yalnız kalınca, evvela, erkekliğin -daha doğrusu cinsiyetin— en adi, en iptidai gururunu duydu. Sonra birdenbire Ayşe'nin kendisine karşı duyduğu şeylerin hangi hesaplardan geldiğini anladı. "Vay canına... Karı haklı kardeşim... " diye keyifle parmaklarım şıkırdattı. Şüphesiz, Tözey'in böyle birdenbire tutulma huyunu biliyordu. Kriz sıralarında nasıl delirdiğini, kim bilir kaç kere görmüştü. "Öyle ya... Elin kanlı katil serserisi... On beş seneye mahkum herifi... Kızı bu hızla soyar, " demiştir. Hakkı da var. Ne öğrettilerse onu yani orospuluğu bellemiş. Aferin Ayşe abla... "</p>

  <p class="block4">Masadan kalktı. O da, kat kat esans ve kadın kokuyordu.</p>

  <p class="block4">Akşam üzeri, kapı önü safasının başlamasından yarım saat evvel, Ayşe Ana, üçüncü defa odanın kapısından baktı. Bu sefer İstanbullu'yu yalnız bulmuş olacak ki, içeri girip kapıyı kapattı. Göğsünden birer birer beş paket Serkldoryan cigarası çıkarıp masanın üzerine koydu. Sağlam gözünü kurnaz kurnaz ve keyifli keyifli kırparak,</p>

  <p class="block4">— Buyur benim, dedi, afiyetle iç...</p>

  <p class="block4">— Nedir bunlar?</p>

  <p class="block4">— Tözey gönderdi.</p>

  <p class="block4">— Tözey mi gönderdi?</p>

  <p class="block4">— Evet... Sabahleyin arkadaşlarının yanında köylü içiyormuşsun. Sana yakıştıramamış. "Bundan böyle hep kutu cigarası içecek, " dedi.</p>

  <p class="block4">— Eksik olmasın Ayşe Ana... Sen de eksik olma...</p>

  <p class="block4">— Ye, keyfine bak... Orospu parası, hovardaya helal demişler. Zaten buna para mı veriyor. Öteki beriki getiriyor. Yalnız</p>

  <p class="block4">Hacı Abdullah duymayacak... Hacı Abdullah karıya vurgun, senin haberin yok. Birisi gelir, haydi şunları bir zarfa sokuver. Benim getirdiğimi de kimselere söyleme.</p>

  <p class="block4">— Söylemem. Yalnız... Bu iş olmadı Ayşe Hanım. Bir kere ben Köylü cigarasından başka cigara içemiyorum. Alışmışım, öksürtüyor. Sonra ben hovarda değilim. Hovarda olmadığım için Tözey Hanım’ın parası bana helal değildir.</p>

  <p class="block4">— Bunlar nasıl söz? Karı sana sevdalanmış şahım. Sen mahpus bir adamsın. Burada kimsen yok... Bir de gülüyor. Yalan mı lafım. Haydi şunları kaldır. Birisi görmesin... Hacı Abdullah görmesin... Beni işimden kovarlar. Tözey çok ağladı, elimi öptü de yüreğim dayanmadı. Al şunları...</p>

  <p class="block4">— Kız ben nazlanıyor muyum? Kendisine teşekkür ederim. Çok memnun olduğumu söylersin. Şimdi o bize misafir sayılır. Bizim ona hizmet etmemiz lazım. Cigaralarını kendisi içsin.</p>

  <p class="block4">— Kendisi cigara kullanmıyor ki...</p>

  <p class="block4">— Daha iyi... Cigara yarar bir huy sayılmaz. Mutlaka içsin demiyorum. Sağ olsun.</p>

  <p class="block4">— Hakikaten almıyor musun?</p>

  <p class="block4">— Almıyorum.</p>

  <p class="block4">— Neden?</p>

  <p class="block4">— Anlattık ya... Ben Köylü cigarası içerim.</p>

  <p class="block4">— Bunların yerine Köylü cigarası mı yollasın?</p>

  <p class="block4">— Saçmalama, Ayşe Hanım... Ben cigara istemiyorum. Kendi cigaramı kendim içerim.</p>

  <p class="block4">— İyi ama oğlum, ayıp olur. Kız ağlıyor. Geceleri uyumuyor. "Bana kağıt mı yaptırdı. Beni büyüledi mi?" diyerek kendisini yerden yere atıyor.</p>

  <p class="block4">— Rezil olduk desene... Haydi al bunları... Birisi görürse dedikodu yapar. Seni vallaha işinden çıkarırlar. Bak, ben karışmam...</p>

  <p class="block4">Ayşe Hanım, sol gözünü berbat eden Halep çıbanıyla kapıya baktı. "İşinden çıkarırlar" lafının şakası bile onu tepeden tırnağa dehşetlendirmeye yeterdi. Paketleri hemen koynuna sakladı.</p>

  <p class="block4">— Ben ne diyeyim şimdi? diye sordu, seni kabul etmedi mi demeli?... Öyle ya... Bu iş ona çıkar. Karıyı sevsen hediyesini alırdın.</p>

  <p class="block4">— Neler uyduruyorsun? Bu iş ona nasıl çıkarmış? "Senden pek memnun, teşekkür ediyor" diyeceksin. Kendisini son derece beğeniyorum.</p>

  <p class="block4">— Hem seviyorsun da hem de paketleri suratına çarpıyorsun.</p>

  <p class="block4">— Ayşe Ana, sen bugün bela mısın? Sevmek ne kelime?... Suratına çarpmak nasıl söz? Estağfurullah... Ben yalnız paketleri almıyorum. Böyle şeyleri sevmem.</p>

  <p class="block4">— Zarar edersin. Tözey kerhanenin en zengin karısı... Sana elbise yaptırır.</p>

  <p class="block4">— Artık sen halt ediyorsun. Def ol şuradan...</p>

  <p class="block4">— Neye kızıyorsun beyim? Polisler ayağına geliyor, jandarma kumandanı neferini yolluyor. Senin bir şeyden haberin yok. Hacı Abdullah beş günde, yalan olmasın, on bankanot harcadı.</p>

  <p class="block4">— Kime harcadı?</p>

  <p class="block4">— Tözey'e... Kime olacak?</p>

  <p class="block4">— Yok canım...</p>

  <p class="block4">— Vallaha... Ne masraflar ediyor. Karı, koğuş penceresinde Hacı Abdullah'la bir konuşmaya şu kadar masraf istiyor. Hacı, Tözey'e tutuldu.</p>

  <p class="block4">— Zannetmem. Öyleyse daha iyi söyledin. Hacı'nın tutulduğu karıya bizim kötü bakmamız uygunsuz düşer. Kendisine sakın bunları söyleme... Yalnız dersin ki, "Teşekkür ederim. Eksik olmasın. Allah ondan razı olsun. Pek sevindi. Lakin bir kere bu cigaradan içmiyor. Sonra da böyle şeyler İstanbul âdetine göre ayıp imiş. Biz buranın yerlisi, ev sahibi sayılırız dedi, dersin. Bir eksiği varsa bizim boynumuzun borcu. Zaten baksana kızın kahvesini içiyoruz. Fazladan, çok yaşasın, bizi eğlendiriyor. Geldi, geleli, mahpusluğumuzu unuttuk, dedi" dersin. Anladın mı?</p>

  <p class="block4">— Anladım. Lakin iyi etmedin. O fukaraya da yazık oğlum... Gönüldür bu. Bir kere yandı mı, iflah olmaz. Karının gönlü sana akmış...</p>

  <p class="block4">— Bu gönül işi değil Ayşe Hanım... Sen haydi benim söylediğim gibi söyle... Ayşe Ana, başını sallayarak, "Şaştım doğrusu... " diyerek çıktı. İstanbullu, duvardaki Nâzım Hikmet'e baktı: "Ne dersin üstat?" diye gülümsedi. Ve kendi kendine şaştı. Mahpusluk, demek ki, yavaş yavaş kendisini değiştirmişti. Dört sene evvelin uçarı zamparası yerine yorgun, üşenmiş, utangaç bir ihtiyar mı kaldı? İstanbul’un en kirli sokaklarına, bol bol romantik aşklar (... ) götüren oradaki zavallı kızları, hiç fark etmedikleri halde, az vakitte degiştiriveren -kurtaran değil- sadece degiştiriveren çapraz delikanlı nerde? Tözey bile, Beyoğlu'nun Murat'ına ve Doktor Hikmet'in Dartanyan'ına, dört sene sonra nasıl oluyor da, beş paket Serkldoryan cigarasıyla ilanı aşk edebiliyor? "iyi ama, biz bir bakışta kadını pazarlığa çağırdık. Ondan sonra kendisini müdafaaya veyahut naza çekmeye ancak vakit bulurdu. "</p>

  <p class="block4">Duvardaki küçük aynada yüzünü dikkatle tetkik etti. Şu halde, kendi yüzüne, pek alıştığı için değişmenin farkına varmamıştı. En fenası, hâlâ da hiçbir başkalık göremiyordu. Gözlerinin kenarında ufacık buruşuklar... Tepesinde saçlar pek seyrek... Şakakları iyice kırçıl. Ama gözlerinin içi, bıyıklan, ağzı ve çenesi hâlâ eski zampara... Öyleyse?.. Sahi... Bir kitapta, vaktiyle bir şey okumuştu. "Mahpuslar, mahpushaneden çıktıktan sonra dahi, uzun müddet insanların yüzüne dik dik bakamazlar. " Buna yakın bir acayip fikir... Tözey'in gözlerine de şu halde, dikkatle, erkekçe bakamamış. "Bakamamış değil... Belli bir şey bakamadık. "</p>

  <p class="block4">Bir cigara yaktı. Kendisini bundan men etmişler, bir daha vermeyeceklermiş gibi, şu anda Köylü cigarası pek lezzetli geliyordu. "Kızı şaşırttılar. Kızı mahpushanenin havası şaşırttı. Murat Bey aşağı, Murat Bey yukarı... Şeyhi şeyh eden mürididir. Evvela acımıştır. Çekingen bir adam. Hiç kimsesi yok. Yüzüne bile erkek gibi bakamıyor. Tözey gibi bir zavallı kadının şaşırması için bu kadar düşünce elverir... "</p>

  <p class="block4">Biraz sonra Ayşe Ana’nın Hacı Abdullah hakkında söylediklerini hatırladı. "Buna ne mana vermeli? Benden sekiz sene fazla yatmış. Eskiden tanıdığı kadına para yedirecek kadar nasıl tutuluyor?"</p>

  <p class="block4">Birdenbire içi ürperdi. Acaba hakikaten ruhu mu ihtiyarlıyordu? Bir akıllı ihtiyar "Gençliğimizdeki kusurlarımızı, yaşlandıkça biz akıllandığımız için bırakmayız. Maalesef onlar bizi yavaş yavaş terk eder, " demiş. Kendisini yavaş yavaş terk eden hakikatsiz kusurlar mıdır? İyi ama onlar da olmayınca hayat işte böyle, Köylü cigarası kadar, tatsız ve sıkıntı verici oluyor. Kimseyi aldatmadığı, hiç kimseye fenalık etmediği ve beş paket Serkldoryan'ın bedelini her zaman ödeyebilecek kudrette olduğu halde, kendisini, buraya kapatıp, en tabii, en beşeri haklardan, hürriyetlerden mahrum edenleri düşünerek, onlardan intikam almak için olsun -daha Tözey'in 25 günü var- yirmi beş gün eğlenmek imkanını Ayşe Ana'yı şaşırtacak şiddetle neden reddetti?</p>

  <p class="block4">Kalkıp yürümeye başladı. Gafil avlanmış, kendisine pusu kurularak fenalık edilmiş gibi kızdırıcı şeyler duyuyordu. Çelme takıp sendeletmişlerdi. "Yoksa... Bu mümkün mü birader?" Yabani olmuştu. "Daha on iki sene cezamız oluduğunu bu kaltak biliyor. Bizde yedirecek para olmadığını da kestirecek kadar kurnazdır. Öyleyse... Efendim... " Hacı Abdullah'ın meselesine ehemmiyet vermek budalalıktı. Bir kere asla kerhaneye gitmeyeceğine dair kendisiyle bahse tutuşmuşlardı. Hacı, "Fabrikada çalışan bütün kadınlar kötüdür, " diyordu. Dışarı çıkar çıkmaz, bunlardan bir işarette yüz tanesini bulacağına kaniydi. Bir de şimdi, daha çıkmadan Tözey'le dost olmaya kalkıyor.</p>

  <p class="block4">Kapı tekrar açıldı. En asık suratıyla Ayşe Ana göründü. Öyle öfkelenmişti ki artık ihtiyatlı olmayı, kapıyı kapatmayı bile düşünmedi<span class="calibre1">:</span></p>

  <p class="block4">— Ben sizden bıktım, dedi, burada başka makam, aşağıda başka makam... Yazıktır oğlum... Senin aklın yetmiyor. Eğer karıyı dişine uygun bulmadınsa, şimdi yalandan "Baş üstüne" de fukaranın kalbi mutmain olsun...</p>

  <p class="block4">— Hâlâ mı bu kepazelik?... Ayşe Hanım... Sen akıllı bir karısın. Sana meseleyi anlattık. Ben o haltı yapamam.</p>

  <p class="block4">— Neden? Çobanın gönlü olsa tekeden süt çıkarır. Bu da bir zor iş mi? Sana beş paket tütün yolladı. İçmezsen de al şuraya koy. Gönlü olsun. Aşağısını görme yavrum. Karılar şaştılar. Kendisini paralıyor. "Beni beğenmedi. Beni istemedi, " diyerek kafasını duvarlara çarpıyor.</p>

  <p class="block4">— İyi vallaha... Şimdi bir bu eksikti. "Daha on iki sene günü var. Sen delirdin mi?" deseydin.</p>

  <p class="block4">— Dedik. Denilmez mi? "Bunlar hükümet düşmanı. Hepsine af verirler, bunlara af, merhamet arama... Sen çizgiyi yanlış çizdin. Sana da yazık... Ona da yazık. Sonunda seni severse birbirinize kavuşamazsanız elin garibi mahpushanede veremden ölür. " dedik. Hubuş az mı söyledi. Dinlemiyor. "On iki sene değil, yüz sene olsa dilenip ona bakacağım, " diyor.</p>

  <p class="block4">— Benim bir şeye ihtiyacım yok. Sen bilmiyor musun? Neye bakacakmış?</p>

  <p class="block4">— Bakacakmış. Sana elbiseler yapacak. İpek gömlekler yapacak. Karyolanı sordu. Yatağını sordu. Buraya kesme karyola geliyor, yün şilteler geliyor.</p>

  <p class="block4">— Çattık belaya desene... İmkanı var mı Ayşe Hanım?.. Çok teşekkür ederim. Allah razı olsun... Ben Tözey'in karyolasında yatabilir miyim?</p>

  <p class="block4">— Neden yatmayacakmışsın? Koca müddei bunun dostuydu. Kimin mahkemeye işi düşse Tözey'e yalvarırdı da, işini gördürüverirdi. Koca müddei bunun yatağında nasıl yattı?</p>

  <p class="block4">— O müddeiumumi muavini idi, yattı. Ben mahpusum, yatamam... Sonunda müddeiumumi muavinini bu mahpushanenin önünde bu Tözey Hanım bir güzel dövmüş. Ben o herife benziyor muyum?</p>

  <p class="block4">— Seni döver diye mi korkuyorsun? Öl dediğin yerde ölüyor. Yediklerini sordu. Seni şişmanlatacakmış. Yağla balla besleyip...</p>

  <p class="block4">— Ben şişmanlayamam. Dayaktan da korkarım... Ayşe Hanım'ın göğsünden bedbaht cigara kutularını tekrar çıkarmaya davrandığını görünce artık kaşlarını çattı. Olmaz dedim ya... Alay mı ediyoruz. Siz işi uzattınız. Tözey Hanım'a benden selam et. Ben de kendisini seviyorum. Görür görmez sevdim. Daha doğrusu buradan geçerken, daha mahpusa girmeden evvel ben ona tutkundum. İşte bu sebepten cigaraları almıyorum. Şimdi anladın mı?</p>

  <p class="block4">— Anladım.</p>

  <p class="block4">— Kendisine söyle. O anlar. Yahut da ben ona bir fırsatta anlatırım. Haydi selam ederim. Yalnız bu lafları Tözey'e gizliden söyleyeceksin. Öteki karılar duyarsa, vallah billah karışmam... Bak, sonrasını artık sen düşün...</p>

  <p class="block4">— Şimdi, bunları geri mi götüreceğiz?</p>

  <p class="block4">— Götüreceksin.</p>

  <p class="block4">— Hay yavrum... Sizin İstanbul'un hovarda âdeti böyleyse, orospularınız hep zengin olur. Başıma gelenler. Görmediğim işleri gördüm. Şu Malatya'nın en zengin evladı, Fabrikacı Sıddık Efendi'nin oğludur. Bunları ona gönderse havadan kapar. Ben şaştım. Sen, sana gel.</p>

  <p class="block4">— Ben bana gelirim. Sen haydi git..</p>

  <p class="block4">İhtiyar kadının arkasından, merdivenden kayboluncaya kadar hiçbir şey düşünmeden, fakat içinin içinden memnun ve mağrur baktı. Demek ki paketler, Ayşe Ana’nın göğsünde bir daha gelmemiş olsalardı kederlenecekti. Tözey, şu anda, elbette hakikaten seviyordu. Ah bu orospular... Bir gün baştan ayağa yürek kesilirler. Elli, ayaklı, çarpuk burunlu kocaman ve öfkelenmeye ve ağlamaya hazır siyah gözlü bir yürek... Bir gün baştan ayağa, nefret ve usanç olmuşlardır. Tombul bilekli, kocaman kalçaları, gergin ve geniş karnıyla insafsız bir nefret... Bu iki korkunç hissin arasında, kuzusunu kaybetmiş bir koyunun ilk duyduğu ölesiye hasretle, hemen sonunda içine düştüğü acıklı unutkanlık vardır. Romantikler ve küçük burjuva muharrirleri, belki de hislerinde bu kadar tek taraflı ve oynak oldukları için serserilerle orospuları kitaplarına bir numaralı kahraman almayı pek seviyorlar... Belki onları yazmak kolaydır. Ama görülüyor ki onlarla yaşamak, bir muayyen devirden sonra bazı insanlar için pek zor. Elleri cebinde tekrar volta vurmaya girişti. Yedi adım boyu olan bu dört köşe odada böyle yürürken aklına hep aynı atasözü gelirdi: "Atın önünde yol duramaz. " Sonra hep aynı hayal, bir uzun şose... Bir güzel at. Üzerinde kendisi. Başında kalpak, sırtında yamçı, ayağında çizmeler. Filintası eğerin yanına asılı... Ovanın bir ucunda güneş. Ve üzerinden ince bir yağmur, arkasına doğru -geldiği istikamete geçip gitmektedir. Kızıl süvari kadına gülümsedi.</p>

  <p class="block4">Tözey aşağıda ağlıyor mu hâlâ? Yere oturmuşsa yanaklarından tutup yavaşça kaldırmalı, gözlerinin içine sevgiyle, arzuyla bakarak dudaklarını öpmeli... "Kısrağa dost gibi bakacak, düşman gibi bineceksin... " Atalarımızın her hususta binici oldukları bu güzel ve zamparaca sözden de işte belli. Sevgili Shakespeare... "Var olmak veya yok olmak?" diye pek mühim bir mesele yok efendim... Dört sene evvel, bir harp gemisinin sintinesinde ölmüş olsaydık, bugünü kendi kendimize yalancıktan öfkelenerek zevkle yaşayamayacaktık. Yok olmak Hatta "Var olmak veya yok olmak?" diye artık soramamaktadır. Ama var olmaya gelince... Var olmakta, bunun gibi, bundan daha manalı ve daha manasız bir sürü sualler buluruz. Cevaplarız. Sonra... Var olmak şu cihetten de pek iyidir ki azizim Mister Shakespeare... Limberg'de çekilirken dövüşürsünüz, Dinyeper ve Petrovsk'ta barajı havaya uçururken gözleriniz yaşarır, Moskova'yı adam gibi müdafaa edip, Stalingrad'ı kurtardıktan sonra, daima, "Var olmaktan istifade ederek düşmanın sırtına biner, anavatan toprağını ileriye doğru geçersiniz. Dört yüz seneden beri keşke yaşamakta olaydınız... Zarar yok. Mahpushanede olarak...</p>

  <p class="block4">— Gel bakalım topal ağa... Nerdesin sabahtan beri?.. Tayına Sefer, merakla, hayretle yüzüne baktı<span class="calibre1">:</span></p>

  <p class="block4">— Bey, sen ne yaptın?</p>

  <p class="block4">— Ne yapmışım? Hayrola... Töbe.. Yalandır.</p>

  <p class="block4">— Yalan olur mu? Yazık bizim Tözey'e...</p>

  <p class="block4">— Sizin Tözey mi?</p>

  <p class="block4">— Elbette bizim Tözey... Karıya yazık beyim... Biz seni yumuşak yürekli bilirdik... Sen gaddarmışsın.</p>

  <p class="block4">— Ayşe karı mı söyledi?</p>

  <p class="block4">— Ayşe karı bir şey söylemedi. Ne söyleyecek?</p>

  <p class="block4">— Hiç... Bilmem... Siz bugün dayak istiyorsunuz reziller...</p>

  <p class="block4">— Vallaha bey... Benim yüreğim parçalandı. Tözey ağlıyor.</p>

  <p class="block4">— Ne olmuş?</p>

  <p class="block4">— Ne olmuş? Sen ona kötü söylemişsin.</p>

  <p class="block4">— Ne demişim?</p>

  <p class="block4">— Bilmem. "Murat Bey bana fenalık etti, " diyor. Ağlıyor beyim. Karılar öyle bakıyorlar. Yazıktır.</p>

  <p class="block4">— Ne yapayım?</p>

  <p class="block4">— Şuraya kadar adam inivermez mi? Bu mahpushanede en rezil herif çağırsa yataktan kalkar gidersin. Kaç kere soğulandın. Gene de, paltonu almadan demirlerin önüne koşarsın. Karı kısmına yazık beyim. Karı kısmı, kendisinden orospu olmaz. Orospuya da yazık.</p>

  <p class="block4">— Ulan Kürt... Kendi kendine söylenme. Olanlardan haberin var mı?</p>

  <p class="block4">— Biliyorum.</p>

  <p class="block4">— Ne biliyorsun bakalım?</p>

  <p class="block4">— Bu karı sana tutulmuş beyim.</p>

  <p class="block4">— Nereden anladın?</p>

  <p class="block4">— Bana kendisi söyledi.</p>

  <p class="block4">— Tamam... Bir de bu eksik. Ne dedi? "Ben Murat'ı seviyorum" mu dedi?</p>

  <p class="block4">— Önce öyle söylemedi. Biz, tenhâ kalınca onunla konuşuruz. Hep lafı döndürüp sana getiriyordu. "Bir zaman 'Hanımla araları iyi imiş. Benim haberim var. Hanım bana kendi söyledi, " dedi. Ben "Yalan" dedim. "Öyleyse neden işiyle uğraşıyor? Avukat tutmuş, vekâletname parasını vermiş, " dedim. Sonra Sıdıka'yı tutturdu. "Yalan" dedim. Sonra başgardiyanın kızından laf açtı. Kız sana yün alıvermiş. Şüpheleniyor. Bugün de küçük kıza beş lira vermişsin. Deli olmuş. Yazıktır.</p>

  <p class="block4">— Ben ne yapayım?</p>

  <p class="block4">— Şimdi, kapıda bekliyor. "Beş dakika gelsin de sonra hiç gelmesin, " diye yalvarıyor.</p>

  <p class="block4">— Ne olacak?</p>

  <p class="block4">— Görüşürsünüz beyim. İki laf söylersin. Sana ben laf mı öğreteceğim? Sen dünyayı dinletiyorsun. Yazıktır. Yalandan olsa bir laf ediver.</p>

  <p class="block4">— Yalandan ne çıkar Sefer? Bu iş aptallık.</p>

  <p class="block4">— Aptallık elbet. Karı kısmında akıl n'arasın beyim... Akıllı bir bok olsa, benim karı, başka herife kaçar mı? Bunlar hep aptal...</p>

  <p class="block4">— Benim on iki sene cezam var... Herif devenin üzerinde leblebi unu yiyormuş. Birisi aşağıdan sormuş, "Ne yiyorsun birader?" Devedeki eliyle işaret etmiş. "Rüzgâr böyle eserse: Hiç... " Bizim iş de böyle devam ederse Tözey'in emeği hiç demektir. Bu rüzgâr da, kimbilir daha ne kadar zaman böyle esecek</p>

  <p class="block4">— Essin beyim... Dünya bir rüzgâr vesselam... Aldırma, haydi aşağı inelim. Gönlünü al fukaranın... Seni seviyor, günah mı?</p>

  <p class="block4">— Bir de aklın erer gibi "seviyor" deme. Tokadı çarparım. Böyle sevmek mi olur?</p>

  <p class="block4">— Sevmek böyle olur beyim. Adam, adamı neden sevdiğini bilmez ki... Bilse dişini sıkar da sevmeyiverir... Adam, işte sever...</p>

  <p class="block4">— Bu sevmek değil yavrum, arsızlık...</p>

  <p class="block4">— Artık ben o kadarım bilmem. Günahtır. Şuna iki laf söyle... İstanbullu, parmaklarıyla saçlarını düzeltti. Deminden beri şımardığını, nazlandığını fark ederek utandı. Sefer'in omzuna yumuğunu yavaşça vurarak ağır, azametli adımlarla merdivenleri indi.</p>

  <p class="block4">Karılar koğuşunun kapısına yaklaştığı zaman, acayip bir rahatsızlık duydu. Asıl mahpushanenin demir parmaklıkları önünde, üç tane Kürt durmuş, şaşkın çocuk gözleriyle, tamamıyla başka şeyler düşünerek dışarıya bakıyorlardı. İstanbullu, istida yazacakmış gibi görünmek için eline bir kağıt almadığına pişman oldu. Halbuki karılar koğuşu, bir sökük, bir düğme diktirmek, mendil ve çamaşır yıkatmak, yumurta pişirtmek, su istemek, hele Hanım idama mahkum edildi edileli kapıyı her aralık buluşta teselli etmek için hiç çekinmeden uğradığı bir yerdi. Şimdi, kurşunî yağlıboya ile boyanmış kanat, zerre kadar değişmediği halde, kendini suçlu gibi, gizli ve fena bir iş yapacakmış gibi ürküyordu. Kapıyı bu histen gelen, palavracılıkla hızlı hızlı vurdu. Arkasında insan olmadığı zannını veren silik ve lisanı belirsiz bir ses, Aduş'un anasının sesi,</p>

  <p class="block4">— Kim o? diye sordu.</p>

  <p class="block4">— Açın şunu...</p>

  <p class="block4">Ayşe Ana, kocaman pabuçlarını sürükleyerek geldi. Bir fısıltıdan sonra kapı açıldı. Gözünün birini Halep çıbanı mahvetmiş olan ihtiyar kadın, sağlam gözüyle, eski hovarda günlerini hatırlatan lezzetli bir işaret verdi. Karıların yattığı odanın aralık duran kapısını çekip tenhalığı temin etti. Bahçe kapısından dışarıya<span class="calibre1">:</span></p>

  <p class="block4">— Baksana... diye seslendi.</p>

  <p class="block4">Tözey bir kırmızı ipek entari giymişti. Saçlarını, her günkünün aksine dikkatle taramıştı. Bütün büyük burunlu kadınlarda olduğu gibi, ağlamak ona hiç yaraşmıyor, kendisini büsbütün matruş bir delikanlıya benzetiyordu. İlk hareketi, alt dudağını ümitsizce ısırmak oldu ve alışık bir hareketle elini uzatarak,</p>

  <p class="block4">— Buyrun efendim... dedi.</p>

  <p class="block4">— Burada ne oluyor kuzum?</p>

  <p class="block4">— Burada mı? Ben sizin kadar insafsız adam görmedim. Siz beni öldürecek misiniz?</p>

  <p class="block4">— Kabahat sizde... Bizi utandırıyorsunuz. Siz burada misafir sayılırsınız. Bizim bir sürü kusurumuz oldu. Bir de fazladan cigara gönderiyorsunuz.</p>

  <p class="block4">— Cigaraları alacaksınız. Bundan sonra hep o cigaradan içeceksiniz. Ben hiçbir şey anlamıyorum ki... İstanbul'da ben büyük cezaya mahkum olsam, siz de bir aylığına mahpus gelseniz bana cigara yollarsanız kabul etmeyecek miyim? Dünya bu... Dağ dağa kavuşmaz, insan insana kavuşur.</p>

  <p class="block4">— O zaman başka... Tabii size yardım edeceğiz.</p>

  <p class="block4">— İşte gördünüz mü? Duvara omzunu dayamıştı. Kazandığına emindi ki mahsustan somurtuyordu. Size ne gönderirsem kabul edeceksiniz. Yoksa benim suratıma çarpmış olursunuz. Sizin yüzünüzden bir saattir ağlıyorum. Ayşe Ana, getir paketleri.</p>

  <p class="block4">Ayşe Hanım’ın uzattığı cigaraları adeta minnetle takdim etti. Belli ki sevgisinden maddi bir parça veriyordu. İstanbullu, çaresizlik içinde gülümsedi<span class="calibre1">:</span></p>

  <p class="block4">— Allah razı olsun. Müsaade ederseniz ben de size kahve alacağım.</p>

  <p class="block4">— Hayır. Müsaade etmiyorum. Siz ne biçim adamsınız? Sesini alçaktı. Canınız rakı isterse onbaşı getirsin.</p>

  <p class="block4">— Teşekkür ederim. İçmiyorum.</p>

  <p class="block4">— Gelecek ziyaret günü sakın Köylü cigarasıyla görmeyeyim. Arkadaşlamın yanında yerin dibine geçtim. Hem bu nasıl ceket... Kolları yamalı. Sonra tersyüz edilmiş. Başka elbiseniz yok mu?</p>

  <p class="block4">— Var.</p>

  <p class="block4">— Onu giymelisiniz. Herkes size "Murat Bey, " diyor. Siz de kendinizi hırpaniliğe vurmuşsunuz.</p>

  <p class="block4">— Şu halde arkadaşlarınız beni beğenmediler mi?</p>

  <p class="block4">— Umurumda bile değil... Keşke sizi dünyada hiç kimse begenmese...</p>

  <p class="block4">— Size galiba yalan söylediler. Benim daha on iki sene cezam var.</p>

  <p class="block4">— Orası umurumda değil. Evli imişsiniz?</p>

  <p class="block4">— Evet. Hem de bir evli sanmayın. İki evliyim.</p>

  <p class="block4">— İftira mı bu?</p>

  <p class="block4">— iftira olur mu? İltifat... Bana müsaade... Bir isteğiniz olursa Seferle haber yollayın.</p>

  <p class="block4">— Güle güle efendim. Size yarın çiğköfte yapacağım. Öğle yemeği hazırlamayın.</p>

  <p class="block4">Beş dakika sonra Hacı Abdullah biraz yorgun fakat pek neşeli geldi. Tözey'le sabahtan beri (!) pencerede doyasıya konuşmuştu. Bu orospu milletinin hali, şaşılacak, akıl ermez bir haldi. Şurada ağlarken, şurada gülüveriyor, bir lafı bir lafını asla tutmuyordu. Hacı Abdullah acemi acemi yalan söylediği için konuşurken gözlerini İstanbullu'dan kaçırdı<span class="calibre1">:</span></p>

  <p class="block4">— "Kız, Şahap'ı artık bıraktın mı?" diye sordum. "Bıraktım" dedi. "İyi öyleyse, " dedim. Gülüverdi. On senelik dost mu olur? Adam usanır. Böyle dedimdi, Seferin gözleri yaşardı. Şahap’ın mektuplarına cevap vermemiş. Orospu değil mi beyim, iki gün görmese unutur. Hayvandan beter... Köpek, halbuysa, kaç sene geçerse geçsin, sahibini tanır. Gelelim orospuya... Orospu unutuyor.</p>

  <p class="block4">— Ne halt etsin Hacı... Eğer yandığım aklında tutsa iş ırağa varır.</p>

  <p class="block4">— Doğru... Kahpelik bir kötü zanaat... Şahap’ın bir durup iyiliğini anlattı, bir durup kötülüğünü anlattı. Gülünecek bir iş canım... "Hanimi asarlar mı evvela?" diye sorarken, lafı senin üzerine getirdi. Seni ona evli söylemişler. Sana acıyor. Garip olduğundan, gurbette olduğunda... "Cezası da ne kadar çok, " diyerek acıdı. "Meraklanma, dedim, onlar siyasi... Senin siyasi işlere aklın ermez, ortalık bir düzelse onlara gökten af gelir. ", "Çocuğu var mı?" diye sordu. "Çocuk ne arıyor kız, herif daha evlenmemiş" dedim. Yemin verdirdi. Ceketinin yamasına dikkat etmiş. "Fukara mı bu?" dedi.</p>

  <p class="block4">— Pek fukara deseydin.</p>

  <p class="block4">— Hiç denilir mi? "Ne fakir, ne zengin; kimseye muhtaç değil... Başka ceketi de var. Lakin kılığa kıyafete kulak asmaz. Yazı yazar, gazete okur. O da işte öyle bir yol tutturmuş gidiyor" dedim. Nasıl iyi demiş miyim?</p>

  <p class="block4">— İyi demişsin..</p>

  <p class="block4">— Yürekli bir kızdır bu Tözey beyim... Kerhanede emsali yoktur. Eplemeli'ye bakma... Para canlısıdır orospu... Eplemeli'yi konuştuk. Karı bir büyük ev satın almış. Bir seneye varmaz evlenecekmiş... Evlensin. Benim elime düştüğü zaman bu Eplemeli güzel kızdı bey.</p>

  <p class="block4">— Anlıyorum. Belli.</p>

  <p class="block4">— Hem böyle şişman değildi. İncecik, fidan gibi... Bir bakan, bir daha bakardı. Ben bu karıyı evde bir ay oturttum. Az kalsın İbrahim'le birbirimizi vuracaktık. Sonunda ben birisini vurdum, firara düştüm. Yaz günü... Dağlarda, bağlarda sürttüm, İbrahim kızı bir yere oynatmaya götürmüş. Devriye basıp kerhaneye attı. Yaşı küçüktü de polis dairesi yaşını büyüttü. Ulan şu doktorlarda hiç insaf yoktur. On dört yaşındaki çocuğa sen yirmi iki raporunu nasıl verdin gavur herif?</p>

  <p class="block4">— O zaman Tözey kerhanede miydi?</p>

  <p class="block4">— Daha düşmemişti. Tözey Eplemeli'den küçüktür beyim...</p>

  <p class="block4">— Daha büyük gösteriyor.</p>

  <p class="block4">— Büyük gösterir. Eplemeli Ayşe yüreksizdir. Bu yürekli karı. Karıyı olsun, erkeği olsun, çok sevda çekmek göçertir. Sen sevda çekmeyi bilir misin?</p>

  <p class="block4">— Tözey çok mu sevda çekmiş?</p>

  <p class="block4">— Çok... Dedim ya, pek yürekli bir karı ve de kabadayı... "Dost yoluna post gitsin" diyenlerden. Karının böylesi pek makbuldür. Dur, unutmayayım. Yarın öğleye çiğköfte ısmarladım. "Size bir çiğköfte yapayım da yersiniz, " dedi. Hatırlı karı. "Başımın üstüne, " dedim. İki buçuk lira verdim. "Yeter mi? Yetmezse daha vereyim, " dedim. "Yeter" dedi. Gözünün tok olduğu belli bir şey... Eplemeli domuzu "Yetmez" derdi. Niye güldün beyim?</p>

  <p class="block4">— Yok bir şey... Öyle güldüm. Haydi aşağı inelim. Münevver geçecek mi bakalım.</p>

  <p class="block4">— Haydi.</p>

  <p class="block4">İstanbullu hâlâ gülümsüyordu. Tözey'in kendisine yapacağı çiğköftenin parasını yemek arkadaşından alması doğrusu pek güzel bir işti. Bir arabacının gitgide kendisini hiç zorlamadan, gelip geçen arabalara zanaatkâr gözüyle bakması, onlardaki iyi ve kötü tarafları bir bakışta görmesi ne kadar tabii ise ve bu tabiilik, içtimai iş bölümünden geliyorsa, on dört senedir orospuluk etmek de Tözey'de, demek ki, öyle tabii bir zanaatkârlık insiyakı vücuda getirmişti. Herkes bu dünyada "Gözlerini kapayıp vazifesini yapıyordu. " Burada vazife diye anılan kuş da fevkalade mukaddesti.</p>

  <p class="block4">— Bey ceketi neden çıkarmadın?</p>

  <p class="block4">— Çıkarmak daha fena... Kışın nasıl adamın vücuduna elbiseden soğuk geçmezse, yazın da sıcak geçmez. Sizin orada karılar ekin biçerken sıkı giyinmezler mi?</p>

  <p class="block4">— Sıkı giyerler. Güneş yakmaz. Sıcak başka, güneş başka...</p>

  <p class="block4">— Güneş nedir?</p>

  <p class="block4">— Güneş Allah'ın kurallarına bir lütfu...</p>

  <p class="block4">— Ya sıcak...</p>

  <p class="block4">— Sıcak bir bela beyim... Ben sıcaktan hazzetmiyorum.</p>

  <p class="block4">— Gardiyan Vahap Çavuş'un üzerinde, bir don bir gömlek vardı. Kuvvetli elektrik ışığının altında göğsündeki kıllar terden gümüş gibi parlıyordu.</p>

  <p class="block4">— Hele otur Vahap Çavuş... Kış geldi mi soğuktan şikayet ederiz, insanoğlu böyledir.</p>

  <p class="block4">— İlkbaharda hiç yanıp yakıldığımı Rabbim duymuş mu benim?</p>

  <p class="block4">— Sen Banazılısın çavuş. Banazı üzüm memleketi... Bu sıcak üzümleri yetiştirecek. Gerek ki sen şikayet etmeyesin...</p>

  <p class="block4">— Korkuyorum üzümden evvel Vahap'ı yitirmeye... Ben öleceğim... Sıcaktan korkuma eve de gitmiyorum beyim... Bu havada karıyla yatılmaz. Karı milleti zaten rezil...</p>

  <p class="block4">— Onun da canı var. Haftada bir uğruyorsun.</p>

  <p class="block4">— Ben haftada bir uğrarım. Bakalım biz, ne sebebe uğrarız. Bizim niyetimiz çamaşır değiştirmek. Koyun gibi suratıma bakar. Etimi büker. "Otur oturduğun yerde, " diye suratımı asarım. "Ocağa su koyayım mı, hamam yapar mısın?" Şu karı milleti...</p>

  <p class="block4">— Eskiden böyle söylemezdin. "Aman tenhada yakalasam şunu... " derdin.</p>

  <p class="block4">— Eskiden başka oluyor sahi... Biz bunu kaçırdık bey. Banazılılar iyi bilir. Dünya güzeli idi. Babası bize vermez. Sebebi, Vahap kopuktur. Çok içiyoruz. Nerde saz teli zıngırdasa, bağı bırakıp seğirtiyorum. Taşı havaya atıp başımı akına tuttuğum sıralar... Yanıyorum ben... "Bu da nasıl gâvur köyü.. Beni yârdan ayırdılar... " diye nara vurduğum zaman Banazı, cami gibi inliyor. Gayrı biz bu kızı güdüyoruz. "Tavuk güdülmez" derler. Kulak verme... Erbabı tavuğu da güder. Kekliği de... Yirmi seneden fazla... Karı o zaman on iki yaşında var yok.. Kız kısmı şeytan olur beyim.. Hele erkek meselesine dokuz yaşında aklı erer.</p>

  <p class="block4">— İnanırım. Peygamberimiz, Ayşe Ana'mızı öptüğü zaman kız yedi yaşındaymış.</p>

  <p class="block4">— Vay canına... Desene ki bizde bu hovardalık mübarekten kalma... Tevekkeli diyorum, bu Türk milleti neden uçkur derdine müpteladır. Ben bunu her yerde böyle gördüm beyim... Ben çok gurbet gezdim, çok adam tanıdım. Senin gibi beylere, kaymakamlara hizmet ettim. Her tarafta uçkur peşrevi... Tevekkeli...</p>

  <p class="block4">— Sen ötekini anlat...</p>

  <p class="block4">— Öteki... Kızın arkasındayım... Gördüğüm yerde "Ulan eşek... " diye mahsustan çıkışıyorum. Korkuyor. Meğersem, sonra öğrendim, o da bize eşek cilvesi yaparmış. Koşmak iyi değil beyim, adam hitamında yorulur. Bu takibin sonundaki yorgunluk da tutulmak. Bir gün baktım ki el kadar çocuğa tutulmuşuz. Bir çare... Yavrum bir çare. Bizim Banazı cenabet bir yerdir. Bu Malatya'da Kürt olsun, Türk olsun, Alevi olsun, karıyı bizim köyden başka yerde hiç</p>

  <p class="block4">çalıştırmazlar. O sebeple bizim köye hariç köyler kız vermez. Suyu, havası, üzümü sağlam olduğundan bizim köylüler de durmadan karılara oğlan doğurturlar. Al sana bir bela... Hiç böyle memleket görülmüş mü, karısı kıt bir memleket... Falancanın karısı doğuracak... Aman kız doğursa da oğluma alıversem diyenler kıyamet gibi... Anla artık, bizde dul Karı bulamazsın. Karının gözü kurumadan, birisine varıverir... Hem de dul karı ergen delikanlıya düşer de keyifle yaşar.</p>

  <p class="block4">— Fena değil...</p>

  <p class="block4">— Fena değil... Fena olur mu? O sebepten bizim karılar hiç kocamaz. Ümidi var besbelli... Hani herif ölür de inşallah bir körpe oğlana düşerim diyerek... İstersen gül beyim... Doğrusu bu... derken biz yavrunun arkasındayız... Sağa büküldüm, sola büküldüm, başka <span class="text1">çare yok. Kardeşi karısına yalvaracağız.</span> Tabii akrabası... Gelin uzaktan bize de akraba sayılıyor. Her vakit evlerine gidiyor. Ev itine hoş hoş olmaz. Eline iki mecidiye sıkıştırdım. Gitti ağzını aradı. Koca lafını açınca saçından sakalından başlıyormuş. Hiç imanı yok... Bir kere tenhada yolunu çevirdim. "Kardeşim" diyerek bize kurt kıraati okumaya girişti. Hiç niyetli görünmüyor. "Kız, çıkar şu kardeş lafını aradan... Töbeler töbesi... Ben senin neden kardeşin olurmuşum? Seni anam mı doğurdu?" dedimse de faydasız. Uzatmayalım, biz ekmekten, aştan kesildik. Karı kısmı, mal gibi bir şey... Peşinde çok dolaştın mı, sonunda razı olur. Ben bunu böyle gördüm. Artık Allahsız yerlerde insansız yerlerde konuşuyoruz. Yavaş yavaş adama alıştı... "Benimle evlenir misin?" derdim de başını şu yana çevirip gülüverirdi. Bir seferinde "Allah'ın yazdığına ne diyelim. İki aydır ne gecem gece, ne gündüzüm gündüz. Kulağım çınlasa 'Hacı Vahap beni konuşuyor' desem çınlama kesiliyor, " demez mi? Vay senin dillerine Hacı Vahap kurban ola... Ben de artık başladım. Atıp üfürüyorum. "Kız, ben sana eller gibi çıkrık mı eğirtecegim... Ben sana hizmet mi gördürürüm. Seni karşıma erkek gibi oturtacağım da seyrine bakacağım rezil... " işte böyle beyim, bizim kunduramıza kum tanesi girdi, it gibi evinin etrafını geziyorum. Nihayet anamı yolladım. "El bir verirse ben on vereceğim. Hem de kızı başkası almaya kalkarsa şart olsun öldürürüm, " dedim. Babası, kuru lafa kulak asar bir herif değil... Seferberlik artığı, harp görmüş, eşkıyalık etmiş. Arkasını da bir parça Emir'e dayamış. Hacı Emir bizim köyün padişahıdır beyim. Kağıtları ufak ufak kesse de üstüne mührünü bassa, "Para" diyerek Banazılı harcar gezer, tarla alıp satar. İşte bu kadar hükümlü bir herif... Bizim peder de Balkan Harbi'nde ölmüş. Kabilemiz çok ama tutkunluk yok. Kıza yalvarmaktan başka çare kalmadı. "Kağıt yaptır, yedireyim de gönülleriyle versinler, " dedi. Otuz, kırk mecidiye saydık. Şeyh Osman'a bir kağıt yaptırdık. Dünyayı bize getiren Şeyh Osman bizim kaynata olacağı mümkünü yok, yola yatıramadı. Kız, bir tencereye yoğurt kurdu, içine iki topak yağ attı, kağıdı da koydu. Babasına anasına yedirdi. Ayran çalkadı içirdi. Anamı bir daha yolladım. Metelik etmez. Faydasız. Gerdek gecesi dilekler kabul olur diye evlenenlere yalvardık. Ben erkeğe, kız karıya... Dua ettiler. Allah kulak asmadı. O sıra, Hacı Emir Ağa bir katil meselesinden hapse girmez mi? Tamam... Banazı horozsuz kümese döndü. Herkes oldu bir Hacı Emir Ağa... O kıyamette kızı yallah sırtladım. Bir gecede Malatya'ya getirdim. Babası esti, gürledi. Lakin tozdan dumandan Vahap ferman dinliyor mu? Çaresiz bir bağ verdik. O zaman para pahalı sekiz yüz mecidiye, bir saat, iki inek verdik. Karının tümseğini üstümüze yıktılar.</p>

  <p class="block4">— Aklım başına gelmiştir Vahap Çavuş...</p>

  <p class="block4">— Hem de iki taraflı geldi beyim... Bir ay sonra, "Vay eyvah. Sen ne halt ettin oğlum.. " demeye başladık. "Ulan bir karıya Karı değerindeki bağ verilir mi? Canın cehenneme gide Şeyh Osman. Yahu sen kağıdı bana mı yaptın, kızın babasına mı yaptın? Bu ne iş?" Beyim, karı milleti bahtsız bir millet... Bizim yanıklığımız o çeşit devam etse, erkek kısmı, evden, yataktan çıkmaz. Bir ayda verem olur, geberir. Demek ki Hak Teâlâ, her illete bir derman halk etmiş. Sevdanın dermanı da bıkkınlık... Bir iki ay sonra biz tok eşeğe döndük. Gayrı yüreğim oynamaz oldu. Bereket askersin dediler. Pusula çıkmış emsalimize... Bizi jandarmaya ayırmışlar. Jandarmalık iyidir beyim. Adamı adam eder. Ben eskiden eşek gibiydim. Jandarmalıkta okuma belledik, kanun belledik. Bizi Zile'ye verdiler. Zile kaymakamı beni emirber aldı. Açıkgöz diyerek... Kaymakam da senin gibi İstanbullu... Siz İstanbullular adamcıl olursunuz. Diliniz tatlıdır. Kaymakam bey... Belki tanırsın beyim. Tam on sekiz sene evvel Zile Kaymakamı Mahmut Bey. O zaman böyle soyadı falan yoktu.</p>

  <p class="block4">— Tanımıyorum. Ben o zaman mektepteydim.</p>

  <p class="block4">— Öyledir, tanımazsın. O da benim sesime vurgundu. Sizin İstanbullular Anadolu havalarına müptela olurlar beyim... Hiç unutmam, bir gün kaymakam beyin misafirleri geldi. İstanbul'dan, dört beş tane hanım. Akrabaları imişler. Yemekten sonra beyler içiyor, ben hizmet ediyorum. Böyle sıcak bir gece... Tere batmışım. "Şuraya otur da, dinlen, " dediler. Oturdum. Konuşup gülüşüyorlar, içiyorlar. Derken Kaymakam beni methetmeye başladı. Şöyle arslandır, şöyle kurttur. Namusludur, hırsızlık bilmez. Hele bir marifeti var. Hele bir marifeti... Baktım türkü söylememizi methedecek. Sonunda da "Haydi, al bakalım sizin havalardan Vahap... " diyecek. Kaymakam bey söylemeden, terbiye iktizası, biz başlayalım dedik. Elimi kulağıma yerleştirdim. "Yeşil kurbağalar" diye var kuvvetimle çıktım. Tabii arkalarında oturuyorum. Sesimin kuvvetine bir kere "Allah" diyerek sıçradılar. Ben kesmedim. Bağırıyorum. Karıları bir gülme tuttu. Karınları yırtılacak. Sizin İstanbul karıları beyim, haşa huzurundan, çok güler. Neden bilmem.</p>

  <p class="block4">— Zahir oynaktırlar da gülü gülüverirler.</p>

  <p class="block4">— Evet... Umum İstanbul karısı oynaktır. O gece onları güldürdüm. İkinci türküden sonra kaymakam, "Artık sen git yat oğlum, " dedi.</p>

  <p class="block4">— İyi demiş...</p>

  <p class="block4">— Hatırlı adam... Ben usulü erkânı onun yanında öğrendim bey. Sonunda tezkereyi alınca Banazı bana dar geldi. Şehre alışmışım. Ulan, boğulacağım. Bağ depemiyorum. Üzüm kıramıyorum. Kütükleri budayamıyorum. Karı da bir çocuk doğurmuş, öteki de karnında... Baktım olmayacak. Evi Malatya'ya taşıdım, itfaiyeye girdim. Belediye memuru olduk. Derken muhasebecinin gözüne girmeyelim mi? Köpoğlu bir kaynı var, sarhoş ve de şoför. Yangın otomobilini sürüyor. Biz vurduk onunla kopukluğa... Artık eniştesine mi söyledi ne halt etti, iki sene sonra bizi itfaiye çavuşu yaptılar. Karı, bir Malatya'nın ateşim söndüren herifin karısı oldum diyerek başladı kurulmaya. Şehirde bir ev tuttuk. Oldu şehirli karısı... Şimdi köye bir türlü alışamıyor. Alışmasa da artık gönlümüz geçmiş...</p>

  <p class="block4">— Bunlar ne demek? Yoksa niyeti bozdun mu çavuş?</p>

  <p class="block4">— Ahir ömrümüzde bey... Malum ya, biz şehir kaldırımı çiğnemişiz. Cilveli karıyı bir kere tattın mı...</p>

  <p class="block4">— Ne olacak?</p>

  <p class="block4">— Bir bağ var. Sapa yerde... "Şunu satayım da karı sen beni elinle ever" diyorum, sırtımı yumrukluyor. Dur bakalım o ne?</p>

  <p class="block4">Aşağıda bir iş oldu?</p>

  <p class="block4">Kulak kabarttılar. Başgardiyan dik dik bağırıyordu. Vahap Çavuş vazifesini hatırlamış olacak ki, zayıf vücudunu gerdi, doğruldu. "Geldim, koyuverme... " diye bağırarak kapıya atıldı.</p>

  <p class="block4">İstanbullu bugünkü şartlar içinde, kadınların erkeklerden iki kere bedbaht olduğunu düşüne düşüne, bir cigara yaktı. Vahap'ın kaymakam beye peşinen yeşil kurbağalar şarkısını var kuvvetiyle okuyuşu gözünün önüne geldiğinde kesik kesik gülüyordu. Beş tane çocuğu vardı. Kızını geçen sene evlendirmiş. Şimdi bağı satıp kendisi de evlenecek. Alacağı kıza da, evdeki yıpranmış karıya da yazık... Bu zavallıyı bir de evinde görmeli... Hele itfaiye çavuşu üniformasıyla... Millettin neden yügm, korkak, kurnaz ve haysiyetsiz olduğu anlaşılıyor. "Eşşeoğlu eşek" sözüne ve tokata neden kızmadığı... Vahap Çavuş'un oğlu -fabrikada çalışan, çok güzel ve çok aptal bir çocuk— kendisini müdafaa edecek kabiliyeti bu kadınla bu erkek arasında nasıl bulsun? Bir mucize ister... Hem de parmağından su akıtmak, ayı ikiye bölmek elvermez. Ölüyü diriltecek kudrette bir mucize...</p>

  <p class="block4">Başgardiyan Mahmut Efendi, pek uzun boyuyla, hastalıklı gözleri asabiyetle büsbütün küçülmüş, bir lüks lambasını sallayarak odaya girdi<span class="calibre1">:</span></p>

  <p class="block4">— Murat Bey, yak şunu... Rica ederim...</p>

  <p class="block4">— Hayrola. Eve hırsız mı girdi?</p>

  <p class="block4">— Nerden biliyorsun? Yoksa haberin var mı?</p>

  <p class="block4">— Haberim var elbette... Sana söylemedim mi?</p>

  <p class="block4">— Üstüme iyilik sağlık... Yahu siz benim ekmeğimle mi oynuyorsunuz. Kimdi</p>

  <p class="block4">Allasen?</p>

  <p class="block4">— Evvela ne oluğunu söyle... Ben boş attım dolu tuttum.</p>

  <p class="block4">— Karılar koğuşunun avlusuna bir erkek girmiş.</p>

  <p class="block4">— Ne diyorsun?</p>

  <p class="block4">— Bir erkek girmiş. Aptesane penceresine tırmanmış. İnci yok mu? Çingene karısı inci. O bağırdı. Yetişemedik. Ayşe kaltağı anahtarı bulamadı. Bahçeye çıktım. Ben jandarmalık etmiş adamım. Karanlıkta ümit bulamadım. Durun dedim, izleri arayacağız. Jandarma ise bellidir. Jandarmaların postallarında nalça, kabara çivisi vardır.</p>

  <p class="block4">— Kime gelmiş dersin. Tözey'e mi?</p>

  <p class="block4">— Zannetmem. Tözey on beş gün sonra çıkıyor. Pezevenk çatladı mı? Başka bir karıya gelmiştir.</p>

  <p class="block4">— Başka kim var?</p>

  <p class="block4">— Beş, altı karı var. Jandarma ise mutlak eski mahpuslardan birisine gelmiştir. Bilirler ama söylemezler.</p>

  <p class="block4">İstanbullu kendi kendine azap vermek için.</p>

  <p class="block4">— Mutlaka Tözey'in hovardalarından birisidir... dedi. Bir taraftan da, lambanın içine kıvrık imbikli tenekeden ispirto akıtmış, pamuğa ıslatıp tutuşturmuştu.</p>

  <p class="block4">Başgardiyan dert yanıyordu<span class="calibre1">:</span></p>

  <p class="block4">— Biz nereye düştük? İt ahırına düştük. Muavin işe bakmaz, müdür işe bakmaz. Onbaşı dersen bütün serseri... Ben yarın müddeiumumi beye gider söylerim. Ayşe karı bir hastalık tutturmuş. Nöbetçileri sabaha kadar kontrol ediyorum. Umumu uyuyor. Kulübelere uzanıp uyuyorlar... Tüfeklerine alsalar haberleri olmayacak. Hele ikisi, üçü tam serseri... Silahı bırakmışlar da mahalleye zamparalığa gitmişler. Müzekkere vereceğim... Yarın bölük kumandanına gideceğim...</p>

  <p class="block4">— Başefendi, sen gerek ki zamparalığa kızmayasın... Sen yarın çocukları şikayet edersen, ben de yengeye bir mektup yazarım. Kırdığın cevizleri bir bir anlatırım. Eplemeli Ayşe serencamını, şekerlerin yarısını, zeytinyağlarının yarısını, sabun kalıplarını aşağıya götürdüğünü söylerim.</p>

  <p class="block4">— Aman beyim.. Şaka mı bu? Aman ev duymasın... Zaten dahiliye nazırı ile aramız yok... Anakız bir olurlar... Beni öldürürler.</p>

  <p class="block4">— Gördün mü kılıbık?..</p>

  <p class="block4">— İyi ama, biz vazife esnasında yan çizmiyoruz ki... Biz, izinli günümüzde şöyle dolaşıyoruz.</p>

  <p class="block4">— Vazife esnasında yan çizmiyor musun? Senin vazifen izinli günü eve gitmektir.</p>

  <p class="block4">— Canım, Tözey yalvarıyor. Git şunu, şunu söyle diyor. Hatır saymayalım mı? Kızcağız mahpus olmakla... Geçen akşam gittim beyim. O Eplemeli olacak rezil!.. Vay bana bir iltifat bir iltifat... İki kişi gelmişti. Derhal kovaladı. Beni odaya aldı. Kahve oşturdu. Öteki kızlar da etrafı çevirdiler. Bana radyo, gramofon alıverdiler. Rakı çıkardılar. Parayla yapılsa tamam on liralık bir luhabbet... On ikide kalktım. İstersen burada kal başefendi diyerek Eplemeli ceketime sarıldı...</p>

  <p class="block4">— Evden korkarım diyeydin.</p>

  <p class="block4">— Öyle denmez! "Cezaevinde işim var. Ben gitmesem olmaz, imdi elektrikler sönse, ambarın anahtarı üzerimde... Koğuşlara lamba vermek lazım. Gazyağı kilitli, " dedim. Karı değil mi, inandı.</p>

  <p class="block4">Aziz Onbaşı heyecanla içeri girdi<span class="calibre1">:</span></p>

  <p class="block4">— Ne olmuş Mahmut Efendi?</p>

  <p class="block4">Başgardiyan gülmesini birdenbire keserek çıkıştı<span class="calibre1">:</span></p>

  <p class="block4">— Bir de "Ne olmuş" dersin. Yahu, duvardan aşıp karı koğuşunu basmışlar.</p>

  <p class="block4">— Kim söyledi?</p>

  <p class="block4">— İnci söyledi.</p>

  <p class="block4">— Şu çingene karısı mı? Bir Çingene karısının lafıyla... Aşk olsun Mahmut Efendi. Bir de jandarmalık etmişsin. Meslekten sayılırsın. Jandarma mesleğine leke sürüyorsun. Bir çingene karısı... Toka ti basamadın mı?</p>

  <p class="block4">— Benim tokatla bir işim yok. Benim işim kanunla... Tokat okuma yazma bilmeyenlerin, bizim muavin gibi eşeklerin harcı... Yazarım müzekkereyi, kanun cezasını verir. Tabii iftira ediyorsa...</p>

  <p class="block4">— Elbette iftira ediyor. İftiradır. Yemin ederim. Şerefli askerliğim üzerine yemin ederim. Karı dalgasını bilmez misin? Birisine kalbi eğrilmiştir, böyle bir yalan attı. Duyar duymaz, nöbet mahalline koştum. Dördüncü kulübede Burdurlu İhsan nöbet tutuyor. İhsan'ı bilirsin. Ramazanda oruç yemez. Cuma namazlarına gider. "Hayır buradan kimse inip çıkmadı, " diyerek yemin etti. Gördün mü?</p>

  <p class="block4">İstanbullu ağır hareketlerle lambayı pompalıyordu. Fanilaya birdenbire gaz yürüdü. Kül haline gelmiş olan kafes evvela esmerleşti, sonra renkten renge girerek yukarısından beyazlanmaya başladı. Bir taraftan pompayı basarken bir taraftan, kendi kendine, "Tözey'in dostu gelmiştir. İzin aldıysa... " diye düşünüyor, adeta hiç hazır olmadığı öfkelendirici bir kıskançlık duyuyordu. Lamba tamamıyla yanınca eline aldı.</p>

  <p class="block4">— Haydi bakalım... dedi.</p>

  <p class="block4">Üçü birden, karılar koğuşuna girdiler. Ayşe Hanım, odanın ikinci kapısını sımsıkı tutmuş inim inim inliyordu.</p>

  <p class="block4">— Karılara zampara geldi zampara! diye hırıldadı, helanın penceresine asılmış... İnci bağırınca...</p>

  <p class="block4">Başgardiyan lafını ağzında bıraktı<span class="calibre1">:</span></p>

  <p class="block4">— Yeter... İfadeni birazdan alacağım... Uyursunuz, idamlık karı var. Birkaçsa... Hepimizi bu sefer asarlar...</p>

  <p class="block4">— Hanım kaçmaz Mahmut Efendi... Hanım bizi sayar.</p>

  <p class="block4">— Kes sesini... Aklı eriyor mu şuna bakın?...</p>

  <p class="block4">Avluda, duvarın köşesiyle helanın penceresine kadar pençeleri kabaralı, topuğu nalçalı bir çift kundura gelip gitmişti. Zamparanın jandarma olduğundan şüphe etmenin artık imkanı kalmadığı halde, onbaşı hâlâ itiraz ediyordu<span class="calibre1">:</span></p>

  <p class="block4">— Jandarma olsa, çivileri düşünürde çorapla iner... Bu mahsustan suçu jandarmaya yükletmek isteyen bir meslek düşmanıdır. Bir sivildir.</p>

  <p class="block4">— Sivilmiş... Ben zabıt tutayım da siz de kendinizi kurtarın.</p>

  <p class="block4">— Sen zabıt tut. Ben de müzekkere yazarım.</p>

  <p class="block4">— Senin müzekkeren sökmez, bu namus meselesi...</p>

  <p class="block4">— Senin de zabıt varakan sökmez. Şahit nerede? İstanbullu, feneri taşımasından istifade ederek dönüşte izleri</p>

  <p class="block4">ayaklarıyla silip kaybetti. Bir jandarmanın, belki de bizzat Aziz Onbaşı’nın, karılar koğuşu avlusunu, erkeklerin avlusundan ayıran duvarın binaya bitiştiği yere kadar gelerek, orada mutfağın penceresinden faydalanarak aşağı indiği, meydandaydı. Gelen her kimse helanın penceresinde sevgilisiyle konuşuyordu. Herhalde uzaktan İnci’yi ötekine benzetmiş, çingene karısı, pencereden erkek sesini hiç beklemediği bir anda duyunca bağırmış olacaktı. Bilseydi bağırmazdı. Çingeneler pişkin</p>

  <p class="block4">insanlardır, müsamahakârdırlar. Boş bulunup korkmuştur fakat... Ve şimdi mutlaka pişmandır.</p>

  <p class="block4">Müdür odasının elektriğini yaktılar.</p>

  <p class="block4">İstanbullu, daktiloya bir kağıt koydu. Başgardiyanla onbaşı birer iskemle çektiler. 10-12 nöbetçisi gardiyan Derviş Abdullah, kısacık boyu, zayıf vücudu ile her uygunsuzluk karşısında sinsi sinsi keyiflendiğini biteviye ıslattığı dudaklarıyla anlatarak, cinsi münkariz olmuş bir köpek gibi başgardiyandan emir bekliyordu.</p>

  <p class="block4">İstanbullu, kendisi de dahil olduğu halde, bu dört kişiyi Muhtelif üniformalardan müteşekkil komik bir divanı harbe benzetti. Komikliğine rağmen bu divanı harp Tözey'den başka diğer bütün kadınları ürkütür, hele, zaten günlerden beri hasta olan karı gardiyanı Ayşe Ana'yı korkudan bayıltabilirdi.</p>

  <p class="block4">Başgardiyan, elindeki sarı zinciri, uzun, güzel parmaklarında çevirerek,</p>

  <p class="block4">— Yaz beyim, dedi, yaz başına... Zabıt varakasıdır. Onbaşı bir ona, bir de daktilo makinesine bakarak yavaşça,</p>

  <p class="block4">— Vazgeç Mahmut Efendi, diye yalvardı, icap etmez. Hep arkadaşız... Başgardiyan elini kaldırarak sükut işareti verdi<span class="calibre1">:</span></p>

  <p class="block4">— Yazdınız mı Murat Bey? Biraz aşağı alınız... Tamam... Çok değil... Zira ifadeler uzar belki... Yaz bakalım... "14 Teşrinievvel 1943 tarihli Salı günü gecesi saat 11 raddelerinde... "</p>

  <p class="block4">— İstanbullu, Aziz Onbaşı'yı bir göz işaretiyle tatmin ettiği için sahnenin sonuna kadar başgardiyanın keyfini kaçıracak bir müdahale vuku bulmadı.</p>

  <p class="block4">— "Saat 11 radlerinde cezaevinin karılar koğuşunda hırsızlıktan mevkuf, İnci namındaki kadın defi hacet maksadıyla dışarı çıktığı sırada, helanın penceresinden bir erkek sesi işitmekle feryat etmiş, derhal cezaevi başgardiyanı sese koşarak koğuşun dış kapısını vurarak açtırmış, fakat bahçe kapısı anahtarı üzerinde olmadığından kaybedilen vakitten bü'istifade gece vakti cezaevi karılar koğuşu avlusuna girip helanın penceresine tırmanan şahsı meçhul firara fırsat bulmuştur. Yapılan sıkı araştırma neticesinde işbu avlu dahilinde altında kabara çivileri ve nalçalar bulunan bir çift beylik asker postalı izine rastlanmıştır. Her ne kadar dördüncü kulübe nöbetçisi 1332 tevellüdü ihtiyat erattan Burdurlu İhsan kimsenin inip çıktığını görmediğini ifade etmiş ise de, maddi delâil karşısında tahkikata girişilmiş, ifadeler berveçhi âti tespit edilmiştir. " Cezaevi kadın gardiyanı Ayşe Avcı'nın ifadesi. İki nokta koy beyim. Satır başına in.</p>

  <p class="block4">Başgardiyan azametle gardiyan Abdullah'a emir verdi<span class="calibre1">:</span></p>

  <p class="block4">— Getir şu Ayşe'yi...</p>

  <p class="block4">Ayşe Ana, iki kat ettiği bir yatak çarşafına, imdat ister gibi sımsıkı sarılmış olarak inleye inleye geldi. Son hastalık ihtiyar kadını büsbütün tüketmişti. Yüzündeki Halep çıbanının kızıllığı, kuvvetli elektrik ışığı altında derisinin ölüm sarılığını büsbütün korkunç bir hale getiriyordu. Körük gibi hırıldayan nefesi, İstanbullu'nun içini sıktı. Ayşe Ana hiçbir şey görmemiş ve hiçbir şey duymamıştı. Oğluna, kızına, Allah'ına, ölmüşlerine ve torunlarına boyuna yemin ediyordu. İfadesi pek kısa sürdü. Arkadan Hanım'ı çağırdılar. O da asılmaya götürüleceğinden korkmuştu. İstanbullu ‘ya yalvaran gözlerle kocaman kocaman bakıyordu. Meseleyi anlatınca öfkelendi. İşin farkında bile olmadığını, Murat Bey'in kazağını örmekte bulunduğu için daldığını söyledi. Lakin asılmaya götürülmeyeceğini anladığı zaman yüzünden geçiveren hafif bir gülümseme, bir şeyler bildiğini İstanbulluya sezdirmişti. Cezasının ağırlığına hürmeten kendisini fazla sıkmadılar. Hubuş bacı da namazda olduğunu ileri sürerek çok kolay kurtuldu. Aduş'un anası Gevre'yle kaynanasını öldüren Sıdıka çoktan uyumuşlar, gürültüye uyanmışlardı. Tözey odaya girince İstanbullu ‘ya beyaz dişlerini göstererek keyifsiz keyifsiz güldü. Onun da verilecek bir ifadesi yoktu. Böyle şeylere aklı eriniyordu. Helanın penceresinde bir herifin eline ne geçebilirmiş? Ongene karısı bakalım hayal mi gördü? Kedi mi sıçramıştır bakalım.</p>

  <p class="block4">— Öyle değil mi Murat Bey?</p>

  <p class="block4">— Herhalde öyledir Tözey Hanım...</p>

  <p class="block4">— Öyledir elbette... Başefendi, sen bu işi neden kurcalıyorsun gece vakti?</p>

  <p class="block4">— Kurcalamadan olmaz. Sonunda mesuliyet var.</p>

  <p class="block4">— Ne mesuliyeti? Biz buraya camiden gelmedik. Kimimiz hırsız, kimimiz katil... Kimimiz orospuyuz. Böyle malların penceresine de çıkarlar, camlarını da taşlarlar. Ayıp değildir. Haydi benim hatırım için şu kâadı yırtıver.</p>

  <p class="block4">— Olmaz. Senin Aklım mı erer? Haydi, Abdullah getir Çingene karısını... İfadesini verdikten sonra duvar dibine çekilmiş olan kadınları fısıldaştıkları için tersledi. Susun bakalım... Burada karagöz oynatmıyoruz. Resmi muamele yapılıyor. Sen de, Ayşe karı, kes inlemeni... Karşımda inlersin. Yarın bakalım, müddeiumumi ne diyecek... Yapamazsan istifa et... Burası cezaevi... Otuz lirayı adama ay be ay verirler ama sonunda mahpusluk var, dayak var. Bu dayak kelimesi üzerine şiddetle bastı. Çünkü iki ay evvel idamlık Tecdeli Ali ile arkadaşlarının firarında kendisine bir temiz sopa çekmişlerdi. Dayak var... Anladın mı?</p>

  <p class="block4">— Vay başıma... Vay başıma... Evim yıkıldı, ocağım söndü... Ben penceresine hovarda gelecek karı mıyım? Vay başıma..</p>

  <p class="block4">— Sus... Burası makam... Sus dedim... Başgardiyan birdenbire yakalandığı müthiş bir amirlik öfkesiyle o esnada içeri giren Çingene karısına çullanıverdi. Dur orada... Doğru söyle... Doğru söylemezsen perişan olduğun gündür. Doğru söyleyeceksin. Bak, bunlar doğruyu söylediler. Biz her şeyi biliyoruz. Pencereye gelen jandarma kimin adını çağırdı?</p>

  <p class="block4">İnci, hayret ve korkuyla Tözey'in yüzüne baktı. Başefendi, jandarmalıktan gelen bir alışkanlıkla sesini korkunçlaştırdı<span class="calibre1">:</span></p>

  <p class="block4">— Bu tarafa bak... inkar nafile... Seni şimdi mahzene atacağım. Bir ay zindanda yatacaksın. Bir ay mahkemeye gitmek yok. Kocanı da görmeyeceksin. Biz her şeyi biliyoruz. Herif de söyledi. Herif içerdeki odada mahpus... Tözey de İstanbullu gibi Çingene karısının hakikati söylemeyeceğini anlamıştı. Bir adım ilerledi<span class="calibre1">:</span></p>

  <p class="block4">— Ben doğrusunu söyledim inci, dedi, saklama kardeş, zampara bana geldiydi. Söyle... inci, susuyordu. Tözey saçlarını arkaya atarak başgardiyana kinle baktı. Neye kuruluyorsun Mahmut Efendi? Karıyı ürkütme. Onun ne suçu var ki zindana atacaksın. Yağma yok. Vallaha şimdi narayı vurur, Malatya'yı buraya toplarım. Ne olmuş? Ben kötü bir kadınım. Bana herkes elini uzatır. Ayıp mı?</p>

  <p class="block4">— Haşa, ayıp değil... Lakin burası resmi bir makam...</p>

  <p class="block4">— Haydi, haydi. Bizim kerhane de resmi makam. Hem buradan daha resmi bir makam. Şu Ayşe karı kaç gündür hasta yatıyor, doktor getirtemedin. Bizim eve doktor haftada bir mutlaka gelir.</p>

  <p class="block4">— Bize de gelir. Müzekkere yazarız. Müzekkere yazılınca...</p>

  <p class="block4">— Bırak müzekkereyi... Müzekkere yazarmış. Eplemeli'ye yalvarırken de müzekkere mi yazıyorsun? "Ulan karı... Sen yağ parçası mısın? Sen şeker misin?" diyormuşsun.</p>

  <p class="block4">Onbaşı bu lafa o kadar güldü ki divanıharbin de itirafı cürmün de ciddiyeti birdenbire kayboldu. Sıdıka ile Hubuş bacı yüzlerini utanarak duvara dönmüşlerdi. Onbaşının gülüşleri kesildiği halde, açık pencerenin dışarısında durup deminden beri manzarayı seyreden Aydınlı Jandarma Yusuf bir türlü susamıyordu. Başgardiyan ona hışımla döndü<span class="calibre1">:</span></p>

  <p class="block4">— Bir de gülersiniz. Defol pencereden...</p>

  <p class="block4">— Gülmek yasak mı başefendi. Ben sana gülmedim. Resmi makam lafına güldüm. Bir de Tözey ablanın sözüne güldüm.</p>

  <p class="block4">— Sözüne gülmüş... Başgardiyanın belli bir şey eski şiddeti gittikçe azalıyordu. Eplemeli Ayşe'nin hatırı için demek ki Tözey'i darıltmak istemiyordu. Gardiyan Abdullah'a: Şunları götür. Tözey Hanım kalsın... dedi.</p>

  <p class="block4">Oda boşalınca sesini yumuşattı<span class="calibre1">:</span></p>

  <p class="block4">— Hanım — İyi ya işte... Meseleyi artık anladınız. Haydi nereyi imzalayacağız? Benim uykum var.</p>

  <p class="block4">— Gelen adam kimdi?</p>

  <p class="block4">— Sen işi uzattın Mahmut Efendi... Ben gelenlerin hepsini adıyla tanır mıyım? Birisi gelmiş "Tözey" diye seslenmiş. Adını öğrenirsen ne olacak?</p>

  <p class="block4">— Bir şey yapmayacağım... Yalnız düşmanımızı öğrenelim.</p>

  <p class="block4">— Adını bilmiyorum.</p>

  <p class="block4">— Sivil mi, asker mi?</p>

  <p class="block4">— Ne bileyim, ben görmedim ki...</p>

  <p class="block4">— Tabii bilirsiniz.</p>

  <p class="block4">— Şekerim sen çok uzatıyorsun. Değil mi Bay Murat? Murat kederle gülümsedi<span class="calibre1">:</span></p>

  <p class="block4">— Haklısınız. İşi kapatmak daha iyi... Basit bir mesele. Kedi zıplamış da, İnci korkusundan adam zannetmiş galiba.. Ne dersin başefendi?</p>

  <p class="block4">— Tözey Hanım'ın, bir de senin hatrın için... Hem de meslektaş sayılırız. Gelen mutlaka jandarma idi. Pekâlâ, kağıdı çıkarınız, yırtalım. Müdür bey duyarsa... Murat Bey sen artık işi kapatırsın.</p>

  <p class="block4">Tözey, Murat'ın yüzüne birdenbire baktı. Alt dudağını ısırmıştı. Deminden beri hiç hatırlamadığı müthiş bir şeyi şimdi akıl ettiği belliydi. Gülmeye çalıştı. Murat, dargın dargın başını çevirdi. Kendisini ayıplıyor, fakat bir türlü kederlenmekten ve daha beteri kederini Tözey'e sezdirmekten kendisini kurtaramıyordu.</p>

  <p class="block4">— Olur, dedi. Müdürü idare etmek kolay. Sen yalnız Gardiyan Abdullah'ın çenesini tut. Bilirsin ya gevezedir. Dini bütün Müslüman olduğundan dedikoduya bayılır. Hem Müslüman, hem derviş...</p>

  <p class="block4">Tözey yavaşça,</p>

  <p class="block4">— Size kahve pişireyim mi? diye sordu.</p>

  <p class="block4">— Teşekkür ederim. Ben uyuyacağım. İsterseniz arkadaşlara pişirin.</p>

  <p class="block4">— Her zaman geç yatıyormuşsunuz.</p>

  <p class="block4">— Bu akşam, görmüyor musunuz, uykum var. "Görmüyor musunuz" sözünü ilave ettiği için kendisine büsbütün öfkelendi.</p>

  <p class="block4">Başgardiyanla onbaşı, Tözey'i koğuşa kapatmaya gittiler, İstanbullu, ıslık çalarak daktilonun muşamba örtüsünü geçirdi. Gerindi, esnedi. Ve deri derin içini çekti. "Kıskanmak... " falan diye bir şeyler düşünmeye başlamıştı ki, hâlâ pencerede duran Jandarma Yusuf,</p>

  <p class="block4">— Ne olmuş beyim? diye sesini alçaltarak sordu.</p>

  <p class="block4">— Hiçbir şey olmadı yavrum. Az kalsın evimize hırsız girecekmiş. Bereket versin, İnci Hanım feryat etti de soyulmaktan kurtulduk.</p>

  <p class="block4">— Ne çalacaktı acaba?</p>

  <p class="block4">— Tavuk.</p>

  <p class="block4">— Şuna, tilki gelmiş desene...</p>

  <p class="block4">— İyi bildin, tilki. Ayaklarında kabara ve nalça olan bir tilki...</p>

  <p class="block4">— Başefendi o sebepten hırlıyor. Şimdi anladım. Pek cins ama bu akşam yalımı az vermişler... Sesini biraz daha kıstı. Tözey ablayı gördün mü beyim?.. Değme erkekten daha babayiğit...</p>

  <p class="block4">— Nerden anladın?</p>

  <p class="block4">— Yalan söyledi. Hovarda ona gelmemişti.</p>

  <p class="block4">— Kime gelmişti?</p>

  <p class="block4">Onbaşıyla başgardiyan içeri girdiler.</p>

  <p class="block4">İstanbullu, masanın üzerine bıraktığı zabıt varakasını dört parça edip sepete attı.</p>

  <p class="block4">Jandarma Yusuf’un sözüne hemen inanmış, yüreği ferahlamıştı.</p>

  <p class="block4">Başgardiyanın omzuna vurup onbaşıya göz kırptı<span class="calibre1">:</span></p>

  <p class="block4">— Yamansın Mahmut Efendi... Hovarda adamsın. Seni yumuşatmak için gecenin saat on birinde böyle mutlaka bir güzel hanım kız mı lazım?</p>

  <p class="block4">— Ne yaparsın beyim, bizim işte idare şart.</p>

  <p class="block4">— Aziz Onbaşı o kadar söyledi neden idare etmedin?</p>

  <p class="block4">— Sen de beyim, şu Aziz Onbaşı denilen herifle Tözey'i sen bir mi tutuyorsun?</p>

  <p class="block4">— Hangisi değerli?</p>

  <p class="block4">— Böyle Azizlerin on tanesi... Onbaşı elini kaldırdı<span class="calibre1">:</span></p>

  <p class="block4">— Kes yeter... Çarparım ha... Sen jandarma dayağını bilirsin.</p>

  <p class="block4">— Allah belanızı versin. O sizin başçavuş bir kere mahpusa düşmeli... İnşallah düşer. Görürsünüz. Benim bedduam adamı cin gibi çarpar. Çünkü ben kalbi saf bir adamım.</p>

  <p class="block4">İstanbullu, elini elektrik düğmesine koydu.</p>

  <p class="block4">— Haydi, söndürüyorum. Bu gece bu kadar yeter. Yarın müdürle kavga edeceğiz.</p>

  <p class="block4">— Neden?</p>

  <p class="block4">— Derviş Abdullah'ı sen unutkan bir adam mı belledin? Sabaha kadar nasıl sabredeceğim düşünüyorum da herife acıyorum.</p>

  <p class="block4">— Ben söyledim. Yemin etti.</p>

  <p class="block4">— Eyvah... Daha beter ya... Yemin ettiyse büsbütün çatlar. Keski zabıt varakasını yırtmasaydım...</p>

  <p class="block4">Onbaşı nihayet asıl faydalı şeyi teklif etti<span class="calibre1">:</span></p>

  <p class="block4">— Durun. Bari bir dolapla gidip izleri silelim. İstanbullu, ellerini kaldırıp dua eder gibi yaptı. Sonra<span class="calibre1">:</span></p>

  <p class="block4">— İşte Allah'a yalvardım, dedi. İzler, Rabbimin hikmeti bütün silindi.</p>

  <p class="block4">— Silindi mi? Aziz Onbaşı gözlerini kırpıştırarak İstanbullu ‘ya bir an baktı. Sonra keyifle güldü. Yaşa Murat Bey. Allah seni mahkum edenlerin belasını versin.. Anladın mı başefendi...</p>

  <p class="block4">— Versin elbette... İstanbullu elektriği söndürdü.</p>

  <p class="block4">Yukarda odasının aydınlığına girince şaşırarak durdu. Bu şaşkınlık yalnız kafasında değil, aynı zamanda yüreğindeydi de... Bütün vücuduyla insanı dinlendirip gençleştiren bir saadet hissediyordu. Nâzım’ın resmine muhabbetle baktı: "Ne dersin üstat?"</p>

  <p class="block4">Şu anda, cigara paketlerini kabul ettiğinden beri ilk defa Tözey'i sımsıkı kucaklamak, ağzının bir kenarını yavaşça öpmek arzularını duyuyordu.</p>

  <p class="block4">— Aferin benim eşek kızım... diyerek sağ yumruğunu sol avucunun içine vurdu.</p>

  <p class="block4">— "İyi ama... Öyleyse... " Jandarma kime hovardalığa geldi acaba? "Hubuş'u geç, Hanım'ı da geç... Neden?" Hanım’ın Ali'den başkasına bu kadar işi ilerletecek kadar bakacağını aklı bir türlü kabul etmiyordu. Aduş'un anası... İmkansız. Tuuu... Ahmak... Bu herif mutlaka Sıdıka'ya gelmiştir. Tamam. "</p>

  <p class="block4">Birdenbire, o zamana kadar ehemmiyet vermediği bir sürü teferruatı hatırladı. Kocası altınların bir kısmını aldıktan sonra hemen evlenmeye kalkmıştı. İstida için kendisini pencereye çağırdıkları sırada, zaten sinirli bir kadın olan Sıdıka’nın o kadar mütevekkil ve sakin oluşuna hayret etmişti. "Tevekkeli değil. Vay Sıdıka vay... Kadın olsun, erkek olsun, bir başkasını peylemeden eskisini bırakmaz. "</p>

  <p class="block4">İstanbullu aynada yüzüne bakıyor, sevimli sevimli gülümsüyordu. "Aferin Tözey... Aferin yavrum... Zavallıyı rezaletten kurtardın. Oğlan Inci'yi Sıdıka'ya benzetmiştir uzaktan... Sahiden de benzerler. 'Sıdıka' diye seslendi mutlaka... Sonunda hepsi bir olup İnci’ye inkar ettirdiler. O da pişman olmuştur. Aferin Tözey... "</p>

  <p class="block4">Sıdıka, cezanevi müdürünün pek uzaktan akrabası da oluyordu. İşi böylece örtmeleri münasipti.</p>

  <p class="block4">İstanbullu bıyıklarını tuttu. "Kıskanmak ne biçim marifet?" İnsan denilen makineden daha hassas bir şey yok. Bu laf. bir küçük laf, elektrik gibi vücudu dolaşıyor. Kafada, yürekte, midede, hatta pazıda... Maddi ve manevi bir kıyamet... Kıskanmak şuursuzluk hali olduğu için adam önüne çıkamıyor. Şiirden sonraki hayvanlık sahası... Babadan, büyük babadan ilk kanlı kıskançlık vakasından sonra otsuz, çimensiz, çiçeksiz ve susuz kalmış çöl... Mantık ve şuur, manevi varlığın, materyalizmi... O bir adım ilerlese öteki bir adım geriliyor. "Öyleyse bir devir gelecek insanlar, kıskançlığı bilmeyecekler. Onlara gıpta etmek elverecek. Tıpkı bir gün gelecek şairler, muharrirler, sıcaklık ve amansızlık karşılığı olarak cehennem kelimesini <span class="text1">değil 'El'alemeyn, adını kullanacaklar...</span> O günlerde yaşamak da ne zevklidir... "</p>

  <p class="block4">Duvarda, Cumhuriyet gazetesinden kesilmiş haritalar, pek tanıdık çizgilerle mana ile dopdolu duruyorlardı. Geçen sene, bir tarihte Harkofa, bizzat kendisi sanki tek başına vuruşarak girmiş, ilkbaharda tekrar gelmek üzere gene tek başına kendisi sittir edilmiştir. Daha evvelki sene Kerç'te ve Rostofta tersi oldu.</p>

  <p class="block4">Biz girdik. Bir mevsim sonra bıraktık. Dört ay geçti, geçmedi tekrar döndük.</p>

  <p class="block4">Ama, İstanbullu, her şeye rağmen yaşadığı dünyadan memnundu. Volga'ya ait şarkılardan birisini hafif bir ıslıkla çalmaya başladı.</p>

  <p class="block4">Sonra Nâzım’ın resmine baktı, bir gözünü kurnaz kurnaz kırptı. "Yakında arslanım... Bir şiirin daha hakikat olacak. Unter der Linden'de nöbet beklenecek... "</p>

  <p class="block4">İçi içine sığmıyordu. "Yolculuk Var" türküsünün, kendisine göre değiştirdiği bir kıtasını adeta yüksek sesle söyledi<span class="calibre1">:</span></p>

  <p class="block4">Yolcu bel eğlemez Gönlünü el eğlemez Berlin'e uçan kuşu Kasırga yel eğlemez Jandarma Yusuf, meseleyi bir iki kelimeyle çıtlatmasaydı, daha doğrusu kendisi YusuPa birdenbire inanmasaydı, şimdi bu düşündüklerini tepeden tırnağa tersine çevirecek, Varşova'nın hâlâ düşmemesine, Romanya'nın henüz teslim olmayışına, sekizinci ordunun İtalya’daki duraklamasına ve hele ikinci cephenin açılmayışına var kuvvetiyle kızacaktı.</p>

  <p class="block4">"Sanki ben bu Tözey'i sahiden seviyor muyum? Daha doğrusu Tözey beni seviyor mu?" Sevmek bu dereceye elbette düşemezdi. Fukaralar daima ciddi yaşıyorlardı ve bir sürü küçük bedbahtlıkları bu ciddiyetten geliyordu. "Pekâlâ... Zenginler adam gibi sevmiyorlar mı? Seviyorlar, yani sevenleri de çok. " Bu gece asla bitaraf olamayacağını anladı.</p>

  <p class="block4">Karyolasının üstünde uyumakta olan kedisini uyandırmamaya çalışarak masanın üzerine taşıdı. Dirseklerini dayayarak hayvanın uyanmamasını dikkatle seyretti. "Mahpus" çocuk gibi evvela bir gözünü açtı. Pembe dilini ve minnacık azı dişlerini göstererek esnedi.</p>

  <p class="block4">— Belli bir şey... Zenginler adam gibi sevmezler. Değil mi Mahpus Hanım? Onlarınki alışveriş... Onlarınki alışveriş ama, işte bizimki de pek komik... Mutabık mıyız efendim? Mahpus hanım, tabii hiç sesini çıkarmayınca, İstanbullu onun yumuşak gerdanını öptü. Anladım arkadaş... Sükût ikrardan gelir...</p>

  <p class="block4">Sefer, İstanbullu ‘ya Tözey'in kendisini pencerenin önünde beklediğini söylediği zaman saat ona bile gelmemişti. Murat, gidip bakalım, diye davrandı. Ne yapacakmış?</p>

  <p class="block4">— Bilmem beyim. Çok yalvardı. "Beş dakika gelsin, dedi. Gelsin de isterse gene gitsin. " Mühim bir laf edecekmiş.</p>

  <p class="block4">— Haydi...</p>

  <p class="block4">Tözey de Sefer gibi dün geceki vakadan sonra İstanbullu'nun darılacağım tahmin etmiş olmalı ki pencerede görür görmez sevinçle güldü. Omuzlarıyla sanki koşmaya hazırlandı. Sonra geceki üzüntüsünü hatırlayarak fena halde somurttu<span class="calibre1">:</span></p>

  <p class="block4">— Sizi rahatsız ettim... dedi.</p>

  <p class="block4">— Estağfurullah...</p>

  <p class="block4">— Ben sabaha kadar uyumadım.</p>

  <p class="block4">— Niçin?</p>

  <p class="block4">— Çok utandım. Kahve pişireyim dedim de istemez dedin. Burası nasıl bir yer... İnsan, birisiyle iki lakırdı edemiyor. Allah belanı versin... Birdenbire öfkelenerek yumruklarını kavga edecekmiş gibi beline dayadı. Duvarın dibine sindiği için İstanbullu’nun göremediği birisine çıkıştı. Haydi... Çık meydana... Çık da doğruyu söyle...</p>

  <p class="block4">Saklanarak -herhalde Sıdıka'ydı— "Bacım utanırım... Murat Ağa'mdan ben utanırım, " diye yalvarıyordu. Tözey büsbütün köpürdü<span class="calibre1">:</span></p>

  <p class="block4">— Utanırmış... Elin herifini kenefin penceresine çağırmaya utanmazsın! Apteshane penceresinde öpüşmeye utanmazsın. Kurtuluş yok. Doğrusunu söyleyeceksin. Haydi.</p>

  <p class="block4">İstanbullu mani olmak için şiddetle elini salladı.</p>

  <p class="block4">— Ben anladım. İstemez. Bir şey söylemek lazım değil...</p>

  <p class="block4">— Nasıl lazım değilmiş? Ben sabaha kadar uyumadım. Hepsini kendisi söyleyecek... Bir de ağlar... Şuna bakın... Utanmaz... Bu karılar orospuluğu bile hak edemiyorlar. Orospuluğu bile... Kalk diyorum. Saçını başını yolarım!</p>

  <p class="block4">— Tözey... Bırak Sıdıka'yı... Sıdıka haydi sen git... Bu kızmış...</p>

  <p class="block4">— Kızarım. Şu kadar herifin ortasında. "Jandarma Yusuf, pencereden beri öpmeye geldi, " dedim. Olmaz. Söyleyecek. Sen karışma...</p>

  <p class="block4">— İstemez... Vallaha giderim.</p>

  <p class="block4">— Bir yere gidemezsin. Dinleyeceksin.</p>

  <p class="block4">Tözey dün gece Sıdıka'yı müdafaa etmişti. Şimdi kendisini -aşkını (!)-müdafaa etmeye çalışıyor, dün geceki kötü kadına hiç benzemiyordu. Sanki ateş saçan telaşlı bakışlarından üzerine bir asalet yayılmaktaydı. İstanbullu "Karılar hakikaten dövüşürken kahraman oluveriyorlar. " Sıdıka ayağa kalkmıştı. İstanbullu'nun oturduğu yerden başının üstü görünüyordu. Güneşten sararmış yeşil bir örtünün altında bu baş, İstanbullu ‘ya biraz sivri gibi geldi. "Sivri akıllı sözü buradan çıkmış galiba" dedi ve gülmemeye çalıştı. Kadın ağlamaya bile utanıyor, omuzlarını titreterek içini çekiyordu. Nihayet Tözey omzunu hafifçe yumrukladı.</p>

  <p class="block4">— Söyle...</p>

  <p class="block4">— Ağabey... Tözey bacımın suçu yok... Ben... Dedim ki... Müdür bey...</p>

  <p class="block4">— Sus kız... Hâlâ söylüyor. Haydi sen içeri git. Ben bu deli ile konuşurum.</p>

  <p class="block4">— Müdür beyden utandım. Bir de istida verdin... Hani altınlar?...</p>

  <p class="block4">— Dünyadaki bütün altınlar kahrolsun... Sen gidecek misin? Biliyorum dedim ya... Ben eskiden biliyordum alçak...</p>

  <p class="block4">— Eskiden mi? Mutlaka Sefer söylemiştir. Vay topal bacağına... O kadar yalvardım. "Herkes duysun tek Murat Ağa’ın duymasın" dedim. Yemin etti.</p>

  <p class="block4">— Sefer'in günahını alma... Bana Sefer söylemedi.</p>

  <p class="block4">— Ya kim söyledi? Sıdıka örtüsünün altından tek gözüyle pencereye baktı. O mu söyledi?</p>

  <p class="block4">— O da söylemedi. Ben budala mıyım? O saat fark ettim... Şundan fark ettim ki... Bir taraftan acele acele düşünüyordu. Yusufmuş... Vay köpoğlusu... Ulan dur... Çamaşır meselesi... Öksürdü. Bir iki kere çamaşır yıkatmaya geldi. Ondan şüphelendim. Sonra, kız sen âlemi ahmak mı belledin. Oğlan sabaha kadar bu duvarın üzerinde türkü çağırıyor... "Köprüden geçti gelin, " diyerek...</p>

  <p class="block4">— O kadar yalvardım. "Türkü çağırma!" dedim. "Avluya inme!" dedim. Erkek kısmı düşüncesiz oluyor...</p>

  <p class="block4">— Doğru... Biz hepimiz düşüncesiz oluruz. Haydi sen git... Merak etme... Kağıdı yırttık. Müdür duyarsa ben konuşacağım. Sen yalnız inkâr edersin.</p>

  <p class="block4">— Allah razı olsun... Allah seni sevdiğine kavuştursun...</p>

  <p class="block4">— Def ol... Durmuş hâlâ konuşuyor...</p>

  <p class="block4">Yalnız kaldıkları zaman, Tözey başını salladı.</p>

  <p class="block4">— Mademki biliyordun, gece bana neden öyle baktın?</p>

  <p class="block4">— Öyle mi baktım? Nasıl bakmışım?</p>

  <p class="block4">— İşte öyle... Senin bir bakışın var. İnsanın yüreğini sızlatıyor.</p>

  <p class="block4">— Yalvarır gibi mi bakıyorum?</p>

  <p class="block4">— Ne yalvarması... Bilmem ki.. Ben sabaha kadar uyumadım. Merhametsiz seni... Bana niçin gülmedin? Neden kahve istemedin?</p>

  <p class="block4">— Doğrusunu söyleyeyim mi Tözey. Önce sana kızdım. Küstüm.</p>

  <p class="block4">— Hah, şimdi aklım erdi. Sefer söylemiştir. Aferin bizim Sefer... Aferin topal...</p>

  <p class="block4">— Sefer de söylemedi. Ben düşüne düşüne kendim buldum.</p>

  <p class="block4">— Demek, "Tözey'e gelmemiş midir?" dedin.</p>

  <p class="block4">— "Tözey'e gelmemiştir" dedim.</p>

  <p class="block4">— Neden bana gelmemiş?</p>

  <p class="block4">— Sen utanmaz bir kadın değilsin. Sonra mertsin, cesursun. Helanın penceresine hovarda çağırmaya tenezzül etmezsin.</p>

  <p class="block4">Tözey, elini titreyen dudaklarına kapattı. Yere bakarak,</p>

  <p class="block4">— Eksik olma... dedi. Sonra birdenbire kolunu duvara ve başını da koluna dayayıp ağlamaya başladı.</p>

  <p class="block4">— İyi karıydı Ayşe Ana...</p>

  <p class="block4">— İyiydi, doğru...</p>

  <p class="block4">— İyiydi ama korkaktı. Hakkında istida vereceğim desen uyuz köpek gibi titredi.</p>

  <p class="block4">— Şimdi korkmayan kim? Erkeğe dönmüş fukara öyleyse...</p>

  <p class="block4">— Erkeğe dönmüş. Bu devirde rey karılarda olduğundan erkek kısmı korkar ne için?</p>

  <p class="block4">— Allah rahmet eylesin... Bir hacetin olsa koşar gelirdi...</p>

  <p class="block4">— Karılar hep ağlamışlar...</p>

  <p class="block4">— Ağlamazlar mı, anaları öldü.</p>

  <p class="block4">— Bu sefer, bir güzel gardiyan getirmeli. Müdür bu işle uğraşsın, ne olacaksa...</p>

  <p class="block4">— İyi bildin. "Ana, ana" demekten usandım. Biraz da "bacı, bacı" diyelim.</p>

  <p class="block4">— Bir dünya güzeli talip olmuş. Müddeiumumi, "Olmaz kadın... Ben mahpushanemi velveleye veremem... Yallah... " demiş.</p>

  <p class="block4">— Aklı gördün mü? Halbuysa velvele iyidir...</p>

  <p class="block4">— Susun ulan... Günah...</p>

  <p class="block4">Alt katın karılar avlusuna bakan koğuşunu mevlit için itina ile döşemişler, aynı yükseklikte olan kerevetleri yan yana getirerek, mahpusa girdiği zaman Fevzi Tüfekçi Hoca'nın oturduğu köşeye, pek geniş bir sayvan yapmışlardı. Ayrıca beton döşeme, beyaz Kürt keçeleri, Darende kilimleriyle örtülüydü. İstanbullu, geçip başsedire, avluya bakan pencerenin önüne oturunca hazırlığı beğendi. Koşuğun yarısı, mevlit okunacağını bildiği için olmalı, kendisine fukara bir köy mescidini hatırlatmıştı. Kapıya yakın bir masanın üzerinde şerbet bardakları duruyordu.</p>

  <p class="block4">İstanbullu'yu ta kısım kapısından karşılayıp, koltuklayarak sedire çıkmasına yardım eden, Çullunun Hacı, koğuşun yerlilerinden ve hatırlılarından olduğu için ev sahibi edasıyla yanına oturdu. İnsanların ölüm karşısında duydukları, şahsını kurtarmaktan gelen muzaffer ve kurnaz vakar, Çullunun Hacı'ya pek yaraşıyordu. Gür, siyah kaşlarının altında gözleri biraz dalgındı. -Bu gözlerin etrafını kırışıklar öyle çevirmişti ki incelikleri ve çoklukları insanı şaşırtıyor, onun için mahsus yapılmışlar da, bir ovuşturmada silinip kaybolacaklarmış gibi iğreti geliyordu.- Çullunun Hacı, saçları tamamıyla döküldüğünden, başındaki siyah yün takkesini ve onun üzerine sardığı, kenarları oyalı siyah poşusunu hiç çıkarmazdı. Bıyıklarını, kaşlarını ve şakaklarını siyah boya ile sık sık boyadığından ilk bakışta otuz, otuz beş yaşında zannedilir, sonra, insanın karşısında süratle ihtiyarlayıp çöküyormuş gibi konuştuğu adamın yüreğini ürpertirdi, İstanbullu, kaç kere, "Dur Hacı... Elden gidiyorsun Müslüman, " diye onu sarsıp ayıltmak, felaketten bu suretle kurtarmak arzuları duymuştu.</p>

  <p class="block4">Malatya Cezaevi'ne geldiği zaman, -iki sene evvel— kendisinin ük ahbabı işte bu Çullunun Hacı'ydı. Bir küçük odada, beş gün beraber yatmışlardı. Beş gün sonra mahkeme herifi gayrı mevkuf bıraktıydı. Şimdi, gene aynı işin tasdik edilmiş cezasını yatıyordu. Yaralamaktan 15 ay hapis cezası... Gavur kızı Kıymet'i yaralamaktan...</p>

  <p class="block4">Çullunun Hacı, yere bakarak dalgın dalgın tespih çekiyordu. Böyle yan duruşu, Bellini'nin tablosundaki Fatih Sultan Mehmet resmini hatırlatırdı. Kıyafeti, eğer Malatya elbiseleri için bir müze açılmak istense yakın tarihin bura külhanbeylerine ayrılan kşöesine şu üzerindekilerle -ne bir şey ilave etmek ister, ne bir şey çıkarmak— tamamıyla doldurabilirdi. 180¬200 katır 50 beşli ile Halep'ten kervan kervan kaçak kumaş getirildiği devirde moda en ağır, siyah çuhadan şalvarı vardı. Yelek lacivert kumaştan yapılmıştı. Bunun üzerine pardösüye benzeyen uzun bir sako giyiyordu. Bütün bu parlak siyah şeyler, sanki asla güneş görmemişlerdi, üzerlerine bir tanecik bile toz konmamıştı. Çullunun Hacı’nın bütün mintanları suni ipektendi. Belinde kuşağı, hakiki Buhara şalıydı. Güneşte parladığı zaman bakmamak imkansızdı. Elindeki tespih ve ağızlığı sahiden siyah kehribardı. Tespihin kamçısı, ağızlığın -Malatyalılar buna emzik derler— işlemeleri Dağıstan gümüşü ile yapılmıştı. Tabakası da Van işi savatlı gümüştü. Ayağında altı kağıt kadar ince Fransız köselesi ve üzeri sanki eldiven güderisinden yapılmış bir çift yemeni vardı ki, çorap gibi hafif, yumuşak ve ayakların nasıl görmemiş küçük tenasüplerini çorap gibi meydana koyuyor, insana, bunları giyerse artık yürüyemezmiş de daima koşmaya mecbur olurmuş gibi bir yorulmazlık hissi veriyordu.</p>

  <p class="block4">Malatya'nın meşhur simalarındandı. Evvela mirasyedilik etmiş, babasının servetini, bir tek ev kalıncaya kadar satıp karılara yedirmişti. Para tükendiği zaman Çullunun Hacı’nın yanında iki orospu vardı. Babasının milyonluk (!) varidatını birkaç senede kaybeden Hacı, demek ki tecrübelerden istifade etmeyi nihayet öğrenmiş olacak, bu iki orospuyu asla kaybetmedi. Meyhanecinin borca bir gaz tenekesi rakı göndermek istemediği gece -Elini beline atmış para yok. Elini keseye atmış para yok. Elini çekmeye atmış para yok— yanındaki karılardan birisi Azzet'ti. (Malatya'da bu isim Azet diye telaffuz edilir) O gün bugündür -tam kırk beş sene— her zaman ikinci kahpe değişir, lakin Azzet o eski Azzet'tir. Hacı'yı, böyle temiz giydiren, ona sırası geldikçe iş tutturan, evi çekip çeviren Azzet... O felaket gecesi... Yani Çullunun Hacı'nın kendi tabiriyle "Uşakların anasını ağlatıp pabucunu koltuğuna verdikleri gece... " yani "Eşekten düşmüşe döndüğü saat... " yani "O günden itibaren akçayı sarrafta görme devri geldi. Hürriyet devri misali" olduğu gece, Çullunun Hacı, iki kahpesini arkasına takarak kendisini tepesi üstü hovardalığa vermiştir. Senenin üç ay yaz mevsimlerinde, çarşıda kebapçı fırını açıp kağıt kebabı, patlıcanlı tava yaptığı zamanlar çıkarılırsa kırk beş seneden beri, Hacı, "Kızarık" eder. Hovarda meclislerine orospu götürür ve oynatır, hovardaları evine toplar da muhabbet yapıverir. Türkçesi "pezevenklik. " Bu yüzden başı çok derde girmiş, elinden üç tane katil çıkmıştır. Lakin talihi yaver olduğundan bu üç katil fiilinden topu topu yedi ay yatmıştır. Kimine af gelmiş, kimine tecil yetişmiş. Birisinde herif doğruca kimvurduya gitmiş... "Devrin, eski devir olduğu işte bundan belli... " Bu üç katil, sicile geçmiş vukuat... Hırsızlık sırası vurulan ev sahipleri de katılırsa iş ırağa</p>

  <p class="block4">varır. "Hasılı bizim elimizden şerbeti şahadeti nuş edenler sur çalsa da ayağa kalksalar yirmi beş kişilik bir müfreze olur bey. "</p>

  <p class="block4">İstanbullu bunları düşünerek herkese, her zaman sorduğu suali, Çullunun Hacı'ya tekrarladı<span class="calibre1">:</span></p>

  <p class="block4">— Ne kaldı Hacı?</p>

  <p class="block4">— Bizimki mi? Daha çok bey... Daha on bir ay var.</p>

  <p class="block4">— Çok demeye utanmaz mısın? Benim seneleri hep ay yapsalar, gene senden bir ay sonra çıkacağım.</p>

  <p class="block4">— Öyle... Orası da doğru... Lakin ben mahpusluğu hiç sevmiyorum beyim. Ben karı milletine alışmışım. Hem bir karıya değil... İki tane olacak. İki yanıma yatacaklar. Kımıldadıkça vücudum onlara değmeli. Uykumun arasında: "Ooh.. Biz yaşıyoruz, hey Allah'ım... " diyerek sevinçten parmağımı şıkırdattığım çoktur.</p>

  <p class="block4">— Fena değil... Lakin sürgit dememişler, gör geç demişler. İşte karı yüzünden âhir vakitte buralara düştük.</p>

  <p class="block4">— Biz buralara düşmezdik bey... Azzet'in lafına gitmedik. Erkek kısmı, halbuysa yılda bir Karısözü dinleyecek... Olmaya ki başı dertten halas ola. Azzet dedi: "Bu gavur kızı sana uğur getirmiyor, " dedi. Hakikat... Biz bu namerdin yüzünden dağ gibi bir babayiğit yedik. O zaman Rum kızı on üç yaşında var yoktu bey. Benim elime geçtiğinde on bir yaşındaydı.</p>

  <p class="block4">— Tuuuh... Sabi sübyan düşmanı...</p>

  <p class="block4">— Düşmanı olur mu, dostu diyeceksin... Âşık ne demiş? "On birinde bir yâr sevdim.Yeni açmış güle benzer, " demiş. Doğru söylemiş. Mücerrep bir iş güle benzer beyim... Koklamazsm ki solmaya... İpeğe sarıp kuşağına sokasm gelir. Biz, bunu besleyip büyüttük. Rum sürgününden elime geçirmiştim. Azzet'in lafı bir kulaktan giriyor, bir kulaktan çıkıyor. "Karı kıskandı" diyorum. Bir Malatya arkamıza düştü. Hak bereket... İki sene gül gibi geçindik. Nerede bir büyük davet olsa bize adam geliyor. Azzet de kızı terbiyesine aldı. Lakin kıskandığımdan oyuna çıkarmıyorum. Rakı dolduruyor. Yanımda oturuyor. Arada bir türkü çağırıyor. Bir gün Çörtikli Mehmet yüz sarı lirayı şalvarıma saydı. "Şu kalksın bir dönsün... " dedi. "Olmaz" dedim. Oynatır mıyım? Memelerini pörsümesin diye öpmüyorum.</p>

  <p class="block4">Çullunun Hacı, ağzındaki tadı, dilinin iki alışık hareketiyle sanki yüreğine gönderdi.</p>

  <p class="block4">— Bizim ihtiyarlığımıza mı rastladı nedir bey?... Ben bu karının tadına doyamadım. Bizden kaçtı. Genç oğlanlarla Adana'da, Mersin'de süründü. Takati kesilince döndü bize geldi. Besbelli tay gibi oynak gitti, her defasında, kıtlık senesine uğramış ihtiyar katır gibi öldü ölecek geldi. Azzet onu hamama götürür, besler. Zebunluğu uzun sürse ya... On beş gün, yirmi gün... Ocağın önünde miskin miskin otururken bırakır kahveye giderim. Bir saat sonra eve geldim mi, vay namussuz... Gene ateş parçası olmuş dönüyor. Lastik top... İşte bundan iki sene evvel, Adana ya kaçtıydı. Tam kırk yedi gün sonra döndü. Bitmiş. Ne de olsa o da yaşlandı. Artık dayanamaz mı olmuş nedir? Besledik. Yirmi gün sonra komşu oğlanlarla oynaşmaya başlamış. Can tepeme sıçradı. Bir temiz sopaladım. Kafakola gitti. Beni de götürdüler. Bıçak çekti, beni vurdu, diyerek şekva etmiş. Meğer sopadan kurtulayım derken kolunu bir yere çarpmış, çiviye kestirmiş. Şimdi geçti gitti beyim, işte cezasını yatıyoruz. Vallah billah bıçak çekmedim. Bıçağı çekseydim mutlaka vururdum. Komşular bıçak çekti dediler. O da ifadeyi değiştirmedi. Komiser de eskiden düşman... Bize bu hakareti ettiler. Karakolda bağırdım: "Kız sen Allah'ından korkmaz mısın? Kız bana yazık değil mi? Kız asıl sana yazık. Bu mahalle <span class="text1">karılarına darat yürütüyorsun</span>. Sonra arkadan ıslık çalarlar, " dedim. Aklı mı yok?... Evet aklı yok... Bize bu günü verince ağladı.</p>

  <p class="block4">— Gene iyi karıymış. Her zaman yanına geliyor. Son günlerde hasta mı, göremedim? Azzet de yok?</p>

  <p class="block4">İkindi namazını kılan davetliler, öteki koğuştan gelip birdenbire içeri girince etrafların kalabalık olduğu için Çullunun Hacı gözüyle, "Sonra konuşuruz, " işareti vererek daha hatırlı misafirlere yer vermek için kalktı.</p>

  <p class="block4">Şimdi, içeri giren 350 küsur mevcutlu mahpushanenin sofu Aklımı idi. Ekseriyetini köy ağaları ve kasabanın esnafları teşkil ediyordu. Aralarında birkaç tane de, kendisini namaza, tespihe kaptırmış şaşkın fukara vardı. Bunlar tespihlerini birer zincirle palaskalarına bağlamışlardı. Her biri ağasının arkasında, mübalağalı bir hürmetle onların hareketine uyup bir geri, bir ileri sıçrayarak mütemadiyen yer değiştirerek duruyorlardı. İhtikardan mevkuf iki tüccar, aynı zamanda meşhur bir oğlanın oğlu olan muhtelis bir tahsildar, Erzurum muhacirlerinden Necip Ağa, Banazı'dan Hacı Emir Ağa, eski Malatya'dan Ahmet Ağa, Şehirhanlı Mistik dayı, başta geliyorlardı. Tüccarlar İstanbullu'nun yanına oturdular. Mevlidi, inhisar memuru iken, İskilip taraflarında sürgün tutulan Şeyh Saidi Kürdi namındaki şeyhle mektuplaşmak ve onun. el yazısıyle teksir edilmiş risalelerini taşımak cürümleriyle tevkif edilen Rıza Bey okuyacaktı.</p>

  <p class="block4">Rıza Bey, ince san yüzüyle ve laf arasında sık sık "Cancazım" demesiyle Rumeli ahalisine benziyordu. Kastamonu'da inhisar dairesinde çalışırken Anadolucu faşistlerden birisi tarafından bir temiz dövüldüğü için şimdi Rumelili olduğunu saklamakta menfaat umuyor, nereli olduğunu soranlara "Aydınlıyım" diyordu. Bu hazin ihtiyata şimdi bir de "Biz mezhebi lâyikadanız. Lakin ne yaparsınız?" sözü eklenmişti. Kendisini gizlice siyasi işlere karışmış hayal ettiğinden bu lafı boynunu bükerek yalnız diliyle ikrar ederken -kalbiyle tasdik eylemediği meydandaydı-"Kapı yoldaşı" saydığı İstanbullu ‘ya her şeyi itiraf eden akıllı fakat çaresiz bir bakışla bakıverirdi. İlk günlerde, koğuşta dinden diyanetten, ahretten şeriattan bahis açmaya bile cesaret edememiş, hazine bulmuşçasma sevinen bazı dini bütün Müslümanları ümitsizliğe gark eylemişti. Lakin bir gece misafir gelen Istanbullu'nun, biperva esip gürlediğini görünce, bir sıkıntı halinde üstüne çöken korkuyu bir kenara koyup iki diz üstüne geldi.</p>

  <p class="block4">Hak Teâlâ’nın günlerden bir gün dört melaikeyi huzuruna çağırıp şu "Asumanları" kaldırma emrini verdiğini, melaikeyi Kiram'ın dini bir uğruna hamle ettiklerini, lakin "Asuman’ın" kıpırdamadığını, bunun üzerine Rabbilalemin'in "Süphaneke" okuyun diye irade eylediğini, melaikelerin Süphaneke'ye başlamasıyla bihikmetü Hûda Asumanların, kuştüyü misali kalktıklarını hikâye etti. Diğer namaz farzlarının kaffeten dört rekat olup ve sünneti şerifiden evvel kılınıp, "Şaz olarak" akşam namazı farzının neden üç rekat idigünü ve ne gibi "Sebebi hafiye" ile sünnetten önce eda olunduğunu soran Şeyh Yusufa maşallah, bülbül gibi cevap verdiği, hatta küçük bavulundan eski yazıyla üstünlü esreli bir sahici mızraklı ilmihal çıkarıp kenarındaki şerhinde cevabın yerini gösterdiği bir anda mahpushaneyi sarıp dolaşmıştı. Ne yazık ki Şeyh Saidi Kürdi Hazretleri'yle, Denizli Ağır Ceza Mahkemesi'nde beraber muhakeme olmak için sevk edilecekti. Yol parası bekliyordu. Şu anda, fısıl fısıl konuşan sofu taifesini işte bu "iftirak" harap ediyordu. İlim deryasını elden kaçıracaklardı. Hem de bir gün bile şu İstanbullu Murat Beyle imtihan ettirmeden... İstanbullu'nun duyduğuna göre, Hoca zan altında bulunduğu cihetle ve kendisini daima casuslarla çevrilmiş farz ettiğinden, vazife irşadı yapacak vaziyette değilmiş. Buna da fevkalade üzülüyormuş. Üstü başı pek temiz, yüzü daima gülümser, mahcup bir adamdı. Şu anda bir kabahat işliyormuş gibi mevlit kitabını karıştırıyordu. Birisi<span class="calibre1">:</span></p>

  <p class="block4">— Artık başlayalım mı? diye sordu. Berber Kadir<span class="calibre1">:</span></p>

  <p class="block4">— Dur bakalım, herkes hazır mı? diyerek pencereden karılar avlusuna baktı.</p>

  <p class="block4">Karılar, duvarın dibine serdikleri kilimin üstüne oturmuşlardı. İstanbullu'nun bulunduğu yerden yalnız Tözey görünüyordu. Başına bir beyaz yemeni bağlamıştı. İstanbullu ‘ya bakmamaya çalıştığı belliydi. Hubuş bacı, Berber Kadir'e çıkışır gibi, "Biz hazırız" deyince, Rıza Bey kitabı küçük çekmecenin üzerine bıraktı. Gözlerini hafifçe yumarak, tatlı, hazin bir sesle başladı.</p>

  <p class="block4">Mevlidi, karı gardiyanı Ayşe Ana'nın ruhuna, Malatya genel birleşme evi sermayelerinden Tözey, namı diğer Edibe Oynak okutuyordu.</p>

  <p class="block4">İstanbullu için, asırlardan beri birtakım insanları bugünkü gibi bir araya toplayan, hemen hemen aynı ümitsizlik içinde böyle yere baktıran Süleyman Çelebi şakaya gelmez bir şairdi. Bilhassa, kitabın "Merhaba" diye başlayıp "Merhaba" diye biten kısacık parçasını pek seviyordu. Fakat hikâye edilen şeylere, uzun ömürlü şair Süleyman Çelebi'ye, sevdiği Merhaba kısmına hemen Sinekli Bakkal’ın kız mevlitçisine rağmen tahammül edilir gibi değildi. "Evvela inanıp sonra iman edeceksin, " sözünün sebebini, böyle mistik inanmaların düşünmekle hiçbir alakası olmadığını her mevlit dinleyişinde bir daha anlıyordu. Okumuş adamlar, mesela Şeyh Kazım Efendi, bu Rıza Bey kendi kendileriyle etrafındakilerle alay etmiyorlar da bunlar hakikaten inanıyorlarsa düşünmeden ölesiye korkacak kadar zihni tembelliğe uğramış -daha doğrusu bir çeşit erken bunamaya tutulmuş— biçarelerdi. Yoksa Peygamber'in doğum parçasında, hava üzre bir döşek döşendiğini, bu döşeği döşeyen Melek'in adının da Sündüs olduğunu söyleyen kısma, Süleyman Çelebi'nin hatırı için dahi eyvallah etmek imkansızdı.</p>

  <p class="block4">"Mucizat" bahsinde ileri sürülenler de kolay inanılır şeyler değildi. "Evvela ol mübarek cisminin (yani resminin) gölgesi yere düşmezdi, " dedikten sonra filhakika Süleyman Çelebi merhum bunu şöylece, "Nur idi baştan ayağa gövdesi I Nur ayandır nurun olmaz gölgesi" diyerek fennen izah ediyorsa da gene de "Amenna" demek zordu. Hele Peygamber anası olmanın ne müşkül bir marifet olduğu meydandaydı. Kadın o hengamede canıyla uğraşırken bir acayip Nur doğuruyor ki güneş pervanesi dense sezadır. Ortalığa üç âlem dikiliyor. İkisi mağrip ve meşrikte, biri Kabe'nin damında... Duvar yarılıyor, üç huri içeri giriyor, başlıyor doğacak yavruyu methü senaya... Bereket versin, bu kargaşalıkta pek ziyade susayan hamileye soğuk ve tatlı bir şerbet veriyorlar ve nihayet bir ak kuş kanadıyla arkasını sıvıyor, doğum vaki oluyor. Amine Hatun'un bu sırada aklı başından gitmiştir. Neden sonra bir etrafına bakıyor ki doğurduğu çocuk meydanda yok. "Aman huriler mi götürdü?" demeye kalmadan, daha beter bir manzarayla karşılaşıyor. Yeni doğmuş ciğer paresi Kabe'ye karşı secdeye varmış, ümmeti için niyaz ediyor.</p>

  <p class="block4">Süleyman Çelebi sözün burasında hazırunu salavata çağırdığı için beton koğuş inim inim inledi. İstanbullu, elini arka cebindeki cigara paketine götürüp derhal geri çekti.</p>

  <p class="block4">Rıza Bey nazlı nazlı maceraya devam ediyordu. Amine Hatun'un evinde olup bitenlerden besbeteri Kabe'de vuku bulmuştur. Bir kere Kabe heyetiyle heybetle secdeye kapanmış sonra bir taş zayi olmadan kalkıp doğrulmuştu. Pekâlâ, bütün bu inanılması oldukça müşkül hadiselerin rahmetli Ayşe karıyla uzaktan yakından ne alakası olabilirdi?</p>

  <p class="block4">Ölüm anma kadar gaddar bir inatla durmadan işleyen Halep çıbanıyla gerilmiş, akı yumruk gibi dışarı uğramış sol gözüyle Ayşe Ana, şimdi şu pencereden bakıverse, muhakkak şaşar kalırdı.</p>

  <p class="block4">"Katırımı çaldı gidiyor, " diyerek devletin postacısını vurup öldüren şu</p>

  <p class="block4">ihtiyar Pötürgeli -bir kelime Türkçe bilmeyen Sülo- adaşı Süleyman Çelebi'nin neyi ne maksatla söylediğini elbette anlamıyordu. Lakin suratı, ötekilerden farksızdı. Ötekiler de bazı tanıdık kelimeler duydukları için memnun ve mutlaka sevaba girdiklerine emin hiçbir şeyin farkında olmadan, en beteri farkında olmak lüzumunu da asla hissetmeden</p>

  <p class="block4">hocanın "Salavat" diyeceği yerde, salavat getirmeye hazır dinliyorlardı. Ara yere salavatlar serpiştirdiği ve secde icap ettirdiğinden, topluluk ruhunu Süleyman Çelebi'nin değme sosyologlardan ve psikologlardan iyi kavradığı belliydi.</p>

  <p class="block4">Arada sırada içlerini çekenler oluyor, bunlar İstanbullu ‘ya, Benerci Kendini Niçin Öldürdü kitabındaki bir sözü, "Kocakarı bir uçurum gibi içini çekti, " sözünü hatırlatıyordu.</p>

  <p class="block4">Tözey gözlerini yerden kaldırmıyordu ama bu cemiyetin sahibi olduğunu ispat eden kibirli bir hali de yok değildi. Yüzü sanki biraz daha uzamış, biraz daha çarpılmıştı. İstanbullu yukardan baktığı için burnunun iki yanındaki çizgiler daha derin görünüyorlar, kırmızı ağzını esrarengiz, iştiha veren, şehevi bir gölgeyle güzelleştiriyorlardı. "Mistik olan her ses, her hareket, her his Allah'tan ziyade şehvete yakın yahu... " İstanbullu böyle düşünerek ve bu anda böyle düşündüğü için garip bir korku duyarak -bu korkusundan daima utanırdı— Hacı Emir Ağa'nın yüzüne baktı. Emir Ağa, sıfır numaraya vurulmuş beyaz sakalıyla, küçük, şakacı bir çocuğa benziyordu. Mevlit'in karşısında serçe yuvası görmüş bir çocuk gibi haindi, İstanbullu, kendisini korkuya düşüren ve sofu bir aile çocuğu olmaktan ileri gelen budalalığı derhal üzerinden attı.</p>

  <p class="block4">Şu anda herkes, Mevlit'i okuyandan başkaları, muhakkak ki bu manzum hikâyeden, Ayşe Ana'dan, ölümden ve Allah'tan başka şeyler düşünüyorlardı. Herkes şu anda kendisiyle tek başına kalmaktan son derece memnun ve inanılmaz derecede hayasız birtakım maddi hesaplarla meşguldüler. Biricik müşterek tarafları buydu.</p>

  <p class="block4">İstanbullu, güzel sesin anlattıklarına kulak verdi. Demek ki kesik baş kıssasına gelmişti. Hazreti Ali, elli kulaçlık kemendini bitirmiş, ya Allah deyip kendisini tepe aşağı kuyuya bırakmıştı. Teker meker iniyor, namaz vakitlerinde "Göz ucuyla" borcunu eda ediyordu. Bu seyahat böylece, tamam sekiz gün sürecektir. Sonra dev nara kuvvetiyle uykudan uyarıp merdane bir kavgada helak ederek kesik başın, zevcesini ve beş yüz Sünni Müslümanı kurtaracaktır. "İnsan siyasi hayvandır" sözü doğru. İşte Süleyman Çelebi üstatımız da Alevi-Sünni kavgasına karışmış...</p>

  <p class="block4">İstanbullu'nun gülmesi tuttu. Avcunun içine öksürdü. Artık canı sıkılmaya başlamıştı ki birdenbire bir saatten beri telaşsız devam eden acıklı ses değişti. Hoca, kalabalık Arapça sözlerden sonra ilk "Eyleye"de durdu. Herkes "Amin" diye bağırdı. Eller beton tavana açılmıştı. "Eyleye" sözü ne kadar tek başına ve soğukkanlı ise, "Aminler" o kadar kalabalık, adeta başıboş, dörtnal giden bir sürü yabani aygır gibi gürültücü ve karışıktı. Nihayet sıra, Mevlit'i okutan, yani toplantının sermayedarına -daha doğrusu onun sevap hissesine— gelmişti. Rıza Bey, pencereden dışarıya işittirmek için tatlı sadasını bir misli yükselterek "Ve alelhusus bu cemiyetimize bais ve badi zatı şerifin sünnisi meşkur, mağfur ve amelini makbul eyleye, " dedi. Herkes yeniden "Amin" diye çığrıştı.</p>

  <p class="block4">İstanbullu, bir şey söylemek istiyormuş gibi elini kaldırdı. Sonra kendisini zorla zaptetti. Bu anonim dua, imzasız mektup gibi herzevekilikten ibaretti. Cemiyete sebep olana zatı şerif: Tözeey... Meşkur olacak sa'yi ve makbul olacak ameli: Orospuluk... Bir de utanmadan bu sarı herif okuyor, ötekiler de "Amin"i bastırıyorlar... "İyi vallaha... Bereket versin Allah yok. Yandığımızın resmiydi. Bizi öfkesinden, hak ile yeksan ederdi de, sevgili cumhuriyet hükümetimizin iki yüz bin liralık beton zindanına yazık olurdu. " Tözey, çok şükür, zanaatinin Allah'a karşı bu Müslümanlar tarafından Süleyman Çelebi vasıtasıyle şefaat edildiğinin farkında değildi. Oturuşunu hiç bozmamıştı. Şimdi güneş kolundaki kalın altın bileziğe vuruyor, işlemeli madeni, içinde ateş yanan sarı bir cam gibi parlatıyordu.</p>

  <p class="block4">İstanbullu, bir çay fincanı dolusu şerbet içti. Ötekiler, şerbeti yuvarladıktan sonra bıyıklarını sıvazlarken, "Rahmetlinin canına değsin. " "Okutandan Allah razı olsun, " dediler. "Rahmetli" on beş, yirmi gün evvel odasına gelip, "Orospu parası hovardaya helaldir, " demişti. "Bunu, şunlar bir anlasa... Namaz da, oruç da, mevlit de hapı yutar. " Berber Kadir, kendi tabiriyle, "Herkesi suladıktan sonra" bardakları pencerenin içine dizdi. Doldurup karılara birer birer uzattı. Evvela Aduş'la anası Gevre içti. Sonra Sıdıka ve Hubuş aldılar ve evvelce kararlaştırılmış olduğu pek belli bir aceleyle ve yüksek sesle "Allah seni Murat'ına kavuştursun, " dediler.</p>

  <p class="block4">Tözey yüzü pembeleşerek başını kaldırdı. Murat'a bakarak alt dudağını ısırdı.</p>

  <p class="block4">İstanbullu, deminden beri yanıldığını anlamıştı. Mevlit, manasız ve faydasız bir şey değildi. Hâlâ sosyal fonksiyonu vardı. Murat'ı bir saatcik olsun, Tözey'in karşısında oturtmaya yaramıştı.</p>

  <p class="block4">Ankara'nın Hacı Bayram Camii'nde, on gün gazetelerde ilan edildikten sonra okutulanlar da dahil olduğu halde, bütün gelmiş, gelecek mevlitlerin hiçbiri, okuyana verilen ücret ve dinleyenlere dağıtılan şerbet bir tarafa bırakılırsa bugünkü kadar, sahiden sevap kazananı ve işe yarayanı olmamıştı.</p>

  <p class="block4">İstanbullu büyük bir neşe duyarak, kalabalıkla beraber avluya çıktı. Yanında yürüyen Çullunun Hacı'ya,</p>

  <p class="block4">— Sevaba girdin Hacı. , dedi.</p>

  <p class="block4">— Sevap olmaz mı beyim... Hem büyük bir sevap... Sen bana böyle bakma beyim. Ben hanedan evladıyım... Benim babam hacca gitmiş hacı idi. Bize Hacı adını o sebepten koymuş. Babamın evi mübarek bir evdi. O eve giden mutlaka posta oturacak. Hovardalık, sarhoşluk istemeyen bir ev... Merhum anam, "Burada ziyaret var. Ben gelin gördüm, " derdi. Benim büyükanam, divan efendisinin bacısı... Yani Müftüzade... Bana "Baba ocağını sattı bu kopuk. " derler. Yahu satmayıp da ne halt edelim. Bizi hovardalıkla kabul etmez ki... Bir gece çatlatsınlar.. Al başına belayı...</p>

  <p class="block4">— Sattığın iyi olmuş Hacı...</p>

  <p class="block4">— Ben işimi bilirim... Sattığım elbette iyi oldu. Ben hepsini sattım da Azzet olacak orospuya yedirdim. Azzet iyi karıdır. Bu Tözey gibi yürekli bir karı. Değme erkekten yiğittir beyim... "Ben öyle bir karıyım ki beni her kedi boğamaz, " der. Hakikat, her bıyıklıya uçkur çözen bir cins değil... "Benim iki noktada sana minnetim olmaz Hacı der: Teneşire çıkmadan rızkımı kesemezsin, bir de ölürsem topraktan çıkaramazsın, " der. Vaktiyle pek güzeldi beyim. İlk elime düştüğü sıralarda bana bir hal oldu. O kadar seviyorum ki avradı, sokakta bir güzel karı görsem, başımı çeviriyorum da "Medet" diyerek camiye seğirtiyorum. Gençlik aklı... Hani yüreğim Azzet'ten geçer mi evvela hesabı.. Bir kız değil on kız kurban olsun... Lakin fukaranın düşmanı Çok beyim. Bir kere benim akrabalarım hep düşman. "Hitamında evi bunun üstüne geçirir. Nikah eder de, " diyorlar.</p>

  <p class="block4">— Sen de nikah etmelisin Hacı... ikiniz de yaşınızı aldınız. Rum kızı, gavur kızı sana gerekmez. Azzet pekâlâ kadın. Bak günde iki kere uğruyor. Hatırını soruyor. Seni kimseye muhtaç etmiyor.</p>

  <p class="block4">— Etmez... O tarafları iyidir. Yok, Rum kızma da seslenmiyor. Biz onunla bacıkardeş olmuşuz. Demek nikahlasak münasip mi?</p>

  <p class="block4">— Pek münasip.</p>

  <p class="block4">— Allah senden razı olsun beyim... Sen iyi bir adamsın... Hacı gözlerini kuruladı. Etrafına ürkek ürkek baktı. Öyleyse, bizim sana işimiz düşecek beyim.</p>

  <p class="block4">— Baş üstüne... Elimden gelirse yaparım.</p>

  <p class="block4">— Elinden gelir. Gelmez mi hiç... Cebinden bir kağıt çıkarıp uzattı. Hele şunu bir oku... Benim başımda ateş kaynıyor beyim.</p>

  <p class="block4">Bu, tütün paketinin kalın sarı kağıdına kurşunkalemle yazılmış bir mektuptu. İstanbullu bir solukta okudu: "Bay Hacı ağa,</p>

  <p class="block4">izin istedim, yanına geleyim, bırakmadılar. Burada ben de aç kaldım. Ben sana ne göndereyim. Eğer beni hükümet marifetiyle nikah kıyarak karı yapacaksan, yap... Yoksa ki artık bizden bir şey bekleme. Çünkü ben de burada Kıymet'in eline bakıyorum. Acele cevap beklerim. Abdi kızı Azzet"</p>

  <p class="block4">— Nerden yazıyor bunu?</p>

  <p class="block4">— Kerhaneden beyim... Gördün mü başıma geleni?</p>

  <p class="block4">— Yok canım.. Hele anlat Hacı...</p>

  <p class="block4">— Nesini anlatayım beyim... Bunlar, Rum kızıyla beraber bir ahbabın yanına gidiyorlar. Bir polis var. Bize düşman. Orada bizim karıları basıyor. Yani kötülükte imişler gibi...</p>

  <p class="block4">— Tabii iftira etmiştir.</p>

  <p class="block4">— Hay babana rahmet... İftira elbette. Lakin biz içerdeyiz. Sahipleri yok. Kerhaneye atmışlar. Dört gün oluyor. Ben iki gündür kahvesiz kaldım. Ben kahve içmezsem aklım şaşırır. "Yahu... Bu Azzet kaltağı nerede? Taş yağsa gelir yetiştirdi. Dünya batsa, beni kahvesiz bırakmazdı, " diyorum. Meğer, polis dairesine kapatmışlar. Şimdi kerhaneye atmışlar. Rum kızı, "Ben yerimi buldum. Bağlarda baskın korkusuna gezmektense işte burada namusumla iş yaparım, " diyormuş.</p>

  <p class="block4">— Haklı...</p>

  <p class="block4">— Ben de hak verdim. O kalsın zarar vermez. Gel gelelim, Azzet evde olmazsa benim eşyamı akrabalarım taşır. Sonra bana bakan bulunmaz. Ben burada rezillik çekerim. Ele güne karşı... "Hacı sürünüyor, " derler. Dost var, düşman var.</p>

  <p class="block4">— Tabii. Sen ne düşünüyorsun?</p>

  <p class="block4">— Ben karıyı nikahlayalım diyorum. Kıyalım bir nikah... Ne dersin?.. Nikah iyidir. Nikahlı karıyı posta etmek kanunda yok.</p>

  <p class="block4">— Yoktur. İyi...</p>

  <p class="block4">— Sen bize bir istida yazıver beyim. Bir de Tözey Hanım seni sayar. Şuna söyle de...</p>

  <p class="block4">— Ne yapsın?</p>

  <p class="block4">— Oraya haber yollasın. Azzet'e yardım etsinler. Münevver'e, Eplemeli'ye, Kıvırcık'a hizmet ederse benim kahve parasını aralıkta çıkarır.</p>

  <p class="block4">— Fena fikir değil... Hem de kötülük etmemiş olur da...</p>

  <p class="block4">— Tözey Hanım'a yalvar. Bir de istida yaz. Valiye, dokunaklı bir istida... "Şu kadar senedir karı koca hayatı sürüp ve de bir arada yaşayıp, şimdi iftira üzerine" dersin.</p>

  <p class="block4">— Kolay, yazarım. Sen merak etme.</p>

  <p class="block4">— Sağol beyim...</p>

  <p class="block4">İstanbullu kalemini ve cebindeki mektuplardan birisinin zarfını çıkardı<span class="calibre1">:</span></p>

  <p class="block4">— Söyle bakalım adresini...</p>

  <p class="block4">— Malatya'nın llyas mahallesinde Yağlıcıogullarından Mehmet oğlu Hasan Çullu Yağlıcı. Şu kadar senedir bir arada yaşıyoruz dersin. Bana bakar dersin.</p>

  <p class="block4">— Pekâlâ...</p>

  <p class="block4">— Lakin bir sen bileceksin. Bir de Allah bilecek. Namusum senin elinde...</p>

  <p class="block4">— Yoook... Şimdi olmadı Hacı... Biz istidayı müdüre göstereceğiz.. O gardiyanla vilayete yollayacak. Vilayet polise havale edecek, iş uzun. Herkes duyar. Sonunda "Sen gevezelik ettin" dersen bozuşuruz.</p>

  <p class="block4">— Estağfurullah beyim.. Mahpuslar duymasın da, ilersinin zararı yok.</p>

  <p class="block4">— İyi öyleyse... Yarın istida hazır. Tözey'e de söylerim. Hacı, İstanbullu'nun eline davrandı. Murat, kendisini pis bir</p>

  <p class="block4">şeyden çeviklikle kurtarır gibi geri çekildi. Deminki neşesi kalmamıştı.</p>

  <p class="block4">Dünya bazen o kadar yaşanmaz bir hale geliyordu ki... Hakikat... İşte bu herifin silahıyla üç kişi ölmüştü. Üç kişi... Bir genel sayımda, mesela kendisinden ve İsmet Paşa'dan farksız birer rakam... "Dünya limanlarında bugün ölmek kolay Yusuf, Yaşamak zor. "</p>

  <p class="block4">Hızlı hızlı avludan çıktı. Ölmenin kolaylığını, yaşamanın zorluğunu yani bu iki ters hadiseyi tek başına Çullunun Hacı ispat ediyordu.</p>

  <p class="block4">Tözey'in mahpushanede Murat isminde "Bir herife tutulduğu kerhanede o hafta yeni duyulmuş olmalı ki bütün kızlar alay olup gelmişlerdi. Bunları başgardiyan gene odasına buyur etti. "Kahpeleri resmi dairesine dolduruyor, " diye dedikodu yapacaklarından korktuğu için -bu dedikodu zaten başlamıştı bile— ziyaret günleri her rastladığına dert yanıyor, "Bunlar oynak millet... Aralıkta durdurulsa mahpuslar laf atar, bunlar da karşılığına söver, bir kargaşalık çıkar, " diye kurnazca uydurduğu mazereti ileri sürüyordu.</p>

  <p class="block4">İstanbullu, adamcağızı daha müşkül bir vaziyette bırakmak istemediğinden artık ziyaret günleri aşağıya mecbur olmadıkça inmemekteydi. Gene, manasız bulduğu bir can sıkıntısıyla yalnız başına oturuyordu ki Tayına Sefer, kapıdan başını uzattı<span class="calibre1">:</span></p>

  <p class="block4">— Gel hele bey...</p>

  <p class="block4">— Hayrola?</p>

  <p class="block4">— Gel, ziyaretçi geldi.</p>

  <p class="block4">— Kim?</p>

  <p class="block4">— Bilmem. Başgardiyan söyledi.</p>

  <p class="block4">— Karılar gitti mi?</p>

  <p class="block4">— Gitmedi.</p>

  <p class="block4">— Müdür aşağıda mı?</p>

  <p class="block4">— Yok.</p>

  <p class="block4">-- İstanbullu, takunyalarını bırakıp terliklerini giydi. Nalınların merdivenlerde tıkırdayarak kıyametler koparması Tözey'in sinirine dokunuyordu. Kadıncağız hiç olmazsa çıkıncaya kadar bunları kullanmamasını rica etmişti.</p>

  <p class="block4">Dış kapıda kimseyi göremeyince nöbetçi gardiyanı Abdullah'a sordu<span class="calibre1">:</span></p>

  <p class="block4">— Beni kim aramış Abdullah?</p>

  <p class="block4">— Bilmem... Belki pencerede birisi vardır.</p>

  <p class="block4">Belli belirsiz bir dargınlıkla sıska yüzünü asıp çenesiyle başgardiyanın odasına işaret etti. Arkadaşlar, işleri acele olduğu zamanlarda, başgardiyan dairesinin penceresinde dururlar, birkaç kelimeyle söyleyeceklerini söylerler, bir şey ısmarlanmışsa getirdiklerini demirlerin arasından verirlerdi. İstanbullu kapıyı açtı.</p>

  <p class="block4">Oda ağzına kadar kerhane kızlarıyla dolmuştu. Tözey masanın başında pijamalı bir tiyatro müdürü gibi ciddiyetle oturuyordu. Murat'ı görünce derhal ayağa kalktı<span class="calibre1">:</span></p>

  <p class="block4">— Buyrun efendim... dedi.</p>

  <p class="block4">— Rahatsız olmayın. Birisine bakacaktım... Refik pencereye dayanmış içeriyi seyrediyordu. Ona doğru yürüdü. Neden içeri girmedin?</p>

  <p class="block4">— Dükkanda kimse yok Murat Bey. Zeytinyağı bulamadım. Yani bulamadım dersem, akşama bir kilo getireceğim. Memurlar gizli satıyorlarmış...</p>

  <p class="block4">— Pekâlâ...</p>

  <p class="block4">— Başka bir şey lazım mı?</p>

  <p class="block4">— Kopya kağıtları demiştim Hiç olmazsa bir paket... Bir pakette 500 tane varmış.</p>

  <p class="block4">— Beş yüz tane. Araştırıyorum. Beyaz kağıt olmuyor değil mi?</p>

  <p class="block4">— Olmaz.</p>

  <p class="block4">— Ben gidiyorum.</p>

  <p class="block4">— Güle güle... Validene selam ederim.</p>

  <p class="block4">— Baş üstüne. Allahaısmarladık bayanlar. İstanbullu, pencereden döndü<span class="calibre1">:</span></p>

  <p class="block4">— Safa geldiniz hanımlar...</p>

  <p class="block4">— Safa bulduk.</p>

  <p class="block4">— Sizi rahatsız ettim. Konuşuyordunuz.</p>

  <p class="block4">Eplemeli Ayşe, tombul yüzünü rahat bir gülümseme ile daha güzel bir hale getirdi. Bu herifin, tutkunluğundan istifade ederek Tözey'i soymayacağına artık kanaat getirdiği için düşmanlığı kalmamıştı. Şimdi pek rahat bir dostlukla birbirlerine böyle gülümsüyorlardı. Münevver de aynı emniyeti daha evvel duymuştu.</p>

  <p class="block4">— Otursana enişte bey... dedi.</p>

  <p class="block4">— Oturmayayım. İşim var.</p>

  <p class="block4">— <span class="text1">Bırakın işi canı. Tözey anlatıyor da beni hafaKarılar boğuyor.</span> Gece yazı, günlük yazı... Gece okumak, gündüz okumak... Gözleriniz harap olur. İstanbullu, hâlâ ayakta duran Tözey'in boş bıraktığı koltuğa oturdu. On tanesini hiç tanımadığı bu on üç aşüfte kadın karşısında, kendi evinde bulunduğu için hiçbir sıkılganlık hissetmiyordu.</p>

  <p class="block4">Tözey'e,</p>

  <p class="block4">— Siz de oturun, dedi, nasılsınız? Arkadaşlarınıza bizden şikayet etmiyordunuz ya...</p>

  <p class="block4">— Estağfurullah...</p>

  <p class="block4">Tözey, Münevverle Ayşe'nin arasına sıkıştı. Şimdi başgardiyanın portatif karyolası üzerinde ikisi şişman, ikisi tombul tam beş tane kadın sıralanınıştı. Biçare -yahut Tayıncı Sefer'in kanaatiyle köpoğlu karyolaher kımıldanışta inceli kalmlı gıcırtılarla insafsızlığa uğradığını ilan ediyordu.</p>

  <p class="block4">İstanbullu, nazik bir tebesümle kızları baştan sona kadar selamladı. Orospuluk zanaatında, iktisadi üstünlüğü temin eden biricik Şart güzellikte. Bu sebeple cemiyeti tabakalaştıran varlık burada güzelliğe göre sıralanınıştı. Ayşe, Tözey, Münevver ve Kıvırcık, bu allı yeşilli ve on üç başlı ejderhanın kafasını teşkil ediyorlardı. Kuyrukta, birisi ihtiyar, birisi tek gözlü, birisi son derece sıska, şaşı ve elbiseleri perişan, kunduraları çoktan mahvolmuş çirkinler -tabii fukaralar— yer almışlardı. Malatya genel birleşme evi sermayesinin üçte biri, şu anda başı hâlâ güzel, hâlâ renkli ve hâlâ kibirli, vücudu ve kuyruğu fena halde yıpranmış, iğrenç ve acıklı bir illetle harap olmuş bir acayip canavara benziyordu. Bunları her hafta muayene ettikten sonra, hükümet tabipliğini kartvizitine yazdırarak dolaşmak resmi mekteplerde on yedi sene okumuş bir erkek için kolay olmasa gerekti. Tabii çarşamba akşamları da -muayene çarşamba günleridir— diğer akşamlarda da şehir kulübüne gidip vatandan, milletten, Türk ırkının üstünlüğünden, yakın ve uzak mazinin kahramanlık ve zafer hikâyelerinden bahsetmek de o kadar zordu. Bazı şeyler, asla alışılmamak, tabii görülmemek lazım gelirken demek bu kadar "normal" oluvermişlerdi. "Allah birdir" sözü gibi "Neden yetmiş iki buçuk değil?" demeye lüzum hissetmeden, birçok korkunç, rezil ve namussuz işlerle ünsiyet peyda ediliyordu.</p>

  <p class="block4">İstanbullu, hükümet tabibi beye karşı duyduğu öfkeyi ve iğrenmeyi besbeteriyle kendisine karşı çevirdi.</p>

  <p class="block4">Kadınlar, aynı merakla yüzüne bakıyorlardı. İhtiyar hizmetçi, tek gözlü orospu, şaşı kız, sonra sırasıyla pek esmer, pek sıska mahluk ve ötekiler şu anda, "Tözey Hanım, bunun neresine tutulmuş?" diye düşünmekteydiler. İstanbullu, bu sualin cevabını bulmak arzusuyla Tözey'e baktı. Bir eli, Ayşe'nin dizinde, sakin sakin oturuyordu. Kendisiyle iftihar ettiği belliydi. Oğluyla övünen bir genç ve cahil anayı hatırlatıyordu. Murat, masanın üzerindeki cetveli eline aldı. Bunu, bir yere şiddetle vurmamak için kendisini zorladı. Cetvelin üzerinde bir ay yıldızla Türkiye Cumhuriyeti Hükümeti yazısı vardı. Mürekkep lekeleriyle kirlenmiş bir cetvel tahtası ona şimdi büyük bir muahedenin imzalı nüshasını taşıyan kabuk kadar sert ve eskimez bir vesika gibi, resmi ve ciddi gelmişti. Kötü bir tenekeye yerleştirilmiş iki cam hokkanın arasında aynı işaret ve aynı yazı görünüyordu. "Hükümet" nizamı temin eden kuvvet demekti. O nizamın bir ucunda bu kızlar da kayıtlı bulunuyorlar, vazifelerini böylece, nefes almak kadar tabii icra ediyorlardı. Murat, düşüncesinin burasında Çullunun Hacı ile Azzet'i ve Rum kızı Kıymet'i hatırladı. Mattan kurtulmuş bir satranççı sevinciyle bu işe sarıldı<span class="calibre1">:</span></p>

  <p class="block4">— Baksanıza Tözey Hanım... Çullunun Hacı diye bir adam var. Biliyor musunuz?</p>

  <p class="block4">— Biliyorum.</p>

  <p class="block4">— Onun yanında iki kadın bulunuyormuş. Galiba bu hafta sizin eve götürmüşler.</p>

  <p class="block4">— Evet. Siz gelmeden Ayşe anlatıyordu. Karıları kerhaneye atmışlar. Ayşe lakırdıyı arkadaşından alıverdi. Bir eliyle yanağmdaki beni sanki silmek istiyor, pervasız, rahat bir sesle konuşuyordu<span class="calibre1">:</span></p>

  <p class="block4">— Karıları polisler gece vakti getirdi, enişte bey... Altlarında yatak yok. Yirmidört saat karakolda, polis dairesinde kalmışlar... Güldü ve keyiflendi. Açlıktan öleceklermiş. Bağ arasında orospuluk kolay değil... Adam gideceği yeri şaşırır. Kerhanede koynuna almak şöyle dursun, cigarana ateş istemeyeceğin serserilere bir lokma ekmek için razı olursun. Evsiz orospuluk ölümle bir. Mart ayında sokaklarda kedi yavruları olur ya... Ben onlara acırım, evi yavru kedilerle doldururum. Gözlerini kaydırarak arkadaşlarını gösterdi. Bunlar bana kızarlar. Ben kedi yavrularına acımam... Evsiz karıları düşünürüm. Ana yok, baba yok... Sürt Allah im sürt... Yaprak oynasa "Aman basıldık" dersin. İnsanoğlu neden korkar? Akılsızlığından... O da kahpelik, kerhanedeki de kahpelik. Bunu gel de, serseri karıya anlat... Rezilliği çeker... İlle kerhaneye düşmeyecek. Laf arasında da "Ben kerhane karısı değilim, " diye bir övünür. Ben Hacı Abdullah'ın eline düşmeden üç ay bağ aralarında gezdim. O zaman on üç yaşındaydım...</p>

  <p class="block4">Sözün burasında, kulağı çınlamış gibi Hacı Abdullah içeri girdi. Kırmızı yüzü gülüyordu.</p>

  <p class="block4">— Vay safa geldiniz!. , diye bağırdı, içerde lafa dalmışım. Kız Ayşe bana ne getirdin namussuz?</p>

  <p class="block4">Hacı Abdullah'ın "namussuz" lafı, Eplemeli Ayşe'nin zanaatında artık tamamıyla ustalaşmış siyah gözlerine, beyaz ve kibirli tombuluğuna ve göğsündeki beşibirlikle kollarındaki bileziklerde ışıldayan zenginliğine tokat gibi çarpmıştı. Tözey'in mahpusluğundan beri gidip gelen orospulara, Hacı Abdullah, böyle kaba sözlerle iltifat ediyor, eski ahbaplıkları bu suretle etrafındakilere ispat etmeye çalışıyordu. Cevap alamayınca İstanbullu ‘ya döndü<span class="calibre1">:</span></p>

  <p class="block4">— Bu Eplemeli hasis olmuş beyim, dedi, bu eskiden cömertti. Her ne istersen veriverirdi. Öyle değil mi kız?</p>

  <p class="block4">— Delinin zoruna bak. Sen hep eskilerden açıyorsun ama, eski çamlar bardak oldu.</p>

  <p class="block4">— Kenarda, köşede olmayan kalmıştır.</p>

  <p class="block4">— Çık da görürsün.</p>

  <p class="block4">— Çıkacağız inşallah... Haberin olsun, ben paçalı pantolon yaptırıyorum.</p>

  <p class="block4">— Ya, ne yaptıracaktın?</p>

  <p class="block4">— Ben "şalvar" dedim. Murat Bey "olmaz" dedi. İbrahim "olmaz" dedi. Ben de "baş üstüne" dedim. Bakalım başımızı derde sokuyoruz. Ben ömrümde hiç pantolon giymedim. Gördün mü? Dışarıdayken züppelerle "arkadan cepli" diye alay ederdik...</p>

  <p class="block4">— Aklım olmadığından edermişsin. Aklım olmadığından...</p>

  <p class="block4">— Orospuya bak... Sen eskiden "aman Buzo senin için ölüyorum, " diye ağlardın. Unuttun mu?</p>

  <p class="block4">— İşte gördün mü? Benim de aklım yokmuş. İstanbullu, Ayşe'yi pek üzen bu konuşmayı değiştirmek üzere Tözey'e döndü.</p>

  <p class="block4">— Size bir şey rica edecektim, dedi. Araya laf girdi.</p>

  <p class="block4">— Buyrun.</p>

  <p class="block4">— Bir iltimas. Tabii siz buradasınız. Asıl Ayşe Hanım'a rica edeceğiz. Buranın işlerini daima umursamayan ve bunu da hiç saklamayan Ayşe, Hacı Abdullah'ın laflarından kurtulmak için pek alakadar oldu<span class="calibre1">:</span></p>

  <p class="block4">— Baş üstüne... Emredin.</p>

  <p class="block4">— Estağfurullah... Çullunun Hacı...</p>

  <p class="block4">— Anladım. Kıymeti bana mı ısmarlıyor?</p>

  <p class="block4">— Hayır. Rum kızı için değil. Azzet için söyledi.</p>

  <p class="block4">— Doğru etmiş. Çünkü Rum kızı kerhaneye alışıktır. "Kerhane" kelimesi Eplemeli'nin ağzında, Hacı Abdullah'ın</p>

  <p class="block4">"orospu" sözüne hiç benzemiyordu. Fevkalade tabii, mesela taban astarından bahseden bir kunduracı gibi zanaatkarcaydı. İstanbullu rahatça sözüne devam etti<span class="calibre1">:</span></p>

  <p class="block4">— İşte biliyorsunuz. Bu sefer ikisini de götürmüşler. Hacı burada perişan olmuş. Kahvesiz ölecek. Hem de hayırlı bir iş teklif ediyor. Azzet'i nikah kıyıp çıkaracakmış. Galiba başka çare de yokmuş.</p>

  <p class="block4">Kerhane usullerini, belediye nizamlarını mahsustan bilmiyormuş gibi davranıyor, vaktiyle, gençlik senelerinde uzun müddet içinde dolaştığı bu her yerde biraz aşağı, biraz yukarı aynı olan uydurma muhiti hiç tanımamış olmakla bu biçare kadınlara karşı gizlice övünüyordu. Kendisini şu anda hiç beğenmeyerek öksürdü.</p>

  <p class="block4">— Azzet'i resmen alacak.</p>

  <p class="block4">Münevver ilk defa söze karıştı. Sanki geldi geleli Azzet-Hacı meselesini düşünmüş, nihayet kararını vermişti.</p>

  <p class="block4">— İyi ama, Hacı perişansa... Kahvesiz ölecekse... Allah Allah... Azzet'in bizde oturması daha iyi değil mi? Dışarıda para mı kesiyormuş bu karı?</p>

  <p class="block4">— Orasını bilmiyorum. Yalnız Hacı’nın kanaatına göre "Azzet dışarıda olsa beni beslerdi, " diyor.</p>

  <p class="block4">— Yanlış efendim. Azzet beslerdi, evet, lakin yanında Rum kızı Kıymet olacak. Kıymet'i işletip besleyecek. Kocakarı ne halt etsin canım?</p>

  <p class="block4">— Hayır. Kıymet'ten Hacı’nın galiba Sıtkı sıyrılmış. Bana öyle geldi.</p>

  <p class="block4">— Kıymet de aynı fikirde. "Sürünmekten kurtuldum, " diye seviniyor. Ama kocakarı öyle değil.</p>

  <p class="block4">Ayşe omuzlarını salladı<span class="calibre1">:</span></p>

  <p class="block4">— Geleli dört gün var, daha bir müşteri çekemedi. Bir ümidi Bayram'da kalmış. Eğer, boşta kalan sarhoş bir herif olursa... Ben de olsam ağlarım. Tözey hazin hazin sordu<span class="calibre1">:</span></p>

  <p class="block4">— Kıymet nasıl?</p>

  <p class="block4">— Kıymet, ne de olsa, bacım, daha genç. Vücudu gösterişli. O karıya ben şaşıyorum. Göğüsleri lastikten mi? Hiç pörsümemiş...</p>

  <p class="block4">Hacı Abdullah, cigarasını sarmayı bitirmişti. Acele acele söze karıştı<span class="calibre1">:</span></p>

  <p class="block4">— Sittiret.. O da mı karı? Biz onun gençliğini biliriz. Mavzeri karnına daya, şuraya çıkıp iki dönemez. Oyunsuz kahpe makbul değildir. Kıymet'in şakiliği de metelik etmez. Ayı gibi bir şey. Nezaketi yok. Kadehi döndürür ama, işte öylesine... Lakin temiz karıdır. Malatya'nın bir babayigiti bunun yüzünden vuruldu. Kaltak bu Çullu rezilinden usanmış besbelli. Oğlana "Gel beni götür, " demiş. Bir kere gitmişler, Çullu evdeymiş. "Rakı içmeye geldik, " demişler, beraber oturmuşlar. Bir daha gitmişler gene Çullu evdeymiş. Gene "Biz rakı içmeye geldik, " demişler. Artık bilmem, birinci muhabbette mi, ikinci muhabbette mi, bu Çullu meseleyi çakmış. Ölen oğlan biraz kabadayı idi. Gözünü budaktan sakınmazdı. Demek ki Çullu'yu adam yerine koymamış. Sarhoşluk arasında karıya laf mı dokundurdu, ters mi baktı, işaret mi verdi, velhasıl Çullu şüphelenmiş, Çullu kaçın kurası beyim.. Sen onun şimdi ölü zamanım gördün. Başlamış kollamaya, bir gece oğlan iki arkadaşla bu Kıymet'i almaya gelmiş. Evin avlusunda birbirlerine kavuşmuşlar. Çullu biçareyi su arkına devirdi. Beş yerinden vurup öldürdü. Beş gün mezar gezdi. Şahitleri, karıyı korkuttu. Zaten kapı karının üzerinden kilidiymiş. Oğlanlar omuzlayıp kırmışlar. Hitamında ölenin arkadaşları bizi de mahpus ederler diye korkup Çullu'ya şahit oldular. Karı da beni cebri götürüyordu, dedi. Çullu'nun hanesi basılmış oldu. Bir seneyle kurtuldu. İşte Kıymet o domuzdur. Lakin Allah da ona belasını vermiş. Ağzı kokar. Sinsin yutmazsa, nane şekeri yemezse hovardası yanına yaklaşamaz. Olmaya ki baskın sarhoşluğuna rastlaya... Mahalle komiseri ile arası iyi diyorlardı. Şimdi dostu komiser mi?</p>

  <p class="block4">— Komiseri görmedik. Kendi sözü, komiser dadanmış. Ölüyormuş komiser. O zaten pis bir komiserdir. Bir ihbarat olup beraber basılmamak için yolun iki başına bekçi koyup geliyormuş, gece vakti...</p>

  <p class="block4">— Vay canına... Memurun zamparası da demek şimdi böyle...</p>

  <p class="block4">— Böyle elbel. Bekar mahalle oğlanları karıyı gizlice zedelemeşinler, fazla kullanmasınlar, vura vura hasır gibi eskitmesinler diyerek...</p>

  <p class="block4">— Ulan Ayşe laf yaparsın kaltak... Pekâlâ, komiserin dostu kerhaneye nasıl düştü?</p>

  <p class="block4">— Mahalleli bir rakı meclisi icat etmiş. Karıları bağlara çekmişler. El atından polis dairesine haber vermişler.</p>

  <p class="block4">Tözey sordu:.</p>

  <p class="block4">— Kıymet hangi odada oturuyor?</p>

  <p class="block4">— Eski odasında... Vaktiyle orada otururmuş. Aliye bir gün evvel boşaltmıştı.</p>

  <p class="block4">— Tahta bitli odada mı?</p>

  <p class="block4">— Evet.</p>

  <p class="block4">— O karıda frengi mi vardır nedir? Tahta bitleri onu yemez. Şaşırıp siner, o saat ölür... Bir şey hatırlayarak kahkahayla güldü. Aklına geldi mi</p>

  <p class="block4">kız... Sana söylüyorum Münevver?</p>

  <p class="block4">— Neymiş?</p>

  <p class="block4">— Haydi, kuzum şu gözlüklüyü anlat... Anlat da Murat Bey gülsün... Bütün karılar daha şimdiden gülmeye başlamışlardı. Münevver ciddiyetini bozmadan konuştu<span class="calibre1">:</span></p>

  <p class="block4">— Bizim evde bir tahtakurulu oda var. Tahta biti dünyadan çekilse, zemherinin ortasında, oranın bitleri vıcır vıcır dolaşır. Gene bu Çullunun Hacı’nın Kıymet'iydi. Böyle bir daha kerhaneye düşmüştü. Yaz günü karıya bir müşteri geldi. Şişman, gözlüklü, bastonlu bir herif... Paralı bir adam... İçtiler, eğlendiler, yattılar. Gece vakti bir gürültü, bir kıyamet... Hep dışarı koştuk. Zampara kıyameti koparıyor. Ben ara bulayım diye yanlarına gittim. Herif don gömlek, hart hart kaşınıyor. Bir taraftan nefesi çıktığı kadar bağırmakta. "Ver şuradan pantolonumu. " Al. "Ver şuradan ceketimi. " Al. "Şapkamı da ver. " İşte. "Ver şu bastonla gözlüğü. " Buyrun. "İşte ben gidiyorum. İşte üç lira geceliğin orospu... Ben buraya namusumla rahat etmeye geldim... Tahtakurularmı Allah sana bağışlasın... Beni yiyip tükettiler. Tahtabitlerine sahip olmayı bilmeyen karı orospuluk edemez... " Çıktı, gitti. Hâlâ evde kızlar güler. Geçen akşam Kıymet'e söyledim. Hiç unutmamış. "Beni yemez, " dedi.</p>

  <p class="block4">— Herif haklı... Namusluyla rahat etmeye gelmiş. Ötekim de tahtakuruları yemiyormuş tamam.</p>

  <p class="block4">Tözey düşünceli düşünceli sordu<span class="calibre1">:</span></p>

  <p class="block4">— Azzet'in ağası ne istiyor söylemediniz ki...</p>

  <p class="block4">— Kadını muhafaza edeceksiniz. Aç kalmasın. Biz de onu oradan çıkarmaya çalışacağız.</p>

  <p class="block4">Kıvırcık, deminden beri yanındaki kısa boylu beyaz kadınla bir şeyler fısıldaşıyorlardı. Gür, kıvırcık saçlarını bir baş hareketiyle azametle arkasına atarak teklif etti<span class="calibre1">:</span></p>

  <p class="block4">— İsterseniz Teğmen Sıtkı Bey'e söyleyeyim. Elinden gelen yardımı esirgemez.</p>

  <p class="block4">Bu kızın yüzü çok güzeldi. Fakat Malatyalılar vücudunun esmerliğinden şikayet ediyorlardı. İstanbullu, onun gözlerine baktı. "Ah köpoğlusu... " diye düşündü. Böyle bakmanın manasını biliyordu. Kadının aşüftesi, arkadaşının sevdiği erkeğe böyle biraz merakla ve çok çok da arzuyla bakar. Şu anda Teğmen Sıtkı -uzun boylu, yakışıklı bir jandarma zabiti— adamakıllı tehlikedeydi. Murat "kadından yana talihli herifim, " diye gülümsedi.</p>

  <p class="block4">— Teşekkür ederim. Bilmem ki söylemeye değer mi? Ben şöyle düşünüyorum. Valiye bir istida vereceğim. Hacı’nın ağzından. Azzet'i nikahla alacağını, bu sebeple namusunun daha fazla paymal olmaması için kadının derhal oradan bırakılmasını isteyeceğiz. Acaba koyuverirler mi?</p>

  <p class="block4">Tözey başını salladı<span class="calibre1">:</span></p>

  <p class="block4">— Zannetmem. Nikah muamelesi tamamlanmadan bırakmazlar. Hem siz böyle işlere karışmayın. Hacı, Azzet'i almaz.</p>

  <p class="block4">— Yemin ediyor.</p>

  <p class="block4">— İşte yemin ettiğinden belli. Kavat kısmının yemini bol olur.</p>

  <p class="block4">— Artık orasını bilmem. Biz iyilik edeceğiz. Daha doğrusu, iyilik etmeye çalışacağız. Siz de Ayşe Hanım, lütfen o biçareye yardım ediniz. Size hizmet göremez mi?</p>

  <p class="block4">— Zaten hepimize yardım ediyor. Dün sizin çamaşırlarınızı ona yıkattık.</p>

  <p class="block4">— Teşekkür ederim. Bir de, buraya gelmesine polis mi, bekçi mi, oraya her kim karışıyorsa, müsaade etmiyormuş. Söyleyin de hiç olmazsa on dakika izin versinler. Gelip Hacı'yı görsün.</p>

  <p class="block4">— Kolay. Bekçi Hüseyin'e söylerim. Bugün gelsin mi?</p>

  <p class="block4">— Gelsin ya.. Ziyaret günü... Burnunu karıştırmaya başlayan Hacı Abdullah'a gözüyle işaret etti. Değil mi Hacı?</p>

  <p class="block4">— Gelsin elbette... Hacı'ya biraz da kahve getirsin sevaptır.</p>

  <p class="block4">— Alay etme. İhtiyarlara acımak lazım.</p>

  <p class="block4">— Bırak beyim... Acınacak bir herif değildir. Hem Azzet'i dünyada almaz. Kaçıncı laf bu... Onun akrabaları var. Müsaade etmezler. Görürsün.</p>

  <p class="block4">— Böyle işe akraba karışmaz.</p>

  <p class="block4">— Böyle işe akraba karışmaz ama, senin sahiden gönlün varsa karışmaz.</p>

  <p class="block4">— Şimdi Hacı’nın gönlü yok mu?</p>

  <p class="block4">— Şimdi Hacı’nın kahveden başka hiçbir şeyde gönlü yok. Kızlar, kalktılar. Sırayla Murat'ın ve Hacı Abdullah'ın elini</p>

  <p class="block4">sıktılar.</p>

  <p class="block4">Onlar gittikten sonra başgardiyan içeri girdi. Tözey'e sordu<span class="calibre1">:</span></p>

  <p class="block4">— Söyledin mi?</p>

  <p class="block4">— Daha söylemedim. Baksanıza Murat Bey!</p>

  <p class="block4">— Buyrun.</p>

  <p class="block4">— Ayşe Ana'nın yerine tabii bir gardiyan alınacak. Bu sabah kızı geldi. Bana da, başefendiye de yalvardı. Siz müdüre söyleyeceksiniz. Bir de istida yazacaksınız. Adı Şefika. İyi bir kadın.</p>

  <p class="block4">Hacı Abdullah telaşlandı<span class="calibre1">:</span></p>

  <p class="block4">— Kim iyi bir kan? Şefika mı? Sen deli misin yahu? Dünyada onda edepsizi yoktur. Bak, başefendi keyfine... Şefika buraya gelirse senin iflahım keser...</p>

  <p class="block4">Başefendi bütün uzun boylular gibi, küçük sıkıntılara hiç aldırmayan, sinirlenmesi hemen hemen imkansız bir adamdı. Yakından iyi görmeyen küçük gözlerini kısarak gülümsedi<span class="calibre1">:</span></p>

  <p class="block4">— O kadar yalvardı ki... Ayaklarımıza kapandı. Murat Bey, seni de tanıyormuş. Buraya anasının yanına geldikçe görürmüş. Sen hatırladın mı?</p>

  <p class="block4">— Hayır. Farkında değilim. Pek mi genç?</p>

  <p class="block4">— Genç değil. Altı çocuk anası... Boyuyla beraber oğlu var. Kendisi 35 yaşındayım diyor ama, sen korkma, yukarı çık. Kırk de..</p>

  <p class="block4">— Kocası razı mıymış?</p>

  <p class="block4">— Kocasını mutlaka tanırsın. O da adliyeci sayılır. Adıyaman'da cezaevi memuru idi. Bir mahpus kaçırdı da açığa çıkardılar. Üç aya mahkum ettiler. Mübaşirlikte, kolculukta bulunmuş. Şimdi inhisarda çalışıyor. Altı ay evvel burada yatmış.</p>

  <p class="block4">Murat, Hacı Abdullah'a baktı. Hacı, başını kaldırdı<span class="calibre1">:</span></p>

  <p class="block4">— Sen fark etmedin beyim. Alt koğuşta yattı. Ayşe karıya kendini bir güzel besletti. Sarı yağız bir herif...</p>

  <p class="block4">— Aklıma gelmiyor. Demek karısının burada gardiyanlık etmesine razı.</p>

  <p class="block4">— Söylediğin lafa bak. Şefika ona bir şey sormaz ki... İyi ki ben cezayı bitirdim beyim.</p>

  <p class="block4">— Neden?</p>

  <p class="block4">— O karıyla geçinemezdik. Bir kere kapıya geldi. Şakadan bir laf söyledim. Az kalsın beni paralayacaktı. Sonunda müddeiumumiye şikayet etmiş. Bir ay beni buralara çıkarmadılar. Yumuşak dikendir orospu... Edepsizdir. Edepsizlikte bu Tözey'i suya götürür de susuz getirir.</p>

  <p class="block4">Tözey öfkelenmiş gibi yaptı<span class="calibre1">:</span></p>

  <p class="block4">— Ben edepsiz miyim? Edepsizin lafına bak...</p>

  <p class="block4">— Kızma Tözey. Şaka ettim.</p>

  <p class="block4">— Ben şaka istemiyorum. Karı akşamüzeri gelecek. Siz bir istida yazıverin Murat Bey.</p>

  <p class="block4">— Olur, yazarım.</p>

  <p class="block4">— Müdür beyle de görüşün. Kabul etsin. "Altı çocukla aç yatıyoruz, " diye ağladı zavallı.</p>

  <p class="block4">— Merak etmeyin. Bakışlarda sanki kucaklaştılar.</p>

  <p class="block4">Yalnız kaldıkları zaman Hacı Abdullah, keyifle bir ıslık öttürdü<span class="calibre1">:</span></p>

  <p class="block4">— Şefika gardiyan olursa mahpusun hali harap beyim...</p>

  <p class="block4">— Ne yapar?</p>

  <p class="block4">— Ne yapmaz diyeceksin.</p>

  <p class="block4">— Deme...</p>

  <p class="block4">— Dedim gitti.</p>

  <p class="block4">— Demek o kadar, rezil midir?</p>

  <p class="block4">— Rezil olduğu iyi zamanında belli olmaz. Dünyada bundan daha iyi karı yoktur, dersin.</p>

  <p class="block4">— Anladım. Rezilin kendisiymiş.</p>

  <p class="block4">— Her marifet bulunur. Bizim Çörtikli söyledi. Vaktiyle dünya güzeli imiş. Kaymak gibi eti varmış beyim... Çörtikli "Ben böyle beyazlık, böyle cilve, görmedim. Erkeğe doymaz bir karı, " derdi. Lakin şimdi kocaldı.</p>

  <p class="block4">Eski kulağı kesiklerden desene...</p>

  <p class="block4">— Kulağı değil, kuyruğu da kesiklerden...</p>

  <p class="block4">— Kocası?</p>

  <p class="block4">— Kocası da memura benzer. Evet efendim. Münasip efendim. Affedersiniz efendim, diye konuşur. Dağlarda bayırlarda tütün kollamış. Ağa, ellerin tütünü şurada dursun, sen hele evdekini kolla...</p>

  <p class="block4">— Hacı, karıya öfkelenmişsin. İftira ediyorsun.</p>

  <p class="block4">— Biz kötü mü dedik beyim. Bazı adamlar, evdeki kaçağı bırakıp dağdaki kaçağın derdine düşmez mi? Biz işte onlara söyledik. Şefika buraya gardiyan olmalı. Bu bizim hükümete öyle memur ister. Gördün mü? Beni on iki sene yatırmasaydı, kanun yerini bulmazdı. Vay Şefika Hanım vay... Memurluğa girecek. Mahpusun başına amir geliyor... Bu dünya batar beyim. Ben hele içeri gireyim.</p>

  <p class="block4">— Tözey'le muhabbete mi?</p>

  <p class="block4">— Muhabbete ama, çıkması yaklaştıkça aklı başına geliyor.</p>

  <p class="block4">— Neden anladın?</p>

  <p class="block4">— İlk günler dost olmaya karar vermiştik. Bir haftadır caydı.</p>

  <p class="block4">— Sebep? İstanbullu, gözlerini Hacı'dan kaçırdı. Gene Şahap'ı mı seviyormuş?</p>

  <p class="block4">— Şahap'ı sevmediğine yemin ediyor. Lakin ben eskiden Eplemeli Ayşe'nin dostu olduğumdan, şimdi bizim dost tutmamız icap etmezmiş.</p>

  <p class="block4">— Sen ne diyorsun?</p>

  <p class="block4">— Ben yalvarıyorum.</p>

  <p class="block4">— Demek razı olsa kerhanede dost tutacak mısın?</p>

  <p class="block4">— Kerhaneye gitmem ki, dostum eve gelir.</p>

  <p class="block4">— Mahalleliden ayıp değil mi?</p>

  <p class="block4">— Bizde âdettir. Kahpeyi evde besleyene hovarda derler. </p>

  <p class="block4">— Bak Hacı, bahsi kaybedeceksin. Hangi fabrikada çalışanlar yol boyunda erkek çeviriyorlardı?</p>

  <p class="block4">— Onlar gene çeviriyor beyim. Ben sözümde duruyorum. Çıktığımdan bir hafta sonra bir dünya güzelini dost tutup buraya getireceğim.</p>

  <p class="block4">— Tözey'i saymam.</p>

  <p class="block4">— Sen alay et bakalım. Fabrikada bütün Malatya'yı baştan çıkarmış. Senin haberin yok.</p>

  <p class="block4">— Ziyafette, aklında mı, mutlaka muhallebi olacak?</p>

  <p class="block4">— Aklımda neden oluyor? Bahsi ben kazanacağım.</p>

  <p class="block4">— İnşallah...</p>

  <p class="block4">Hacı şalvarını savurarak kendisine pek emin bir tavırla Tözey'i görmeye gitti.</p>

  <p class="block4">Yirmi günde, tam tam kırk lira masraf ettiğini Sefer'e söylemişti. Kadına masraf etmekle izzeti nefis denilen his arasında pek gizli, fakat pek kuvvetli bir rabıta olduğunu Murat biliyordu. "İşler tehlikeli bir hal alıyor, " diye düşündü. Canı sıkılarak pencerenin önüne gitti. Dışarıda, Inci'nin anası -fevkalade ihtiyar, fevkalade ufak tefek, fevkalade çirkin ve yüzü yalnız kırışıktan ibaret bir kocakarıjandarmaların falına bakıyordu. Herkes falcının etrafına çömelmişti. Çingene karısı mırıl mırıl konuşuyordu<span class="calibre1">:</span></p>

  <p class="block4">— Osman Ağa... El tuttun, niyet ettin. Cenabı Mevlâ işin rasgetire... Acık şu gurbet elde canın sıkkın. Lakin Cenabı Mevlâ işini rasgetire. Elini yüzüne sür, yedi düşmanın kınla... Al şu otu beş parmağınla sık. Eğer açılırsa dileğin olur. Açılmazsa bahtına yan...</p>

  <p class="block4">Jandarma Osman, çingene karısının avucuna bıraktığı kuru otu var kuvvetiyle -talihi iyiye doğru mutlaka çevirmek hırsıyla— sıkıyordu. Çömelenlerden ikisi ayağa kalktı. Pencerede duran Murat'a gülümsediler.</p>

  <p class="block4">— Sen de baktırsana beyim.</p>

  <p class="block4">— Benim falıma bakılmış zaten.</p>

  <p class="block4">— Nasıl iyi mi bari?</p>

  <p class="block4">— İyi olmaz mı? Sen baktırdın mı Recep?</p>

  <p class="block4">— Baktırdım bey.</p>

  <p class="block4">— Bildi mi?</p>

  <p class="block4">— Neyi bilecek. İşte saymayı bellemiş. Tren gibi giril giril okuyor. Adamın eline bir ot veriyor, ot kendiliğinden açılıyor. Halbuysa ben o çeşit otları bilirim. Bizim teke dağında çoktur. Eşek gibi beş kuruş verdik.</p>

  <p class="block4">— Hem biliyorsun yalan olduğunu, hem de neye baktırıyorsun?</p>

  <p class="block4">— Merak beyim. Adam merak ediyor. Kim bilir belki bir havadis verir diyor. Dünyada insan gibi hayvan mahlûk olmaz. Falcı karı ezberden okuyordu<span class="calibre1">:</span></p>

  <p class="block4">— Cenabı Mevlâ... İşin rasgetire... Cenabı Mevlâ... Düşmanların kınla... Cenabı Mevlâ... Ayşe Ana, -Allah rahmet eylesin— tam vaktinde ölmüştü... "Allahm sevgili kulu olduğu" şu cihetten de besbelli ki "Yorgan paralamadı", "Kuş gibi ruhunu teslim etti. Gülerekten... Bir kere hınk dedi. " Bunları yeni karı gardiyanı olan kızı Şefika Hanım böylece tekrarlayıp duruyordu. Başka tafsilât da vardı. Bir kere rahmetli, bütün variyetini torunlarına bırakmış, oğlunu mirasından mahrum etmişti. Oğlu Davulcu Hasan, her ne kadar edepsizlik etmeye yeltendiyse de, Şefika Hanım karakola koşarak terbiyesini veriverdirmişti. Kocasına kalsaymış, iki tencereden birisini, hatunun eskilerini hep davulcuya bırakacakmış. "Tencere... Senin tencereye ne ihtiyacın olur bakalım? Sokaklarda gezen bir deli kız vardı. İşte onu eve kapatmış. Deli yemek pişirmesini bilir mi? Yediğiniz peynir ekmek... " Şefika Hanım, bunları İstanbullu ‘ya birer solukta, gizli bir şey söyler gibi anlatmıştı.</p>

  <p class="block4">Anasına hiç benzemeyen güler yüzlü bir kadındı. O da uzun boylu, etine dolgundu ama, Ayşe Hanım gibi hantal değildi. Ayakları biraz içeri basıyordu. Beyaza yakın, çakır gözlerinde altı çocuk anası olduğunu hatırlatan hiçbir yorgunluk yoktu. Evvela Tayına Sefer'le, sonra bütün mahpus karılarla senli benli olmuştu, İstanbullu'dan "utanıyor, buraya kabul edilmesini onun yardımından bilerek minnettarlığını her vesileyle ileri sürüyordu. Zaten anası da, Murat Bey'in iyi yürekliliğini anlatır dururmuş.</p>

  <p class="block4">Daha adliyeye intisap etmeden, hukuk hâkimi beyin evinde hanımefendiye yardımlar ettiği için haphazır bir de hamisi vardı. Ana karneyi derhal almış, Ayşe Ana’nın aylarca bekleyip nihayet ömrü vefa etmediğinden göremediği yardımlan bu himaye sayesinde yeni müstahdem olmasına rağmen elde edebilmişti.</p>

  <p class="block4">Sırtında eski bir yatak çarşafı, ayaklarında topukları tamamıyla aşınmış çarpık kunduralar ve eski bir basma entari ile gelen Şefika Hanım, dört gün içinde siyah iskarpinler ve kahverengi bir kostüm tayyör giydi. Dalgın hapishane müdürü onu bu kıyafette ilk gördüğü zaman<span class="calibre1">:</span></p>

  <p class="block4">— Sen içerde ne arıyorsun? Bugün ziyaret günü değil... Başgardiyan... Başgardiyan... diye bağırmıştı. Sonra işi anlayınca yere bakarak derin derin düşündü. Âdeti olduğu üzere İstanbullunun omzuna vura vura konuşmaya başladı<span class="calibre1">:</span></p>

  <p class="block4">— Gördün mü? Biz halt ettik. Bu karıyı inha etmek yoktu. Yahu burası Malatya sineması mı? Bu hep böyle mi gezecek?...</p>

  <p class="block4">— Nesi var?</p>

  <p class="block4">— Kılık kıyafete baksana...</p>

  <p class="block4">— Suç onda mı? Devlet veriyor. Tabii memurlarım giyinsin, süslensin, insan içinde şerefli gezsin diyerek...</p>

  <p class="block4">— Alay etme...</p>

  <p class="block4">— Alay mı ediyorum? "Kıyafetine lazımı kadar itina etmiyor" diye geçen yıl müfettişten ihtar almadın mı? Şefika Hanım akıllı— Bir müfettiş gelse senin yüzünü ağartacak...</p>

  <p class="block4">— Senin bugün keyfin çok.</p>

  <p class="block4">— Doğru söylüyorum. Kaç kere şuraya bir daktilo hanım alalım, " dedim. Kulak asmadın. Bir kâtip getirdin. Hafız. Burada mahkum defteri tutacağına, bağlarda müddeiumumi muavinlerine gazel okuyarak kerhanede dost tuttu. Defledin, bu sefer de bir esrarkeş geldi. Ahmet yerine Mehmet, Hızır yerine hazır yazıyordu. Bütün işleri sen kendin yapmaya başladın. Eşek gibi beni çalıştırdın.</p>

  <p class="block4">— Estağfurullah...</p>

  <p class="block4">— Lüzum yok, lüzum yok. Hakaret gibi söylemiyorum. Gayretimi tavsif ediyorum. Bir daktilo olsaydı... Ciddi bir hanım...</p>

  <p class="block4">— Al işte... Bir tane bulduk. Daktilo bilir mi, ciddi midir? Orasına aklım ermez ama... Yahu mahpushanede bu ne rezillik? Allah beterinden saklasın.</p>

  <p class="block4">— İzam ediyorsun. Ben dikkat ettim. Mahpuslar kendisini pek sayıyorlar. "Şefika Hanım, " derlerken sesleri titriyor. Sonra ciddiyetinde ne var? Başörtüsünü hiç unutmuyor, yüzünü de sımsıkı sarıyor.</p>

  <p class="block4">— Dişleri berbat da ondan...</p>

  <p class="block4">— Söyledim. Yaptıracakmış.</p>

  <p class="block4">— Aranız iyi maşallah...</p>

  <p class="block4">— Hemen kalbin fesatlıkta müdür... Kocası mahpus arkadaşımız olduğundan... Bir de malum ya, istidasını ben yazdım. Kalemim uğurlu imiş. Karı koca teşekküre geldiler.</p>

  <p class="block4">— Sen neden bana sormadan istida yazarsın? Gülme rica ederim. Başıma bela getirdin. İstidayı müddeiumumilikte okudular da, "Bunu mutlaka hukuk hâkimi yazmıştır, " dediler. Hukuk hâkimi benim mahpushaneme nasıl karışırmış, neden karışıyor? İçerde idamlık karı olmasaydı Şefika bu kapıdan bakamazdı bile... Yahu... Her felaket beni bulur. Ben müddeiumumiliğine gideceğim... Şapkasını başına geçirdi. Saat kaç? İki buçuk mu? Eyvah geç kaldım... Ampul mubayaa edecektik. Dur nereye? Bir şey soracağım. Sen bu karıya dişlerini ne biçim söyledin bakalım? "Senin dişlerin dökülmüş. Çirkinleşmişsin. Şunları yaptır" mı dedin?</p>

  <p class="block4">— Hayır, kendisi şikayet etti. Kocasının derdinden dişleri dökülmüş. Talihsiz karı olduğu için kötü herife düşmüş.</p>

  <p class="block4">— İyi öyleyse birader... Vay başıma gelenler... Dün bir, bugün iki, karı sana kocasından şikayete mi başladı? Bu ne demek?</p>

  <p class="block4">— Hep kalbin fesat. On beş sene hapishane müdürlüğü yaptığından şüphe ruhuna işlemiş. Biz bunları kocasının huzurunda konuştuk.</p>

  <p class="block4">— Alay etme.</p>

  <p class="block4">— Vallaha... İşte sana bir de yemin. Kocası da teşekküre geldi. Üç ay mahpus yattığı için biz onunla kapı yoldaşı saydırmışız. Karıyı bana emanet etti. Hem zaten ben kocasına danışmadan istida yazar mıyım? "Burası mahpushane... Bir sürü bekar erkek var. İyi düşün... " dedim. Razı oldu.</p>

  <p class="block4">— Vay pezevenk vay...</p>

  <p class="block4">— Damadıma hakaret ediyorsun. "Bu senin hemşiren, dedi, tecrübesizdir. Genç olduğundan biraz hoppadır. Rica ederim himayenizi esirgemeyin, " dedi. "Ben eminim ya... " dedi. Namusundan eminmiş...</p>

  <p class="block4">— Sen ne cevap verdin?</p>

  <p class="block4">— Baş üstüne, dedim.</p>

  <p class="block4">— Şimdi, bu kart karıyı sen neye karşı muhafaza edeceksin?</p>

  <p class="block4">— Kazaya, belaya karşı...</p>

  <p class="block4">— Ben bu işi hiç beğenmedim arkadaş... Bu karı, gardiyanları birbirine katar, mahpusları soyar. Biz çizgiyi yanlış çizdik. Bunun ayağını kaydıracağım.</p>

  <p class="block4">— Yağma yok. Benim himayemde olduğunu...</p>

  <p class="block4">— Himayenden başlarım. Vay orospu vay... Eski yatak çarşafıyla, pis kunduralarıyla ben bunu kocakarı belledim.</p>

  <p class="block4">— Gördün mü kabahat sende. Alıcı gözüyle bakmamışsın.</p>

  <p class="block4">— Bakmadım. Müddeiumumiye söyleyeceğim. Sen de rica ederim kendisine münasip lisanla anlat. Burası istasyon caddesi değil. Öyle süslenip karşıma çıkmasın.</p>

  <p class="block4">— Neden? Yüreğin mi bozulur? Vallaha yengeme mektup yazarım. "Ayağını denk at yengeciğim. Bizimki üstüne kuma getirecek, " derim.</p>

  <p class="block4">— İnanmaz ki... Benim karı beni bilir. Tam, on yedi sene oluyor. Ben on yedi senedir harama uçkur çözmemişim. Hem de çocuğum olmadığı halde... Bizim biraderle neden dargınız. Akrabalar bana hep dargındır. Sebep? Sebep karının çocuğu olmadığı halde, üstüne evlenmiyorum. Evlenmem. Benim çocuğum yok da, fukaranın çocuğu var mı? Demek ki Allah böyle takdir buyurmuş.</p>

  <p class="block4">— Sen iyi adamsın müdür bey... Bu kadar zaman mahpushanecilik ediyorsun. Bu pis zanaat ahlakını bozmamış...</p>

  <p class="block4">— Yoook... Mesleğime taarruz istemem. Ben ondan memnunum... Burası hastanedir. Siz hastasınız. Ben de doktorum. Size elimden geldiği kadar iyilik edeceğim.</p>

  <p class="block4">— Şimdi kadro tamam oldu öyleyse... Hastanemizde rabıtalı bir bayan hemşire eksikti.</p>

  <p class="block4">— Ne yapacak hemşire?</p>

  <p class="block4">— Derdimize derman olur.</p>

  <p class="block4">— Gülersin... Ben geç kaldım. Kaltağa söyle... Karşımda süslenmesin. Kolundan tuttuğum gibi dışarı atarım. Şakam yoktur.</p>

  <p class="block4">— Biraz çetin. Hukuk hâkimi bey darılır.</p>

  <p class="block4">— Burası hukuk hâkiminin eski yosmalarının fink atma yeri değil efendi.</p>

  <p class="block4">— Sen bunu bana söylersin ama, hâkim beye söyleyemezsin.</p>

  <p class="block4">— Canım yanarsa, reisicumhura bile söylerim. Karı süslenmeyecek, resmen yasak ettim. Rica ederim kendisine anlat.</p>

  <p class="block4">— Baş üstüne...</p>

  <p class="block4">Şefika Hanım, İstanbullu'nun pek münasip bir sıraya getirerek söylediği sözlerden hiçbir şey anlayamadı. Müdür bey ne istiyordu? Tayyörünü çok mu beğenmişti? Allah devlete millete zeval vermesin, insan içine çıkacak bir kıyafet... Rahmetli anası gibi çapaçul gezecek hali yok ya... işin ciddiyetini fark eder etmez, sarı kaşlarını bir an çattı. Bu kaş çatış Murat'a onun isteriye kadar varan ani öfkelerinin bir ucunu kaldırıp göstermiş oldu. Müdür bey, ancak karısına karışabilirmiş. Beğenmiyorsa küçük oğluna Şefika Hanım'ı almasınmış. Zaten güzel karının her yerde düşmanı çok olurmuş. Müdürün samimiyeti de kendisince malummuş. Eline geçse kendisini çiğ çiğ yermiş ama avcunu yalamak imiş. Kala kala o sarhoş suratlı hadım herife kalmamışmış...</p>

  <p class="block4">Bunları başgardiyan odasında, yalnız kaldıklarından istifade ederek konuşuyorlardı. Halbuki içeriye Başgardiyan Mahmut Efendi girdiği halde, Şefika Hanım, sözü kapatmadı. Bilakis hepsini bir solukta tekrarladı. Bütün sinirli kadınlar gibi konuştukça kendi laflarıyla bir kat daha öfkeleniyor, ferahlayacak yerde, hâfakanlanıyordu. Nihayet ağlamaya başladı. İstanbullu, ne yapacağını şaşırmıştı.</p>

  <p class="block4">Bir bardak su verdiler. Kadının dişleri bardağın kenarına çatır çatır vuruyordu. Murat farkına varmadan, teskin etmek için, omzunu okşadı. Şefika birdenbire ürperdi. Sanki vücuduna soğuk su serpilmişti.</p>

  <p class="block4">— Yapmayın... Bana dokunmasamza... diye yalvardı.</p>

  <p class="block4">İstanbullu, bu acayip tehlikeden elini hemen çekti. 1943 senesinde siyasi mahkum olmak, akıl almaz muhataralarla dolu pek komik bir işti.</p>

  <p class="block4">Gardiyanlar evvela meseleyi mühimsemediler. Bir kere bütün cahil erkeklerde olduğu gibi "karı" ne olursa olsun, kendilerinden çok aşağı, akılsız, korkak bir mahluktu. Hizmetkardan da değersizdi.</p>

  <p class="block4">Hele "Ayşe Ana", "Karı gardiyanlığı" sıfatını senelerden beri, berbat etmişti. Maaşını kaybederek sarhoş oğlunun, deli kızının âmânına düşmek korkusuyla biçare kocakarı köpekleştikçe köpekleşmiş, vurmalarına lüzum kalmadan ağlamaya hazır bir hale gelmişti. Ne kadar ağır olursa olsun, her söze boyun büker, kim buyurursa buyursun, her hizmete koşardı. Ayşe Ana’nın istidaya karşı duyduğu hissi, korku kelimesiyle ifade etmek hata olurdu. Bu tam manasıyla dehşetti. Hakkında zabıt tutulmasına, müzekkere yazılmasına pek aldırmazdı. Lakin, yeşilli, sarılı iki tane pul, bir tabaka eseri cedit kağıdı zavallının iflahını iliklerine kadar keserdi. İstanbullu bir gün bu hususu kendisine sormuş, Ayşe ona şöyle cevap vermişti: "Biz bu kapıya istida ile girdik. Kağıda pul yapıştırdı da Hacı Kaya Bey, üstüne -korkarak sesini alçaktı— benim yerime adımı yazıverdi. Bizi buraya istida koydu, istida çıkarır şahım... "</p>

  <p class="block4">İlk gün, misafirlik saygısı saydılar, biraz da her yeni gelene yapıldığı gibi yadırgadılar. Zaten o kıyafetiyle bunlar bile lüzumsuz gibiydi. Akşama doğru her şey tabii halini almıştı. Ertesi sabah kapı önünde kızılca kıyamet, rahmetli Ayşe Ana kadar istidadan korkan gardiyan esrarkeş Ali Seydi'nin başında patladı.</p>

  <p class="block4">Eski gardiyan karı hesabına giderek, karılar koğuşunun kapısını küt küt vurmuş, cevap verene "Gardiyan karıya söyleyin süpürgeyi alıp gelsin" demişti. On dakika sonra müdür odasını, başgardiyan odasını, cümle kapısının önünü ve dış kapı gardiyanının nöbet mahalini hâlâ süprülmemiş görünce, bütün korkak ve yaradılış itibarıyla yumuşak insanların kendisinden aşağıdakilere karşı birdenbire kapıldığı insafsız öfkeyle karılar koğuşunun kapısını ikinci defa ve yerinden sökecek gibi yumruklayarak gardiyan karıyı çağırmıştı. Şefika Hanım, uyku sersemiyle ağır ve tehlikesiz kapıyı araladı<span class="calibre1">:</span></p>

  <p class="block4">— Ne var?</p>

  <p class="block4">— Hâlâ uyuyor musun?</p>

  <p class="block4">— Ne var?</p>

  <p class="block4">— Süpürgeyi al da şuraları süpür, dedik. Sen burada barınamazsın.</p>

  <p class="block4">— Barınamaz mıyım?</p>

  <p class="block4">— Böyle şey istemem. Vazifeni bil.</p>

  <p class="block4">Şefika Hanım, çıplak bacaklarını düşünmeye bile lüzum görmeden arkasından yumruklanmış gibi ortaya atılıp Ali Seydi'nin yakasını toparladı<span class="calibre1">:</span></p>

  <p class="block4">— Herif... Sen karma mı kumanda ediyorsun? Herif, ben senin ne mal olduğunu bilmez miyim? Herif, sen babanın malını esrara verip içmedin mi? Herif, seni kerhanede, Küçük Bedriye bir temiz dövmedi mi? Sen bana vazife öğretecek adam mısın, herif? Çekil... Çekil dedim. Sergardiyan nerede? Nerde o sergardiyan?</p>

  <p class="block4">Bunlar, herhangi bir kitabın kağıttan sahifesinde değil, çelik lâv üzerine dahi kaydedilmez bir şiddetle feryat halinde söylendikleri için, bütün mahpushane ara kapının önüne, bütün gardiyanlar ve İstanbullu koridora, bütün karılar ve çocuklar da kendi koğuşlarının kapılan arkasına, jandarmalar ise sokağa yığılmışlardı. Ali Şeydi bu nâra hücumunun ilk anlarında duymaya alıştığı korku derecesini birdenbire aştığından, sonlarına doğru, meseleyle hiçbir alakası yokmuş gibi gülümseyen bir şaşkınlığa Cezaevi müdürü bütün bu olup biten işlerden haberdar bulunmadığı için İstanbullu ‘ya, eski emrini gene tekrarlamıştı. Bereket versin Murat, bu sefer diplomatça hareket etti.</p>

  <p class="block4">Müdürle ikinci konuşmasının ertesi günü Sabahleyin daha yataktayken Şefika Hanım, kapıyı vurmadan odasına girdi. Yalana bir şaşkınlıkla<span class="calibre1">:</span></p>

  <p class="block4">— Daha yatıyor musunuz? diye sordu.</p>

  <p class="block4">— Ne var?</p>

  <p class="block4">— Tözey canınız bir şey istiyor mu diye beni gönderdi.</p>

  <p class="block4">— Teşekkür ederim. Zahmet ettiniz.</p>

  <p class="block4">— Ne zahmeti... A, bu adam kim?</p>

  <p class="block4">— Hangi adam?</p>

  <p class="block4">— Bu resimdeki koca adam.</p>

  <p class="block4">— Bir arkadaş. O da mahpus. 35 seneye mahkum.</p>

  <p class="block4">— Ne yapmış?</p>

  <p class="block4">— Hiçbir şey yapmadı.</p>

  <p class="block4">— Hiçbir şey yapmazsa adamı 35 seneye mahkum ederler mi?</p>

  <p class="block4">— Ediyorlar. Bazı insanların kalbi fesat... Dünya bütün dedikoducu olmuş. Velhasıl, bizim millet birbirini çekemiyor. Mesela, geçen gün... Geçen gün dedimse... Dün sabah müdür bey, sizi gene birdenbire tanıyamadı.</p>

  <p class="block4">— Tanıyamadı mı aptal herif?...</p>

  <p class="block4">— Sonra gene sizden bahsettik. Müdürün size hürmeti mahsusası var. Ciddiyetinizi pek seviyor. Hele gardiyanlara yaptıklarınızı anlattım. "İyi etmiş aferin... " dedi. Yalnız bir meseleye üzülüyor. Malum ya burası mahpushane, bir sürü bekar adam var. Siz böyle son moda gezerseniz laf ederler diye korkuyor.</p>

  <p class="block4">— Ne lafı ederlermiş?</p>

  <p class="block4">— Dedikodu... İleri geri münasebetsizlik..</p>

  <p class="block4">— Buna çare?</p>

  <p class="block5"></p>

  <p class="block4">— Buna çare... Sırtınıza rabıtalı bir entari geçirirsiniz... Malum ya Şefika Hanım, güzel kadının düşmanı çok olur. Başınızı sımsıkı örtünüz. Lüzum hasıl olmadıkça aralığa çıkıp oturmazsınız. -İstanbullu, kadının yüzündeki değişikliğe bakarak yüzgeri etti- Tabii bunlar hep müdür beyin fikri... Müdür bey, "Bir memleketli olduğumuzdan ona gelen laf bana sayılır, " dedi.</p>

  <p class="block4">— Vay efendim vay... Ha müdür bey, ha benim sersem kocam... Benimki de öyle söylüyor. Dün gece bir saat kavga ettik.</p>

  <p class="block4">— Neden?</p>

  <p class="block4">— Süsleniyorum da kıskanıyor.</p>

  <p class="block4">— Kocanız mı?</p>

  <p class="block4">— Hem kocam kıskanıyor, hem müdür bey kıskanıyor. Siz beni çirkin buluyorsunuz ama, herkes benim şirinkanlı olduğumu söyler.</p>

  <p class="block4">— Estağfurullah... Demek müdür sizi kıskanıyor mu?</p>

  <p class="block4">— Ben adamı gözünden tanırım. Yüzüme öküz gibi bakıyor. Evvelki gün odasına girdim, az daha, kalemi yere düşürecekti... Şefika başını "Seni gidi, seni gidi" manasına salladı. Müdürle başka bir şey konuşmadınız mı?</p>

  <p class="block4">— Ne gibi efendim?</p>

  <p class="block4">— Benim hakkımda.</p>

  <p class="block4">— Hayır. O sizin iyiliğinizi istiyor. Emin olun. Pek saf bir adamdır.</p>

  <p class="block4">— Saf mı? Siz onu bana sorun. Karısından çocuğu olmuyor. Gözü şunun bunun ırz ehli ayalinde...</p>

  <p class="block4">— Zannetmem.</p>

  <p class="block4">— Kapı birdenbire açıldı, içeriye koşarak küçük Aduş girdi. Şefika Hanım korkuyla sıçramıştı. Elini yüreğine bastırıp<span class="calibre1">:</span></p>

  <p class="block4">— Hele yezit... diye bağırdı. Ödümü kopardın... Bak Murat Bey kalbim nasıl vuruyor.</p>

  <p class="block4">İstanbullu, elini kadının göğsüne koymak mecburiyetinde kaldı. Kalbi hakikaten hızlı hızlı çarpıyordu.</p>

  <p class="block4">— Sahiden korktunuz... Çocuktur ne bilsin.. Söyle bakalım Aduş, hani bonjur?</p>

  <p class="block4">— Bonjur efendim.</p>

  <p class="block4">— Bonjur küçük hanım. Nasılsınız?</p>

  <p class="block4">— İyiyim efendim.</p>

  <p class="block4">— Oyunları iyi öğrendin mi?</p>

  <p class="block4">— Öğrendim.</p>

  <p class="block4">— Ne öğrendin bakayım?</p>

  <p class="block4">Aduş küçük yumruğunu iki kere göğsüne vurup<span class="calibre1">:</span></p>

  <p class="block4">— Ah, Murat, ah... dedi.</p>

  <p class="block4">İstanbullu, dirseklerine dayanıp doğrularak gözlerini kırpıştırdı. Şefika Hanım gülüyordu.</p>

  <p class="block4">— Bir daha yap Aduş, haydi bir daha...</p>

  <p class="block4">— Hayır yapmasın... Gel bakalım... Şöyle yakın gel. Bunu sana kim öğretti? Aduş parmağıyla Şefika'yı gösterdi.</p>

  <p class="block4">— Siz mi öğrettiniz?</p>

  <p class="block4">— Tözey'den görmüş olacak.</p>

  <p class="block4">— Demek Tözey, içerde böyle göğsünü mü yumrukluyor? İyi vallaha...</p>

  <p class="block4">— Ne yapsın? Siz erkekler insafsız olursunuz.</p>

  <p class="block4">— Rica ederim çocuğa böyle şeyler belletmeyin. Bak Aduş bir daha görürsem sana küserim. Seninle hiç konuşmam.</p>

  <p class="block4">— Baş üstüne efendim. Şefika çocuğun arkasına geçti.</p>

  <p class="block4">— Yalan kız... Mahsus söylüyor. Yap haydi. Bak sana para verecek.</p>

  <p class="block4">— Ah Murat ah.</p>

  <p class="block4">Murat, kızmak mı gülmek mi lazım geldiğini birdenbire. kestirememişti. Aduş, taklit kabiliyeti ile bu acayip hareketi o kadar tabii yapıyordu ki İstanbullu, dört yaşındaki bu kara kuru Kürt kızının vahşi bir hareketle kendisine sahiden ilanı aşk ediyor gibi yüreğine ürperti veren bir şeyler duydu. Elini kaldırdı<span class="calibre1">:</span></p>

  <p class="block4">— Bir daha yaparsan seni döverim. Şefika, çocuğa akıl öğretti<span class="calibre1">:</span></p>

  <p class="block4">— Sor bakalım, Tözey ablan söylerse onu da döver mi?</p>

  <p class="block4">— Tözey ablamı da döver misin?</p>

  <p class="block4">— Döverim.</p>

  <p class="block4">— Hanım söylese...</p>

  <p class="block4">Murat, kendisini artık toplamıştı.</p>

  <p class="block4">— Şakayı uzattınız, diye somurttu, müsaadenizle ben kalkacağım. Şefika, kızı elinden tuttu<span class="calibre1">:</span></p>

  <p class="block4">— Haydi gidelim. Ağabeyin giyinecek. Tözey'e bir sözünüz varsa...</p>

  <p class="block4">— Yok, teşekkür ederim.</p>

  <p class="block4">— Siz bilirsiniz.</p>

  <p class="block4">Kapıda durdu. Bir an düşündü. Sonra parmağıyla birisini tehdit etti:.</p>

  <p class="block4">— Müdür beye söyleyin, benimle uğraşmasın. Ben istediğimi giyerim. İstediğim zaman, istediğim yerde otururum. Bak üstüme çok varırsa, bir gün odasında yalnızken içeri girer, kendimi yere atar, "Müdür beni zorla öpmek istedi, " diye feryadı basarım. Müdür gitsin de evdeki kısır karısına karışsın...</p>

  <p class="block4">Hışımla kapıyı çekip çıktı.</p>

  <p class="block4">Murat, elini ağzına götürmüştü. İnsanlar bazen, ne ehemmiyetsiz şeylerden dolayı büyük tehlikelere maruz kalıyorlardı. Demin az kalsın, "Bakın kalbim nasıl vuruyor, " diye pek malum ve pek adi bir usulle kendisini teslim eden bu korkunç derecede hain kadını tutup öpecekti. Tehlike onun müdür beye kuracağı pusuya burada yapıvermesinde, yani kendisini yere atıp "Beni zorla öptü, " demesinde değil, bilakis öpüşü, hemen iade etmesindeydi.</p>

  <p class="block4">Bu kadınla beraber mahpus olmak -hele onunla gizli münasebete girdikten sonra— engizisyon papazlarının dünya çapında meşhur olması icap eden işkence dehalarına keşfi henüz nasip olmamış bir emsalsiz azap şekli idi. Nefesine hakim olarak, faciayı kolay atlattığı için kendisini tebrik etti ve mükafat olarak bir cigara yaktı.</p>

  <p class="block4">Nâzım’ın resmine daldı. "İşte böyle üstat... Biz artık sabırlı ve hesaplı olmuşuz. İsterseniz, zatı âliniz buna ihtiyarlık alâmeti dersiniz. Umurumda</p>

  <p class="block4">değil... "</p>

  <p class="block4">Cigara ne lezzetli geliyordu.</p>

  <p class="block4">Zaten ilk defa elini omzuna koyduğu zaman "Bana dokunmasanıza... " demesinden, sonra Hacı İbrahim'e su vermek için kendisinden müsaade istemesinden tehlikeyi pekâlâ sezmiş, nasıl hareket etmesi lazım geldiğini tasarlamıştı.</p>

  <p class="block4">— Lakin, "Bakınız yüreğim nasıl vuruyor?" sözüne karşı uçarı hovarda bir erkeğin, bu kadar kadınsızlıktan sonra yalnız bir odada mukavemet etmesi gene de mühimdi.</p>

  <p class="block4">Süvari kadının duvardaki fotoğrafına baktı, içinde kendisine karşı büyük bir acıma duydu.</p>

  <p class="block4">Mesele, Tözey'in duymasında, bu sinirli kadının gevezelik ederek işi herkese belli etmesinde değildi. Mesele şu fotoğrafta, daha doğrusu bu fotoğrafa pek ziyade benzeyen Nebahat'taydı.</p>

  <p class="block4">Kendisine fevkalade hürmet eden bu kızı, daha şimdiden duyduğuna şüphe olmayan Tözey macerasından sonra, bir de Şefika rezaletiyle şaşırtmak istemiyordu.</p>

  <p class="block4">İyi ama on yedi yaşındaki bir kız çocuğunu, 32 yaşında on beş seneye mahkum bir adam şaşırtsa, hatta küstürse ne olur? Cigaradan üst üste çekti. Adeta yüksek sesle,</p>

  <p class="block4">— Saçmalıyorsun azizim... dedi. Daha on iki sene cezanız var. On iki sene sonra siz kırk dört yaşınıza geleceksiniz. Nebahat, o zaman kim bilir kaçıncı çocuğunu doğurmuş olacak...</p>

  <p class="block4">Ağzında tuhaf bir acılık duydu.</p>

  <p class="block4">— 1943 senesinin Eylülü'nde bazı memleketlerde bize sevmek bile yasak arkadaş... Bize mapushaneden başka her şey yasak... Pardon bir de kurşuna dizilmeye hakkımız var.</p>

  <p class="block4">— Cigarayı karşı duvara fırlattı. Uzanıp gömleğini aldı. Üçüncü cümle, doğruydu ama şüphesiz kendisi için teselliden ibaretti. Halbuki son zamanlardan artık tesellinin her çeşidinden nefret ediyordu. Esirlikten usanmıştı.</p>

  <p class="block4">O gün mevsimin ilk sürekli yağmuru yağıyordu.</p>

  <p class="block4">İstanbullu, penceresinin önüne koyduğu bir iskemleye basmış, dışarıyı seyre dalmıştı. Mahpushanede yazdan kışa girmek de, kıştan bahara çıkmak da insanı manen yıpratan bir şeydi. Dünyada vuku bulan esaslı değişiklikler, mahpuslara, hürriyetsizliği daha gaddarca hatırlatıyorlardı. Aynı his, bayramlarda da gelir, gırtlağa sarılır. Terk edilmiş olmanın bütün biçareliği manasız bir öfke halinde, yüreğe çöker. İstanbullu, içini bu duyguların kapladığı zamanlar, ekseriya, ani bir tedâî ile Ahmet Haşim'in ne biçim bir kuş olduğunu lâkaydâne sorduğu proletaryayı -hani şu zincirlerinden başka kaybedecek şeyi olmayan babayiğit kalabalığı— düşünür, yavaşça sakinleşirdi. Proletaryayı ~Abidin Dino'nun resimlerinde canlılarından daha iyi yaşayanları- düşünmek onu bereket versin, hakikaten ümitlendiriyordu. Bu ümidin, uydurma tesellilerle hiçbir alakası da yoktu. Nesillerce dünyayı umurlamayıp adım adım, merhale merhale ileriye götürmek, bu müthiş dev kuvvetine rağmen yarı aç, yarı tok, yarı çıplak, kızlarını orospuluğa, oğullarını hırsızlığa kurban vererek yaşamak... Gene de insanları bu günlerin namertliklerinden kurtarmak mesuliyetini bıkmadan, yılmadan kabul etmek... Kumarbazlık... Verem... Frengi... fakat sınıf olarak tertemiz... Sınıf olarak namuslu ve sıhhatli... Grevsiz ve ekmeksiz... Sevmesini ve kin tutmasını bilen... Şu anda kendisini, Sinop Kalesi'ndeki kardeşi, Bursa Cezaevi'ndeki arkadaşı gibi düşünen amele...</p>

  <p class="block4">İçinde akıllı bir gök gürültüsü gibi korkunç bir gurur yuvarlanıyordu. Şu anda, yağmurun altında sinmiş dünya, ufacıktı. Pencerenin kalın demirini tutan parmaklarında, parabellom kabzasını sıkan tehditkar bir kudret vardı. Burada düşman karşısında nöbet beklemekte olan bir akıllı askerin hissettiklerini iyice hissediyordu. Fert olarak değil, hayatını verdiği sınıf olarak ebediliği ve zaferi, avucunda duyduğu için mağrurdu. Jandarma karakolunun önünde, biraz eğri direğin üstündeki ıslak bayrağa, İnhisar tütün fabrikasının beton gövdesine, kuvvetli renklerini artık kaybetmiş ağaçlara baktı. Şimdi mahpus değildi. Çok şükür, gardiyan da değildi. Hiçbir adiliğin yetişemeyeceği bir yerde, kendisini bile şaşırtan bir yürek ferahlığı ile, hissettiği sevinci şeker gibi emerek yaşıyordu. Şu anda yalnızlıktan ve haklı olduğu için mahkum edilmiş herhangi bir insan olmaktan başka hiçbir şeye muhtaç değildi. Ve başka hiçbir şeye tahammül edemezdi. "Ben eminim ki, kendimi aldatmıyorum, " derken kapı açıldı. Tokmağın sesi, bu saygısız müdahale, içini birdenbire altüst etti. Fazla gurura ve fazla haklı oluşa her zaman pek yakın bulunan öfke, gözlerine sıçradı. Başını çevirmeden mütecaviz bir sesle sordu<span class="calibre1">:</span></p>

  <p class="block4">— Ne var?</p>

  <p class="block4">— Bakın size turşu getirdim.</p>

  <p class="block4">— Teşekkür ederim. Oraya bırakın.</p>

  <p class="block4">Nefesini keserek, ayaklarını nazlı nazlı sürüyüp adeta ziyaretiyle kendisine lütfettiğim böylece anlatmak isteyen karı gardiyanı Şefika’nın defolmasını bekledi. Tabağın -yahut kasenin— masaya temasından hasıl olmuş, boğuk bir gürültüye zorla tahammül etti.</p>

  <p class="block4">— Dışarıyı mı seyrediyorsunuz? Hava yağmurlu.</p>

  <p class="block4">— Evet...</p>

  <p class="block4">— Artık soğuk başladı. Biz dün gece mangal yaktık. -İyi...</p>

  <p class="block4">— Yağmur benim canımı sıkar, sizin de canınızı sıkar mı?</p>

  <p class="block4">— Evet...</p>

  <p class="block4">— Haydi bana bir cigara veriniz.</p>

  <p class="block4">İşte böyle... Mahpustu. Mahpustu ama, bu cenabet dünyada yalnız kalmaya bile hakkı olmayan bir rezil mahpustu. Duyduğu aciz, öfkesini komik, soytarıca bir hale getirivermişti. İskemleden atladı. Sevimli bir gülümsemeyle cigara tabakasını uzattı.</p>

  <p class="block4">— İyi hatırlattınız. Birer cigara içelim... Hele oturun...</p>

  <p class="block4">— Oturmayayım, bir gelen olur.</p>

  <p class="block4">— Adam siz de..</p>

  <p class="block4">— Dedikodu yaparlar. Hem ben dışarıda çok kaldım mı, Tözey meraktan çatlıyor. Beni sizden kıskanıyor.</p>

  <p class="block4">Şefika utanmış gibi başını çevirdi. Çürük dişleri kahve içmiş de telve bulaşığı ile simsiyah olmuş gibi simsiyahtı. Kalın dudaklarının kırmızılığına morumsu bir gölge veriyordu. İstanbullu, 0n günden beri, durup dinlenmeden maruz kaldığı bu kepaze sarkıntılıklardan usanmıştı. Kendisini nerdeyse, köşelerde, merdiven altlarında tutup zorla öpeceklerdi. Bu hal gem almaz çapkınlığına da hakaret oluyordu. İşi bitirmek için doğrudan doğruya, mevzuya girdi<span class="calibre1">:</span></p>

  <p class="block4">— Bugün senin güzelliğin üstünde Şefika...</p>

  <p class="block4">— Neden? Her günkü gibiyim.</p>

  <p class="block4">— Hayır. Bugün başkasın. İyi uyudun galiba..</p>

  <p class="block4">— Nerede iyi uyudum. Dün gece Tözey'le beraber yattık. Hava soğuktu. Baktık ki bir yorganda üşüyeceğiz. İki yorganı birden örtündük. Karı beni sabaha kadar uyutmadı. "Murat'ım... " diye sarıldıkça... Her taraflarım sızlıyor. Baksanıza... Başörtüsünü aralayarak boynundaki çürük yeri gösterdi. Ben bunu ne yapacağım? Herif fark ederse beni öldürür. Hep sizin yüzünüzden...</p>

  <p class="block4">— Benim yüzümden değil...</p>

  <p class="block4">— Sizin yüzünüzden... Karı size tutulmuş. Büyü mü yaptırdınız nedir?</p>

  <p class="block4">— Ben sebebini biliyorum. Mahpushanede Tözey'e eğlence lazımdı. Beni buldu. Meraklanmayın çıkarsa bir şeyi kalmaz.</p>

  <p class="block4">— Elbette kalmaz. Kötü karı sevmeyi ne bilecek? Onunki gel geç.</p>

  <p class="block4">— Dünyada her şey gel geç... Her şey gel geç olduğundan insan yapacağı işleri iyi düşünmeli... Sonra utanacağı, pişman olacağı bir şeyi yapmamalı.</p>

  <p class="block4">— Ben öyle tabiatlı değilimdir. Bir kere sevdim mi ölene kadar severim.</p>

  <p class="block4">— Çok âlâ... Evli bir kadına bu yaraşır. Tabii kocanız da sizi sever.</p>

  <p class="block4">— Kocam beni sever ama ben onu sevmem. Onun bana yaptığını, gavur Müslüman'a yapmaz. Siz onu şimdi öyle sünepe görüyorsunuz ya... Eskiden ne domuzdu. Beni gurbet ellere götürdü de, üstüme orospular sevdi. Ben körpe bir gelindim. Beni şu odaya kapatır öteki odada kahpelerle yatardı. Bir de mezeleri zamanında getirmedin diye döverdi. Ben onları unutur muyum? Ben neler çektim Murat Bey. Üç kere ev olduk, üç kere dağıldık. Benim kocam canavardır. Yanında olsam, beni dayaktan öldürür. Başımı alıp gitsem arkamdan gelir. Beni seviyorsun bu dayak nedir? Sevmiyorsun, peşimde ne gezersin? Niyeti bizi rezil etmek. Köpek gibi bir adam. "Seni istemiyorum, " dedim mi ağlamaya başlar, kendini yere atar. Ahbaplarıma gider yalvarır. Beni rezil eder. Lakin bedduam tuttu. Altı senedir illetli. Bir kere fıtık illeti var. Hayaları torba gibi... Eskiden belsoğukluğu çektiği için... Siz onu öyle görüyorsunuz da erkek mi sanıyorsunuz? İstanbullu'nun bu kadar hayasızlığa karşı duyduğu nefret pek işine yaradı. Yoksa, yağmurlu havanın elektrikli loşluğu meseleyi bitirmek kararını az kalsın başka bir güne bıraktırıyordu. Öksürdü ve kaşlarını çattı<span class="calibre1">:</span></p>

  <p class="block4">— Ne olursa olsun... Bunlar hep yanlış sözler Şefika Hanım. Siz yaşınızı, başınızı almış bir kadınsınız. Boyunuzla beraber oğlunuz var. Kocanız eskiden size haksızlık etmiş olabilir. Şimdi onun intikamını almak size yaraşmaz. Fenalığa karşı iyilik etmeli. Kaldı ki sizin bugün yapacağınız bir fena hareket ondan ziyade oğlunuza dokunur.</p>

  <p class="block4">— Neden? Evlenmek de hak, boşanmak da. Ben boşanmak istiyorum. Eskiden beri boşanacaktım. Lakin böyle bir fırsat arıyordum. Şimdi, hamt olsun, kimseye muhtaç değilim. Oğlan da babasından memnun değil. "Beraber bir ev tutalım da başımızı alıp giderim, " diyor.</p>

  <p class="block4">— Ya, küçükler ne olacak?</p>

  <p class="block4">— Küçükler yere batsın. Bıktım, usandım. Ben bu dünyaya çocuk derdi çekmeye mi geldim? Körpeliğimde aklım ermiyordu. Aklım erdi, gaileden göz açamadım. Gençliğimin son deminde ben de yaşamak istiyorum Murat Bey. Bu herif beni öldürecek. Bak, bu yaşta ağzımda diş kalmadı. Geçen gün onlardan gizli dişçiye gittim. Ölçü aldırdım. Dişlerimi hep yaptıracağım. Ben gülmeyi çok severim. Ağzım böyle oldu olalı, insan gibi gülemiyorum. Herif meğersem, beni arkadan arkaya takip edermiş. Dişçiye geldi. "Sen burada ne arıyorsun?" diye bağırmaya başladı. Ah o ne yumuşak dikendir, ne boynu bükük yılandır, ben bilirim. Dişçinin eline davranıyor, kendini yere atarak ayaklarına kapanıyor. Köpek gibi yalvarıyor. "Etme velinimet... Bu orospunun dişlerini yapma... Bu orospunun dişlerini yapma... Evimi yıkarsın. Çocuklarımı duvar dibine bırakırsın. Ben haber aldım. Bunun hovardası dişsiz olduğundan kabul etmiyor. Dişlerini tamamladı mı kuş gibi uçacak. Keller benim başıma kalacak. Biz bunun dişlerini yaptıramayacak adam değiliz. Mahsustan yaptırmıyoruz, " diye ağladı. Dişçi Nuri Bey'e rezil oldum. Herkeslere rezil oldum. Şimdi, gizliden gidiyorum, dolaşarak, arkama baka baka...</p>

  <p class="block4">— Ne ayıp şey... Halbuki Remzi Efendi, kibar adama benziyor.</p>

  <p class="block4">— Kibarmış. Dışı seni yakar, içi beni hesabı. Ben şimdi haksız mıyım Murat</p>

  <p class="block4">Bey?</p>

  <p class="block4">— Kaç senelik evlisiniz?</p>

  <p class="block4">— Yirmi sene... Yirmi beş sene oldu.</p>

  <p class="block4">— Gördünüz mü, bu kadar dayanmışsınız. Biraz daha dişinizi sıkın. Otuz beş yaşında var mısınız?</p>

  <p class="block4">— Bilmem ki bende akıl mı bıraktılar? Yaşlı gibi duruşum hep çile çekmekten... Çileyi dağ çekemez de insan çeker...</p>

  <p class="block4">— Kitap, bakın ne yazıyor. Bu orta yaş, kadınlarda tehlikeli sinir hastalıkları yapıyor. İç sıkıntısı, ümitsizlik... İnsan sizin yaşınızda avunmak, eğlenmek, yaşamak ister. Lakin bütün bunlar sinir bozukluğundan ileri gelir. Siz şimdi aklınızla hareket etmiyorsunuz. Bunlar hep geçici şeyler. Sonra mahcup olursunuz, pişman olursunuz. Keşke evimde otursaydım dersiniz. Malum ya bu yaştan sonra yeniden ev bark kurulmaz. Yüreğiniz sıkılıyor mu?</p>

  <p class="block4">— Çok...</p>

  <p class="block4">— İşte gördünüz mü? Tamam... "Canınız erkek istiyor değil mi?" diye soracaktı. Telaşla sözü değiştirdi. Bunun biricik çaresi kendinizi ibadete vereceksiniz. Namaz kılıyor musunuz?</p>

  <p class="block4">— Çocukların derdinden kılamıyorum.</p>

  <p class="block4">— Burada çocuklar yok. Vaktiniz de bulunur. Namaz kılınız. Namaz kılmak sizi, göreceksiniz ki ferahlatacak.</p>

  <p class="block4">— Siz, Tözey'e de ibadet mi tavsiye ettiniz?</p>

  <p class="block4">— ibadet tavsiye ettim. Kabul etmedi. Bana dedi ki: "Benim kocam yok. Çocuklarım yok. Ben başı boş bir kadınım. Fazladan bir kere bu yola da düşmüşüm. " dedi. Halbuki siz böyle söylemezsiniz. Kusura bakmayın işinize karışıyorum ama, bu benim vazifemdir. Kocanız sizi burada bana emanet etti.</p>

  <p class="block4">— Siz ona mı bakıyorsunuz? Benim kocam her zaman ciğeri kediye emanet eder.</p>

  <p class="block4">— Her zaman mı? Demek başına gelmek üzere olan felaket yeni değil. Kadının, demin "üç kere ev dağıttım" dediğini hatırladı. Sahi, birkaç gün evvel Hacı Abdullah da bunu böyle söylemiş, "üç kere kaçtı da kocası olacak kavat geri getirdi, " demişti. Şu anda, yere bakarak çaresizlik içinde -hakaret gördüğünü sezerek— düşünen bu hasta kadın, nedense güzelleşivermişti. Akşamın loşluğunda, pembe başörtüsünün ve sarışın derisinin birleşmesinden yüzüne bir canlılık gelmişti. Vücudu hiçbir merhamet hissi veremeyecek kadar tıkız ve dayanıklıydı. İki üç hovardadan artakaldığı halde, kocasının hâlâ bu "deli gibi sevmesi" için -bunu dişçiye yalvarmasından anlıyordu- mutlaka bir marifeti olmalıydı. Bu kadar ahlaksız ve merhametsiz bir kadının bir sevilecek ve hasret çekilecek tarafı kalıyordu: Yatak hâli... İstanbullu, bir dayanılmaz hayvan ihtirası duyarak yutkundu. Nefesini keserek dışarısını dinledi. Nerdeyse kalkacak, aralarındaki masayı dolaşacak, başka türlü teselli istemeyen bu teslim olmuş kadını kucaklayacaktı. Sol pazısı seğiriyor, boğazı yavaş yavaş kuruyordu. Bereket versin, Şefika odayı kaplayan sükûnun içinde ıslak hışırtılarla gittikçe daha açık duyulan aç erkek soluklarım fark edemedi. Başını mütecaviz bir hareketle arkaya attı. Hain bir gülüşle dişsiz ağzını açtı<span class="calibre1">:</span></p>

  <p class="block4">— Siz Tözey'i de sevmiyorsunuz... dedi.</p>

  <p class="block4">— İyi bildiniz. Ben kimseyi sevmiyorum.</p>

  <p class="block4">— Hayır. Ben budala değilim. Siz başgardiyanın kızını seviyorsunuz.</p>

  <p class="block4">— Kimi seviyorum?</p>

  <p class="block4">— Nebahat Hanım'ı...</p>

  <p class="block4">— Rica ederim... Ben dedikodudan hoşlanmam.</p>

  <p class="block4">— Neden kızardınız? İşte belli bir şey... Vay beyim vay... Allah mübarek etsin... Şimdi anlaşılıyor. Kıza istanbul'dan ilaç getirtmişsiniz.</p>

  <p class="block4">— İlaç burada yoktu. Reçeteyi...</p>

  <p class="block4">— Yolladınız... Haydi buna bir şey demeyelim. Ûgleüzerleri yemeği yer yemez, niçin hemen aşağı koşup pencerenin önüne oturuyorsunuz? Belki Nebahat gelir diye. Geçen gün, kız babasıyla konuşuyordu. Siz gazete okuyordunuz. Bir aralık ona baktınız; gözlerinizden anladım.</p>

  <p class="block4">— Uyduruyorsunuz... Ben fena maksatla bakmadım. Ben fena maksatla kimseye bakmam. Sonra Nebahat daha çocuk.</p>

  <p class="block4">— Çocuk mu? Vaktinden evlenseydi iki tane çocuğu olurdu.</p>

  <p class="block4">— Orası bize lazım değil. Genç bir kızın lafını burada konuşmak ayıptır. Bir daha bana bu sözü açmayın. Kimseye de söylemeyin. Mahmut Efendi duyarsa... Siz yalnız kendinizi değil, başkalarını da lekeliyorsunuz. Elinin keskin tarafım iki kere masaya vurdu. Ben göründüğüm kadar yumuşak adam değilim. Şefika Hanım, zıddıma basılırsa, canımı sıkarlarsa pek edepsiz olurum. Sonra ben size hiçbir fenalık yapmadım. Siz bana iftira ediyorsunuz. Sonra... Şaşırdığına şaşarak öfkelenmeye hazırlandı. Ben on beş sene hapse mahkumum. Daha on sene cezam var. Birisini sevsem de ne olur? Budala bir adam da değilim. Bu laflar görüyorsunuz ki pek lüzumsuz... Tabii şaka söylediniz. Ben duymamış olurum. İkimiz de bunları unuturuz. Böyle şakalar evlenecek bir kızın istikbaline zarar verir. Allah Nebahat Hanım'a hayırlı kısmetler versin.</p>

  <p class="block4">— Durun. Sizin duanıza hacet yok. Evvelki gün onlara uğradım. Zaten nişan hazırlığı yapıyorlarmış. Fabrikada bir katip varmış. Kızı istemiş. Adanalı bir oğlan. Ankara'da zenginlermiş.</p>

  <p class="block4">İstanbullu, bıyığını tutarak, zorla başını eğdi. Gene pazısı seğiriyor, gene yutkunuyordu. Fakat artık bu zor hareketlerin, sebebi şehevi arzulardan değildi. Yüreği kabarmıştı. "Ne oluyor birader?" diye üst üste ve süratle düşündü. Gülümseyerek ayağa kalktı<span class="calibre1">:</span></p>

  <p class="block4">— Gördünüz mü? İşte mesele yok. Hem kendiniz her şeyi biliyorsunuz, hem de bana iftira ediyorsunuz.</p>

  <p class="block4">— İftira etmiyorum... Bakın, şimdi de yüzünüz sarardı. Size de ibadet etmek düşüyor.</p>

  <p class="block4">İnsafsız insafsız gülen bu dişleri çürük ağza elinin tersiyle vurmamak için Murat kendisini güç tuttu.</p>

  <p class="block4">— Aşağı inelim mi? iye sordu, Abu'dan cigara alacağım.</p>

  <p class="block4">— Siz zahmet etmeyin. Ben alır gelirim.</p>

  <p class="block4">— Hiç olur mu?</p>

  <p class="block4">— Neden olmasın?... Bir paket mi?</p>

  <p class="block4">— Bir paket. Buyrun parasını...</p>

  <p class="block4">Yalnız kalınca, sık sık soludu. Büyük bir ümitsizlikle Kızıl süvari kadının resmine baktı. Bağlı olmanın sefaletini, dört senedir devam eden mahpusluğu esnasında bu anındaki kadar şiddetle bir iki kere ancak duymuştu. Şefika'dan şimdi, pek kötü, pek yüreksiz bir orospu olduğu için değil, şahsen kendisine fenalık ettiği için de nefret ediyordu. Sanki her şey onun hayasızlığından ileri gelmişti. Şimdi de cigara almaya koşmuştu. Nerdeyse dönecekti. Yüzünü görmemek için bir çare aradı. Pencerenin önünde duran iskemleyi gördü. Hemen koşup üstüne çıktı.</p>

  <p class="block4">Dışarıda hâlâ o pis yağmur, merhametsiz bir intizamla yağıyordu. Toprak çamur olmuştu. Kurşunî gökyüzünden karga sürüleri geçiyordu. Yağmura rağmen onbaşı, bayrak indirme merasimini ihmal etmemişti. Üç jandarma neferi tüfekleri omuzlarında duruyorlardı. Onbaşı ipin ıslanmış düğümünü bir türlü çözemiyor olmalı ki iş uzamaktaydı. Nihayet düğüm çözüldü, ıslak kırmızı bez, bütün manasını kaybetmiş olarak, aşağı düştü. Bu merasim karşısında hazırol vaziyetinde durmaları icap eden yolcular, acele acele geçip gidiyorlardı. Dünyadaki her şey manasını birdenbire değiştirmiş, değersiz, adi, iğrenç oluvermişti.</p>

  <p class="block4">Demin tabiat karşısında kendisini yüzde yüz muzaffer hisseden insan şimdi aynı tabiat karşısında yüzde yüz mağlubiyet duyuyor, her şey insana göre değişiyordu.</p>

  <p class="block4">— Buyur bey... Cigara istemişsin.</p>

  <p class="block4">Tayına Sefer'in sesi, İstanbullu ‘ya, hasret çekilen bir dost merhabası gibi, tutunulacak kadar maddi, sevimli geldi.</p>

  <p class="block4">— Neredesin Kürt oğlu?</p>

  <p class="block4">— Aşağıdayız bey... Sen dışarıya mı bakıyorsun?</p>

  <p class="block4">— Dışarıya.</p>

  <p class="block4">— Adam yağmurlu havada sıkılıyor beyim... Mahpushane rezilik...</p>

  <p class="block4">— Dışarısı da rezillik. Dışarısı rezillik olmasa sen elin herifini vurmazdın...</p>

  <p class="block4">— Vurmazdım... Lakin sen adam vurmadın ki... Hepsi Allah'tan beyim. Çekecek çilemiz varmış.</p>

  <p class="block4">— Evet hepsi Allah'tan... Ama bir Allah'tan değil. Mesela; Almanya’nınki, kırpık bıyıklı, kaküllü bir Allah'tan... İtalyanların başındaki bela, dazlak kafalı bir Allah'tan...</p>

  <p class="block4">— Töbe yarabbi... Kaç Allah var?</p>

  <p class="block4">— Çoook... Kıyamet gibi...</p>

  <p class="block4">— Günaha giriyorsun beyim... Gene kızmışsın. Haydi yak bir cigara... Allah birdir...</p>

  <p class="block4">— Eskiden birmiş. Şimdi sürüsüne bereket... Hem de sebebi var. Amerika keşfedilince bakmış ki tek başına idare edemiyor. Kendisine vekil tayin etmiş.</p>

  <p class="block4">— Töbe yarabbi... Aman beyim...</p>
</body>
</html>
