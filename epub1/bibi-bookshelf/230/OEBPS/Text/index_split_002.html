<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr" xmlns:xml="http://www.w3.org/XML/1998/namespace">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="block4">— Korkma, korkma... Adam Allah'tan korkar mı? Jandarması yok... Sopası bile yok...</p>

  <p class="block4">Tözey'in çıkmasına dört gün kalmıştı. Hacı Abdullah gittikçe telaşlanıyordu. Telaşlanmaya da şaşırmaya da hakkı vardı. Tözey, avuçlarından su gibi kayıp gidiyordu. Tastamam aksa, belki bu kadar cam sıkılmayacaktı. Pencerede saatlerce konuşuyor, öteberi ısmarlıyor, dost olup olmamak meselesini bile her gün ediyorlardı. Bazen razı gelip bazen mümkün değil demesi, herhalde cilvesindendi.</p>

  <p class="block4">Geceleri bu hususu dertleşmek istedikçe İstanbullu, sözü başka yerlere çeviriyor, ziyafeti hatırlatıyordu. İkisi de Tözey'in iyi karı olduğundan mutabıktılar.</p>

  <p class="block4">Öğle yemeğinden sonra gene pencereye gitmek üzere odadan çıkmıştı ki beş dakika geçmeden başgardiyanla beraber telaşla içeri girdi.</p>

  <p class="block4">— Duydun mu bey?</p>

  <p class="block4">— Hayrola?..</p>

  <p class="block4">— Gardiyan Abdullah, Tözey'i şikayet ediyor.</p>

  <p class="block4">— Tözey'i mi?</p>

  <p class="block4">— Tözey'i.</p>

  <p class="block4">— Ne münasebet?</p>

  <p class="block4">— Mahpushanenin asayişini bozuyormuş. Biz hepimiz geceleri karılar koğuşunun kapısına toplanıyormuşuz. Tözey'i oynatıyormuşuz.</p>

  <p class="block4">— Kendisi?... Kendisi yok muymuş?</p>

  <p class="block4">— Kendisi de yok, sen de yoksun. Sen şahitsin.</p>

  <p class="block4">— Ben neye şahidim?</p>

  <p class="block4">— Tözey'i oynattığımıza...</p>

  <p class="block4">— Siz Tözey'i oynattınız mı?</p>

  <p class="block4">— Yani, içerde onlar el çırpıyorlar ya...</p>

  <p class="block4">— Ee...</p>

  <p class="block4">— E'si... işte adı oynatma oldu.</p>

  <p class="block4">— Benim şahitlik edeceğimi nerden biliyor?</p>

  <p class="block4">— Sen yalan söylemezsin ya... "Murat Bey, dünyada yalan söylemez. Müddeiumumi de onun sözüne inanır, " demiş.</p>

  <p class="block4">— Aptal olduğu belli bir şey... Aptal olduğu dervişliğinden belli... Yahu, ben İsa Peygamber miyim? Neden yalan söylemez mişim? Benim doğruluğum, hergele takımının işine yarasın diye değil ki... Halt etmiş kerata... Söyle bakalım başgardiyan, Derviş sana neden kızdı?</p>

  <p class="block4">— Bilmem... Vallaha bir şey yapmadım, bir laf söylemedim. Başgardiyan Mahmut Efendi'nin fena halde korktuğu meydandaydı. Dudakları titriyordu. Bu adam benden ne istiyor?</p>

  <p class="block4">— İzin istemiştir. Evvelki gün bana söyledi. Bulgur yaptırmak için köye gidecekmiş.</p>

  <p class="block4">— Sahi... Geçen gün izin istedi. Ben resmen izin verebilir miyim? Bu dairenin bir amiri var. İzin istidası ister. Encümene girecek...</p>

  <p class="block4">— Bırak... İzin vermedin diye sana güvenmiş diyelim. Tözey meselesini nerden akıl etti? Benim bildiğim Derviş, bu kadar yalanı beceremez. Eşşeğe mutlaka bir öğreten var... Parmaklarını şıkırdatarak durdu. Hele, hele... Anladım... İşte bizim Şefika Hanım’ın bir marifeti daha... Tözeyle ağız dalaşı etmişlerdi. Muhakkak onun aklı...</p>

  <p class="block4">— İyi bildin Murat Bey... Bana da şikayet etmişti. "Tözey pencerede Hacı Abdullah'la konuşuyor. Ben böyle şeyleri istemem, " dediydi.</p>

  <p class="block4">— Tamam... Aferin Sergardiyan... Nihayet iki meseleyi birbirine ekledik.</p>

  <p class="block4">— İyi ama beyim, erkek kısmı karı sözüne gider mi?</p>

  <p class="block4">— Hangisi karı bunların? Şefika mı, yoksa Derviş Abdullah mı? Bence Derviş Abdullah daha kancık. Zaten bir adam dinden, diyanetten fazla bahsetti mi, bir bokluğu vardır. Vay Derviş vay... Siz merak etmeyin. Haydi Hacı Abdullah, Derviş burada ise bana çağırıver.</p>

  <p class="block4">— Ne diyeyim?</p>

  <p class="block4">— Ne diyeceksin. Hemen şaşırdın Hacı.</p>

  <p class="block4">— Şaşırdım. Karı bizi eğlendiriyor. Şimdi bir duyarsa kızar. Ayıp bir şey.. Oynadı mı ki bu lafı böyle söylediler. Farz edelim ki oynadı. Bunda ne fenalık olur. Hey yarabbi... Tözey'i bir oynatmaya şu kadar para veriyorlar. Hep kabahat başgardiyanımızda... Bari bir gece oynatsaydık da iftiraya uğramasaydık...</p>

  <p class="block4">— Uğramayız. Merak etmeyin. Çağır şu rezili.</p>

  <p class="block4">Hacı Abdullah şalvarını savura savura dışarı çıktı. Mahmut Efendi yalnız kalmalarından bilistifade Murat'a yaklaştı<span class="calibre1">:</span></p>

  <p class="block4">— Aman beyim... Aman buna bir çare. İstidayı yazmış. Pulları yapıştırmış.</p>

  <p class="block4">— Aldırma. Düzelir... Murat, Mahmut Efendi'nin korkuyla allak bullak olmuş yüzüne, Nebahat’ın babası olduğu için nefretle baktı. Hemen korkarsın Mahmut Efendi...</p>

  <p class="block4">— Korkarım beyim... İstida, makama gider. Müddeiumumi beyden ayıp. Tuu... Gardiyan Abdullah, takunyalarını şıkırdatarak, aptest almak için kolları sıvalı odaya girdi.</p>

  <p class="block4">— Buyur beyim, beni istemişsin.</p>

  <p class="block4">— Gel bakalım... Ben bir şey duydum. Tabii inanmadım. Bir de Derviş'e soralım, dedim. Bir istida lafı var.</p>

  <p class="block4">Gardiyan Abdullah, derhal başını çevirdi. Boynunu biraz çarpıtarak yere bakmaya başladı. Böyle duruşta namaz kılar gibi bir hali vardı. İstanbullu'nun nefreti birkaç misli arttı<span class="calibre1">:</span></p>

  <p class="block4">— Söylesene...</p>

  <p class="block4">— İstida yazıldı, pullandı.</p>

  <p class="block4">— Neye dair?</p>

  <p class="block4">— Namusa, dine sığmaz işlere dair beyim.</p>

  <p class="block4">— Tözey'i kim oynattı?</p>

  <p class="block4">— Bunlar.</p>

  <p class="block4">— Ne zaman?</p>

  <p class="block4">— Her gece oynatıyorlar fahişeyi... Burası bir devlet binası... Resmi bir bina... Burada kahpe oynatılmaz. Biz burada namusumuz için duruyoruz. Ekmek parası kazanmak için...</p>

  <p class="block4">— Bu nasıl yalan Derviş?...</p>

  <p class="block4">— İstersen yalan de beyim. Ben seni şahit yazdım. Sen doğru söylersin diyerek... Biz seni doğru biliriz.</p>

  <p class="block4">— İyi ama... Hay Allah... Yahu kapı kapalı. Kapalı kapının ötesindeki karı oynadı mı, oynamadı mı ben ne bileceğim?</p>

  <p class="block4">— El vuruyorlar.</p>

  <p class="block4">— El vurmak oynamak demek midir?</p>

  <p class="block4">— Sen de el vuruyorlar dersin.</p>

  <p class="block4">— Bana bak Derviş, ben senin lafınla konuşmam. Sana akıl veren senin düşmanın. Pekâlâ... Beni şahit yazdın değil mi? Ben şahitlik edeceğim. Müddeiumumiye bak ne derim. "Tözey bugün resmen vesikalı orospudur. El de vurur, gürültü de eder, ötekiyle berikiyle cilveleşir, bunlar ona ayıp sayılmaz. Doğrusunu isterseniz Tözey yirmi altı günden beri mahpus yatıyor, onun terbiyesini biz zinadan gelen evli karılarda görmedik. Hele Gardiyan Abdullah'ın bir kardeş kızı zinadan yattı. Gece vakti içeriye jandarma onbaşısını aldı da, herkesin ortasında bağıra bağıra çiftleşti. Biz bunu böyle duyduk, " derim. Tabi bu laf kardeşinin kulağına gider. Mehmet koşarak buraya gelir. "Vay Murat Bey... Sen benim bunca zamanlık ahbabımsın. Namusumu bir daha payımal etmek neden?" diye sorar. Ben de meseleyi anlatırım. O zaman, bakalım, Mehmet sana "Allah razı olsun, " der mi?</p>

  <p class="block4">— İyi ama beyim...</p>

  <p class="block4">— Derviş Abdullah'ın inatçı emniyeti birdenbire kaybolmuş, yerini telaş almıştı. Küçük kardeşinden belki korkmazdı ama, darıltmak işine gelmezdi. Zaten Mehmet, bu yobazın yüzünü görmemek için fırsat arıyordu. Bir danldı mı, bayrama kadar ölüm Allah'ın emri, barışmazdı. Dargınlık, halbuki Derviş'in asla işine gelmiyordu. Mehmet darılırsa, dükkandan borca öteberi vermez, üç aylık şeker, basma, sabun, zeytinyağı almak sıralarında para yardımı yapmaz.</p>

  <p class="block4">— İyi ama beyim... Biz Elhamdülillah...</p>

  <p class="block4">— Müslümansınız. Müslüman kısmı yalan söylemeyecek. Kimseye iftira etmeyecek. Zaten düşmüş bir kadınla uğraşmayacak, arkadaşlarının ekmeğini tehlikeye koymayacak, karı sözüne gitmeyecek.</p>

  <p class="block4">— Haşa, ben karı sözüne gitmedim. O nasıl söz?</p>

  <p class="block4">— Öyleyse Şefika yalan mı söylüyor? Şimdi yüzleştirecegim. Onu da şahit yazmışsın. "Ben böyle işe karışmam, " diye yalvarmış.</p>

  <p class="block4">— Kim yalvarmış. Allah Allah...</p>

  <p class="block4">— Gördün mü? Akıl veren çok olur ama, ekmek veren bulunmaz. Karı karıya kavga etmişler. Sen bu işe neden karışırsın? Hem de Tözey, yarın, öbür gün çıkacak. Her birinize beşer lira bahşiş verecek. Ben biliyorum.</p>

  <p class="block4">— Beşer lira mı?</p>

  <p class="block4">— Ne sandın eşek? Yahu biz Türk milleti hep mi kendi zararımıza uğraşırız.</p>

  <p class="block4">— Sahi bey... Biz hep kendi zararımıza uğraşırız. Acaba Tözey Hanım duydu mu? Biz yanlış yaptık bey... Haltettik. Kuldur şaşar...</p>

  <p class="block4">— Merak etme... ona duyurmadık. Nasıl duyuralım. Ayıp bir şey. "Her akşam kahveni içen Derviş Abdullah senin aleyhinde istida yazmış, " denir mi?</p>

  <p class="block4">— Denmez. Doğru bir laf. Karının kahvesini içtik.</p>

  <p class="block4">— Sonra da "Bir kahveni kırk yıl hatırı var, " dersiniz.</p>

  <p class="block4">— Deriz ya... Denmez mi?</p>

  <p class="block4">— Şimdi, kimse duymadan istidayı yırtalım. Nerde istida?</p>

  <p class="block4">— İçerde... Karyolanın altına sakladım.</p>

  <p class="block4">— Haydi gidelim. Sen de başefendi, Abdullah'ın kusuruna bakma. Bir halt etmiş. Pişman oldu. Değil mi?</p>

  <p class="block4">— Pişman olduk. Töbe yarabbi... Sen bizi esvaplı şeytan şerrinden sakla... Hem bize akıl öğretti, hem de gitmiş söylemiş baksana...</p>

  <p class="block4">— Evet... Başefendiye haber vermiş. "Böyle, böyle bir iş var, " demiş.</p>

  <p class="block4">— Vay kaltak vay...</p>

  <p class="block4">— Sorma Derviş... Haydi.</p>

  <p class="block4">Revir olarak yapılan büyük odada, gardiyanların portatif karyolaları sıra sıra duruyordu. Derviş, yatağının altından dörde katlanmış bir kağıt çıkarıp "Buyur... " diyerek İstanbullu ‘ya verdi. Murat açtı. Yazıyı görür görmez Tahsildar Yunus Efendi'nin yazdığını anladı. Halbuki, Tözey hapse geldi geleli, bu fena halde fakir düşmüş ihtiyara ne kadar yardım etmişti.</p>

  <p class="block4">— Yunus yazmış Mahmut Efendi, gördün mü?</p>

  <p class="block4">— Yunus mu yazmış? Tözey hiç vermediyse ona yirmi lira verdi.</p>

  <p class="block4">— Versin. O başka iş, bu başka iş. Bunlar insan değil ki... En adi markadan silah... kimin eline geçseler ona hizmet ederler. Pul parasını kim çekti</p>

  <p class="block4">Abdullah?..</p>

  <p class="block4">— Şefika verdi. Kağıdı da o getirdi.</p>

  <p class="block4">— O mu getirdi?... İstanbullu kederle gülümsedi. Hiç kimseye iyilik etmeyecek miyiz yahu?.. Şimdi hatırladım. Bu kağıdı da benden istemişti. Bir dul karı varmış. Tütün fabrikasına yazılmak için istida verecekmiş... Nasıl bu hale geldik? Karılı erkekli hergele olmuşuz.</p>

  <p class="block4">İstidayı hiddetle yırttı. Avcunda sımsıkı tutarak odasına döndü.</p>

  <p class="block4">"Mahpus" mırıldanarak ayaklarına sürünüyordu. Kediyi ön ayaklarından tutarak kaldırdı. Uzanan karnını yavaşça öptü<span class="calibre1">:</span></p>

  <p class="block4">— Sen de akılsızsın, dedi, kızarsan tırmalarsın ama, benden "Dul karıya istida lazım, " diye kağıt isteyip kötülüğe kullanmazsın...</p>

  <p class="block4">Hayvanı itina ile yere koydu. Karyolasına sırtüstü uzandı. Bu şartlar içinde hâlâ namuslu kalabilen insanları kurtarmak ve çeşit çeşit namussuzluklara sapmış olanların ekseriyetini de bu rezil çukurdan çıkarmak için mutlaka esaslı bir gayret lazımdı. Dünyaya kan içinde gelen insan oğlu, kurtuluşa da kan içinde gidecek. Bir yerde okumuştu. Bunu sen istemesen de düşman zorluyor. Asıl temizlik kan istiyor... İnsanlığın türlü illetlerden sararmış suratına vekar ve sıhhat vermek için kan lazım... " Böyle kederli bir sıra, duvarın yatağa yakın yerine kurşunkalemle çizdiği insan başlarına bir müddet hayretle baktı. Keder şüphesiz pek çirkin bir şeydi. Şu çizgiler deki iğrenç tecellisinden belli... İslıkla eski bir tango tutturdu. Sonra yüzünü koluyla kapayarak uyudu.</p>

  <p class="block4">— Murat Bey uyuyor musunuz? Murat kolunu yüzünden çekti<span class="calibre1">:</span></p>

  <p class="block4">— Ne var?</p>

  <p class="block4">— Abdullah size ne söyledi?</p>

  <p class="block4">— Hangi Abdullah?</p>

  <p class="block4">— Gardiyan.</p>

  <p class="block4">— Neye dair?</p>

  <p class="block4">— İstidaya dair.</p>

  <p class="block4">— Siz ne söylediğini duydunuz?</p>

  <p class="block4">— Kabahati benim üzerime atmış. Halbuki benim vallaha billaha haberim yok. İşte aptesimle size yemin ediyorum.</p>

  <p class="block4">— Aptestinizle mi? Bakın Şefika Hanım. Manasız işler yapıyorsunuz. İcap eder mi? Bundan Tözey'e bir şey olmaz. Gece eğlentisi yapan mahpuslara da bir şey olmaz. Belki başgardiyana biraz çekişirler. O kadar... Pekâlâ... Bundan ne istifade edersiniz? Ortada bir fenalık olmadığını herkesten iyi siz biliyorsunuz. Kilitli bir kapının önünde saz çalmıyor. Vallaha, ben aptestli değilim ama işte size kocaman bir yemin, ne istediğinizi anlayamıyorum.</p>

  <p class="block4">— Ben hiçbir şey istemiyorum... Beni Abdullah pezevengi kandırdı. "Bu mesele müddeiumumilikte duyuldu. Biz böyle bir istida vermezsek sonra sen mesul olursun, " dedi.</p>

  <p class="block4">— Sahi mi?</p>

  <p class="block4">— Vallaha... İsterseniz getirin yüzüne karşı söyleyeyim. Ben ekmeğimden korktum.</p>

  <p class="block4">— Olabilir. Akla yakın bir şey... Ulan Abdullah... Ulan Derviş... Ulan gardiyan... Artık öfkesi boşanmıştı. Dünyadaki bütün dervişlerle beraber, Derviş Abdullah ben senin izzetli, saadetli avradını... desem... Töbe yarabbi... Affedin az kalsın terbiyesizlik edecektim... Töbe estağfurullah. Şefika gülmeye başlamıştı. Murat somurttu<span class="calibre1">:</span></p>

  <p class="block4">— Adamı dinden imandan çıkarıyor. Bir de gülersiniz...</p>

  <p class="block4">— Ben ona gülmüyorum ki... Siz zarar ettiniz... Ona gülüyorum.</p>

  <p class="block4">— Zarar mı ettim?</p>

  <p class="block4">— Zarar ettiniz ya... Abdullah'ın karısını bir görseniz küfürü derhal geri alırdınız...</p>

  <p class="block4">— Ne demek? Tuuu... O kadar çirkin mi?</p>

  <p class="block4">— Çirkin. Fazladan pis... Fazladan terbiyesizin biri.</p>

  <p class="block4">— Vay canına... Kendi terbiyesizliğini bu kadar kolay geçiştirdiğine memnun olmuştu. Zarar ettik desenize...</p>

  <p class="block4">— Zarar ettiniz... İlk karısı olsaydı belki belki derdim. Lakin o da bu herifi bıraktı. Şimdi Elaziz kerhanesinde sermaye...</p>

  <p class="block4">— Şimdi anladım... Derviş olduğu kadar da var.</p>

  <p class="block4">— Namussuz bir herif... Benim kocam gibi.. Siz bir de benimkine acıyorsunuz. Ne diye dedikodu yapıyormuş bilir misiniz?</p>

  <p class="block4">— Ne diye?</p>

  <p class="block4">— Mahpushanede bir Murat Bey var. Karımı baştan çıkarmaya çalışan odur. Karımı benden soğutuyor, diyormuş.</p>

  <p class="block4">— Kim? Bu nasıl laf... Vay peze...</p>

  <p class="block4">— Aman, bu sefer de yüzüme beraber bana sövdünüz...</p>

  <p class="block4">Murat, gözlerini kırpıştırdı. Uyku sersemi ağzına geleni söylemeye başlamıştı. Lakin Şefika’nın keyifle gülümsediğin fark edince o da güldü<span class="calibre1">:</span></p>

  <p class="block4">— Hemen üstünüze alıyorsunuz. Ben size sövmedim, kocanıza sövdüm. Hak etmedi mi canım?</p>

  <p class="block4">— Çoktan hak etti ama, kabahat sizde...</p>

  <p class="block4">Sefer, topallayarak içeri girdi. Hubuş bacıya yemek getirilmişti. Aşağıdan anahtarı istiyorlardı.</p>

  <p class="block4">Şefika, konuşmayı pek münasebetsiz bir yerde kestiği için Sefer'e öfkeyle bakarak çıktı. Topal oğlan<span class="calibre1">:</span></p>

  <p class="block4">— Bey, ben bu karıyı hiç sevmedim, dedi, adama bir hoş bakıyor.</p>

  <p class="block4">— Nasıl?</p>

  <p class="block4">— Ne bileyim? Bir hoş... Kızgın kızgın...</p>

  <p class="block4">— İyi bildin. Kızgın bakıyor.</p>

  <p class="block4">— Ben ona bir şey yapmadım ki...</p>

  <p class="block4">— O da galiba işte asıl buna kızıyor oğlum...</p>

  <p class="block4">Sefer, bir şey anlayamadığı için "Lahavle" der gibi başını salladı. Tözey'in çıkacağı sabah, Murat erken uyandı. Kız, akşamdan haber göndererek gitmeden evvel odasını görmek için yukarı çıkacağını bildirmişti. Gardiyanlar geç vakte kadar oturup kağıt oynadıklarından döşeme cigara izmaritleriyle, kağıt parçalarıyla, üzüm çöpleriyle doluydu. İstanbullu "Belki Tözey buraya gelir" demeyi münasip görmediğinden, Sefer'e bir şey söylememişti.</p>

  <p class="block4">Derhal yataktan kalktı. Giyindi. Ortalığı süpürdü. Masaya temiz bir şey örttü. İskemlelerin yerini hazırladı. Yatağım düzeltti. Kitapları yerleştirdi. Acele tıraş oldu. İçinde, Bayram Sabahlarının çocukça hisleri vardı. Kendisine bile ayıp gelen bir körpe delikanlı heyecanı duyuyordu. Halbuki Tözey'in içerdeki mevcudiyetinden de usanmıştı. Kendisine hiçbir suretle yük olmadığı halde, artık çıkmasını istiyor, -maazallah— daha on beş gün kalsa, ne yapacağını bir türlü kestiremiyordu.</p>

  <p class="block4">Mahpushanede, büyük cezalılarla, az cezalıların arkadaşlığı doğru değildir. Ceza miktarı mahpuslar arasında bir çeşit akrabalık -daha doğrusu hemcinslik— vücuda getirir. Ağır cezalılar ümitleri, neşeleri, kederleri, öfkeleri ötekilere benzemez. Kelimeler bile, iki mahpus nevi için başka başka manalar taşır. Bu sebeple anlaşmaları hemen hemen imkansızdır. Ağır cezalıların koğuşunda az cezalılar bulunsa da, sık sık tahliye edilseler, koğuş, tahliyeden evvel ve tahliyeden sonra somurtan ve sinirli olur, ümitsizliğe kapılır.</p>

  <p class="block4">Hafif cezalı, "Af olacak" dese, ağır cezalı gizlice kızar, "Af olmayacak" dese gene kızar. Bu iki ayrı cins insan arasındaki münasebet çaresiz bir hastalığa yakalanmış, ölüm bekleyen bir adamla, sıhhatiyle mağrur sağlam bir adam arasındaki çekingen, şüpheli münasebete benzer. Az cezalının "Biz, aha, geldik gidiyoruz. Allah çok günü olanları kurtarsın" sözünde, bir cenaze merasiminin, henüz yaşayanlara verdiği hazin teselli vardır. Bunu ağır cezalı mutlaka anlar. Merhamet eğer hiçbir işe yaramıyorsa, insanları çileden, en kolay çıkaran histir. İşte bu his, mahpushanede can ciğer olan iki arkadaşı, birisi çıktıktan sonra, ilk ziyaret günü on dakika içinde birbirine tamamıyla yabancı hale getiriverir. Dışardan gelen içerde kalanı, içerde kalan dışardan geleni yadırgar, birbirlerine karşı büyük birer kabahat işlemişler gibi mahcup mahcup bakışırlar. Söz hemen tükenir. Can sıkıntısı başlar. En fazla bu sebepten, mahpushane arkadaşlığı, mahpushanede doğar, orada ölür. İçerdeyken, dostlarının neden kendisini sık sık ziyaret etmediğine, tahliye edilen koğuş arkadaşlarının niçin görüşmeye her zaman gelmediklerine şaşanlar, kendileri de aynı şeyi yaptıklarını, mahpusların kendi haklarında da öyle düşündüklerini, sövüp saydıklarını hatırlamak istemezler. Bir de mahpushane ızdırap çekilen yerdir. İnsanlar ızdırap çektikleri yere devam etmekten hoşlanmazlar.</p>

  <p class="block4">İstanbullu, böyle kederli şeyler düşünerek bekliyordu. Merdivende ayak sesleri duyulunca cigarasını tablaya bastırdı. Elini saçlarında gezdirdi. İlk sözü ne olacaktı? Bakalım Tözey evvela ne söyleyecek?</p>

  <p class="block4">Nefesini tutarak bekledi. Ayak sesi, konuşma yerine doğru, kapısının önünden geçince büyük bir üzüntüden kurtulmuş gibi ferahladı ve ferahlar ferahlamaz, hislerini gülünç buldu.</p>

  <p class="block4">İçinde kadın arzusu olmadığına hayret ediyordu. Demek ki hürriyetsizlik bir çeşit maluliyetti ve maluliyetlerin en beteri de, belli bir şey, manevi kuvvetlere ait olandı. Elini sıkmalıyım. İlk defa elini sıkacağım. Bundan ne çıkar?"</p>

  <p class="block4">Daldığı için ayak seslerini bu sefer duymamıştı. Tözey -dudaklarını kıpkırmızı boyamış— içeri girdi. Arkasında Gardiyan Şefika duruyordu, İstanbullu ayağa kalktı<span class="calibre1">:</span></p>

  <p class="block4">— Buyrun.</p>

  <p class="block4">— Sizin odanız çok güzelmiş!</p>

  <p class="block4">— Tenha.</p>

  <p class="block4">— Yok... Hakikaten güzel. Burada mı yatıyorsunuz?</p>

  <p class="block4">Biraz çekinerek portatif karyolaya yaklaştı. Yatağı örten kahverenkli eski battaniyeyi, canlı bir şey gibi okşadı.</p>

  <p class="block4">— Kışın siz üşümez misiniz?</p>

  <p class="block4">— Hayır. Pek soğuk olursa paltomu da örterim. Tözey, duvarlara ve tabana baktı<span class="calibre1">:</span></p>

  <p class="block4">Bir gece şu tavan varılmalı da ben buraya düşmeliyim. Şefika güldü<span class="calibre1">:</span></p>

  <p class="block4">— Tavan yarılırsa gürültü olur. Gardiyanlar koşarlar.</p>

  <p class="block4">— Kapıyı kilitlerim.</p>

  <p class="block4">— Kırarlar.</p>

  <p class="block4">— Kırıncaya kadar Allah kerim.</p>

  <p class="block4">Gülüştüler. Şefika birdenbire ikisini de korkutan "müthiş" bir teklifte bulundu. Murat'ın gözlerine bakarak<span class="calibre1">:</span></p>

  <p class="block4">— Haydi öpüşsenize... dedi.</p>

  <p class="block4">Tözey, hakikaten böyle bir şey olacakmış ve bu şey de pek fenaymış gibi bir adım geri çekildi. Murat başını salladı<span class="calibre1">:</span></p>

  <p class="block4">— Korkmayın bizimle şakalaşıyor.</p>

  <p class="block4">— Neden korkacakmışım?...</p>

  <p class="block4">— Biraz oturmaz mısınız?</p>

  <p class="block4">— Hayır. Başgardiyan "Müdür görmesin, " dedi. Tabii ben sizi ziyarete geleceğim. Çocuk her zaman uğrayacak. Canınız hangi yemeği isterse söylersiniz. Çamaşırlarınızı mutlaka bana gönderin.</p>

  <p class="block4">— Olur.</p>

  <p class="block4">— Yarım ağızla konuşmayın bakalım... Göndermeseniz kavga ederiz. Ben edepsizimdir.</p>

  <p class="block4">— Estağfurullah.</p>

  <p class="block4">— Hiç de değil. Edepsiz olmasam, şoföre hakaretten bir ay mahpusluk vermezlerdi. Benden ceza parası da alabilirler mi acaba?</p>

  <p class="block4">— Malınız varsa alırlar.</p>

  <p class="block4">— Eşyalarım var. Radyom, karyolam...</p>

  <p class="block4">— Karyolanızı haczedemezler. Radyoyu alırlar.</p>

  <p class="block4">— Elli lira için, beş yüz liralık radyoyu mu götürecekler?</p>

  <p class="block4">— Beş yüz liralık radyonuz varsa elli lirayı verirsiniz.</p>

  <p class="block4">— Elbette veririm.</p>

  <p class="block4">Şefika, Tözey'in omzuna vurdu<span class="calibre1">:</span></p>

  <p class="block4">— İyi vallaha... Kız, sen delirdin mi? Başka söz mü bulamadın?</p>

  <p class="block4">— Sözüm çok ama, sen vicdansız bir karısın.</p>

  <p class="block4">— Ne olacaktı?</p>

  <p class="block4">— İnsan dışarı çıkar. Çıkmaya davranan Şefika’nın kolunu tuttu. Dur şaka ettim kız... Dur... Bize müsaade Murat Bey. Bir gün hastaneye gitmek için... Hastayım dersiniz. Onbaşı, sizi eve getirecek. Bana söz verdi.</p>

  <p class="block4">— Olur...</p>

  <p class="block4">— Allahaısmarladık.</p>

  <p class="block4">— Güle güle.</p>

  <p class="block4">Tözey elini uzattı. Murat, tuttu. Kuvvetle sıktı. Bırakmadan kapıya kadar beraber yürüdü. Orada, büyük bir dostlukla kadının omzunu okşadı<span class="calibre1">:</span></p>

  <p class="block4">— Allah bir daha göstermesin Tözey...</p>

  <p class="block4">— Allah sizi de tez vakitte kurtarsın...</p>

  <p class="block4">— Bana bak... Saçmalıyorsun. Ağlama. Ayıptır.</p>

  <p class="block4">— Neden? Ağlamak hiçbir zaman ayıp olmaz, ben yarın uğrarım.</p>

  <p class="block4">— Teşekkür ederim.</p>

  <p class="block4">Murat, merdivenin beton korkuluğuna oturarak inmesini seyretti. Tözey'in dudakları hâlâ titriyordu, sarhoş gibiydi.</p>

  <p class="block4">Kaybolunca, yorgun ve yapayalnız odasına girdi. Tözey burada hafif bir esans kokusu bırakmıştı. Sevmenin böyle şakacıktanı bile güzeldi. Bu kadar az vakitte, bu kadar uygunsuz şartlar içinde birbirini tanımayan, birbirini anlamaya imkan olmayan, hele fikren anlaşmamış iki erkeğin böyle bir dostluk meydana getirmeleri kabul değildi. Öyleyse bazı muharrirler, romanlarını neden kadın-erkek düşmanlığı üzerine kurarlar? Hayatları hakikaten cinsi düşmanlıklarla dolu ise ne kadar bedbahtlık... Uy duruyorlarsa kalpsizlik ediyorlar. Tecrübeli bir ihtiyarın doğru bir sözünü hatırladı: "Erkeğin düşmanı erkektir. En kötü karı bile senin için 'Beni alsa, nikahlasa... ' der. Bunda da hiçbir felaket olamaz. " Bir cigara yaktı. Karyolasında Tözey'in demincek okşadıgı yere bakarak birkaç nefes içti. Artık esans kokmuyordu. "Alışmak birçok iyi şeylerden bizi mahrum ediyor, " diye düşündü. Sonra "Birçok da kötü şeylerden kurtarıyor, tabii" diye gülümsedi. "Ayrılmak ne tuhaf... kalan daha çok ızdırap çektiği için, giden biraz vicdan azabı duyar. Her ayrılışta galiba bir parça ölüm var, azizim... " Mahpushane sanki boşalmıştı ve sanki deminden beri Pek uzun, insanı ihtiyarlatacak kadar uzun yorucu seneler geçip gitmişti. Tözey'in arkasından yetişmek istiyormuş gibi merdivenleri ikişer, üçer atlayarak aşağıya indi. Başgardiyanın odasına girdi<span class="calibre1">:</span></p>

  <p class="block4">— A... Siz burada mısınız?</p>

  <p class="block4">— Babamı görmeye geldim. Başgardiyanın kızı Nebahat ayağa kalktı.</p>

  <p class="block4">— Oturun rica ederim... Nasılsınız?</p>

  <p class="block4">— İyiyim.</p>

  <p class="block4">— Bugün işe gitmediniz mi?</p>

  <p class="block4">— Gitmedim.</p>

  <p class="block4">— Neden? Yoksa hasta mısınız?</p>

  <p class="block4">— Hasta falan değilim...</p>

  <p class="block4">— Oturun... Yüzünüm hâlâ sarı. Perhiz yapacaksınız. Hidayetle haber yollamıştım. Yumurta yemek yasak... Önümüz kış. Ispanak da yemeyeceksiniz. Mahmut Efendi, burada olduğunuzu biliyor mu?</p>

  <p class="block4">— Biliyor. Tahliye edilecekler varmış.</p>

  <p class="block4">— Daha onlar gitmedi mi?</p>

  <p class="block4">— Bilmem.</p>

  <p class="block4">— Yoksa dairede çok mu yoruluyorsunuz?</p>

  <p class="block4">— Hayır. Hiç işi yok...</p>

  <p class="block4">— Haydi oturun.</p>

  <p class="block4">— Siz oturun da...</p>

  <p class="block4">— işte ben oturdum. Nebahat babasının karyolasına ilişti. Lacivert eteklik, lacivert ceket giymişti. Pek tabii bir ciddiyet vardı. Kocaman siyah gözleriyle insana mertçe bakıyordu. Parmakları o kadar inceydi ki Murat, daktilo yazmaya dayanamazlar gibi, manasız bir şeyler düşündü<span class="calibre1">:</span></p>

  <p class="block4">— "<span class="text1">Evlş" mecmuasını beğendiniz</span> mi?</p>

  <p class="block4">— Pek beğendim. Teşekkür ederim. Yüzbaşı bey, benimle eğlendi. "Murat Bey sana fenalık etmiş. Bu mecmua seni batırır, " dedi.</p>

  <p class="block4">— Neden batırırmış?</p>

  <p class="block4">— Modelleri yapmaya kalkarmışım. Ortalık ateş pahası...</p>

  <p class="block4">— Anladım. Hakkı var.</p>

  <p class="block4">— Hiç de hakkı yok. Artık her ay alacağım. Bir perde örneği gördüm. Kumaşa çıkarmak istiyorum ama...</p>

  <p class="block4">— Çıkarın.</p>

  <p class="block4">— Beceremiyeceğim. Ben mektepteyken de resim yapamazdım. Hep çizgileri birbirine karıştırıyorum.</p>

  <p class="block4">— Kolay. Bana gönderin. Nasıl olacağını da tarif edin ben size yaparım. Nebahat'in cevap vermesine vakit kalmadan Tözey içeri girdi<span class="calibre1">:</span></p>

  <p class="block4">— Başefendi... Murat Bey burada mısınız?</p>

  <p class="block4">— Evet. Siz daha gitmediniz mi?</p>

  <p class="block4">— Şimdi gidiyorum. Tözey Nebahat'e dikkatle baktı. Başefendiye bir şey tembih edecektim. Sonra söylerim. Şimdilik Allasmarladık.</p>

  <p class="block4">— Güle güle...</p>

  <p class="block4">Tözey tekrar elini uzattı<span class="calibre1">:</span></p>

  <p class="block4">— Yarın görüşürüz Murat Bey.</p>

  <p class="block4">— Hay hay.</p>

  <p class="block4">Tözey elini Nebahat'a da uzattı<span class="calibre1">:</span></p>

  <p class="block4">— Siz başgardiyanın kızı değil misiniz? Nebahat uzatılan eli görmemezlikten gelmişti. Tözey, bunu hemen çekti. Allasmarladık küçük hanım.</p>

  <p class="block4">Nebahat cevap vermeyince Murat: - Selametle... dedi.</p>

  <p class="block4">Tözey hafif bir kahkaha atıp dışarı çıktı.</p>

  <p class="block4">Nebahat, Murat'ın gözlerine dimdik bakarak sordu<span class="calibre1">:</span></p>

  <p class="block4">— Tözey dedikleri bu mu?</p>

  <p class="block4">— Evet.</p>

  <p class="block4">— Hidayet tarif etmişti. Yarın sizi görmeye mi gelecek?</p>

  <p class="block4">— Öyle söyledi. Burada kendisine biraz yardım ettim. Hacı Abdullah'ı eskiden tanıyormuş. Sonra bir arkadaşı var. Askerde. Ona mektup yazdırmak istedi de...</p>

  <p class="block4">— Biliyorum. Hidayet söyledi.</p>

  <p class="block4">— Ne söyledi?</p>

  <p class="block4">— Mektubu size okutmuş. Sonra da pişman olmuş. "Bir utandım, bir utandım. Ölseydim daha iyi, " demiş.</p>

  <p class="block4">— Bunları Hidayet'e mi söylemiş?</p>

  <p class="block4">— Hidayet'e... Bizim yünlerini ördürmek için kız, yanlarına gitmiş de... Hidayet'e hep sizi sormuş.</p>

  <p class="block4">— Benim neyimi sormuş bakalım?</p>

  <p class="block4">— Evli olup olmadığınızı...</p>

  <p class="block4">— Terbiyesizlik etmiş. Biraz evvel elini sıkmadığınız zaman size bu hareketi yakıştıramamışım. Haklı imişsiniz.</p>

  <p class="block4">— Neden yakıştıramadındı?</p>

  <p class="block4">— Çünkü siz, çalışan bir kızsınız. Fabrikada, fukara insanların, bilhassa fukara kadınların neler çektiğini her zaman gözlerinizle görüyorsunuz. Onları doğru yoldan çıkarmak için akla gelmez tuzaklar kurulmuş. Herkes adeta onlara düşman. Binaenaleyh hiç olmazsa siz, düşkün bir insana merhamet etmeli idiniz.</p>

  <p class="block4">— Siz merhamet mi ediyorsunuz? Şefika bize geldiğinde söylemişti de ben inanmamıştım.</p>

  <p class="block4">Murat, gözlerini kırpıştırdı. Yüreğini sevinçle karışık müphem bir üzüntü kaplamıştı. Kaşlarını çatarak toparlandı. Dargın bir sesle<span class="calibre1">:</span></p>

  <p class="block4">— Bu alâka romanlarda okuduğunuz, sinemalarda gördüğünüz çapraşık işlerle zerre kadar münasebeti olmayan bir şey, dedi, meselenin iç yüzü şu: Ben burada yalnız bir adamım. Malatyalılar böyle insanlara biliyorsunuz "Garip" diyorlar. Ben herhalde, Tözey Hanım'ın yüreğine dokundum. Memleketinden, akrabalarından uzak düşmüş, kimsesiz bir adam. Kısacası bana merhamet etti. Ben de onun bana merhamet etmesine müsaade ettim. Şimdi düşünün bakalım, hangimiz hangimize merhamet ettik? Haydi somurtmayın. Ben sizin inanamayacağınız bir şey yapmam. Hem de, anlaşılıyor, küçük Hidayet, kocaman Şefika benim için dedikoduya girişmişler. Siz beni korumazsanız... Anladınız mı?</p>

  <p class="block4">— Hiçbir şey anlamadım.</p>

  <p class="block4">— Daha iyi. Zaten anlaşılacak bir şey de yok. Siz lütfen perde modeliyle kumaşı yollayın.</p>

  <p class="block4">Nebahat cevap vermedi.</p>

  <p class="block4">İstanbullu, "Ne oluyor? Öfkelendi mi bu küçük?" diye düşündü. Kıskandı mı? demeye cesaret edememişti.</p>

  <p class="block4">Murat, alt kat koğuşunun mutfağında, idama mahkum Hanım’ın ördüğü kazağı giydi. Bunun henüz bir kolu takılmamıştı. Uzunluğunun ve darlığının provası yapılıyordu. Sıcak havada, yünlü giymenin sıkıntısıyla kazağın her tarafını beğenmekten başka çare yoktu. Murat, hemen soyundu. Ceketini giydikten sonra tekrar pencereye çıktı.</p>

  <p class="block4">— Çok iyi olmuş Hanım... Eline sağlık... Allah razı olsun...</p>

  <p class="block4">— Kolu kısa değil ya?</p>

  <p class="block4">— Kısa değil.</p>

  <p class="block4">— Ali'nin koluna ölçtüm... Hanım utanarak yüzünü sakladı. Ali'nin gövdesiyle senin gövden bir.</p>

  <p class="block4">— Evet.</p>

  <p class="block4">— Ama ben sana küstüm.</p>

  <p class="block4">— Aman?</p>

  <p class="block4">— Küstüm. O karı gelince sen bizim yüzümüze bakmadın?</p>

  <p class="block4">— Töbe yarabbi... Bir duyan olsa doğru sanır.</p>

  <p class="block4">— Doğru elbet... Sen benim işime de bakmadın. Beni asarlarsa on parmağım yakanda.</p>

  <p class="block4">— Hani, bu lafı söylemeyecektin. Şimdi ben sana küseceğim. Mebuslara on tane mektup yazdım.</p>

  <p class="block4">— Ne yazdın? "Bu karı öldürmedi, " deseydin.</p>

  <p class="block4">— "Bu öldürmedi, " dedim.</p>

  <p class="block4">— "Mahkeme haksızlık etti, " deseydin.</p>

  <p class="block4">— "Mahkeme haksızlık etti, " dedim.</p>

  <p class="block4">— Başka acıklı şeyler yazaydın.</p>

  <p class="block4">— Acıklı olur mu? Çıkıştım. "Bak sonrasını siz düşünün. Siz oraya kadın asmaya mı oturdunuz?" dedim.</p>

  <p class="block4">— İyi öyleyse... Okuyunca bana acımışlardır.</p>

  <p class="block4">— Acımazlar mı?</p>

  <p class="block4">— Ah, Murat ağabey, sen bir çıksan beni kurtarırdın.</p>

  <p class="block4">— Merak etme çıkmadan da kurtarırım.</p>

  <p class="block4">— Çıkmadan kurtar. Daha iyi. Çıkarsan kötü Karılara dalarsın, bizi unutursun.</p>

  <p class="block4">— Hâlâ neler söylüyor?</p>

  <p class="block4">— Söylerim. Karı benimle çekişti. "Ben bu yünden ona çorap ördüreceğim, " dedi. Senin yününe ne karışır elin kahpesi. Ben de "Olmaz" dedim.</p>

  <p class="block4">— İyi demişsin.</p>

  <p class="block4">— "Olur, " dedi. Aklını çeler de benim örgümü beğenmezsin diye, geceleri ben hep ağladım.</p>

  <p class="block4">— İyi halt etmişsin. Kız ben kötü karı sözüne gider miyim? Lahavle... Ben örgümü sana ördürmek istedim. Yoksa dışarıda örecek adam kıyamet gibi.</p>

  <p class="block4">— Eksik olma... Kışın üşürsün diyerek sık ördüm. Tözey bir laf eder diye mahsustan yavaş aldım da, o çıkınca bitirdim. İyi etmiş miyim?</p>

  <p class="block4">— Çok iyi etmişsin. Lakin, sen Tözey'e kızıyorsun ama, o seni pek seviyor.</p>

  <p class="block4">— Ben istemiyorum.</p>

  <p class="block4">— Peki, peki... Söyle bakalım, Ali ile dargın değilsiniz ya?...</p>

  <p class="block4">— Değiliz... Dişlerini göstererek güldü. Avluya çıkarsam kızıyor. Ben ne yapayım? Asker çamaşırı yıkıyorum. Çamaşır içerde yıkanmaz ki... Hem buradakilerin hepsi iyi herifler... Büyükleri babam, küçükleri ağam... Ben camınla uğraşıyorum, bana kötü bakmazlar ki... Öyle mi ağabey?</p>

  <p class="block4">— Öyle... Hubuş bacı nerde?</p>

  <p class="block4">— İçerde... Tespih çekiyor. Dervişlik ediyor. Dua kuvvetiyle kumasını çatlatıp gebertecek.</p>

  <p class="block4">— Barıştılar diye duydum.</p>

  <p class="block4">— Hiç barışır mı? Anam yerinde... Hiç utanmıyor ağabey. Karılara neler söylüyor, neler anlatıyor.</p>

  <p class="block4">— Neler?</p>

  <p class="block4">— Töbe... Hiç söylenmez laflar... Ayıp...</p>

  <p class="block4">— Kuması her hafta görmeye geliyor. Fena mı oldu? Yemeğini pişiriverir, çamaşırın yıkar.</p>

  <p class="block4">— Razı değil. "Gidersem o gece kovalarım" diyor. Zorlu bir karı. Ben korkuyorum.</p>

  <p class="block4">— Sıdıka ne âlemde?...</p>

  <p class="block4">— Jandarma Yusuf la sözleştiler. Yusuf teskere alınca... Sıdıka'yı memlekete götürecek.</p>

  <p class="block4">— Desene ki bir düğün de orada var. Ben yaşadım. Senin cezanı indirecekler, bir de af gelecek. Yallah, Ali ile beraber Adıyaman'a gideceksiniz. Ben de sizin düğününüzde sağdıçlık edeceğim.</p>

  <p class="block4">— Hani o günler ağabey?... Af olur mu dersin?</p>

  <p class="block4">— Muhakkak... Mutlaka... Af olmaz mı hiç... Yirminci yıldönümü?</p>

  <p class="block4">— Hacı Abdullah öyle söyledi. "Af var, " dedi. Ali de, "Af var, " diyor. Af oluvermeli. Af olsa, sen de çıkar mısın?</p>

  <p class="block4">— Belki çıkarım.</p>

  <p class="block4">— Ağabey. Bize af olmalı, biz hep çıkmalıyız. Sen bir sene daha içerde kalmalısın.</p>

  <p class="block4">— Kız, bana senin ne düşmanlığın var?</p>

  <p class="block4">— Düşmanlığımdan mı? Ben sana bakacağım. Adıyaman'da olsam, hafta bir gelirim. Kamyon olmasa yayan gelirim, yürüyerek...</p>

  <p class="block4">— Eksik olma Hanım... Hele utanmaz... Hemen ağlarsın. İşte gidiyorum.</p>

  <p class="block4">— Dur... Ben ağlamıyorum ki... Gözüme güneş girdi.</p>

  <p class="block4">— İşte gördün mü? Güneş nihayet bizim de alnımıza vurdu.</p>

  <p class="block4">— Ben bir rüya gördüm.</p>

  <p class="block4">— Hayırdır inşallah...</p>

  <p class="block4">— Hayırın karşı gele... Adıyaman'da oluyoruz. Lakin herif sağmış. Beni saçımdan sürüyor. Suya atacak. Sen geldin. "Bırak şunu... Ben şahidim. Seni o ağulamadı. Bırak... " dedin. Herif senden korktu da bıraktı. Ali'ye anlattım. "Murat Bey'e söyle, bakalım ne diyecek, " dedi.</p>

  <p class="block4">— Çok iyi bir rüya... Meydanda bir şey... Mutlaka kurtulacaksın.</p>

  <p class="block4">— Ben korktum. Uyandım ki tere batmışım... Sabaha kadar namaz kıldım. İyi etmiş miyim?</p>

  <p class="block4">— İyi etmişsin. Gardiyan Şefika Hanım da namaz kılıyor mu?</p>

  <p class="block4">— Kılıyor... Hanım korkarak etrafına baktı. Bana çekişiyor ağabey... Burada Ali ile konuşuyoruz diyerek bana etmediğini bırakmıyor.</p>

  <p class="block4">— Neden bana daha evvel söylemedin? Meraklanma. Ben ona çıkışırım. Seni rahat bıraksın.</p>

  <p class="block4">-- Beni rahat bıraksın. Burada, Ali'yi görmezsem ben ölürüm. Bana yazık değil mi?</p>

  <p class="block4">— Üzülme... Düzeltiriz. Kaç gündür eve de gitmiyormuş. *J— Gitmiyor. Bak görürsün, bu karı, kocasını boşar.</p>

  <p class="block4">— İster boşasın, ister üstüne bir tane daha alsın... Bize değmesin de...</p>

  <p class="block4">— Hubuş bacı, bu Şefika'yı biliyor ağabey, kaç kere çocuklarını bırakmış da el adamlarıyla kaçmış. Aylarca şurada, burada sürtmüş. Sonunda geri gelmiş. "Bunun huyu böyle... " diyor.</p>

  <p class="block4">Birisi arkasından seslendi<span class="calibre1">:</span></p>

  <p class="block4">— Bey, seni dışardan çağırıyorlar...</p>

  <p class="block4">— Geliyorum. Beni çağırmışlar Hanım... Örgüyü beğendim. Sağol. Yüreğini ferah tut.</p>

  <p class="block4">— Allah ömrüne bereket versin. Her namazda sana dua ediyorum.</p>

  <p class="block4">— Teşekkür ederim. Canın bir şeye sıkılırsa bana haber yolla... Sefer'i gönderiver.</p>

  <p class="block4">— Olur.</p>

  <p class="block4">— İstanbullu yere atladı. Takunyalarım sürükleyerek yürüdü. İçi kederle ağız ağza dolmuştu. İki kapıdan başka ışık alacak yeri olmayan müstatil koridoru yapayalnız geçti. Binanın merkezine yaklaştıkça aptesane kokusu ve rutubet fazlalaşıyordu. Gardiyan Abdullah sırıtarak kapıyı açtı<span class="calibre1">:</span></p>

  <p class="block4">— Seni bekliyorlar beyim.</p>

  <p class="block4">— Kim?</p>

  <p class="block4">Cevap beklemedi. Dış kapının önünde Tözey duruyordu. Biraz hızlandı<span class="calibre1">:</span></p>

  <p class="block4">— Safa geldiniz. İçeri buyursanıza...</p>

  <p class="block4">— Yok, girmeyelim. Kurban getirdim. Şurada kessinler de...</p>

  <p class="block4">— Kurban mı?</p>

  <p class="block4">— Evet. Vaadim vardı. Bir münasip hayvan bulamadılar da, üç dört gün geç kaldı. Etini fukaralara dağıtıverin.</p>

  <p class="block4">— Dağıtmak kolay. Neden masraf ettin?</p>

  <p class="block4">— Masrafın sözü mü olur... Sesini alçaktı. Allah sizi kurtarsın. Eğer çıkarsanız iki kurban daha kesicem.</p>

  <p class="block4">— Eksik olmayın.</p>

  <p class="block4">Karşı duvarın dibindeki su arkının kenarına siyah bir koyun yatırmışlardı. İki kasap kesmeye hazırlanıyordu. Daha şimdiden, üç dört çocuk hayvanın etrafını çevirmişti. Kasabın çırağı olan çocuk, ustasının dalgın bakışları önünde çevik bir hareketle diz çöktü. Uzun, parlak bıçağını, kurumuş kanla mosmor olmuş tahta kından, efece sıyırdı. Çenesinden tutup koyunun başını geriye bükerek gırtlağı gerdi. Bıçağın işlemesiyle, tüylü gövdede titremeler başlamıştı. İlk kan fıskiyesi karşı duvara çarptı. Bu boğazlamanın artık mukaddes şeylerle hiçbir alakası kalmamış, aşılarca namına, gerek hayvan, gerek insan kanı dökülen uydurma kuvvetin bütün mehabeti belki de kaybolup gitmişti. Kurban bayramlarında, bazı İstanbul konakları bu kârlı işe bir parça sarık, tütsü, kurbanın gözünü bağlayan beyaz tülbent ve dua ile bir şeyler ilavesine çalışırlardı. İçtimai kıymetini tüketmiş her âdet gibi bu da nihayet gittikçe komik bir hâl alıyordu.</p>

  <p class="block4">Kasap çırağı, hayvanın art ayaklarından birisini delerek şişirmişti. "Mezarın taşı Urfa'ya karşı" diye yeni moda olan bir kötü türküyü tutturarak acele yüzdü, parçaladı. Bacakları mafsallarından kırıp ayırdı. Kelle, barsaklar ve işkembesiyle beraber bunları deriye sardı. Sırtına vurup ustasının arkasından, önlüğü ve yamalı çizmeleri taze kan lekesi içinde def olup gitti.</p>

  <p class="block4">İçerde gardiyanlar, dışarıda jandarmalar, koca bir leğenin içine yığılmış et parçalarına bakarak, geride bırakacağı tesiri bildiği için azametle somurtan Tözey'i methediyorlardı. Tözey abla Çok yaşamalıydı, işte boyuna beraber sevaba girmişti. "Namaz kılmalı değil, kurban kesmeli, kurban! Kurbanın sevabı birine benzemez. Yarın ahrette, Sırat köprüsünde üzerine binilecek...</p>

  <p class="block4">Bacaklarını sallayarak köprüyü geçiverirsin. " "Sus, kızılbaş!"</p>

  <p class="block4">Tözey, çamaşırları götürmek için bir bohça getirmişti. Sefer oldukça büyük bir çıkını kıza verdi.</p>

  <p class="block4">— Yorganı da söktün mü bizim Sefer?</p>

  <p class="block4">— Söktüm bizim Tözey Hanım...</p>

  <p class="block4">— Yastık yüzünü?... dur bakalım, mutlaka bir şey unutmuşsundur. Eğer parça eksikse ben çocuğu yollarım. Allahaısmarladık Murat Bey.</p>

  <p class="block4">— Güle güle...</p>

  <p class="block4">— Mektubuma cevap vermediniz?</p>

  <p class="block4">— Bu akşam yazacağım.</p>

  <p class="block4">— Öyleyse yarın öğle yemeği yapmayın.</p>

  <p class="block4">— istemez. Bak gücenirim...</p>

  <p class="block4">— Sefer, sen beni duyuyor musun? Yarın öğle yemeği yapmayacaksın.</p>

  <p class="block4">— Baş üstüne abla.</p>

  <p class="block4">— Hacı Abdullah'ın kaç günü kaldı?</p>

  <p class="block4">— Beş.</p>

  <p class="block4">— Darısı başınıza... Af var diyorlar.</p>

  <p class="block4">— Kime? Türk milletine mi?</p>

  <p class="block4">— Alay etmeyin. Vallaha varmış.</p>

  <p class="block4">— Ben alay etmiyorum ki...</p>

  <p class="block4">Tözey gittikten sonra, Murat, Sefer'e katiyetle, emir verdi<span class="calibre1">:</span></p>

  <p class="block4">— Etler sana teslim. Fukaralardan başkasına bir lokma verirsen kulaklarını keserim.</p>

  <p class="block4">— Baş üstüne beyim. Sen gelmeyecek misin?</p>

  <p class="block4">— Lüzum yok.</p>

  <p class="block4">Kurban kesildiğini, et dağıtılacağını çıplaklar çoktan duymuşlar, arka kapıyı çevirmişlerdi. Hepsi de "Murat Bey... Murat Bey... " diye sesleniyordu. Murat elini sallayarak yukarı çıktı. Her basamakta gürültü bir kat daha artmıştı. Gülümsedi.</p>

  <p class="block4">Sevimli bir heyecan duyuyordu. Elleri cebinde, "Mahpus" omzunda volta vurmaya başladı. Tözey kediye bir gün esans sürmüştü. Kedi esanstan ne anlar? Mahpus, sinirlenmiş, yalanıp durmuştu. Şimdi art ayakları sol omzunda, başı ve ön ayakları sağ omzunda ve adeta sevgiyle horluyordu. "Buna biraz et ayırmak icap ederdi? Daha haberi yok... " Kokuyu alsa, yalvaran feryatlarla, telaşla kapıyı tırmalar. Açlığın birçok insanları neden çamura gömdüğünü anlamak için açlığı hayvanlarda görmelidir. Murat böyle düşünerek, Mahpus'un kadife gibi yumuşak ön ayaklarından birisim tuttu. Kedi, bu dostluğa karşı minnetini törpü gibi bir yalama ile gösterdi.</p>

  <p class="block4">— Beyim...</p>

  <p class="block4">— Ne oldu? Dağıttın mı? Hanım'a vermeyi unutmadın ya?</p>

  <p class="block4">— Daha dağıtamadık.</p>

  <p class="block4">— Neden? Kaşlarım çatarak durdu. Sana dağıt dedim.</p>

  <p class="block4">— Başçavuş seninle görüşmek istiyor.</p>

  <p class="block4">— Hangi Başçavuş?</p>

  <p class="block4">— Karakol kumandanı.</p>

  <p class="block4">— Ne olacakmış?</p>

  <p class="block4">— Hele gel beyim... Bana kızma... Etin yarısını alacakmış.</p>

  <p class="block4">— Yarısını mı? Yarısı yeterse kazandık... Bir omuz hareketiyle kediyi yere bıraktı. Ağır ağır dışarı çıktı. Hele gel bakalım... Ben sana "Çavuşla ahbap oluruz. Meraklanma" demedim mi?</p>

  <p class="block4">Çavuşun adı Rıfkı idi. Gedikli başçavuşu. Kars'tan, Sovyet hududundan gelmişti. Geleli de bir hafta oluyordu. İlk defa ciddi ciddi konuşacaklardı.</p>

  <p class="block4">Başçavuş, bir elini pantolonun cebine sokmuş, kapının önündeki masaya yarım oturmuştu. Şu haliyle bir işgal ordusunun burasını teslime gelmiş, dil bilmez, rütbesi belirsiz bir zabitine benziyordu. O da ciddi ciddi konuşmaya hazırlanmıştı.</p>

  <p class="block4">İstanbullu, başçavuşa cesaret vereceğini bildiği halde yumuşak bir sesle<span class="calibre1">:</span></p>

  <p class="block4">— Merhaba başefendi... dedi.</p>

  <p class="block4">— Merhaba... Tözey isminde bir kadın kurban kesmiş. Dağıtma işine de siz karışıyormuşsunuz. Biz, etin yarısını erat için alıyoruz. Topal oğlan razı olmuyor.</p>

  <p class="block4">— İyi ama, Tözey Hanım, bu kurbanı mahpushanedeki yoksullar için kestirdi.</p>

  <p class="block4">— Biz hepsini almıyoruz. Yarısı yeter.</p>

  <p class="block4">— Anlıyorum. Lakin kalan yarısı bize yetmez. Bakınız... İstanbullu eliyle arka kapıda bekleyen çıplakları gösterdi. Burada kırk parça et yoktur, halbuki bizim çıplaklarımız kırk kişiden fazla...</p>

  <p class="block4">— Öyleyse başgardiyanı bekleyeceğiz.</p>

  <p class="block4">— Neden?</p>

  <p class="block4">— Çünkü böyle işlere başgardiyan karışır.</p>

  <p class="block4">— Başefendi, bu kurban eti. Kurban etine herkes karışır. Ben de bu işi, sizi temin ederim, isteyerek yapacak değilim. Sefer de pekâlâ hakkından gelebilir. Sonra biz mahpusuz başefendi, elimiz ayağımız bağlı. Fazladan açız da...</p>

  <p class="block4">— Orası beni alakadar etmez. Asker vatan hizmeti görüyor. Benim erlerim de gurbetteler. Bir kısımını bize vermedikçe eti dağıtamazsınız.</p>

  <p class="block4">— Şimdi Tözey Hanım’ın kurbanından, çıplakların zararına siz hisse talep ediyorsunuz. Bu et, sahibi tarafından bana verildi. Ben dilediğime dağıtırım. Bir hata işlersem benden ancak Tözey davacı olabilir. Siz yeni geldiniz. Böyle anlaşmaya imkan olmayan biri meselede birbirimizi kırmayalım. Arkadaşça müsaade istiyorum. Lütfen razı olun da Sefer eti dağıtsın.</p>

  <p class="block4">— Olamaz, başgardiyanı bekleyeceğiz.</p>

  <p class="block4">— Kimseyi beklemeyeceğiz. Kibarlık ediyorum başefendi. Bu kapıdan içeriye karışamayacağınızı size hatırlatmak nezaketsizlik olacak. Yalnız size bir fikir vereyim. Eti size bırakırım, siz de bizim iki arkadaşımızı gece salıverin, bize bir dana getirsinler.</p>

  <p class="block4">— Bu nasıl bir teklif? Hakkınızda zabıt varakası tutacağım.</p>

  <p class="block4">— Durunuz. Beğenmediniz mi? O halde eti bize veriniz. Siz eratınıza bu gece bir dana getirmelerini emredersiniz.</p>

  <p class="block4">— Zabıt tutacağım, hakaret... Ne demek... Jandarma hırsızlık edemez.</p>

  <p class="block4">— Ben bunun hırsızlık olduğuna kani değilim. Jandarma ne yapıyor? Herhalde, şu anda bizi müdafaa etmiyor. Bu Malatya'da bazı insanlar dükkanlarını bir gece on bin liranın üzerine kapattılar, ertesi sabah yüz bin liranın üzerine açtılar. Müftüzade Hacı Abdullah Efendi, asker ailelerine buğdayın kilosunu 135 kuruştan sattı. Eti, askerlerinize onlardan isteyeceğinize, şu çıplakların derisine -yakasına değil— derisine sarılıyorsunuz. Yağma yok. Yahut da burada yağma yok başefendi.. Başka kapıya...</p>

  <p class="block4">— Jandarma dilenci mi? Bu nasıl söz? Başçavuş etrafına baktı. Kapını dışarısında üç tane nefer büyük bir dikkatle münakaşayı dinliyordu. Murat, Yusuf’un dudaklarındaki incecik, çok bilmiş gülümsemeden onların kendi tarafında olduğunu anlamıştı. Başçavuş yardım istedi: Nerde sizin başgardiyanınız?</p>

  <p class="block4">Nöbetçi gardiyan<span class="calibre1">:</span></p>

  <p class="block4">— Şimdi gelir başefendi diye cevap verdi.</p>

  <p class="block4">— Nerde geziyor? Bu adam mahpus mu, buranın müdürü mü, mahpusların avukatı mı?</p>

  <p class="block4">Murat, gözlüğünü ortasından dürterek yerine yerleştirdi<span class="calibre1">:</span></p>

  <p class="block4">— Ben mahpusum.</p>

  <p class="block4">— Jandarma mesleğine hakaret ettiniz.</p>

  <p class="block4">— Ben mesleğe hakaret etmedim. Jandarmalara da hakaret etmedim. Bu iş iyi değil diyorum.</p>

  <p class="block4">— Bilakis ben de iyilik etmek istiyorum.</p>

  <p class="block4">— Hayır, bu sizinki iyilik değil. Burada aylardır kursağına bir yudum sıcak çorba girmeyenler var. İşte başgardiyanımız geldi. Neredesin Müslüman? Biz seni bekliyoruz.</p>

  <p class="block4">— Hayrola... Evdeydim. Bir şey mi oldu?</p>

  <p class="block4">— Hiçbir şey olmadı. Başefendi seninle görüşecek.</p>

  <p class="block4">Başefendinin eski azameti kalmamış, bir atım cesareti münakaşa uzandığından ve pek tehlikeli bir yola döküldüğünden, tükenmişti. Yalvaran bir sesle meseleyi Mahmut efendiye anlattı. Mahmut efendi, her zaman idareyi maslahatçıydı. İki tarafa da hak vermeyi kurnazlık sayıyordu.</p>

  <p class="block4">— Baş üstüne... Pekâlâ... Birazım da jandarma arkadaşlara verelim. Ne iyi, diyecek oldu.</p>

  <p class="block4">Murat kaşlarını çattı<span class="calibre1">:</span></p>

  <p class="block4">— Olmaz. Jandarma arkadaşlara mutlaka et yedirmek istiyorsak, işte size bir lira... Siz de haydi birer lira verin. Hali vakti yerinde mahpuslardan da birer lira alalım. Bir kurban daha onlara keseriz. Lakin siz de şahsen birer lira vereceksiniz. Şunu da başçavuşum bilmiş olun, siz Kars'tan geliyorsunuz. Orada Bolşevik sermayesiyle zengin olmuş tüccar efendilerimizi gördünüz. Benim bir lira vermemi başka manaya çekmeyin. Rahat geçinir bir adam değilim. Bunu isterseniz tahkik edebilirsiniz. Yani benim verdiğim bir liranın milli bir değeri vardır. Haydi askerlerimize et yedirmek isteyen babayiğitler meydana...</p>

  <p class="block4">— Bir liranın değeri yok. Lakin icap etmez. Sadaka ile...</p>

  <p class="block4">— Ben de sabahtan beri onu anlatmak istiyorum. Bu da sadaka... Hem de Tözey Hanım'ın sadakası... Ancak bizim gibi sefillere layık. Haydi Sefer... Görüyorsun ki başefendi ile anlaştık.</p>

  <p class="block4">Artık eti arkadaşlara dağıt.</p>

  <p class="block4">Sefer, bakır leğeni arka kapıya doğru keyifle sürüp götürdü. Murat, parmaklığın dışında duran jandarmalara gülümsedi<span class="calibre1">:</span></p>

  <p class="block4">— Benden günah gitti arkadaşlar... Duydunuz ya, size et yedirecektim. Başefendimiz razı olmadılar.</p>

  <p class="block4">— Sağol bey.</p>

  <p class="block4">— Eksik olma... Başçavuş, çocukları<span class="calibre1">:</span></p>

  <p class="block4">— Def olun... diye kovaladı.</p>

  <p class="block4">Pek rahatsızdı. Başgardiyana öfkeyle baktı<span class="calibre1">:</span></p>

  <p class="block4">— Bey beni yanlış anladı. Galiba eti kendimiz yiyeceğiz zannetti. Murat cigara paketini çıkardı<span class="calibre1">:</span></p>

  <p class="block4">— Yok... Hiç aklıma bile gelmedi efendim. Eğer öyle bir şey aklıma gelmiş olsaydı, emin olun, sizinle bu kadar uzun konuşmazdım. Samimiyetinize inanıyorum. Hepimiz burada millet uğruna çarpıştık. Her zaman olduğu gibi tabii siz kendi milletiniz için, ben de kendi milletim için...</p>

  <p class="block4">— İki milet mi? Hepimiz aynı milletiz... Türküz...</p>

  <p class="block4">— İki millet olmasa, zatı âlîniz silah elde benim hürriyetimi bekler misiniz? Ben kaçıp hürriyete kavuşmak istiyorum, siz beni öldürmek bahasına buna mani olmaya çalışıyorsunuz.</p>

  <p class="block4">— Biz burada sizi ayrı milletten olduğunu için beklemiyoruz. Suç işlemişsiniz.</p>

  <p class="block4">— Suç işlememişiz. Namık Kemal'i Magosa'ya götüren Abdülhamit zaptiyeleri de, vallaha böyle söylemişlerdir. Şimdi mektepte çocuklara, ama, bu hikâye elbette Abdülhamit'in düşündüğü ve inandığı gibi okutulmuyor.</p>

  <p class="block4">— Namık Kemal başka... Biz vazifemizi yapıyoruz. Alt tarafı bizi alakadar etmez. Biz askeriz. Siyasetten anlamayız.</p>

  <p class="block4">— Eğer Mustafa Kemal de, 19 Mayıs'ta Samsun'a çıktığı zaman böyle demiş olsaydı, on, oniki kolordu kumandam da böyle demiş olsalardı, memleket şimdi ne halde bulunacaktı? Siyaset ya iyidir, ya kötü, ya lazımdır, ya değil. İyi ve lazımsa bir memlekette herkes ondan anlamalı ve o işle uğraşmalı...</p>

  <p class="block4">— Siz uğraşmışsınız da başınız göğe ermiş...</p>

  <p class="block4">— İşte şimdi haklısınız... Size felaketli bir yol gösteriyorum. Sakın bana aldanmayın. Bu memlekette on dört yaşındaki kızlar, vesika alıp kırıta kırı ta kerhaneye giderler de, meydan muharebesi görmüş erkekler siyasi partilere giremezler. Bu hali gören zavallı Türk milleti de, haklı olara: "Rey karıya verildi. Erkeklik öldü, " diyor. Halbuki reyi millete vermek diye bir şey olur mu? Reyi milet verecekti.</p>

  <p class="block4">Bu esnada, ara kapıda gürültü gökyüzüne çıkıyor, telaşlı sesler: "Sefer... Sefer... Topal herif... Kardeşim... " diye avaz avaz bağırıyordu. Başçavuş, somurtarak gitti. Murat'ın tahmini hilafına dost olamamışlardı. Bütün bu işler görülürken -Hayret edilecek bir şey— karı gardiyanı Şefika Hanım, ortalıkta görünmemişti.</p>

  <p class="block4">İkindiye doğru, Murat, Nebahat'in gönderdiği kumaşa perde modelini kopya kağıdı ile çıkarırken odaya girdi. Yüzü parıl parıldı. Mesuttu.</p>

  <p class="block4">— Aşk olsun size Murat Bey, dedi, et dağıtmışsınız. Hani benim hissem...</p>

  <p class="block4">— İyi vallaha... Bu ne kadar netameli bir kurbanmış... Eti maaş alanlara dağıtmayacaktık ki. Kırk yılda bir kere de halka dağılacak bir yağlı kuyruk ele geçti. Siz neredeydiniz bakalım?</p>

  <p class="block4">— Farkına varmadınız mı? Bana hiçbir zaman alıcı gözüyle bakmıyorsunuz... Size güceniyorum.</p>

  <p class="block4">— Alıcı gözüyle mi? Durun hele... Biraz şişmanlamışsınız. Güzelleşmişsiniz.</p>

  <p class="block4">— Alay etmeyin.</p>

  <p class="block4">— Vallaha... Size gardiyanlık yaramış.</p>

  <p class="block4">— Başka?...</p>

  <p class="block4">— Başka... Yüzünüz gülüyor. Remzi Efendi'yle barıştınız mutlaka.</p>

  <p class="block4">— Allah göstermesin. Ben dişçiden geliyorum. Dişlerimi taktırdım.</p>

  <p class="block4">— Sahi... Aman gülünüz. Tamam... İşte böyle olacaktı. Tevekkeli değil. On yaş gençleşmişsiniz. Aferin...</p>

  <p class="block4">Kadın, ön dişlerinin altlı üstlü iki sırasını da altın kaplama yaptırmıştı. Kırmızıya yakın sarışın yüzü, kızıl saçları tamamıyla altın suyuna batırılmış gibi tuhaf bir parıltı içindeydi. Ağzını dolduran pahalı maden, Murat yüreğini bildiği için, Şefika'ya daha insafsız, daha hain bir hal vermişti.</p>

  <p class="block4">— İyi olmuş mu dişlerim?</p>

  <p class="block4">— Çok iyi olmuş. Artık bunların şerefine bu akşam eve gidin kocanıza yazık.</p>

  <p class="block4">— Siz bana hep fena nasihatlar veriyorsunuz. O eve artık benim ölüm girer. Dişçiden sonra hukuk hakimi beyefendiye uğradım. Hanımefendiye ağladım. İkisi de razı oldu. Boşanacağım. İşte kağıt, pul getirdim... Koynundan bunları çıkarıp masanın üzerine bıraktı: Sizin eliniz uğurludur. Boşanma istidalarını siz yazıverin. İki tane olacakmış.</p>

  <p class="block4">— Benim elim iyi şeylere uğurludur. Altı çocukla bir anayı durup dururken kocasından boşatmaya alet olamam... Kadının gözlerine dikkatle baktı: İş ciddileşmiş. İnsan, bir başkasını bulmadan eski kocasını da, dostunu da, bırakmaz. Hele söyle bakalım! Kim bu babayiğit?</p>

  <p class="block4">— Vallaha kimse değil! Ben başımı kurtarıyorum. Erkek lafı edildi mi yüreğim bunalıyor. Size söz verdim ya... Ben artık ibadetle vakit geçireceğim. Başımı dinleyeceğim.</p>

  <p class="block4">— Yalan söylemiyorsunuz ya? Yalanla ibadet bir arada olmaz.</p>

  <p class="block4">— Yalan değil kanaat olsun... ben uğurlu gelir diye size yazdıracaktım. Yoksa hâkim beyefendi, kalemde yazdıracak. Hem de daktilo ile yazdıracak.</p>

  <p class="block4">— Daktilo daha uğurludur. Yalnız size son defa söyleyeyim Şefika Hanım... Yanlış bir yol tuttunuz. Hiç olmazsa büyük oğlunuza acıyın.</p>

  <p class="block4">— Kazık kadar herif... O bana acı veriyor mu? Parasını fanteziyesine veriyor. Şimdi de evlenecekmiş. Babasına, kardeşlerine, biraz da onun karısı baksın.</p>

  <p class="block4">— Hakkınız var. Lakin boşanma mutlak lazım mı? Zaten burada da biraz boşanmış gibisiniz. Sizi zorla eve götüremezler. Hele bir parça sabırlı olun. Belki birkaç ay sonra fikriniz değişir.</p>

  <p class="block4">— Hayır! Hayır! Ben o alçağın yüzünü görmek bile istemiyorum. Boşanma kararını alayım, bu memleketten de çıkıp gideceğim.</p>

  <p class="block4">— Ooo maşallah, iş ilerledi desenize!...</p>

  <p class="block4">— Hep alay ediyorsunuz. Bana siz hiç acımıyorsunuz.</p>

  <p class="block4">— İnsan ne ekerse onu biçer. Siz de kocanızla çocuklarınıza acımıyorsunuz.</p>

  <p class="block4">— Kocam evlensin! Zaten komşularla haber yolladım. Benden ona artık hayır gelmez. Başının çaresine baksın! dedim.</p>

  <p class="block4">— Çok fena... Çok...</p>

  <p class="block4">— Ne yapalım? Sevmiyorum.</p>

  <p class="block4">Sözün burasında, aralık duran kapı birdenbire açıldı. Şefika’nın kocası Remzi Efendi, perişan bir halde içeri girdi<span class="calibre1">:</span></p>

  <p class="block4">— Kimi sevmiyorsun, Şefika! diye gözleri yaş içinde yalvardı, beni mi sevmiyorsun?</p>

  <p class="block4">— A, a delinin zoruna bak... Sen benim peşimde ne dolaşıyorsun? A, hepsi gelmiş... Siz beni öldürmeye mi geldiniz? Def olun... Başgardiyan! Murat sıçrayıp ayağa kalktı<span class="calibre1">:</span></p>

  <p class="block4">— Susun yahu! Siz hepiniz çıldırmışsınız. Susun bakalım!</p>

  <p class="block4">— Neden susuyormuşum... Şunlara bak!... Hepsi toplanmış... Seni istemiyorum herif... Sen Türkçe bilmez misin? Seni sevmiyorum. İstemiyorum. Senin koynuna giremem. Etimi kesseler, sana ben artık karı olmam...</p>

  <p class="block4">— Çocuklarımız... Şunlara acı... Benim koynuma girme... Ben kapı dibinde yatarım. Eve hiç gelmem... Başımı alır Adana'ya, Mersin'e giderim. Sen çocuklara bak...</p>

  <p class="block4">En büyük oğlan, -anası gibi kırmızı saçlı, kırmızı yüzlü, pek güzel bir delikanlı— son moda bir kostümün içinde, vücudu ve suratı bir manken gibi hareketsiz dimdik duruyordu. Onun yanında el ele tutuşmuş, ikiz doğmuşlar kadar birbirine benzeyen birer yaş araları olduğu halde, boyca birbirlerinin tıpkısı entarili iki oğlan çocuğu. Bunlara anaları, laf arası nefretle "keller" derdi. İkisinin başı da şakaklarına kadar keldi. Rahmetli Ayşe Ana, yaralar, çocukların hayatım tehdit edecek derecede azgmlaşmca bunları doktora götürür, kendi parasıyla beddualar okuyarak ilaç alırdı. O öldü öleli artık büsbütün bakımsız kalmışlardı. Yaralar yüzlerine sirayet etmiş, yanaklarını kabuk kabuk soymaya başlamıştı. İkisinin başlarına birer örme takke geçirmişlerdi. Hatta nefes almadan bakıyorlardı. Ayaklarmdaki ucu sivri, arkası kulaklı, hafif yemeniler bu çocuklara masallardaki cüceler gibi insandan başka bir hal vermekteydi. Neredeyse uçacaklarmış, yahut pıtır pıtır başka bir şey, mesela kedi, horoz, elma, idare kandili olacaklarmış gibi bir tuhaf şeyler hissediyorlardı. Bu üç kişilik cansız kuvvetin önünde iki büklüm olmuş bitkin baba, gözleriyle birbirine kavuşturduğu elleriyle anaya ses çıkarmadan müthiş bir biçarelikle yalvarmaktaydı.</p>

  <p class="block4">— Çocuklarına bakmazsan bunlar ölür. Bunlar ölürse... Bu işin sonu fenaya varır... Seni bir öğreten var. Bunlar senin Aklım değil... Sen... Bize yazık... Biz sen olmasan mahvoluruz. Oğlun dün gece sabaha kadar ağladı. Eve biz gelin getireceğiz, ötekiler işte gidiyor. Ben çalışıyorum. Oğlun çalışıyor. Bizim eve ayda iki yüz lira para giriyor. Tam senin rahat edeceğin bir zaman...</p>

  <p class="block4">— İstemiyorum. Paranız başınızda paralansın! Ben sana buraya ayak basma demedim mi? Neden o başgardiyan! Sizi içeriye neden bıraktı?</p>

  <p class="block4">— Bırakmayacaktı. Yalvardık. Onun kabahati yok. Sakın ona çatma! Başgardiyan iyi adam... Merhametli bir adam...</p>

  <p class="block4">Remzi'Efendi konuşurken gırtlağı, kemerli gömleğinin geniş yakasının içinde aşağı yukarı oynuyordu. Tıraşı uzanmış yüzü şaşılacak kadar sevimli idi. Belki de bu kadar sevimli olması, üzerindeki zavallılığı arttırıyordu. Alındı almalı ütü görmemiş pantolonunun dizleri, diz kapaklarına birer tas saklamış gibi ileri fırlamıştı. Bu suretle bacakları bükülmüş duruyor, yalvaran halini bir kat daha mıncıklaştırıyordu. Çökük avurtları çukura batmış mavi gözleriyle, her tarafı sağlam ve iştahası tabii bir insandan fazla olduğu halde Murat'ın üzerinde ilk defa sakat bir adam tesiri bıraktı. Iştahasmm neden tabii bir insandan fazla olabileceğini düşünmeye bu hisse nereden kapıldığım bulmaya lüzum görmediği gibi, bu sakatlığın ademi iktidardan ileri geldiğine niçin kanaat getirdiğini de aramıyordu.</p>

  <p class="block4">— Biz sensiz ölürüz. Çocukların başı cılk yara... Bunlar bit içinde... Günahtır Şefika... Bunca senelik yuvamızı dağıtma!</p>

  <p class="block4">— İstemem... İşte kağıtları aldım. Boşanma davası açıyorum. Hâkim beyefendi "olur" dedi. Beni senden çatır çatır boşatacak!</p>

  <p class="block4">— Aman yarabbi! Aman yarabbi! Ya biz? Hâkime gittim. Ayaklarına kapandım. Doğru mu? kağıtlar... Aman yarabbi! Birdenbire uzanıp Murat'ın elini yakaladı. Çekmesine vakit bırakmadan öptü. Beyim! Sen insan adamsın. Sen yazma... Sen benim kanıma ekmek doğrama: .. Bunlara baksana... Murat elini kurtarmak istedikçe adeta çekişiyorlardı. Benim kanıma ekmek... Şefika... Bir laf söyle beyim... Sevaptır. Sen vicdanlısın.</p>

  <p class="block4">— Bırak elimi... Bırak yahu! Siz deli misiniz?</p>

  <p class="block4">Murat nihayet kendisini kurtardı. Sanki bu çocuklar, bu adama gizli tellerle merbuttular da, bir el öpmesiyle büyük oğlanın nazı, köleliği küçüklerin kel ve bitleri dalgalar halinde kendisine geçmişlerdi. Fena halde tiksindirdi ve öfkelendi.</p>

  <p class="block4">— Remzi Efendi, ayıptır. Erkek olacaksın... Lafı bir türlü bulamıyordu. İki kere daha tekrarladı. Erkek olacaksın... Erkek...</p>

  <p class="block4">— Hayır beyim... Estağfurullah... Ben erkek değilim. Ben ihtiyar bir adamım beyim... Bu giderse, altı çocukla bana kim gelir? Bana kim kız verir. Bana kimse gelmez... Çocuklar bakım ister... Ulan açın kafanızı. Açın da bey amcanız görsün... Murat nefretle başını çevirince emri geri aldı. Pekâlâ! Örtün, örtün istemez. Ben ne yaparım beyim... Bunları bit yer öldürür. Çocuklarım ölürse ben de ölmeliyim...</p>

  <p class="block4">Şefika herkesin zıddına basmak istiyormuş gibi sinirli bir kahkaha attı<span class="calibre1">:</span></p>

  <p class="block4">— Eskiden böyle demiyordun. Orospuları üstüme getirdiğin vakti... Aklında mı? Fahriye orospusu için benim kemiklerimi kırdındı. Ne olmuş. Kahveyi sıcak vermemişim. Ben aç yattım, sen bitişik odada orospulara kebap yedirdin.</p>

  <p class="block4">— Yedirdim. Ben yaptım. Kafirdim, gavurdum, Müslüman oldum. Sende insaf yok mu? Arkadaş şerrine uğradım. Cahildim. Sen de bana yaptın. Bey, bu kaç kere evimizi dağıttı. Kaç kere... Zile'de ben kolcubaşıydım. Bunun yüzünden işi bıraktım. Muhacir oldum. Kangal'da mübaşirdim, namusumu payimal etti, insan içine çıkamadım. Kahvelere gidemedim, istifa ettim...</p>

  <p class="block4">— Sus herif! İşte ben fenayım! Ben orospuyum var mı bir diyeceğin... Ben istemiyorum seni... Sen de beni isteme...</p>

  <p class="block4">— Ben seni isterim. Ne mümkün? Ben bunları ciğerimin yanıklığından söylüyorum. Bir de Murat Bey bizim yabancımız değil... Hah işte sefer de geldi, Sefer! Seni Şefika sever. Lütfen bir şey söyle... Haydi...</p>

  <p class="block4">Topal Sefer sağlam ayağı üzerinde şaşırarak durmuştu. Murat'ın yüzüne baktı. Murat öfkeden titreyen bir sesle<span class="calibre1">:</span></p>

  <p class="block4">— Remzi Efendi, dedi. Size birkaç kere rica ettim. Karınızın peşine bu kadar düşmeyin. Hani bana geçen gün vaat ettinizdi. Bak hepiniz çalışıyorsunuz hamt olsun paranız var. Çocukların çamaşırlarını birkaç hafta birine yıkatınız. Yemeği siz pişiriverin. Karınızın huyunu siz bizden iyi bilirsiniz. Bir inat etmiş. Bu inat sittin sene sürmez. Kadınların bu yaşta böyle sinirleri tutar. Size hepsini birer birer anlattım. Siz de razı oldunuz, kabul ettiniz. Fakat işte şimdi gene çocukları arkanıza takıp peşi sıra koşuyorsunuz.</p>

  <p class="block4">— Ne yapayım beyim! Evde oturamıyorum. Şefika evde olmazsa ben evde oturamam ki... Ben önce böyle değildim. Bu bana muhakkak büyü yaptırdı. Benim hepsinden haberim var. Tüfekçi Feyzi'ye kağıt yazdırmış. Beni çileden çıkardı. Eski öçlerini alıyor. Halbuysa ben ihtiyarladım beyim... Ben ihtiyar hasta bir adamım. Bana yazıktır. Buraya girdi gireli evimize üç kere geldi. Son gelişinde koynumdan kalktı da...</p>

  <p class="block4">— Rica ederim.</p>

  <p class="block4">— Ayıp değil beyim... Nikahlı refikam... Koynumdan kalktı. Mindere gitti "Yorgunum" dedi. "Gel beraber yatalım. Elimi eline sürersem namerdim. Eteğini koklarım bana yeter, " diye Sabahlara kadar yalvardım, insaf etmedi. Murat korkuyla, nefretle Şefika'ya baktı. Şefika gizli bir memnuniyetle başını kaldırdı<span class="calibre1">:</span></p>

  <p class="block4">— Hep iyi taraflarım söylersin... Sabahleyin oğlum işine gidince beni dövmedin mi?</p>

  <p class="block4">— Dövdüm. "Sen başkasını sevmeye başladın!" diye dövdüm. Ben böyle söyledikçe "seviyorum patla da, çatla!" elbette biz de erkeğiz. Hak Teâlâ kitabullahta "kişi avradım kıskanacak" buyurmuş. Kıskanmak yok mu müslümanlıkta?</p>

  <p class="block4">— Kemiklerimi kırdın... Kemiklerimi kırmasan, benden artık sana fayda yok... İşte kağıtlar.. Ben bu memlekette de durmayacağım. Ayağımın bağını çöz herif. Bak iyi duy, seni sevmiyorum. Başkasını seviyorum.</p>

  <p class="block4">— Şefika Hanım artık bu kadarı fazla... Murat hışımla Remzi Efendi'ye döndü, yalan söylüyor. Fakat yalan bile olsa böyle sözlerin çocukların önünde söylenmesi doğru değil. Siz mademki buraya gelecektiniz, bari bunları getirmeseydiniz...</p>

  <p class="block4">— Analarına yal varsınlar diye getirdim. Başkasını sevmese, ben Şefika'yı bilirim çocuklarına dayanamaz... İki gün görmese deli olur... Aman beyim ayaklarının altını öpeyim, istidayı yazma... Bunu benden boşatma...</p>

  <p class="block4">— Siz ne diyorsunuz kuzum... Hiç yazar mıyım?</p>

  <p class="block4">— Oh ömrüne bereket... Allah gençliğini bağışlasın... Ona yazma... Bana bir istida yaz. Bunu, buradan kovsunlar, iş bulup çalışmazsa bizi belki bırakmaz.</p>

  <p class="block4">— Onu da yapamam. Kendisi istifa vereceğim demezse ben ne karışırım. Yalnız daha evvel size söylemedim mi? "Burası genç kadın yeri değil... Senelerce kadınsız kalmış bu kadar bekar adamın arasına karınızı sokmayın. Siz hapiste yattınız, bilirsiniz, " demedim mi? İki metre kumaşla üç kilo şeker için aile saadetinizi -burada Murat kederle gülümseditehlikeye attınız. Ben istidayı size danışmadan niçin yazmamıştım. Şimdi olup biten işlerden şüphelendiğim için. Beni kimse dinlemez. İş işten geçince aman derler. Amma kabahat sizin değil. Dünya yüzünde bizim talimiz böyle...</p>

  <p class="block4">— Haklısın beyim... Sen hepsini söyledin. Benim basiretim bağlanmış seni dinlemedim. İşte şimdi... Eyvah! Sen peygamber gibi bir adamsın beyim... Şuna birkaç lakırdı söyle... Aklını haydi çel!</p>

  <p class="block4">— Hep söylüyorum. Dinlemiyor. Siz de dinlemiyorsunuz. Peşini bir müddet bırakın dedim. Kendiniz gelirsiniz, çocukları gönderirsiniz, yolunu beklersiniz, ötekini berikini ricacı yollarsınız. Tanıdıklara ara bulsunlar diye yalvarırsınız. Bir hafta sabredemediniz... Kadın, koynunuza girmek istemiyor, siz onu çamaşır yıkatmaya çağırıyorsunuz. Töbe yarabbi! Bir karı kocasının koynuna girmek istemezse, çamaşır yıkamak şurada dursun, baklavasını bile yemez.</p>

  <p class="block4">Şefika gülüverdi. Bu gülüş İstanbulluyu çileden çıkardı<span class="calibre1">:</span></p>

  <p class="block4">— Haydi def olun! diye kükredi. Ben dünya üzerinde sizden adi insanlar görmedim. Çıkın dışarı... Çıkın diyorum...</p>

  <p class="block4">Ayağını yere vurdu. Öfkelendiği zaman karşısındakileri hakikaten korkutan bir adamdı. Keller, manken oğlan, iki büklüm âşık koca (!) ve fettan karı rüzgârda savruluyorlarmış gibi kapıdan dışarı sürüklendiler. Sefer, arkalarından eseri cedit kağıtlarıyla iki takım istida pulunu koşturdu. Murat'ın sinirleri yalnız kalır kalmaz boşanmıştı. Nerdeyse kahkaha ile gülecekti. Sag yumruğunu sol avcunun içine iki kere vurdu. "Bu pisliğin içinde de kitaplara yazılan o ilahi aşkdan bir zerre varsa... Aşkın da Allah belasını versin!" diye homurdandı. Akşamüstü cezaevi müdürü<span class="calibre1">:</span></p>

  <p class="block4">— Yahu nedir bu başımıza gelen? Allah beterinden saklasın! diyerek İstanbullu'nun odasına girdi.</p>

  <p class="block4">— Hayrola müdür bey! Sürgün mü geliyor?</p>

  <p class="block4">— Ne sürgünü? Kendisini düşünmez de şuradan gelecek sürgünü düşünür.</p>

  <p class="block4">— Bana noldu?</p>

  <p class="block4">— Ne olocak? Az daha bu odanın kapısını gecegündüz senin üstüne kilitliyorduk.</p>

  <p class="block4">— Fena fikir değil. Müddeiumumi muavini mi düşündü bunu?</p>

  <p class="block4">— Müddeiumumi muavini evet!</p>

  <p class="block4">— Neden?</p>

  <p class="block4">— Şefika Hanım’ın namusunu kurtaracağız ya...</p>

  <p class="block4">— Nesini kurtaracaksınız?</p>

  <p class="block4">— Namusunu!</p>

  <p class="block4">— Biraz geç kalmadınız mı?</p>

  <p class="block4">— Bilmem... Kocası olacak namussuz müddeiumumiliğe gitmiş. İki kel oğlan, o sarı saçlı oğlu beraber. Muavine yalvarmışlar, ağlamışlar. Sen karıyı vaadi izdivaçla baştan çıkarıyormuşsun. Telefonlar işledi. Karıyı da celseye davet ettiler bir de tabii, beni çağırdılar. "Hemen git komünistin odasını üstüne kilitle. Bir daha onu ortada dolaşır görmeyeyim. " demez mi? Allah beterinden saklasın! Şaşırdım. "Ben o haltı edemem. Sebep neymiş? Ne yapmış Murat Bey?" dedim. Atıştık. Sonra baş müddeiumumiye girdim. "O ne demek? Kulak asma! Biz o karıyı tayin etmekle hata ettik galiba!" dedi.</p>

  <p class="block4">— Şu halde kurtuldum desene!</p>

  <p class="block4">— Kurtuldun.</p>

  <p class="block4">— Nerde o kaltak?</p>

  <p class="block4">— Gelir gelmez... Önüm sıra koşa koşa yürüdü. Benden utanmış besbelli! Gelir gelmez namaza durmuş.</p>

  <p class="block4">— Namaza mı durmuş? İşte müdür ben neden namaz kılmıyorum şimdi anladın mı?</p>

  <p class="block4">— Yok.</p>

  <p class="block4">— Şefika da namaz kılıyor diye. Namaz bu orospuyu çarpmak ki ben başımı secdeden kaldırmayayım. Halbuki çarpmıyor işte... Sen bile tövbe etmeden namaza durmuş dedin...</p>

  <p class="block4">— Sorma... Hep kabahat baş müddeiumumide... Buraya müstahdem tayin etmeden müdüre danışılacak. Usul böyle... Lakin... Bizi adamdan sayan nerde?</p>

  <p class="block4">— Estağfurullah.</p>

  <p class="block4">— Bırak. Benim canım sıkılıyor.</p>

  <p class="block4">— Haklısın. Sen de bir büyük felaket atlattın müdür!</p>

  <p class="block4">— Aman! deme!</p>

  <p class="block4">— Dedim gitti. Karıya hani "süslenmesin" diye emrettin ya...</p>

  <p class="block4">— E!</p>

  <p class="block4">— Dairede yalnızken yanına girecekti. Orada kendisini yere atacaktı.</p>

  <p class="block4">— Allah beterinden saklasın... Neden?</p>

  <p class="block4">— Üstüne hücum edip zorla öpmüş olacaksın. Namus davası açacak.</p>

  <p class="block4">— Vay başıma gelenler!... Aferin! Bana niçin söylemedin?</p>

  <p class="block4">— Önünü aldım. Lüzum kalmadı.</p>

  <p class="block4">— Nasıl önünü aldın? Geçenlerde karı bize geldi. Yengen evde yok. İçeri girdi. "Hanım yok mu?" diye sordu. Ben mahpushanede vukuat mı var diye soruyorum. O "hanım yok mu?" diyor. "Yok" deyince "Oh! Kaç kere geldim sizi yalnız bulamadım.</p>

  <p class="block4">Nedir benim bu çektiğim... " diye başladı. Anladın mı?</p>

  <p class="block4">— Anladım. Dur sen... Ben yengeye bir mektup yazmaz mıyım?</p>

  <p class="block4">— Mektup yazacak bir şey olmadı ki... Ben çirkefe değer miyim? Yüzümü astım. Kocası dövmüş... Pis orospu! Açtı da bana diz kapağından yukarısını gösterdi. Çürümüş...</p>

  <p class="block4">— Başını çevirseydin.</p>

  <p class="block4">— Çevirdim. Allah beterinden saklasın...</p>

  <p class="block4">— Müddeiumumiye söylemedin mi?</p>

  <p class="block4">— Söylenmez mi?</p>

  <p class="block4">— Ne dedi?</p>

  <p class="block4">— "Bir kere nasihat ver. Evine gitsin. Tutmazsa bir münasip fırsatta def edelim, " dedi.</p>

  <p class="block4">— Çağırayım da nasihat veriver bari...</p>

  <p class="block4">— Allah göstermesin. Eğer beni seversen bir münasip fırsat bulun...</p>

  <p class="block4">— Hukuk hakimi kızarsa... Müdür bey, birdenbire öfkelendi<span class="calibre1">:</span></p>

  <p class="block4">— Kızarsa kızsın... Bir de hakim kızarsa diyorsun! Hakim kızar diye biz senin üstüne kapıyı mı kilitleyeceğiz?</p>

  <p class="block4">— Sana dizini gösteren Şefika bana da göğsünü gösterdi. Üstüme kapıyı kapatırsanız yüreği yufkadır, size etmediğini bırakmaz. Ben onun dert ortağıyım...</p>

  <p class="block4">— Bırak allesen... Kocasını seninle konuşurken görmüş, önünüzde istida kağıtları varmış...</p>

  <p class="block4">— Doğru... Hâkim beyle görüşmüşler, boşanmasına karar vermişler. Karı istida yazdırmaya geldi. "Sen altı çocuk anasısm! Ben bu istidayı yazmam" diyordum. Kocası içeri girdi.</p>

  <p class="block4">— Söylemedin mi rezile?...</p>

  <p class="block4">— Söyledim. Hem bu gün söylemedim. Daha karı buraya girmeden söyledim. Mantoluk gözlerini boyadı. İyi amma her karı manto giyebilir mi? Bazısı eski yatak çarşafından kurtulunca işte böyle hevesleniyor.</p>

  <p class="block4">— Bunu da hatırlatsaydın!</p>

  <p class="block4">— Bunları hatırlatmamı istemiyor ki müdür bey...</p>

  <p class="block4">— Neye güldün?</p>

  <p class="block4">— Mahpushane adama çok şey öğretiyor da ona gülüyorum. Ben şimdiye kadar böyle heriflerden bir çeşit intikam alınır zannederdim. Karısını kullanarak... Meğerse yanılmışım... Birçok kocalar, bunu yapmadığımız için bize kızarlarmış... Eğer Şefika'yı şuraya yatırsaydım, karı kocasından boşanmak istemezdi, "işim bozulmasın, " diye eve gider, gelirdi. Pezevengin çenesini okşardı. Benim de namusumu ciddiyetimi meth ederdi. Geçinir giderdik. Simden sonra... Dışarı çıkarsam... Bu çeşit öç almadan evvel uzun boylu düşüneceğim. Neyse müdür bey... Sana teşekkür ederim. Müddeiumumi beye de teşekkür ederim.</p>

  <p class="block4">— Gene okuyorsun?</p>

  <p class="block4">— Okumasam çatlayacağım.</p>

  <p class="block4">— Haklısın birader... Ne diyeyim... Allah belalarını versin...</p>

  <p class="block4">— Gene Allaha havale ettin müdür! Herifler kazandı. Müdür dostça somurttu<span class="calibre1">:</span></p>

  <p class="block4">— Her sözüne hak veriyorum. Lakin din bahsine gelince... Uyuşamıyoruz.</p>

  <p class="block4">— Sizi mutlaka aldatmalı mı?</p>

  <p class="block4">Bu günlerde Murat'a, demek ki, gazve emrolunmuştu. Kurban eti davasının üstüne, kapı kilitlenme belasını da kolayca atlattıktan sonra, ilk ziyaret günü sabahı, hiç beklemediği bir hadise daha vuku buldu. Tıraş olurken müdürün kendisini çağırdığını söylediler. Acele edip aşağı indi. Müdür Mehmet Bey, yaradılışı itibarıyla, mahalle imamı olacak bir adamcağızdı. İşi tersine gitmiş, en dağdağalı zanaate, mahpushane müdürlüğüne düşmüştü. Gene telaş içindeydi.</p>

  <p class="block4">— Gel hele? Nerdesin birader? diye çıkıştı.</p>

  <p class="block4">— İşte geldim. Ekmek hesabı mı yanlış?</p>

  <p class="block4">— Ekmek hesabını Allah kahretsin. Elbet o da yanlış... Aklım dağıldı. 19 buçuk kuruş diyecek yerde 18 buçuk kuruş yazmışım. Hasılı cemi denk getiremedim.</p>

  <p class="block4">— Kolay...</p>

  <p class="block4">— Şimdi bırak... Duydun mu?</p>

  <p class="block4">— Harbe mi giriyoruz?</p>

  <p class="block4">— Allah göstermesin... Şimdi söyleyeceğim, canın sıkılacak. Bana vaat et öfkelenmeyeceksin.</p>

  <p class="block4">— Gene mi Şefika davası?...</p>

  <p class="block4">— Bırak dedim ya... Dinle... Şu Tözey birkaç zaman gelmeyi versin... Haa?.</p>

  <p class="block4">— Neden?...</p>

  <p class="block4">— Tabii senin iyiliğin için...</p>

  <p class="block4">— Kim bu benim iyiliğimi isteyen? Müddeiumumi muavini mi?</p>

  <p class="block4">— Hayır başçavuş?</p>

  <p class="block4">— Bizim başçavuş mu?</p>

  <p class="block4">— Bizim başçavuş.</p>

  <p class="block4">— Biz onunla birbirimize iyilik edecek kadar tanışmıyoruz ki...</p>

  <p class="block4">— İşte gördün mü! Kızdın! Kızmayacaksın. Biraz sabır... Biraz sabır her şey düzelir... İnşallah yakında af...</p>

  <p class="block4">— Affı bir kenara bırakalım... Dur hele... "Birbirimize iyilik edecek kadar çavuşla tanışmıyoruz, " dedim amma yanılmışım. Ben ona büyük bir iyilik ettim. O da şimdi, muhakkak, minnet altında kalmamak için mukabele ediyor.</p>

  <p class="block4">— Ne iyiliği?</p>

  <p class="block4">— Dün Tözey bir kurban kesmişti. Etini fukara mahpuslara dağıttık. Eti bölüşmeye kalktı. Anlaşılıyor...</p>

  <p class="block4">— Bırak bunları şimdi... İşte böyle... Tözey'e söyleyiver. En iyisi haber yolla gelmesin... Dersin ki...</p>

  <p class="block4">— İşte bunu demek müşkül müdür bey. Deminden beri düşünüyorum. Ben Tözey'e ne derim? Çavuş seninle görüşmemizi yasak etti, şekerim, kurban etinden tattırmadık mı diyeceğiz?</p>

  <p class="block4">— Yok canım... Bir şey uydur. Vallaha, billaha ben müddeiumumi ile görüşeceğim... Bu işi düzeltiriz. Zaten çavuş yenidir. Seni tanırsa kendisi utanır... Tözey edepsizin birisi... Ona böyle laf edilmez. Bir şey uyduralım. Başka bir şey... Sen siyasi mahkum olduğundan...</p>

  <p class="block4">— Dur, anladım! Deriz ki... En güzeli budur. Kıza deriz ki, ben siyasi mahkum, sen beni ziyarete gelmeye korkmuyorsun amma, ben senin gelişinden fena halde ürküyorum. On beş sene mahkumluktan başka ahlâkı umumiyeyi ifsad maddesinden bir ay ceza verirlermiş. Rica ederim uzaktan uzağa selâmlaşalım, deriz... Nasıl?</p>

  <p class="block4">— Bugün keyiflisin!... Lakin ben bu işlerden usandım. Göreceksin, şart olsun, istifa edeceğim... Yahu nedir benim bu çektiklerim?.. Allah beterinden saklasın...</p>

  <p class="block4">— Çavuş sana ne söyledi? Belki yanlış anladın...</p>

  <p class="block4">— Yanlış olur mu? "Bu adam devlet düşmanıdır. Ben Kars'ta, Moskof hududundan vazife gördüm. Bu domuzları bilirim. Bunlar halktan kimse ile temas ettirilmeyecek. Tözey denilen umumi kadın vasıtasıyla bir iş çevirir. İkimiz de mesul oluruz, " dedi.</p>

  <p class="block4">— Fena manzara değil! Şimdi evvela seninle konuşalım müdür bey. Benim hakikaten ihtilattan men edileceğime dair senin elinde bir yazılı emir var mı?</p>

  <p class="block4">— Yok.</p>

  <p class="block4">— Ben mahpushane nizamlarına uygun olarak gardiyan huzurunda haftanın muayyen ziyaret günlerinde ziyaretçi kabul edebilir miyim?</p>

  <p class="block4">— Edersin. Yahu biz etmez misin dedik... Zaten mahpus kısmı böyledir. Kırk yıl sırtında taşı, bir kere ayağını yere değdir, sana etmediğini bırakmaz.</p>

  <p class="block4">— Siz de, çavuş efendi de burada, kanunları ve nizamları temsil ediyorsunuz, ben kanun ve nizamların çiğnenmemesi için gayret gösteriyorum. Yani size muavenetim dokunuyor. Gene öyleyken... Şu halde Tözey'in buraya gelmesi kanuni midir?</p>

  <p class="block4">— Kanunidir, lakin bir de idare demişler. Bir arkadaş inat ediyor, şu kaltak buraya gelmezse ne olur? Hem doğrusunu ister misin?</p>

  <p class="block4">— Sus müdür. Ne söyleyeceğini biliyorum. Bana bu ahbaplığı yaraştıramıyorsun.</p>

  <p class="block4">— Doğrusu yaraştıramıyorum.</p>

  <p class="block4">— Neden? Ben bir kere vatan hainiyim. Sonra mahkumum. Yani bizim cemiyetin tortusu denilen serseri güruhunun arasından onların tâbi tutulduğu şartlardan daha beterine tabiyim. On beş seneye mahkum bir katil, bir soyguncu, bir ırz düşmanı, bu cezasını asri cezaevleri sayesinde yedi buçuk yılda bitirecek. Ben bu lütuftan mahrumum. O fazladan bir açık havada jandarma çavuşunun tazyiki altında olmayarak çalışacak, elbise, cigara, yiyecek derdi düşünmeyecek, arada sırada kerhaneye gidecek, eğer Elâlzizli Sadri Bey gibi oğlancı ise gulman peydahlayacak, kumarbazsa şehir kumarhanelerinde zar yuvarlayacak, ben bunlardan mahrumum. Şu halde, Tözey ile Murat arasındaki ahbaplık bu iki şahıstan birisini lekelerse bu lekeden şüphesiz ben değil genel işletme evi kapitallerinden Tözey Hanım korkmalıdır.</p>

  <p class="block4">— Estağfurullah... Bizim dememiz o demek değil... Ben düşündüm ki... Hani dün Şefika orospusunun kocası da şikayet ettiği için... Bu mesele duyulursa... Müddeiumumi muavini...</p>

  <p class="block4">— Büsbütün olmadı müdür bey. Müddeiumumi muavini, Akçadağ'dan buraya sürgün geldi. Sürülmesine sebep, tiyatro kızlarını zorla bir eve kapatıp oynatmaya teşebbüs etmek suçu..; Jandarma marifetiyle kızların çıkarılması, oğlanın da palaska ile bir miktar ıslatılması caba... Müsaade buyur da, ahlak dersini ben bu efendiden almayayım... Tözey'e gelince, bundan evvelki müddeiumumi muavini beyin dostu değil miydi? Cumhuriyet müddeiumumi muavini Murtaza Bey'e leke getiren bir arkadaşlık, bir vatan hainine hiçbir şey getiremez. Ben her şeyi etrafıyla düşündüm. Benim için başkalarının düşünmesi eskiden beri sinirime dokunur: Hele Rıfkı Çavuş lütfen rejim düşmanı Murat'ı himayeden vazgeçsin...</p>

  <p class="block4">— Şimdi ne yapacağız? Çavuş benden cevap istiyor. Nöbetçilere emir vermiş. Kızı icabında hakaretle kovacaklar.</p>

  <p class="block4">— Vay canına! Bu fena işte...</p>

  <p class="block4">— Fena olmaz mı? Çok rica ettim. Tabii, cezaevi karakoluna yeni geldiğinden... Acemi...</p>

  <p class="block4">— Görülüyor. Burasını Malakan Köyü sanmış olmalı... Yahut da Tunceli'deki emniyet karakollarından birisi... İyi amma biz vilayet merkezindeyiz. Sonra, değil yanımıza gelen bir ahbabı, "gölgemizi bile çiğnetmeyiz adama. " Bizde sen eşeklik mi ararsın?</p>

  <p class="block4">— Estağfurullah... Estağfurullah... Hemen kızarsın. Bir çare bulayım demezsin.</p>

  <p class="block4">— Çaresi lütfen Rıfkı Çavuş'u buraya çağıralım, kendisine iki kelime söyleyeyim. Razı olmazsa, bir başka çıkar yol ararız.</p>

  <p class="block4">— Daha iyi... Gelsin... Konuşalım efendim, anlaşalım...</p>

  <p class="block4">Müdür bey, iyi yürekliliğini gösteren mesut bir tebessümle, suda boğulurken nihayet kurtulacak bir yere sarılır gibi masanın üzerindeki zile avcunun içiyle birkaç kere vurdu. Gelen nöbetçi gardiyana<span class="calibre1">:</span></p>

  <p class="block4">— Şu çavuşu bana sesle... dedi. Çavuşu...</p>

  <p class="block4">— Hangi çavuşu! Karakol çavuşunu mu?</p>

  <p class="block4">— Kaç tane çavuş var, ayı! Elbette karakol çavuşunu...</p>

  <p class="block4">— Ne bileyim beyim... Bizim Gardiyan Vahap'a da çavuş derlerdi...</p>

  <p class="block4">— Ulan ben sana Gardiyan Vahap'ı mı sordum. Ona çavuş diyenin geçmişini geçeceğini... Tövbe yarabbi! Elin itine hâşa huzurunuzdan, çavuş diyorlar. Git, yıkıl... Hâlâ duruyor. Rıfkı Çavuş'u al gel!</p>

  <p class="block4">— Ben nöbetçiyim!</p>

  <p class="block4">— Allah belanı versin... Rıfkı Çavuş cehennemin dibinde mi herif? Seslen surdan... Seslen dedim... Anahtarları ben mi alayım? Allah beterinden saklasın!</p>

  <p class="block4">Gardiyan dışarı fırladı. Müdür deminden beri içinde gizlice biriken öfkeyi bu fırsattan bilistifade bütün şiddetiyle boşalttı.</p>

  <p class="block4">— Ben ne halt edeyim yahu! Bu namussuzlarla ben nasıl vazife göreyim. Yabanın nerede laf anlamaz hayvanı varsa gardiyan yazmışlar. Beni mesul edecekler. Bir de vekalet tamim yolluyor. İdman yaptırın. Konferans verin.. Mahpuslar okuyacak. Ben gardiyanıma bir çavuş çağırtamıyorum. Lahavle... Lâhavla velâ kuvvete illâ billâ! istifa... İçeri giren çavuşu hürmetle karşıladı. Buyur başefendi. Nerdesin birader? Yook... Ben karakol kumandanımı her zaman yanımda isterim. Böyle arkadaşlık olmaz, değil mi ya Murat Bey?</p>

  <p class="block4">— Öyle!... Çavuş gür siyah kaşlarını azametle çattı<span class="calibre1">:</span></p>

  <p class="block4">— Karakol yüzüstü kalmış. Ne nöbet defteri tamam, ne mevkuf defteri tamam, ne mahkum defteri tamam... Demirbaş defteri parça parça... Dört iskemle görünüyor. Elde bir tane yok. Bizden evvelki arkadaş, hiçbir iş görmemiş. Böyle ehemmiyetli bir mevkiye sıra çavuşundan karakol komutanı yaparlarsa işte netice böyle olur. Alay mülhakı Binbaşı Muhsin Bey "Oranın genel kumandanı sensin. Göreyim seni" dedi. Tevekkeli beni yollamadılar.</p>

  <p class="block4">-- Sen düzeltirsin başefendi, sen düzeltirsin. Hele otur. Şöyle geç. Biraz laflayalım yahu! Allah beterinden saklasın.</p>

  <p class="block4">— Oturmayacağım müdür bey. Bir emriniz mi vardı?</p>

  <p class="block4">— Estağfurullah... Emir ne demek. Biz burada arkadaş arkadaş vazife göreceğiz. Siz dışardan biz içerden... Vazife müşterektir. İnfaz sistemi elhamdülillah... Jandarma olmayıverse benim elim kolum tutulur. İçerde bir gürültü patlasa, bir kavga, bir cinayet! Jandarmadan ben imdat isteyeceğimi. Vazife müşterektir. Sabahleyin konuştuğumuzu Murat Bey'e söyledim. Dedi ki... Velhasıl bir de siz konuşunuz... Murat Bey mahpushanemizin en terbiyeli mahkumudur.</p>

  <p class="block4">— Ben de öyle ümit ederim. Okumuş, yazmış bir adam. Tabii bizi de mesul etmek istemez.</p>

  <p class="block4">— Hiç istemem başefendi, lakin yapılan teklifle mesuliyet arasında zerre kadar münasebet göremedim.</p>

  <p class="block4">— Sizce bir münasebet olmayabilir, fakat bizce vardır. Malum ya, emniyet ve asayiş noktasından...</p>

  <p class="block4">— Emniyet ve asayişle benim uzaktan yakından ilişkim olmaz efendim. Malum ya, biz burada adliye vekaletinin şefkat ve himayesi altındayız. Bilhassa silahlı ve sopalı. Bilcümle kuvvetlerin tazyikinden uzak bırakılmamızı kanun emrediyor.</p>

  <p class="block4">— Tazyik mevzubahis değil ki... Tedbiri ihtiyati... Siyasi vaziyetiniz dolayısıyla...</p>

  <p class="block4">— Siyasi vaziyetim mi? Allah Allah! İşte bunu bir türlü anlayamıyorum. Hükümet benim herhangi bir kadınla münasebetimden kuşkulanır mı?</p>

  <p class="block4">— Belki kuşkulanır.</p>

  <p class="block4">— Yanlış! Tamamıyla aksi... Hükümet benim mesela Tözeyle meşgul olduğumu haber alırsa pek sevinir. Kumar oynadığımı duyarsa şıkır şıkır oynar. Hele esrar içtiğimi müjdeleseler ne yapacağım şaşırarak...</p>

  <p class="block4">— Bu sizin düşünceniz... Bakalım biz nasıl düşünüyoruz?</p>

  <p class="block4">— Nasıl düşünürseniz düşünün. Ben bu hususta kanun taraftarıyım. Şimdi derhal bir zabıt tutacağız! Baş tarafına "Tözey'in kurban etinden hisse verilmediği ve Tözey tarafından bir gece rakı içmeye davet edilmediğim için... " diye yazacaksınız!</p>

  <p class="block4">— Bunu da nerden çıkardınız? Teessüf ederim, iftirayı size yaraştıramadım.</p>

  <p class="block4">— İftira ise daha iyi ya, ayrıca mahkemeye verirsiniz. Bana ait her şeyi biraz bilirim başefendi... Bunları bir mektupla alay kumandanı Muhsin Bey'e de yazabilirim. Muhsin Bey ahbabımdır. Siz daha yenisiniz de görmediniz. Arada sırada beni ziyarete gelir. Biz onunla aynı mektepte okuduk. Tabii benden çok evvel mektepten çıktı. Fakat bizim Galatasaraylılar bir çeşit akraba sayılırlar. Sizi tabii tehdit etmiyorum. Bu benim için ayıp olur. Görüyorsunuz ya, kendimi koruyorum. Tözey'in buraya gelmesi kimseye zararlı değildir. Rica ederim, müsaade edin.</p>

  <p class="block4">— Gelmeyecek.</p>

  <p class="block4">— Gelecektir. Siz de kibarlık ederek müsaade edeceksiniz!</p>

  <p class="block4">— Etmeyeceğim.</p>

  <p class="block4">— Niçin canım? Ne tuhaf şey! Bir kerhane kızının sevdiği bir erkeğin yanına gelip gitmesi sizi vazife olarak nasıl alakadar edermiş? Buna ya kerhaneci karışır, ya pezevenk. Durun, telaşlanmayın. Ben bu iki kelimeyi de size karşı kullanmadım. Hâşâ... Ben vaziyeti hulâsa ediyorum. Bunlar Jandarma Genel Komutanlığını ilgilendirecek şeyler olmasa gerek.</p>

  <p class="block4">— Bu ne demek!... Siz en üst makamlara bile pervasızca dil uzatıyorsunuz.</p>

  <p class="block4">— Ne yapalım. Şeyhi şeyh eden mürittir demişler. Rifat Mataracı Paşa'ya gıyabî hürmetim var. Lakin mutlaka mecbur olursam ona sizi nasıl şikayet edebilirim?</p>

  <p class="block4">— Bütün bunlar bir orospu için mi? Siz okumuş bir efendisiniz...</p>

  <p class="block4">— Okumayı bir tarafa bırakın... Ali Kemal de okumuştu. Rıza Nur da okumuştu. Orospuya orospuluğa gelince, Tözey mi orospudur, yoksa ihtikar yaparak milleti soyan, çocuklarımızı öldürmeye kasteden tüccar ve onun nüfuzlu ortağı mı orospu? Orospuluğa gelince, Tözey orospuluk etmeye gelmiyor ki... Kendisince merhamete layık gördüğü bir zavallıya teselli vermeye geliyor. Bu da bugünkü kanlı dünyada yapılmakta olan işlerin en asillerinden, en namuslularından biri sayılır. Hem azizim, Tözey bu kapıdan içeriye beni görmek için girer girmez artık orospu değildir ki... Benim şerefli misafirimdir. Biz Türkler malum ya misafirperverizdir.</p>

  <p class="block4">— İyi ama Türklüğü bu işe neden karıştırıyorsunuz?</p>

  <p class="block4">— Her lafa onu karıştırmak modadır da onun için... Sanki biz başka bir devletin idaresinde bir ekalliyet imişiz de istiklal istiyormuşuz gibi... Şu halde orospuluktan dem vururken bile bu bedbaht kelimeyi kullanacağız. Çok şükür, sizi nihayet güldürdüm. Sevgili milletimizin bütün iyi insanları gibi siz de iyi yüreklisiniz. Mahsustan ve zorla somurtuyorsunuz. Bu sebeple somurtmak size hiç yaraşmıyor... Müdüre döndü, ben size anlaşırız demedim mi? Neden anlaşamayacakmışız? Ne güzel bir oğlunuz var başefendi. Adı da galiba Cengiz. Benim öyle bir oğlum olsa Tözey'le, saati sormak için bile meşgul olmazdım.</p>

  <p class="block4">— Vallaha haklısınız Murat Bey, beni utandırdınız.</p>

  <p class="block4">— Estağfurullah başefendi. Hele şimdi oturun birer cigara içelim. Olmaz, oturun. Müdür, "Birer kahve yapsınlar" bile demiyorsun. Böyle müdürlük olur mu?</p>

  <p class="block4">Müdür, gittikçe içinden çıkılmaz bir hale geldiğini sandığı konuşmanın böyle birdenbire tatlıya bağlanıvermesinden o kadar şaşırmıştı ki iki kere üst üste "Allah beterinden saklasın!" dedi. Kendisi şahsen bir şey kazanmış gibi memnun olmuş, Murat'ın avukatlığına hayran kalmıştı. Halbuki bu yalnız Murat'ın marifeti değildi. Sonra aylar geçtikçe Rıfkı Çavuş'un hakikaten mert ve mertliği sever bir adam olduğunu herkes anladı. Murat, Sefer'e üç tane kahve yapmasını söyleyip geri geldiği zaman başçavuşla kırk yıllık ahbap imişler gibi bakıştılar. Üçü de gülümsüyordu. Nihayet Müdür bey,</p>

  <p class="block4">— Bu herifi gördün mü çavuş? Bu herifi işte bu şeytanlığı yüzünden hapsettiler. Muhakkak öyle... Çünkü evrakını okudum. Hem de anlamak için dikkatle okudum. Hiçbir şey anlayamadım. Bir suç işlememiş ki... Keyfi mahkum etmişler... Keyfi... Allah beterinden saklasın... Hem de karada değil... Deniz üzerinde basmışlar cezayı... Yavuz gemisinde nallamışlar bunları... Kaç kişi idiniz bakalım?</p>

  <p class="block4">— İkisi kadın, birkaçı henüz çocuk... On iki kişi. Başçavuş bir şey hatırlamak isteyerek gözlerini kırpıştırdı<span class="calibre1">:</span></p>

  <p class="block4">— Yavuz meselesi... Şimdi anladım. Biz o zaman mektepdeypk... Sizin yüzünüzden biz de sıkıntı çektik beyim. Üstümüzü başımızı, çantalarımızı, çekmecelerimizi aradılar. Bizi bir sıktılar, bir sıktılar... Nâzım Hikmet de vardı galiba!</p>

  <p class="block4">— Kızsız düğün mü olur? Nâzım da vardı.</p>

  <p class="block4">Sefer kahveleri getirdi. Müdüre su verdi. Gene yalnız kaldıkları zaman Murat anlatmaya başladı<span class="calibre1">:</span></p>

  <p class="block4">— Tözey, hiç olmazsa Malatya adliyecileri için basit bir orospu sayılmamalıdır. İnanmazsanız müdüre soralım. Değil mi Müdür bey?</p>

  <p class="block4">— Neden?... Ben ne bilirim. Ben on beş senedir, hamt olsun, harama tenezzül etmedim...</p>

  <p class="block4">— Orasını sormuyoruz. Tözey Hanım bir zaman Malatya'da resmen müddeiumumi muavinliği yapmıyor mu idi?</p>

  <p class="block4">— Yahu her şeyden de haberi var! Seni tevekkeli on beş seneye mahkum etmemişler. İyi de etmişler... Allah beterinden saklasın...</p>

  <p class="block4">— Yalanım varsa yüzüme çarp! Yalan yoksa lafımı kesme... Ben Tözey'i başefendiye anlatacağım ki gelip gittikçe hürmette kusur etmesin, Sabık müddeiumumi muavini Murtaza Bey'i bilirsiniz, duyduğuma göre hemşeri imişsiniz.</p>

  <p class="block4">— Biliyorum, şimdi avukatlık yapıyor.</p>

  <p class="block4">— Tamam. Güzel delikanlıdır. Fidan gibi... Murtaza Bey bir zamanlar Tözey'in dostu idi. Bunu işittiniz mi?</p>

  <p class="block4">— Hayır.</p>

  <p class="block4">— Benden öğrenin, müdür bey de şahit. Bu Malatya şehrinde bir aralık öyle bir hal olmuş ki adliye dalavereleri Tözey'in kerhanedeki odasında cereyan edermiş ve herkes oraya iltimasa gidermiş.</p>

  <p class="block4">— Kepazelik...</p>

  <p class="block4">— Değil mi? Burada bir jandarma yüzbaşısı yattı. Üç seneye mahkumdu. İki sene aynı odada oturduk. İki sen "Ah kafa, ah kafa! Tözey'e ricaya gitmek vardı, " diyerek başını yumrukladı. Günün birinde Tözey'in öteki dostu, müddeiumumi muavini beyi Tözey'in odasında bastırdı. Yakasını toparladı. "Seni yarın sabah namussuzum, hükümet meydanında vuracağım!" diye yemin etti. Bu idam hükmünü bir şartla geri alacaktı. Sayın müddeiumumi muavini bey tabancasını teslim ederse... Murtaza Bey tabancasını belinden çekip zabite teslim etti. İşin doğrusu da buydu. Delikanlı tabancayı alıp cebine soktu. "Artık keyfinize bakın, bu da orospu, sen de orospusun, " deyip çıktı, gitti.</p>

  <p class="block4">— Tövbe yarabbi! Sahi mi müdür bey?</p>

  <p class="block4">Müdür bey, kendi felaketi konuşuluyor gibi başını kederle salladı. Murat gülümseyerek devam etti<span class="calibre1">:</span></p>

  <p class="block4">— Vaka Malatya'da şayi olunca meseleyi unutturmak icap etti. Müddeiumumi muavini bey bir ay izin aldı. Tözey'le beraber seyahate çıktılar. Ankara'da bir müddet eğlendiler. Gecelerden bir gece... Çalgılı kahveden sarhoş dönerlerken Tözey bileziğini düşürdü. O sıralarda bu bilezik ancak elli lira ediyordu. Kız neden sonra bileziğin düştüğünü fark etti. Gece yarısı asfaltı iki büklüm, yarım saat kadar aradılar. Nihayet Tözey ağlamaya başladı. Polise gitmeye karar verdi. Bu karar üzerine müddeiumumi muavini bey, yarım ağızla "Ben sana yenisini alırım, " dedi. Tözey zeki değildir de kurnazdır. Murtaza Bey de o dakika kurnazlık yapmakta olduğu için kadın işi fark etti. Derhal, müddeiumumi muavini beyin yakasını toparladı. "Çıkar deyyus! Çıkar menteşemi!" diye avazı çıktığı kadar bağırdı. Nihayet başka çare kalmayınca Murtaza Bey demin Tözey'den gizli yerden alıp sakladığı bileziği geri verdi. Tözey bileziği koluna taktı. Herifi elektrik fenerinin altına sürükledi. Yüzüne dikkatle baktı. Sonra kahkahayla güldü: "Vahap doğru söylemiş. Sen de orospu imişsin yavrum! İbne imişsin!"</p>

  <p class="block4">— Tüh Allah belanı versin! Bu nasıl erkek?...</p>

  <p class="block4">— Yaman bir erkek!... Eskiden üç sene evvel, cezaevi camide idi. Buraya taşındığı zaman, müdür beyi, müddeiumumi namına Murtaza Bey teftiş ediyordu. Burada pencereden bakmak, mangal yakmak, şarkı söylemek memnuydu. Pencereden bir mahpusun kafası göründü mü jandarma ateş ediyordu. Muavinin emri böyleydi. Mahpus başka çare bulamadı. Tözey'e acıklı bir mektup yazdı. Mektup Ankara'ya kadar devam eden balayı seyahatinin dönüşüne rastlamıştı. Yani tam sırasıydı. Tözey el altından mahpuslara cevap yolladı. "Pazar günü, ikindi üzeri alın gözünüzden, pencerede bekleyin, " dedi. Mahpuslar, muayyen saatte vurulmak pahasına pencerelere üşüştüler. Murtaza Bey, Tözey'le beraber faytonla köşeyi döndü. İstasyondan beri devam eden manasız bir çekişme, delikanlının hiç ummadığı bir sırada birdenbire azdı ve Tözey, el çantasıyle, mahpusların bağrışmaları arasında, Murtaza Bey'i bir temiz dövdü. İstifasına bir mühim sebep de buymuş derler. Günahı diyenlerin boynuna... Değil mi bay direktör?</p>

  <p class="block4">Müdür bey başıyla tasdik etti. Başçavuş yalnız içini çekmişti. Murat ciddileşti.</p>

  <p class="block4">— Binaenaleyh, ben şimdi sayın cumhuriyet müddeiumumisi muavinlerinden birisinin mutallakasıyle münasebete girmiş bulunuyorum. Bu da benim gibi bir mahpus parçası için şerefli bir... Şerefli şerefsiz böyle bir münasebetin ne lüzumu vardı? Hiç... Tözey böyle istiyor. Ağır cezalı bir adama sevdalanmak, ona yardım etmek hoşuna gidiyor, bunun insanca bir şey olduğunu, elhamdülillah idrak etmiş. Ama idrak etmek başka şey, başarmak başka! Biçarenin giriştiği bu iş, orospuların hakkından gelecekleri marifet değil. Birkaç hafta içinde usanacaktır. Görürsünüz...</p>

  <p class="block4">Bütün bu uzun laflarla kendisini müdafaa etmekte olduğunu sezerek birdenbire sustu. "Kirli çamaşırlarınızı orta yerde yıkayınız!" diyen büyük nasihati tutabilmek için bir miktar mahpusta yatmak muhakkak lazımdı.</p>

  <p class="block4">Murat, çıplak insanlardan olmanın rahatlığı aynı zamanda ve şiddetle hissetti.</p>

  <p class="block4">— Her şey düzelecek, merak etmeyin! Dünya iyi olacak diye gülümsedi.</p>

  <p class="block4">Murat'ın her şeyin düzelip, dünyanın iyi olacağı hakkındaki iyimser kanaati hilafına başçavuşun, mağlubiyeti kabul etmek istemediği üç gün sonra "kemali rezaletle" anlaşıldı. İlk ciddi direnme hadisesi de maalesef Hacı Abdullah'ın başına gelerek, Malatya mahpushanesinde unutulmaz bir hatıra bıraktı.</p>

  <p class="block4">Hacı Abdullah'ın cinayeti Cumhuriyet bayramı gecesi işlendiğinden, kendisi jandarma nezaretinde hastaneye kaldırılmış olduğu, binaenaleyh, tevkifi o tarihten sayılmak lazım geldiği halde, araya tatil girdiği için tevkif müzekkeresi üç gün sonra kesilmişti. Bu hakkı bir istida ile aradılar. Yapılan tahkikat istidada yazılanların doğruluğunu meydana koydu. Fakat akıl ermez bir hesapla 28 Teşrinievvel gecesi başlayan mevkufiyetin on iki yıl sonraya rastlayan 28 Teşrinievvel gecesi bitmesi lazım iken, tahliye tarihi 29 Teşrinievvel günü öğle üzeri -saat on iki— olarak tespit edildi. Bu karar, istidanın arkasında, cezaevine geldiği sırada, başta müdür bey olduğu halde, Hacı Abdullah da, Murat da, başgardiyan da hiç ehemmiyet vermemişlerdi. Çünkü böyle saatle tahliye vuku bulmuş bir hadise değildi. Ekseriya ceza müddetleri gün olarak akşamdan sabaha kadar hesaplanır, bilhassa, mal beyanından bir gün hapse mahkum edilen unutkan, yahut ihmalci, yahut da kanun bilmez borçlular, icra kanunu mucibince, ödeme emrine vaktinde itiraz edip mevcut mallarını veya dünya üzerinde dikili ağacı bulunmadığım üç gün, beş gün, bir hafta içinde beyan etmediklerinden münasip bir sıralarında -ekseriya cumartesi günü akşamı içeri alınarak pazar sabahı bırakılırlardı. Mahpushane idarelerinin en korktukları mesele tahliyeyi geciktirmekti, icabında, tevkif müzekkeresi olmadığı halde, aylarca polis zindanlarında işkence altında süründürülen vatandaşın, cezalandıktan, yahut tevkif edildikten sonra tahliyesine karar verdilerse, veya cezası biterse kendisini bir saat fazla tutmak, hür insanın hürriyetini tahdit maksadıyla altı ay hapis cezasını müstelzim dehşetli bir suçtu. Müdürler ve başgardiyanlar bundan pek korkarlardı. Eğer sıkışık bir sırada, ufak tefek işlere bakan bir adam bırakılacaksa, mühim veya şüpheli noktanın tetkik ve tahkiki de o dakika için imkansızsa, kendisini icabında tekrar bulup şüpheli cezayı yatırmak şartıyla bırakmak ceza görmemek için tutulacak biricik yoldu. Ekseriya da bu böyle oluyordu. Mesela geçenlerde Tahsildar Dursun Efendi, bir işten beraat etmiş, başka bir işten tevkifli olduğu halde, tevkif müzekkeresinin sehven daireye gönderilmesi yüzünden salıverilmiş, iki saat sonra kağıt getirilince, hazret tekrar cezaevine alınmıştı. Bu iki saatlik müddet içinde Dursun Efendi'nin mutlaka, nur topu gibi bir oğlanı, vatana ve millete hediye etmek fırsatı mahpuslar arasında söylenip duruyordu. Daha ileri giden, Şakacı dostlar, "Dursun Efendi altı ay sonra bir yavru çıkıvermeli. Hanım yengeyi tabii yakasından tutarsın, 'Bu nedir?' diye bağırırsın. O da boynunu büker: 'Ne olmuş? Geçen ay bir, evvelki ay iki, etti üç... Gelecek ay bir, öteki ay iki, bu da etti altı... a, herif sen benim başıma geri kalan üç ayı mı kakıyorsun?' derse, görürsün" diye gülüşüyorlardı. Binaenaleyh, insanoğlu istikbali keşfedemediğinden ve bilhassa mahpushane karakol komutanı gedikli başçavuşu Rıfkı Efendi'nin neler hazırladığını sezemediginden. on iki seneyi günü gününe yatan Hacı Abdullah'ın tahliye zamanını da, Hacı'yla Murat kendi başlarına keyiflerince tayin etmişlerdi. Tahliye tarihlerini iki gün kalana kadar, Hacı Abdullah'ı sabah namazından evvel hamama bırakacağını yeminle temin eden başgardiyan filhakika ağzını birdenbire değiştirmiş, düşman sahibi olan Hacı’nın Allah göstermesin bir kazaya kurban giderek hem onun, hem de kendisinin başını derde salacağını ileri sürerek bu vaadini geri almış, ne zarar? Hacı da hamama gitmek taraftarı değildi. En iyisi saat sekize doğru çıkmaktı. İbrahim'e böylece haber yollandı. İbrahim senelerden beri arkadaşlarına söz açıldıkça şart ediyordu: Hacıyı gelin getirir gibi, dosta düşmana karşı, davul zurna ile çıkaracaktı. Alayın tam saat sekizde mahpushane kapısında olacağını bir akşam evvel kararlaştırdı. Ona göre yatak dengi saat yedide sarılmalıydı. Sefer saat altıda geldi. Hacı Abdullah üç gündür Murat'ın odasında misafirdi. Ve üç gün süren bu misafirlik Murat'ı da, Hacı'yı da usandırmıştı. Sefer, odada yatanları çoktan uyanmış buldu.</p>

  <p class="block4">Yatak altı buçukta kilime sarılmış, Hacı Abdullah verdiği and üzerine bütün çekmeceleri, dolapları, masa altlarım gözden geçirerek kendisine ait bir iğne bile bırakmadığına çoktan emin olmuştu. Karı Bey'in kanaatine göre, mahpusun, mahpushanede, bir şey bırakması felaketin felaketi olacaktı. Çünkü mal, sahibini çeker ayağına getirirdi. On iki sen<span class="text1">e dile kolay: "Nereye Kan Bey?" "Mahpusa</span> şahım!" sözlerinden usanmıştı. "Daha bir gün geleceksin, " demek yüreğine indirecekti. (Tabii, İstanbullu oğlunu görmek ayrı şey!)</p>

  <p class="block4">Dengi, Sefer sırtlayıp kapı dibine indirmişti.</p>

  <p class="block4">Hacı Abdullah, ömründe ilk defa giydiği pantolonun içinde, kendisini çıplak hissederek şaşkın şaşkın volta vuruyor, her adımda paçalarına bakarak apışarasını yokluyordu. On dakika içinde tahliye saatini sekiz olarak tespit ettiklerine Murat'la Hacı pişman oldular. Konuşacak bir laf bulamıyorlardı.</p>

  <p class="block4">Murat mütemadiyen şunları tekrarlıyor, aynı cevapları alıyordu<span class="calibre1">:</span></p>

  <p class="block4">— Bak Hacı, rakı içmek yok!</p>

  <p class="block4">— Yok Murat Bey.</p>

  <p class="block4">— İçeceksen evde içeceksin.</p>

  <p class="block4">— Evde de içmem... Rakıyı ne yapacağım?</p>

  <p class="block4">— Hani içersen evde içeceksin. İçtikten sonra taş çatlasa sokağa çıkmayacaksın.</p>

  <p class="block4">— Sokakta ne işim var. Çıkmam.</p>

  <p class="block4">— Çıkmayacaksın. Sen düşman sahibi bir adamsın. On iki senede düşman tarafı ölen oğlunun acısını çoktan unutmuştur ama, senin tahliyen yaralarını kurcalar, birkaç zaman dikkatli davranacaksın.</p>

  <p class="block4">— Davranırım.</p>

  <p class="block4">— Silahsız da bulunma, hayatın tehlikeye düşmedikçe silahını da kullanma...</p>

  <p class="block4">— Tövbe... Silaha el mi sürülür?</p>

  <p class="block4">— Bir de kerhaneye gitmeyeceksin. "On iki sene yattı da adam olmadı, " derler. Halbuki sen, artık esnafın, tüccarın gözüne girmeli, bir iş tutmalısın.</p>

  <p class="block4">-- Tutarım. Kerhaneye gidilir mi?</p>

  <p class="block4">— Zaten bahsimiz var. Biliyorsun. Fabrika açıldı açılalı, tren geldi geleli dünya karı dolu. On beş gün içinde bir tane yakalayıp beraberce ziyarete getireceksin. Getiremedin mi ziyafete hazır ol... -- Getireceğim, sen ziyafete hazır ol.</p>

  <p class="block4">— Ben hazırım ama... Faydasız bir şey... Sen kaybedeceksin.</p>

  <p class="block4">— Görürüz. Baklava isterim.</p>

  <p class="block4">— Ben de muhallebi isterim. Malum ya biz İstanbullular muhallebi çocuğuyuz! Sözün burasında, karşılıklı saatlerine bakıyorlar, zamanın bir türlü yürümeyişine, yediye yirmi kalada kazık kaktığına şaşıyorlardı. Bu sefer, söze tersinden başlayarak, Murat muhallebi istedi. On beş gün içinde bir yabancı karı ile ziyarete gelmek, silah taşımak ve kullanmak, kerhaneye gitmemek ve rakı içmemek meselesi konuşuldu. Saatler yediye on var! Cigaralar hiç söndürülmeden yanıyor. Murat, geç yattıkları, erken kalktıkları için bekleyişin sıkıntısından başka bir de yorgunluk hissetmeye başlamıştı. Uyku gözlerinden akıyor, üst üste esniyordu. Hacı Abdullah'ın bütün itirazlarına rağmen, nihayet boğazına kravat bağlamaya işte bu uyku sersemliğinin verdiği an şiddetle muvaffak olabildi. Aynaya baktılar. Gülüştüler. Fakat saat ancak yediyi çeyrek geçebildi.</p>

  <p class="block4">Dün gece koğuşlarla vedalaşmayı doğru dürüst yapmamışlardı. Eğer bu işi sabaha bırakmış olsalardı, şüphesiz şimdi vaktin nasıl geçtiğim fark bile etmeyeceklerdi.</p>

  <p class="block4">Karşı karşıya oturdular. Murat üçüncü defa,</p>

  <p class="block4">— Malum ya biz İstanbullular muhallebi çocuğuyuz dedikten sonra, çay ister misin? diye sordu.</p>

  <p class="block4">Hacı Abdullah istemedi. Kendisine sabahtan beri belki on kere burnunu karıştırmaması, elini burnundan çekmesi ihtar edildiğinden canı sıkılmıştı. Pek rahatsızdı. Yular boğazını sanki zorluyor, bu cenabet pantolon nerdeyse patlayacak gibi kımıldamasına meydan vermiyordu. Bir eve gitseydi, soyunup yatacaktı. Haydi kendileri mahpustular, bilmeyerek saat sekizde gelin demişlerdi. Pekâlâ! İbrahim'e ne olmuştu efendim? Ölmüş mü bu herif? Sekiz... Sekiz Allah’ın emri mi yahu! Adam yarım saat evvel davranır.</p>

  <p class="block4">Her kamyon veya otobüs geçişinde susup kulak veriyorlardı. İşte yok! İster misin dün gece İbrahim namussuzu, keyif ile rakının başına otursun da bir yerde sızsın... Daha beteri, kavga edip polis dairesini boylasın! Yapar mı yapar! Delidir. Öyleyse... Karı Bey gelmeliydi. Karı Bey neden gelmiyor? Hepsinin alacakları olsun...</p>

  <p class="block4">Saat sekize on kala, Sefer, bir kilo üzüm getirdi. Bakkal Abu, Hacı Abdullah'ın tahliyesi şerefine bu sabah dükkânı erken açmış. Üzümün de en iyisini getirmiş. Bugün Cumhuriyet bayramı! Eyvah! Bugün davul zurna bulmak meseledir. Tamam!... İbrahim davul zurna arıyor! Gördün mü, yok. Akşamdan Şefika’nın kardeşi Hasan'a haber yollanacaktı. "Olmadı!... Dur, sus birader!"</p>

  <p class="block4">Davul zurna, köşe basma gelinceye kadar susmuş, cezaevinin sokağına sapınca birdenbire "Ey gaziler... "i çaldırmıştı. Birden ayağa kalktılar, sarılıp öpüştüler.</p>

  <p class="block4">— Allah bizi kurtardı, seni de kurtarsın bey!</p>

  <p class="block4">— Eksik olma Hacı!</p>

  <p class="block4">— Haydi aldırma...</p>

  <p class="block4">Merdiveni ağır ağır indiler. Artık beklemek geçtiği için telaş ve sinir kalmamıştı. Hacı Abdullah, Sefer'i son defa kucakladı. Nöbetçi gardiyanı Durmuş, Abdullah'ın üstüne yürüdü.</p>

  <p class="block4">— Aç bakalım ağa...</p>

  <p class="block4">— Açmam Hacı!</p>

  <p class="block4">— Yağma yok Durmuş... Artık hükmün kalmadı.</p>

  <p class="block4">— Açmam...</p>

  <p class="block4">— Ulan, biz o kadar görgüsüz değiliz. Ayrıca anahtar bahşişi hazır...</p>

  <p class="block4">— Bahşiş için değil Hacı... Kusura bakma!</p>

  <p class="block4">— Ya ne için?</p>

  <p class="block4">— Tahliyen saat on ikideymiş.</p>

  <p class="block4">— Kaçtaymış?</p>

  <p class="block4">— On ikide...</p>

  <p class="block4">— Ulan eğleniyor musun? Tam sırasını buldun.</p>

  <p class="block4">— Eğlenmiyorum. Doğrusu bu... Emir böyle...</p>

  <p class="block4">— Yahu! Bu nasıl emir... Bu emri verenin de... Verdirenin de... Ulan siz delirdiniz mi? Nerde müdür... Başgardiyan nerde? Ulan geçmişi boklular... Murat araya girdi<span class="calibre1">:</span></p>

  <p class="block4">— Hele dur bakalım... Bağırma, düzeltiriz. Daha neler işitecegiz... Kapının önünde davul zuma kıyameti koparıyor, İbrahim, demirleri tutmuş içeri bakıyor, gürültüden konuşulanları işitmediği için gözlerini yaşartan bir sevinçle gülümsüyordu. Dört fayton tutmuştu. Bunların dördü de ağzına kadar kadın ve çocuklarla doluydu. Bundan başka, mahpusane civarında oturanlar da davul sesine koşuyorlardı. Jandarmalar, gece çalışan ameleler, başına bir şey alıvermiş kadınlarla hatırı sayılır bir kalabalık arabaları çevirmişti. Düğün alayı gibi, basma parçalarıyla süslenmiş atlar, başlarını sallayarak kaldırımda tepmiyorlardı. Zurnacı zurnanın ağzını mahpushaneye doğru kaldırdıkça "Ey gaziler" havası beton duvarlara çarparak birkaç misli kavvetleniyor, bir bora şiddetiyle kapıdan içeri hücum edip Murat'ın öfkeden sade kan kesilmiş yüreğini titretiyordu.</p>

  <p class="block4">Durgunluğu bahşiş meselesi zanneden İbrahim gardiyanlara ve başgardiyana bahşişlerini dün akşam gönderdiği halde, yeniden bir iki buçuk liralık banknot çıkarıp demirlerin arasından Derviş Abdullah'a uzattı<span class="calibre1">:</span></p>

  <p class="block4">— Haydi arslanım! Ver emaneti beklemeyelim...</p>

  <p class="block4">Derviş, bu bahşişle Hacı Abdullah'ı salıvermemek arasındaki tersliğe zerre kadar aldırmadan paraya uzanmıştı ki Hacı, arslan gibi atıldı<span class="calibre1">:</span></p>

  <p class="block4">— Ne veriyorsun?... Haberin yok... Haberin var mı senin... Bırak parayı Derviş... Siz toptan rezil heriflermişsiniz, vurunca yere geçiririm... Parayı bırak...</p>

  <p class="block4">İbrahim evvela, kardeşinin anlattığı meseleden hiçbir şey anlayamadı. Elinin bir işaretiyle, "Ey gaziler"i susturdu. Emri tekrar ettiler. Bir müddet gözlerini kırpıştırdı, sonra sinirli ve alkolik insanların kelime buldurmayan, küfür ettirmeyen müthiş öfkesine kapıldı<span class="calibre1">:</span></p>

  <p class="block4">— On iki... On iki ne demek?... On iki ha... Vay anasını, vay avradını... Vay dinini, vay imanını... Vay... Nerde müdür? Nerde müdür olacak namussuz?</p>

  <p class="block4">Müdür henüz gelmemişti. Nerdeyse gelirdi. Derviş Abdullah, eline değip geri çekilen iki buçukluktan ümidim tamamıyla kesmemiş olacak ki anahtarı kilide sokup birisine meydan okur gibi, tekrarlıyordu<span class="calibre1">:</span></p>

  <p class="block4">— Açayım mı İbrahim Efendi? Açayım da içeri gir... Müdür nerdeyse gelir...</p>

  <p class="block4">— İçerde benim ne işim var?... Ben bir daha bu kapıdan geçer miyim? Müthiş bir çaresizliğe kapılmıştı. Kolları yanına sallandı. Sanki birdenbire çöktü. Düşünmeyen bakışlarla, Murat'ı utandırarak insanların yüzüne ayrı ayrı baktı. Cümle kapısının dört köşe demirleri, -iki kardeş arasında, şu anda ancak iki adımlık mesafe vardı— dışarısı ile içerisini insan kudretini ümitsizlikten öldürecek kadar ayırmakta idi. Murat, bir an, dışardaki kalabalığı, büyük bir dürbünün tersinden görür gibi oldu. Sineklere sinirlenen bir beygir gibi, başını şiddetle salladı. Davulcu Hasan'la zurnacı yere oturmuşlardı. Davulun kasnağı, Murat'ın yüreğini sıkıntıdan patlatacak kadar çarpık çurpuktu. Zurna, senelerce, üzerinde gezen parmakların kirinden simsiyahtı. "Bunda niçin peşrev olmaz? Peşrev olmaz da ondan... Garip Çingene'ye gümüşlü zurnayı neden layık görmezler? Görmezler işte... Allah bu dünyanın belasını versin! Sen haklısın bey. Sen haklı imişsin!" Murat kendisini topladı. Hacı Abdullah'ın yüzüne gülümseyerek baktı. Kendi içinden Hacı'nın son sözlerini düşünmeden tekrarlamıştı. "Bu nasıl bir kafa fonsikyonu? İnsan lafı duyuyor, anlamadan tekrar ediyor. Kulakla, konuşma kabiliyeti arasında demek ki bir kestirme yol var. Ama biz bu yolu, bir korkulukla kapalı tutuyoruz. Mikrofon sesleri şuurdan geçiyor. Cevap meydana çıkıyor... Demin şu halde, ben bir an deli oldum. Olmamak elde mi?"</p>

  <p class="block4">Kalemini çıkardı. Düşündüklerini ağır ağır yazmaya başladı. "12 sene.. 144 ay, 624 hafta... 1440, 1440. 288, 1440 daha 388, 4280, 4380 gün... Kaç saat tutar?... 4320 saat, 43200 saat daha 86400 saat... 4320'yi de dörde zarp edip üstüne ekleyelim... Yuvarlak hesap 17000 saat... Yüz bin saatte demek ki yüz bin küsur saatte, biz şimdi üç saati arıyoruz! Molyer hasisliğin bu derecesini asla düşünmemiştir. Hem de haklı... Yoksa, piyes komedi olmazdı ki... Böyle facia olurdu. " Kağıdın boş yerlerine büyük büyük imzalarını attı. Her tarafı dolunca ara yerlerine daha büyük harflerle ismini yazıyordu. Bu onda keder alametiydi.</p>

  <p class="block4">— Ne yapacağız bey?...</p>

  <p class="block4">— Ben şaştım. Müdür de, sergardiyan da meseleyi biliyorlardı. Bilmeseler burada olmazlar mı?</p>

  <p class="block4">— Bize bu düşmanlığı neden yapsınlar beyim? Hacı'nın mavi gözleri yaşarmıştı. Neden? Bu görülmüş bir rezillik değil... Allah Allah! Ben on iki sene evvel, dün gece vurdum.</p>

  <p class="block4">— Mahkemenin verdiği on iki seneyi beğenmemişler de, on beş saat müddeiumumilikte ilave etmişler. Dur aklıma bir şey geldi. Başçavuşu çağıralım...</p>

  <p class="block4">Seyre gelmiş jandarmalardan birisi, öfkeyle başını salladı<span class="calibre1">:</span></p>

  <p class="block4">— Bırak beyim... Hacı'nın kardeşi ricaya gitti. Saati gelmedikçe bırakmıyor. Domuzun başı bizimki... Dün gece eve giderken koğuş nöbetçisine tembih etmiş "Hacı saat 12'de çıkıyor. Erken bıraktırırsan hakkında zabıt tutarım, " demiş. Aziz Onbaşı yalvardı, sizin müdür yalvardı, başgardiyan yalvardı. Kulak verme... "Geçme namert köprüsünden ko aparsın su seni, " demişler... Bir saat dişinizi sıkın.</p>

  <p class="block4">— Hacı Abdullah şaşırmıştı<span class="calibre1">:</span></p>

  <p class="block4">— Bizden ne istiyor? diye sordu.</p>

  <p class="block4">— Murat ona bir cigara verdi<span class="calibre1">:</span></p>

  <p class="block4">— Kurban eti meselesi... Tözey meselesi... Sen meraklanma. Ben ondan bu acıyı alırım. İbrahim nerede?</p>

  <p class="block4">Küçük Mediha, bayramlıklarını giymiş, gözleri ağlamaktan kıpkırmızı, kapının yanında duruyordu<span class="calibre1">:</span></p>

  <p class="block4">— Babam, müdüre gitti... dedi. Bizi arabadan indirdi de bir sürü misafir geliyor. Yemekler hep soğuyacak...</p>

  <p class="block4">Diğer iki arabayı dolduran kadınlar, örtülerinin arkasında, sabırlı ve telaşsız bekliyorlardı.</p>

  <p class="block4">Bakkal Abu, dükkanı açmayı yarım bırakarak kapıya yaklaştı. Meseleyi duyunca kahkahalarla gülmeye başladı<span class="calibre1">:</span></p>

  <p class="block4">— Olur şey değil beyim... Duydun mu? Tamam... Biz bu gidişle, tövbe yarabbi, şarkı olacağız. "Oğlan adın İsmail" hesabı bir şarkı! Bunu defterine yazmadın mı?</p>

  <p class="block4">— Yazdım ama yazmasam da unutulur gibi değil...</p>

  <p class="block4">— Bak bütün uğursuzluk bu Hacı Abdullah'ta beyim... Bu Hacı Abdullah çıksın... Görürsünüz, size mutlak af verirler...</p>

  <p class="block4">— Sen ne diyorsun bakkal başı? Herifler on iki senede üç saat caba vermiyorlar. Bir de af çıkarsınlar... Olmaz öyle şey...</p>

  <p class="block4">— Pekâlâ beyim. Sen peygamber olacak bir adamsın. Hani Allah? Ben Allah olsam, hâşâ sümme hâşâ, bir şeyler yapardım yahu! Hey yerleri gökleri yaratan, yetiş imdada yetiş!</p>

  <p class="block4">Araba dörtnala sokağa girdi. İstanbullu gülerek,</p>

  <p class="block4">— İşte geldi Abu Efendi! Arabaya binmiş...</p>

  <p class="block4">İbrahim yere atladı. Karının, telaşından müdürün evde olduğu halde "yok" dediğini anlamıştı. Sövüyordu.</p>

  <p class="block4">Abu, onu dükkana götürdü. Orada iki erkek, ölü başında bekler gibi ağır bir kederle rakı içmeye giriştiler.</p>

  <p class="block4">Bu üç saat, böylece, dünyanın en hazin, en kepaze üç saatlerinden biri olarak, içerde ve dışarda bekleyenlerin zıtlarına basmak istiyormuş gibi ağır ağır -daha doğrusu— sürüklene sürüklene geçti.</p>

  <p class="block4">Nihayet karakolun koğuş nöbetiçisi, kapıya kadar gelmeye utanmış gibi uzaktan Gardiyan Derviş Abdullah'a bağırdı<span class="calibre1">:</span></p>

  <p class="block4">— Vakit tamam! Koyuver gitsin!</p>

  <p class="block4">Hacı Abdullah'la İstanbullu isteksiz isteksiz kucaklaştılar.</p>

  <p class="block4">Davul zurna baştaki arabaya yerleşerek "Ey gaziler"i yeniden tutturdu.</p>

  <p class="block4">Çocuklar çığrıştılar.</p>

  <p class="block4">Hacı Abdullah, bindikten sonra, on iki seneyi de, bu üç saati de unutmuş olduğunu meydana çıkaran bir hareketle faytonun körüğünü arkaya attı. Kapıya doğru ellerini salladı<span class="calibre1">:</span></p>

  <p class="block4">— Eyvallah beyim!</p>

  <p class="block4">— Güle güle Hacı!</p>

  <p class="block4">Burada kaldığı için kendi namına hiçbir keder duymuyor, kurtulduğu için Hacı namına zerre kadar sevinemiyordu. Fasılasız on iki sene hapis yatmak, öyle bir bela idi ki savuşturmak bile artık kurtuluş sayılmazdı. Hacı sanki kendisini her an yoracak, üzecek, son derece yabancı hatta düşman bir kalabalığın içine, tek başına, ümitsiz ve silahsız karışıp gitmişti.</p>

  <p class="block4">Beş yaşındaki bebeklerin on yedi yaşına girdikleri bir acayip dünya!... On yaşındaki sümüklü kızlar, kim bilir kaç çocuk sahibi oldular? Mahallelerde yeni evler yapılmıştır. Bekçiler, dükkancılar, değişti. Mahpuslar için ömür uzun sürermiş. Doğru bir söz. Hacı Abdullah, muhakkak ki yaşına göre iki misli yaşamış gibi şaşırtıcı bir şeyler hissedecektir.</p>

  <p class="block4">Hacı Abdullah kaybettiği bahsi, ancak iki ziyaret günü saklayabildi. Her gelişte Tözey'i de orada gördüğü için gizlice kerhaneye gitmeyi de doğru bulmamıştı. Nihayet, fabrikada çalışan kadınların ilk işarette, avlu çitlerinin kenarına yatıvermediklerini öğrenmişti ama, bunu öğrenmenin derdine derman olacağı yoktu. Anlattığına göre, bir iki kavat da bulmuş, birkaç lira da kaptırmıştı. Sözlerine inanılırsa Hacı parasını vurduracak adam değildi; lakin gel gelelim, kavat namussuzu Şaroglu'nun kızını getireceğini vaat etmişti. Hani şu Abdurrahim'in yaraladığı dünya güzelini...</p>

  <p class="block4">Murat, asıl böyle bir lafa kandığı için Hacı'nın parasını kaptırmayacak değil, pekâlâ kolayca kaptıracak bir adam olduğunu anlamıştı<span class="calibre1">:</span></p>

  <p class="block4">— Öyleyse... Muhallebiyi pazara isterim..</p>

  <p class="block4">— Muhallebi kolay... Ben ne halt edeceğim... Bana bir akıl öğretmeli...</p>

  <p class="block4">— Yüzüme yalvarır gibi bakma... Kerhaneye müsaade edemem.</p>

  <p class="block4">— Aman...</p>

  <p class="block4">— Meraklanma, bir şey düşüneceğim... Şimdi sözüme geldin mi? Sen bu pencerelerden bakarken her geçen kızı kötü belliyordun</p>

  <p class="block4">— Fukaraların günahına girmişiz beyim... iki kere sinemaya gittim. Garipler bize bakmıyor. Yerlilerin gariplere uyanları korkuyor mu nedir?</p>

  <p class="block4">— Hakları var... Evlenmek meselesi ne alemde?</p>

  <p class="block4">— Karı Bey'i evde kim görüyor? İşi gücü dünür gezmek...</p>

  <p class="block4">— Şimdi bir de hastalanırsan...</p>

  <p class="block4">— Acımdan öleceğim... Adam kısmı ölümü görünce hastalığa razı oluyor. Hastalık mı? Sesini alçaktı. Benim içimi bir korku kaplamış beyim. Bizi hitamında evlendirecekler... Gerdek gecesi rezil olmayı ne yapalım?</p>

  <p class="block4">— Aklına böyle şeyleri getirmeyeceksin. İnsan böyle söyleye söyleye kendisini körletir. Arslan gibi delikanlısın. Bak ben ne düşündüm. Tözey'e yalvarırız. Bir gün Eplemeliyi yanına alıp size oturmaya gelirler. Çarşaf giysinler, arabadan inince kapıyı acele açar, içeri alıverirsin. Yengeni, çocukları, Karı Bey'i gezmeye yolla.</p>

  <p class="block4">— Eplemeli gelmez ki...</p>

  <p class="block4">— Tözey'i razı edersek getirir.</p>

  <p class="block4">— Artık bu iş sana düştü beyim... Kusura bakma...</p>

  <p class="block4">— Orospu yüzünden adam vurup on iki sene yattıktan sonra çıktığının haftasında kerhaneye gidersen asıl bu iş bana ayıp olur. "Murat, buna hiç mi akıl vermemiş?" derler. Şimdi dünya değişti. Yeni yetişen delikanlılar senin Hacı Abdullah olduğunu bilmezler. Dayak yesen işine gelmez, vursan daha beter... Vallaha bu sefer Karı Bey buraya uğrar mı? Haydi bakalım.</p>

  <p class="block4">— Uğramaz... Zaten ölür beyim... Karının karnı çatlar.</p>

  <p class="block4">— Sade hovardalar mı değişti? Kızlar da eski kızlar değil. Hepsi kaşarlanmış. En kötüsü, komiserin dostu...</p>

  <p class="block4">— Doğru... Doğru ama, bizim halimiz ne olacak?</p>

  <p class="block4">— Evleneceksin.</p>

  <p class="block4">— Biz, bizi bir kere denemeyecek miyiz yahu? Bakalım erkek miyiz, yoksa hadım mı olduk? İslam dini aşikare Murat Bey, ben kendime güvenemiyorum. Gülüşürlerken Tözey içeri girdi. Müdür odasında oturuyorlardı. Kız, âdeti olduğu üzere daktilonun önündeki iskemleye ilişti. "Neye gülüyordunuz?" diye sordu.</p>

  <p class="block4">— Biz mi? Hacı Abdullah yolda doğru dürüst yürümeyi unutmuş. Dert yanıyor.</p>

  <p class="block4">— Bu da ne demek?</p>

  <p class="block4">— Tabii on iki sene kapalı kalan bir adama ayıp değil...</p>

  <p class="block4">— Herkes de Hacı Abdullah'ın yürümesine mi bakıyor? Canı nasıl isterse öyle yürüsün... Ben size bir şey soracağım, ama doğrusunu söyleyin...</p>

  <p class="block4">— Baş üstüne...</p>

  <p class="block4">— Buranın çavuşu, benim buraya gelmemi yasak mı etmiş kuzum?</p>

  <p class="block4">— Hayır... Ben duymadım. Öyle şey olur mu?</p>

  <p class="block4">-&gt;- Ben birinden haber aldım. Şimdi buradan çıkınca doğru Muhsin Bey'e gideceğim.</p>

  <p class="block4">— Ne olacak? Murat kaşlarını çattı. Bir yere gitmeyeceksiniz tabii...</p>

  <p class="block4">— Gideceğim... Kıvırcık da pek öfkelendi. Teğmene söyleyecek. Vay edepsiz Aziz vay... Onbaşıyı yollamış. "Bir gece âlem yapalım, " demiş. Bana kalsa razı olacaktım. Şu kadar masraf ettirecektim. Geceye de Muhsin Bey'i çağıracaktım... Sonra, belki size başka türlü anlatırlar da kızarsınız diye vazgeçtim.</p>

  <p class="block4">— İyi etmişsiniz. Ben çavuşla görüşürüm. Kusuruna bakmayın.</p>

  <p class="block4">— Bunlar böyle yapacaklar da biz hızımızı almayacak mıyız?</p>

  <p class="block4">— Hız almak şurada hele dursun. Şimdi bizim bir müşkülümüz var Tözey.</p>

  <p class="block4">— Buyrun.</p>

  <p class="block4">— Hacı Abdullah'ı görüyor musun?</p>

  <p class="block4">— Ne olmuş?</p>

  <p class="block4">— Yeniden Eplemeli'ye sevdalanmış.</p>

  <p class="block4">— Tamam... Hacı, sen yanlış kapı çalmışsın. Eplemeli eski Eplemeli değil. Biz hep değiştik. Akıllı olduk.</p>

  <p class="block4">Hacı Abdullah elini burnundan çekti<span class="calibre1">:</span></p>

  <p class="block4">— Karı kısmında akıl mı olurmuş? Murat güldü<span class="calibre1">:</span></p>

  <p class="block4">— Karı kısmında akıl olmaz. Çünkü din kitapları kadınların ege kemiğinden yaratıldığını yazar. Ege kemiğinde akıl yoktur. Lakin, bu devirde erkekle akıllarını kaybettiler de, bizim kaybettiğimiz akılları karılar aldı.</p>

  <p class="block4">— Yapma beyim, bu domuzlara laf mı söylenir? Müslümana yazık. Sen bunları şımartıyorsun.</p>

  <p class="block4">— Neden şımaracakmışım? Siz lafı uzatmayın da derdinizi söyleyin.</p>

  <p class="block4">— Derdimiz, Hacı Abdullah Eplemeli'yi, bir de seni yarın eve davet ediyor.</p>

  <p class="block4">— Bu nasıl iş? Biz onu davet edelim. Buyursun.</p>

  <p class="block4">— Olmaz. Hacı sizin eve gelmeyecek. Yemin etti.</p>

  <p class="block4">— Neden?</p>

  <p class="block4">— Anası ağladı da yemin verdirdi. Biliyorsun, on iki seneyi Küçük Bedriye'nin yüzünden yatmadı mı?</p>

  <p class="block4">— Şuna bak... Sütten ağzı yanmış, yoğurdu üfleyerek yiyor. Bize ne yapacaksın?</p>

  <p class="block4">— Ne isterseniz... Rakı, şarap...</p>

  <p class="block4">— İstemem. Bize iki şişe bira al... Ben sarhoş olursam sen beni zapt edemezsin.</p>

  <p class="block4">— Eplemeli de senin gibi mi sarhoş olur?</p>

  <p class="block4">— Niye sordun? Gözün mü yıldı?</p>

  <p class="block4">— Hayır, onu zapt ederim de evvelallah...</p>

  <p class="block4">— İnanırım övünme... Eski ahbabın... Huyunu bilirsin...</p>

  <p class="block4">— Bilirim ya... Memesini tutsan yere çöker... Gene öyle mi?</p>

  <p class="block4">— Sus terbiyesiz...</p>

  <p class="block4">— Neden? işte doğru bir söz... Haydi, gidelim de Hanım'ı görelim.</p>

  <p class="block4">— Ben Hanım'la konuşmuyorum.</p>

  <p class="block4">— Yok canım?</p>

  <p class="block4">— Konuşmuyorum. O da senin gibi terbiyesiz bir karı. Murat, meraklandı<span class="calibre1">:</span></p>

  <p class="block4">— Aranız iyi idi. Hayrola?</p>

  <p class="block4">— Neresi iyiydi? Karının boğazına ipler dolanmış, bir ayağı mezarda, gene de gözünü erkeklerden alamaz...</p>

  <p class="block4">— Kolay değil Tözey... Onun kusuruna bakmamak. Erkekler üç ay cezaya dayanamıyorlar. O, her akşam, "Beni bu gece götürüp asarlar, " diye yatıyor.</p>

  <p class="block4">— Götürüp assınlar... Rabbim dağına göre kar verir, iyi bir karı olsa kocasını zehirlemezdi...</p>

  <p class="block4">— Sen merhametli idin ama Tözey... Herhalde biçareye iftira etmişlerdir.</p>

  <p class="block4">— Rica ederim, pis orospunun lakırdısını bırakın... Ben buraya Hanım'ı konuşmak için gelmedim.</p>

  <p class="block4">Hacı Abdullah, başparmaklarının tırnaklarını birbirine sürterek gülüyordu. Tözey ona da çıkıştı<span class="calibre1">:</span></p>

  <p class="block4">— Tırnaklarını birbirine sürme. Ateş alacaksın... Hanım'ı dışarı çağır da merdivenin altında öpüver. Erkek görünce içi geçiveriyormuş. Töbe Yarabbi... Dışarı çıkmaya davranan Hacı’nın arkasından seslendi. Bana Sefer'i gönder. Sefer gülerek içeri girdi<span class="calibre1">:</span></p>

  <p class="block4">— Safa geldin bizim Tözey Hanım...</p>

  <p class="block4">— Safa bulduk topal oğlum... Söyle bakalım, bu Murat Bey Sabahleyin uyanınca cigara mı içiyor, yoksa ekmek mi yiyor?</p>

  <p class="block4">— Söyleyeceğim bey.</p>

  <p class="block4">Murat, yumruğunu yavaşça Sefer'in karnına vurdu<span class="calibre1">:</span></p>

  <p class="block4">— Öteki bacağını da ben kırarım. Ne söyleyeceksin?</p>

  <p class="block4">— Tözey abla... Sabahları bir şey yemeden cigara içiyor, üç cigara içiyor. Ekmekleri kızdırıyorum. Yağ sürüyorum. Kaşığı bal kutusunun yanına koyuyorum. Yarısını bana yediriyor.</p>

  <p class="block4">Tözey kaşlarını çattı<span class="calibre1">:</span></p>

  <p class="block4">— Vah benim emeklerime... Sen hayvan gibi, bunun kahvaltısını yiyor musun topal herif?</p>

  <p class="block4">— Ne yapalım. Bize bağırıyor.</p>

  <p class="block4">— Bağırıyormuş... Töbe Yarabbi. Başıma gelenler... Yetişip yetişmeyesice... Türeyip türemeyesice... Karşımda tek ayağına basmış gülüyor. Seninle biz bozuşacağız Sefer... Buna haftada bir kilo tereyağı, bir kilo bal yedireceksin. Biz bunu şişmanlatacağız. Vallaha Nuri Bey'e, Nâzım Bey'e yazarım. "Sözümün birini dinlemiyor, " derim.</p>

  <p class="block4">— Sakın ha... Bana yapmadıklarını bırakmazlar.</p>

  <p class="block4">— Bıraksınlar... Oh olsun... Gülme topal rezil... Al şunları... Haydi sen zıkkımlanıyorsun. Başkasına da veriyor musun? Ne hacet... Siz bütün mahpushaneye ziyafet çekersiniz...</p>

  <p class="block4">Sefer, bal kutusuyla yağ topaklarını aldı<span class="calibre1">:</span></p>

  <p class="block4">— Tözey abla... Azzet daha çıkmadı mı?</p>

  <p class="block4">— Nereye çıkıyor. Çullu'nun akrabaları dava ediyorlarmış. "Bu herif ihtiyardır. Aklı başında değil, " diye valiye müracaat etmişler. Karıyı çıkarmıyorlar. Murat sordu<span class="calibre1">:</span></p>

  <p class="block4">— Ne yapıyor?</p>

  <p class="block4">— Ne yapacak. Çalışıyor. Bu yakınlar, erkek milleti kudurmuş. Azzet'e bile razı olan çok.</p>

  <p class="block4">— Artık ağlamıyor mu?</p>

  <p class="block4">— Siz çocuk musunuz kuzum? Azzet, "Yanıma uğrayan yok, " diye ağlıyordu. Şimdi görseniz, gözlerini sürmelemiş, kaşlarını rastıklamış. Bir entari verdim. Kıymet de bir kundura aldı. Biz hiç utanmayız Murat Bey... Sen bize hiç merhamet etme...</p>

  <p class="block4">— Estağfurullah... Mesele öyle değil ki... Tabii insan alışıyor. Hep alışıyoruz. Baksanıza, ben de mahpushaneye alıştım. Siz buradan çıkınca hiç garipsemediniz mi?</p>

  <p class="block4">— Sahi... Garipsedim. Ama... Tözey utanarak başını çevirdi. Ben sizi düşünüyorum da yüreğim yanıyor sanmıştım. Çıktığımın ikinci gecesi... Buranın ışıkları bizim evden görünür. Işıkları birdenbire gördümdü. Boğazıma bir şey tıkandı. Pencerede durup bir güzel ağladım. Yanımda bir resminiz yok. İşte o sebepten ertesi gün Necati'yi yolladım da tespihinizi istedim. Sahi, tespih dedim de aklıma geldi. Sizi tespihsiz bıraktım. Bir iyisini alacaktım ama, dükkanlarda yok. İsterseniz göndereyim.</p>

  <p class="block4">— Hayır... Dursun... Ben zaten kullanmazdım. Burada âdettir, herkes çeviriyor diye ben de bir tane almıştım.</p>

  <p class="block4">— Dördü eksik.</p>

  <p class="block4">— Evet...</p>

  <p class="block4">— Dizdirmek için Hanım'a verdinizse çalmıştır.</p>

  <p class="block4">— Yok canım...</p>

  <p class="block4">— Çalar. Her şeyi çalar da, puşt oğlan kılıklı Ali'ye pencereden verir. Aduş nerde? Gene "Ah Murat, ah... " diye göğsüne vuruyor mu?</p>

  <p class="block4">— Hayır. Unuttu.</p>

  <p class="block4">— Kızlara Aduş'u her zaman söylüyorum. Bir gün babası bizim eve getirsin. Ona para toplayacağım.</p>

  <p class="block4">— Eksik olmayın. Entari alırız.</p>

  <p class="block4">— Hayır. Entariyi ayrıca veririz...</p>

  <p class="block4">— Başgardiyanın kızı yanınıza geliyor mu efendim?</p>

  <p class="block4">— Ne münasebet?</p>

  <p class="block4">— Hani perde modeli güzel oldu mu, olmadı mı, diye merak eder de...</p>

  <p class="block4">— Nasıl perde modeli?</p>

  <p class="block4">— Siz yalan da söylüyorsunuz... Sonra yalanı da beceremiyorsunuz...</p>

  <p class="block4">— Yalan değil... Size bunları kim anlatıyor?</p>

  <p class="block4">— Benim her şeyden haberim var. Karakız, demek ki, sizi kıskandı da benim elimi sıkmadı.</p>

  <p class="block4">— Neler söylüyorsunuz? Dedikodu oluyor. Nebahat daha çocuk... Beni niçin kıskansın...</p>

  <p class="block4">— Eşek kadar kıza çocuk mu denirmiş. Yirmi yaşında var.</p>

  <p class="block4">— On altı yaşında... İstanbul'da o yaştakilere biz çocuk deriz.</p>

  <p class="block4">— Vah vah... İstanbullular, şu halde, körpe kıza hasret ölürler. Bizim buralarda erkekler ağızlarının tadını biliyorlar. Vaktiyle everselerdi şimdi üç tane çocuğu olurdu, sizin çocuk dediğiniz malın...</p>

  <p class="block4">Murat, bir şey hatırladı. Sözü değiştirmek için sordu<span class="calibre1">:</span></p>

  <p class="block4">— Yoksa, Hanım da mı beni sizden kıskanıyor? O sebepten darılmış olmayasınız?</p>

  <p class="block4">— Bir de benim ağzımı mı arıyorsunuz? Elbette kıskanıyor. Şefika'ya rezaletlerini bir sorsanıza...</p>

  <p class="block4">— Şimdi anladım. Bunları hep Şefika uydurmuş.</p>

  <p class="block4">— Artık o kadarını bilmiyorum. Müsaadenizle... Kalkıp eteklerini düzeltti. Elini uzattı. Canınız bir şey isterse bir kağıt yazınız. Çamaşırları birazdan çocukla yollarım.</p>

  <p class="block4">— Durum bakalım... Süleyman benden para almıyor. Bu olmaz. Ben ona sinema parası vereceğim. Lütfen tembih edin.</p>

  <p class="block4">— Onun sinema parası var. Duyarsam, billaha kovarım. Çocuğun ekmeğine mani olursunuz... Artık siz düşünün... Bu haftaki çamaşırla beraber yorganı da yollayacaksınız. On beş gün oldu. Kir içinde kalmıştır.</p>

  <p class="block4">— Hayır. Daha kirlenmedi.</p>

  <p class="block4">— Siz nerden bileceksiniz? Yorganı da bekliyorum. Allasmarladık.</p>

  <p class="block4">— Yarın sizi Hacı Abdullah kaçta beklesin?</p>

  <p class="block4">— Yayan mı gideceğiz? Kaçta araba yollarsa...</p>

  <p class="block4">— Çarşaf mı giyersiniz?</p>

  <p class="block4">— Çarşaf giyeriz. Mahalle arasında ayıptır.</p>

  <p class="block4">— Öyleyse... Geçerken buraya da uğrayın. Size çarşaf çok yakışıyor.</p>

  <p class="block4">— Olur... Tözey keyifle güldü. Demek çarşaf bana yakışıyor mu?</p>

  <p class="block4">— Dehşetli...</p>

  <p class="block4">— Yarın siz de gelin Hacı Abdullah'ın evine... Ben Aziz Onbaşı'ya söylerim. "Dişçiye gidiyoruz, " diye buradan çıkarsınız, olmaz mı?</p>

  <p class="block4">— Olmaz. Bakalım...</p>

  <p class="block4">— "Bakalım" demeyin... Geleceksiniz ona göre...</p>

  <p class="block4">— Yarın buradan geçeceksiniz ya... Söylerim.</p>

  <p class="block4">— Baş üstüne... Eğer gelecekseniz, akşamüstü, Aziz Onbaşı bize uğrasın.</p>

  <p class="block4">— Peki...</p>

  <p class="block4">Tözey, kapıda rastladığı Sefer'e, biraz bahşiş verdi. Gardiyan Ali Seydi'yi başıyla selamladı.</p>

  <p class="block4">— Kirveye söyle de Ali Şeydi, duvarın yarığına gelsin. İki lafım var.</p>

  <p class="block4">— İstersen çıkarayım da şurada konuş.</p>

  <p class="block4">— Hayır. Ben duvarda konuşurum. Eksik olma...</p>

  <p class="block4">— Sen bilirsin.</p>

  <p class="block4">Çullunun Hacı'nın Azzet, Tözey'in gitmesini gözetliyor olmalı ki, Murat yalnız kalır kalmaz, müdüriyet odasına girdi<span class="calibre1">:</span></p>

  <p class="block4">— Burada mısın Murat Bey?</p>

  <p class="block4">— Vay, Azzet bacı... Murat da Malatyalılar gibi kadının ismini Azet diye söylüyordu. Nasıl oldu nikah işi?</p>

  <p class="block4">— Olmuyor. Akrabaları memurları hep doyurmuşlar. "Kendisi çıksın icabına bakarız. Kolay, " diyorlar. Hükümet de benim kavatla beraber oldu. Herifi çıkana kadar ümitle besletecekler. Çıkınca bu namussuz papazı, görürsün Murat Bey, beni nikahlamaz. Lakin benim artık eski günlerim kalmadı. Ben bunun çilesini çekemem. Köylü cigarası içmiyor. 25'lik tütün istiyor. Kahveyi İsmet Paşa kaybetmiş. Kahve istiyor. Köylü cigarasında ne var? Beyler, efendiler Köylü içiyor. Sen de Köylü içiyormuşsun, Tözey söyledi geçen akşam.</p>

  <p class="block4">— Kabahat senin Azzet Hanım... Eskiden alıştırmışsın. Azzet, her mana ile bakmasını bilen, ihtiyar gözlerini süzdü<span class="calibre1">:</span></p>

  <p class="block4">— Ne yapalım? Yaptığı iş hazmedilir cinsten mi? Beni heriflerin koynuna sokuyor da bitişik odaya geçiveriyor.</p>

  <p class="block4">— Haklısın. Ben Tözey'e tembih ettim. Ne zaman izin istersen bekçiden alacak.</p>

  <p class="block4">— Eksik olma... Çamaşırlarını beraber ütüledik. Nasıl iyi olmuş mu?</p>

  <p class="block4">— Elinize sağlık... Daha çocuk getirmedi.</p>

  <p class="block4">— Getirir. Sende şeytan tüyü var galiba Murat Bey... Karılar durmadan senin lafını ediyor. Mendillerini yıkamak için dövüşüyorlar. Tözey fena tutulmuş. Tespihini koynuna alıyor da öyle yatıyor. Anladın mı?</p>

  <p class="block4">— Anladım. Sen tecrübeli bir kadınsın. Bu usulleri bilirsin. Çok sürmez.</p>

  <p class="block4">— Doğru. Orospu kısmı, sarhoş hovardaya benzer. Bir zaman eli açıktır, bir zaman hasisleşir. Sana bütün ev şaşıyor. Karıya masraf ettirmiyormuşsun.</p>

  <p class="block4">— Sebebini kendin söyledin. "Bir zaman sarhoş hovarda gibi eli açıktır, bir zaman hasisleşir, " demedin mi?</p>

  <p class="block4">— Dedim.</p>

  <p class="block4">— Doğru bir laf... Tözey de yakında hasisleşir, bana söver diye korkuyorum.</p>

  <p class="block4">— Ne haddine... Estağfurullah... Tözey öyle karı değildir.</p>

  <p class="block4">— Ben de şaka ediyorum. Tözey iyi kız... Ooo... Gel bakalım Süleyman Efe... Küçük Süleyman, çamaşır bohçası koltuğunda, kapı önünde durmuştu. Sırtında uzun kolları bol bol katlanmış, bir büyük adam ceketi vardı. Ayağındaki pantolonun paçaları da bastırılmıştı ama, ağı şalvar gibi sallanıyordu. Basma bir takke geçirmişti. Son derece esmerdi, siyah bilyelere benzeyen parıl parıl gözleri insana sevimli sevimli bakıyordu.</p>

  <p class="block4">Bohçayı masanın üzerine bıraktı<span class="calibre1">:</span></p>

  <p class="block4">— İşte ağabey...</p>

  <p class="block4">— Ablam gördün mü?</p>

  <p class="block4">— Gördüm. Ben evi bekliyordum. O gelince ben yola çıktım.</p>

  <p class="block4">— Otur... Yak bir cigara... Sinemaya gittin mi?</p>

  <p class="block4">— Gittim... Sana anlatmak için iki kere gittim. Tözey anam beni bir dövdü. Sonunda filmi sana anlatıyorum dedim de beni bıraktı.</p>

  <p class="block4">— İsmi neydi filmin bakalım?</p>

  <p class="block4">— "Kızıl Örümcek".</p>

  <p class="block4">— Vay canına... Adam korkar...</p>

  <p class="block4">— Çok korkunçlu bir filmdi Murat ağabey. 26 kısım birden oynadı. Şimdi bir kız var. Sarı kız. Sarı kızın babasını vuruyorlar. Yeraltında hazine var. Hazinenin yolunu bir kağıda çizmişler. Bu sinemalarda hazinelerin yerini kağıtlara neden çizerler?</p>

  <p class="block4">— Ne yapsınlar?</p>

  <p class="block4">— Ben olsam aklımda tutarım. Kağıt olmadı mı, kimse kimseyi vurmaz.</p>

  <p class="block4">— Sen filmi anlat...</p>

  <p class="block4">— Derken beyim... Oğlan, işi ben meydana çıkarırım diyor. Oğlan hafiye... Evvelce bir filmde görmüştüm. O zamanki tabancası toplu tabancaydı. Bu sefer brovnik almış. Bir tabanca ama, kız gibi... Derken Murat ağabey... Trene biniyorlar. Haydut, gizliden trene atlamış. Herifin birisi, hazinenin kağıdından bir parça da bu herifte imiş. "Ben topal hayduttan korkmam. Örümcek, karıları korkutur, " diye atıyordu. Birdenbire trenin odasında, sallanarak gidiyorlar, kapı açıldı. Örümcek herifin alnına vurdu. Katilin elinde bir elektrik feneri var. Üzerine örümcek resmi yapmış. Düğmeye bastı mı, ışığın ortasında örümcek görünüyor. Ben korkmam diyen herif meğer, tabancasını cebinde hazır etmiş imiş. Hayduta iki kere sıktı. Haydut gece kuşu gibi gülüverdi. Meğer dua kuvvetiyle kurşun işlemiyormuş. O zaman bir kurşun da haydut sıktı. Herif tepelendi... Cebinden kağıdın bir parçasını çekip aldı. Bu ne biçim bir haydut... Ben hiç böylesini görmedim. Bir ayağı tahta olmalı. Giderken "tan... tan... tan... tan" vuruyor. Birisini de sokakta öldürdü. Hafiye işi anladı ama, herifi bir türlü kıstıramadı. Hafiyeyi mahzene attılar. Üzerine su bağladılar. Yüzüyor fukara... Soğuk bir taraftan...</p>

  <p class="block4">Dişleri birbirine vuruyor. Sonunda, sonunda...</p>

  <p class="block4">— Yoook... Olmadı. Kısa kesiyorsun.</p>

  <p class="block4">— İşim var Murat ağabey... Daha çarşıya gideceğim... Ablam dedi ki, "Aduş'un babası gelirse konuşsun da kızı bana yollasın... " dedi. Canın bir şey istiyorsa söyleyeceksin.</p>

  <p class="block4">— Sen filmi anlat...</p>

  <p class="block4">— Sonunda haydudu vurdular. Bir de baktılar ki kızın beyaz saçlı namussuz amcası değil mi? Millet şaştı. Ben bastım küfrü... Güzel filmdi beyim... Şimdi bir başka film daha oynayacak. Parçalar gösterdi. Dur adını söyleyeyim: "Çin Korsanları". Sen bunu gördün mü?</p>

  <p class="block4">— Ben nerde göreceğim. Bunlar ben hapisteyken geldiler.</p>

  <p class="block4">— Sahi... Sen mahpustaydın. Mahpusları ayda bir kere olsun sinemaya götürmeli. Rezillik bu hükümetin işi...</p>

  <p class="block4">— Rezillik... Haklısın Süleyman... Bizi sinemaya götürmeli doğrusu...</p>

  <p class="block4">— Murtaza Bey, ablamın dostu iken biz seni tanısaydık, ondan izin alır seni sinemaya götürürdük.</p>

  <p class="block4">— Bak o zaman olurdu.</p>

  <p class="block4">— Dur hele... Jandarma size karışmaz mı?</p>

  <p class="block4">— Ne olacak?</p>

  <p class="block4">— Kıvırcık ablam, jandarma teğmenine söylesin... Haa? Sıtkı ağabey iyidir. Sana merhamet eder. Ne oluyoruz yahu? Sinema kötü bir şey mi? Mahpus milleti eğlenir. Sevaptır.</p>

  <p class="block4">— Şuna bak, sevabı da biliyor. Haydi sen geç kalma... Ablan sonra döver. Selam söyle...</p>

  <p class="block4">Süleyman, kalın yün örgüden takkesini kutba gidiyormuş gibi azametle düzeltti, "Sefiller"in "Gavroş"u kadar sevimli ve kahraman çıkıp gitti. Murat, Hacı Abdullah'ı, Hanımla merdiven altında konuşurken buldu. Kadın başına aldığı çarşafı, hem kapatmak, hem de açmak isteyen cilveli bir hareketle dalgalandırdı. Murat'ın yüzüne, erkek çocuk gözleriyle dargın dargın baktı<span class="calibre1">:</span></p>

  <p class="block4">Murat ağabey artık beni unuttu Hacı... diye şikayete başladı, beni asarlarsa on parmağım yakasındadır.</p>

  <p class="block4">— Bu lakırdıyı hani söylemeyecektin?</p>

  <p class="block4">— Söylerim.</p>

  <p class="block4">— Söylersen, ben de sana küserim. Hacı ne anlatıyor?</p>

  <p class="block4">— Hiç... Konuşuyoruz. Sulh olunca af varmış. Yakında sulh olacakmış.</p>

  <p class="block4">— Ali'ye dargın olduğunu söyledin mi?</p>

  <p class="block4">— Söyledim.</p>

  <p class="block4">— Ne dedi?</p>

  <p class="block4">— "Barışın" dedi ama, ben barışmam... Pencerede bana neler etti. Bana "orospu" dedi. Senin haberin yok...</p>

  <p class="block4">— Ben onun kulağını çekerim. Sen de çocuğun zıddına basmışsın. Birbirinizi üzmeyin... Hacı'ya bir cigara verdi. Bu rüya görmüş. "Beni bu hafta asacaklar... Sen kurtulursun. Af olur, çıkarsın da öğrenirsin, " demiş. Halbuki Ali bunu seviyor. Tabii kızmış.</p>

  <p class="block4">— Barıştır şunları beyim.</p>

  <p class="block4">— Ne münasebet... Ben barıştırıyorum, onlar inatlarına darılıyorlar. Utanmadan bir de gülersin rezil...</p>

  <p class="block4">Hanım, yüzünü örttü. Her hareketinde, dayanılmaz bir oynaklık ve şehvet vardı. O kadar ki, Murat, artık yüzde yüz ölüme ait olduğunu bildiği için bizzat ölüm denilen tabii hadisenin bile şehevi hislerle dopdolu korkunç ve insafsız bir şey olduğunu düşündü.</p>

  <p class="block4">— Nerde Gevre?</p>

  <p class="block4">— Şurada kocasıyla konuşuyor?</p>

  <p class="block4">— Nerde? Murat yürüdü. Aduş...</p>

  <p class="block4">— Efendim.</p>

  <p class="block4">— Babanla mı konuşuyorsun kızım?</p>

  <p class="block4">— Babam geldi. Maho geldi... bunlar geldi.</p>

  <p class="block4">Aduş'un babası ayağa kalktı. Kısa boylu, ufak tefek, esmer, kalın kaşlı bir delikanlı idi. Üstü başı o kadar eski ve yamalıydı ki, elbisesinin böylece tabii bir kıyafet olabileceğine insan bir türlü inanamıyor, ona bir sinema figüranı yahut tebdil kıyafet ölçüsünü kaçırıp rezil olmuş bir acemi polis hafiyesi zannediyordu. Hamaldı. Diğer üç çocuğunu da beraber getirmişti. Bu üç küçük sefalet karşısında Aduş kirli entarisiyle adeta bir milyoner kızı kadar süslü görünüyordu. Fazladan kız, kardeşlerine nazaran on misli daha sıhhatli, daha toktu.</p>

  <p class="block4">Murat çömeldiği yerde kocaman erkek ellerini betona süren Gevre'nin çıplak ayaklarına baktı<span class="calibre1">:</span></p>

  <p class="block4">— Abuzer, nasılsın? diye sordu.</p>

  <p class="block4">— Sağlığına duacıyız beyim.</p>

  <p class="block4">— İşler nasıl?</p>

  <p class="block4">— Yevmiye çok. Lakin bu sefer de ekmeğe para yetiştiremiyoruz.</p>

  <p class="block4">— Gevre sana tayın bulamıyor mu?</p>

  <p class="block4">— Her zaman bulamıyor. Tayınlar da bir gün yarım çıktığından...</p>

  <p class="block4">— Evet... Mahpushane de aç. Aklımdayken söyleyeyim. Tözey Aduş'u istiyor. Bir gün al da oraya götür. Elbise vereceklermiş. Para da toplayacaklar. Kış geliyor, sana yardım olur. Bir kere de biz burada gezdireceğiz. Ne yaparsın...</p>

  <p class="block4">— Eksik olma beyim... Allah razı olsun...</p>

  <p class="block4">— Bir şey değil... Kız sen neden yere bakıyorsun? Dargın mıyız?</p>

  <p class="block4">— Gevre belli belirsiz gülümsedi ve cevap veremdi.</p>

  <p class="block4">— Dargın mıyız Gevre?...</p>

  <p class="block4">— Yok... Gevre sana kurban olsun ağabey...</p>

  <p class="block4">— İçerde rahat mısın?</p>

  <p class="block4">— Sayende rahatım.</p>

  <p class="block4">— Şefika artık seninle dövüşmüyor ya...</p>

  <p class="block4">— Dövüşmüyor.</p>

  <p class="block4">— Bir kötü laf söylerse bana haber yolla.</p>

  <p class="block4">— Olur.</p>

  <p class="block4">— Hacı Abdullah seslendi<span class="calibre1">:</span></p>

  <p class="block4">— Murat Bey, ben gidiyorum.</p>

  <p class="block4">— Dur bakalım, dur hele... İki sözüm var.</p>

  <p class="block4">— Buyur.</p>

  <p class="block4">— Murat, Hacı'yı bir kenara çekti<span class="calibre1">:</span></p>

  <p class="block4">— Yarın gelecekler. Artık kendini göster. Sen lüzumsuz yere Eplemeli'ye sövüyorsun. Bu huyundan bir kere vazgeçersin. Sonra iyi muamele et ki her hafta gelsinler. Bir de, efendim, artık Karı Bey'i sıkıştır. Evlenmek zamanıdır. Gördün ya, fabrikada karı bolluğu yokmuş.</p>

  <p class="block4">— Gördüm... Bak beyim aklıma ne geldi. Yarın sen de bize gel. Aziz Onbaşı seni alır, getirir. Dişçiye dersin...</p>

  <p class="block4">— Bari sen söyleme... Hiç olur mu Hacı?</p>

  <p class="block4">— Yahu, neden olmayacakmış?...</p>

  <p class="block4">— Olmaz. Duyulursa bana ayıptır.</p>

  <p class="block4">— Sizinki zor meseleymiş beyim...</p>

  <p class="block4">— Bizimki zor değil, mahpusluk zor. Adam hür olmadı mı, sakat gibi yüzü yerde yaşıyor. Sen keyfine bak...</p>

  <p class="block4">— Aklıma gelseydi, Tözey'e söylerdim. Tözey belki seni yola getirirdi.</p>

  <p class="block4">— Tözey de söyledi.</p>

  <p class="block4">— Ne dedin?</p>

  <p class="block4">— "Olmaz" dedim.</p>

  <p class="block4">— Canı sıkılmıştır.</p>

  <p class="block4">— Aldırma... Dünya böyle kalmaz ya... Bak on iki sene sonra sen kurtuldun, yakında elbet biz de kurtuluruz. O zaman...</p>

  <p class="block4">— O zamanı ben de biliyorum. Şimdilik allasmarladık beyim. Yukarıya cigara kibrit yolladım.</p>

  <p class="block4">— Niye zahmet ediyorsun Hacı?</p>

  <p class="block4">— Zahmet değil... Zahmet neymiş? Aman Şefika geliyor, bana müsaade...</p>

  <p class="block4">— Haydi güle güle...</p>

  <p class="block4">— Şefika, Hacı Abdullah'ın arkasından nefretle baktı<span class="calibre1">:</span></p>

  <p class="block4">— Daha iş bulamamış mı bu kopuk, Murat Bey?</p>

  <p class="block4">— Bir kere kopuk deme... Şu kadar yıl hapis yatan bir adam hemen aklını basma toplayamaz.</p>

  <p class="block4">— Aklını başına toplayamaz da anası bunu nasıl evlendirecek?</p>

  <p class="block4">— İşte gördün mü, aklını başına toplasın diye evlendirecekler.</p>

  <p class="block4">— Tözey geldi gitti mi?</p>

  <p class="block4">— Geldi, gitti.</p>

  <p class="block4">— Bir şey söyleyecektim... Beni neden görmedi?</p>

  <p class="block4">— Seni değil, kimseyi görmedi. Sana bir şey soracağım, doğru söyle. Tözey, Hanım'la neden dargın?</p>

  <p class="block4">— Hep senin yüzünden... Benim yüzümden mi?</p>

  <p class="block4">— Senin yüzünden... Karıları yaktın Sen bunlara ne yapıyorsun anlamıyorum ki. Haram çamaşırlarını ona yıkatıyorsun diye öfkelendi. Buradayken az kalsın kavga edeceklerdi.</p>

  <p class="block4">— Çamaşır yıkamak için mi?</p>

  <p class="block4">— Çamaşır yıkamak için...</p>

  <p class="block4">— Ne var bunda...</p>

  <p class="block4">— Şefika gözlerini baygınlaştırdı, sesini alçaktı<span class="calibre1">:</span></p>

  <p class="block4">— Hanım, seni seviyor. Çamaşır yıkadıktan sonra ne yapıyordu biliyor musun?</p>

  <p class="block4">— Ne yapıyordu?</p>

  <p class="block4">— Senin donunu ayağına giyiyordu.</p>

  <p class="block4">— Tuu Allah müstahakkını versin... Utanmaz seni...</p>

  <p class="block4">— Ben mi utanmazım... Vallaha, işte aptesimle yemin ediyorum... Hatta bir kere senin mavi donunu Ali gördü de, "Bunu nerden aldın?" diye sordu. Kaltak, "Tözey'in" diye yalan söyledi. Karılar, az kalsın kavga ediyorlardı. Sen yok musun sen... Yere bakan yürek yakan bir adamsın... Karılar çıra gibi yanıyor. Tözey de tespihini koynuna alıp yatıyormuş...</p>

  <p class="block4">— Sen artık çok oluyorsun... Başgardiyanın kızı için de dedikodu yapmışsın. Bak sonra bozuşacağız...</p>

  <p class="block4">— Sanki bozuşmadık mı? Sen hepimizin ahım aldın Murat Bey... İflah olmazsın. Hele benim ahım sana yeter de artar bile... Lakin ne demeye hakkımız var. Kızoğlan kız geldi mi, dul karının adı elbette anılmaz.</p>

  <p class="block4">— Şefika... Hey Yarabbi... Siz benim başımı belaya sokacaksınız...</p>

  <p class="block4">— Keşke soksam... soksam da Allah benim canımı alı verse... Şefika kocaman kalçalarını sallayarak karılar koğuşuna girdi. Murat,</p>

  <p class="block4">— Çattık vallaha... diye, içi gurur dolu, mahsustan somurttu.</p>

  <p class="block4">Bir buçuk aydan beri kendisine mütemadiyen kur yapılmasına âdeta alışmıştı. Artık bundan eskisi kadar utanmıyor, karıların düşkünlüklerini yadırgamıyordu. Köpoğlular, dışarda uçarı zampara olan Murat'ı, şimdi iyi kıstırmışlardı.</p>

  <p class="block4">Başgardiyan odasındaki koltuğuna oturup bir cigara yaktı. Vaziyeti bir daha gözden geçirdi. Boşa koydu dolmadı, doluya koydu dolmadı, doluya koydu almadı. Hesapladıkça, bu hesaplayışın miskin tarafını daha iyi görüyor, yorgunluk ve utanç duyuyordu. Bütün bu geri çekilişlerde delikanlılıktan uzaklaşmanın alametleri de galiba vardı. Kafa duruluyordu. Artık içindeki "akıllı" geçit ararken suyu geçiveren gözünü budaktan sakınmaz "deli" ihtiyarlamıştı.</p>

  <p class="block4">Belli bir şey, kendisini ahlak ve şuur zapt etmiyordu. Buna resmen "Kalkamadığından oturmak" denirdi.</p>

  <p class="block4">Mahpustan çıkan bir adam, uzun müddet insanların gözüne dikkatle bakamazmış... "Elbette bakamaz. Mahpustayken elini uzatamayan herif... Halbuki göze bakmak elini uzatmaktan şüphesiz daha kolay... " Derin derin içini çekti. Sanki dört sene evvelki delikanlının bu sesle zıddına basıyordu. Olup biten işlerin bugünkü Murat'la hiçbir ilişiği yoktu. Yenilen hep eski Murat'tı... Hiçbir kadına, kendisini verecek kadar fırsat bırakmamış, gaddar avcı... Her canı istediğini bizzat alan haydut... Kanun tanımaz zampara...</p>

  <p class="block4">"Birden çekilip... Haydi, demiş, Duzah'a murdar... "</p>

  <p class="block4">Fikret'in bu mısrasını üst üste zihninden geçirdi. Sonra kelimelere tek tek basarak ve yüksek sesle arkasını okudu: "Haksızlık eden başlan bir gün koparırlar... "</p>

  <p class="block4">— Ne düşünüyorsun beyim?</p>

  <p class="block4">— Hiç.</p>

  <p class="block4">— Doğrudur. Ziyaret günü adamın, ziyaretçisi hiç gelmemeli. Adam ziyaretçisiz kalmaya daha iyi alışıyor beyim... Böyle gelen giderse insan bir hoş oluyor.</p>

  <p class="block4">— Nasıl bir hoş oluyor? Bakalım Sefer?..</p>

  <p class="block4">— Vallaha bilmem... Başımdan geçmedi. Bana kimse gelmez ki...</p>

  <p class="block4">— Karın şimdi geliverse...</p>

  <p class="block4">— Sefer'in rahat yüzü birdenbire karıştı<span class="calibre1">:</span></p>

  <p class="block4">— Bırak orospuyu ne haddine...</p>

  <p class="block4">— Yani gelse diyorum, şimdi gelse ne yaparsın?</p>

  <p class="block4">— Gelmez ki beyim...</p>

  <p class="block4">— Gelmez ki... Gelmez ki... Gelse diyorum... Olmaz a... Geldi farz edelim.</p>

  <p class="block4">— Öldürürüm...</p>

  <p class="block4">Murat hiç sesini çıkarmadı. Sefer'i anlıyordu. Bazen öldürmek mutlaka lazımdı. Öldürülene değer verildiği için değil, başka bir şey yapılamadığı için...</p>

  <p class="block4">— Öldürürdüm... İstedikleri kadar ceza versinler...</p>

  <p class="block4">— Şu halde, dışarı çıkarsan da öldürecek misin?</p>

  <p class="block4">— Dışarda öldürmem...</p>

  <p class="block4">— Bu nasıl iş?</p>

  <p class="block4">— Dışarda, o şu tarafa giderse, ben bu tarafa giderim. Lakin bur da... O çıkar gider... Sen burada kalırsın. Burası amansız bir yer beyim... Buraya, sasırsa da bir gelse... Allah kerimdir.</p>

  <p class="block4">— Şimdi beni sövdüreceksin... Allah da... Peygamber de...</p>

  <p class="block4">— Sus beyim, günaha girme... Ben de bazı bazı kızıyorum. "Allah işini bilmiyor, " diyorum. Lakin sonra düşünüyorum kabahat bizim... Allah bize "Git de orospu'yu al" mı dedi? Orospu kısmını alan kancıklığa dayanacak.</p>

  <p class="block4">— Şimdi ne edelim topal ağa, Tözey'i buraya uğratmayalım mı?</p>

  <p class="block4">— O nasıl laf... Tözey orospu değil ki...</p>

  <p class="block4">— Kerhane kızı...</p>

  <p class="block4">— Tözey orospu değil... O da bizim gibi mahpus...</p>

  <p class="block4">— Bu esnada Başgardiyan Mahmut Efendi, "Ulan namussuz mahpuslar... " diye söylenerek içeri girdi. Murat'ı görünce gülümsedi<span class="calibre1">:</span></p>

  <p class="block4">— Dünyada şu mahpus milleti kadar namussuz adam var mı Murat Bey?</p>

  <p class="block4">— N'olmuş?</p>

  <p class="block4">— Kumarda yutulmuşlar. Elbiselerini satmışlar... Sonunda şikayet ediyorlar. Sen üstüne alınma... Senin işin bir başka meseledir. Lakin diğer mahpusların umumu namussuz</p>

  <p class="block4">Murat, Topal Sefer'in yüzüne baktı. Sefer, konuşulanlardan bir kelime bile anlamamış, dalıp gitmişti. Şimdi, şüphesiz, Pütürge'nin bir dağ köyünde, Kürt tüfeğiyle vurulup çolak kalan bir herife karılık eden bir orospuyu düşünüyordu.</p>

  <p class="block4">Dünyada yenilmemek lazımdı. *</p>

  <p class="block4">— Bu nasıl iş Hacı Abdullah? Duyduklarımız hep doğru mu?</p>

  <p class="block4">— Sorma beyim. ,. Memlekete rezil olduk... Gayrı bizden adamlık geçti...</p>

  <p class="block4">— Hele otur...</p>

  <p class="block4">— Hacı Abdullah oturdu. Utancından Murat'ın yüzüne bakamıyordu.</p>

  <p class="block4">— Anlat bakalım...</p>

  <p class="block4">— Nesini anlatayım... Rezil olduk... Ben dört gündür kahveye çıkamıyorum...</p>

  <p class="block4">— Aldırma... Bir kere daha vuku bulmazsa bunun on kadar ehemmiyeti yok... Sen bana hepsini anlat...</p>

  <p class="block4">— Nesini anlatayım beyim... Karıların bize geldikleri gün iyi eğlendik.</p>

  <p class="block4">— Haberim var.</p>

  <p class="block4">— Akşam üzeri kalktılar. Bir hafta sonra gene uğrayacaklardı.</p>

  <p class="block4">— Biliyorum.</p>

  <p class="block4">— Seni bekledik. Neden gelmedin?</p>

  <p class="block4">— İcap eder mi, sonra?</p>

  <p class="block4">— Sonra beyim... Hep kabahat mahpuslukta... Adamı on iki sene yatırmak namuslu bir iş değil... Karıyı unutmuşum beyim... Hani ergen oğlan gibi... Eplemeli bizimle bir güzel eğlendi. Utandım ama sorma hiç... Evvelki gün arkadaşlarla içtik. Sabahtan başladık, akşama kadar içtik. Gece vakti aklıma birdenbire Eplemeli geldi. Töbe çektim, dua okudum. Şeytan adamın aklına girermiş ya, işte öyle... Sarhoşluk başıma sıçradı. Yanıyor yüreğim. Biz karıyı unutmuşuz ama, karı işi ilerletmiş... Eskiden cilve bilmezdi. Şimdi ustası olmuş... Bizimle de bir kere alay etti. "Hacı sen yumuşamışsın. Pamuk gibi bir adam olmuşsun, " diye gülü gülüverdi. Bu laf zihnime takılınca kalktım, yürüdüm.</p>

  <p class="block4">— Buraya kadar nasıl geldiğine hâlâ şaşıyorum. Fitil gibiydin.</p>

  <p class="block4">— Fitil gibi... Yolda polisler rastlasa da geri çevirse iyiydi ya... Mahpushanenin önünde aklımı biraz başıma toplamışım. Seni çağırdım. Niyetim tabancayı göstermek...</p>

  <p class="block4">— Seni, öyle elinde tabancayla görünce şaşırdım. Silahı alacağım, düşman sahibi bir adamsın. Başına bir felaket gelse mahşere kadar yanarım. Silahı almasam, elinden bir kaza çıkarsa, gene mahşere kadar yanacağım. Pencerenin önünde düşündüm kaldım.</p>

  <p class="block4">— Keşke alsaydın beyim... Alsaydın, belki silahsız gitmezdim. Yüz elli liralık tabanca kaybolmazdı. Buradan ilerisini sen görmedin. Yol yoktur. Tarlanın içinden geçilecek. Yağmur yağıyor, dünya bütün çamur... Bir kere yuvarlandım. Bir daha yuvarlandım. Ondan sonra aklımı başıma bir daha kerhanede toplamışım. Don gömlek dolaşıyorum, sövüyorum. Karılar gülüyor. Çullu'nun Azzet elbiseleri yıkamış. Tabanca kaybolmuş. Paralar tekmil ıslanmış. Ben dolaşıyorum. Eplemeli aşağı bile inmedi. Senin Tözey dostuyla oturuyormuş. Haberin var mı? Yeni dostu, Tayyarede çavuş. Sarı bir oğlan... Çarşıda gösterdiler.</p>

  <p class="block4">— Haberim var. Sonra?...</p>

  <p class="block4">— Sonra Allah Azzet'ten razı olsun, bir araba çağırtmış. Beni içine yatırmışlar. Eve geldim. Çocuklar korkudan ağlaşmaya başladı. Gelin gülüvermiş. Anam hâlâ dargın... Elbiseleri kırk sekiz saattir ütülüyorlar, hâlâ düzelmedi. Anladım Murat Bey, artık kerhane bizi adamdan saymıyor. Sen Peygamber gibi adamsın... Bize bir yol kalmış. Evleneceğiz... Haberin var mı? Rakıya üç ay töbe ettim. Yılbaşında içersem içerim. İçmezsem artık bayrama kadar yasak...</p>

  <p class="block4">— Tabanca gitti gider mi?</p>

  <p class="block4">— Gitti gider... Düşündükçe yere giriyorum. Benim tabancayı kerhanede aşırsınlar... Devir mi değişmiş, biz mi değişmişiz?... Eskiden olsa Eplemeli'yi çoktan vurmuştum. Ulan Eplemeli... Bunca senelik hukukumuzu nasıl unuttu? Evde bana yeniden sevdalandı. sandımdı. Tözey'e baksana, sözüm meclis harici, senin uğruna geberiyordu. Simdi çavuşu dost tutmuş. Bunlar köpek gibi... Köpekten beter...</p>

  <p class="block4">— Kızlara kötü söyleme... Fukaraların ne kabahati var? Bizi bedavadan sevsinler istiyoruz. Bizim gönlümüz geçene kadar bizi sevecekler. Sonra biz onları sittir edeceğiz.</p>

  <p class="block4">— Sana söyledi mi? "Aman Murat Bey duymasın. Ben utanırım, " diyormuş. Utanırmış.</p>

  <p class="block4">— Utanır... Beni sevdiği de doğru, utandığı da... Şimdi çavuşu da hakikaten seviyor.</p>

  <p class="block4">— Bu ne biçim iş?</p>

  <p class="block4">— Ne halt etsin... Huyu böyle olmasa orospuluğa dayanamaz, ölürdü. Orospuluk bize müşkül geliyor. Halbuki ister misin, biz de orospuluğa alışmışız. Velhasıl rezillik hepimizin ruhuna işlemiş...</p>

  <p class="block4">— Şimdi Tözey'e kızmıyor musun?</p>

  <p class="block4">— Deli misin? Tözey meselesi çok bile sürdü. Buraya gelmesinden memnun muyum sanıyorsun? Ziyaret günü olmuyor, mu, "Bir saat ne konuşacağım" diye kederleniyorum.</p>

  <p class="block4">— Doğru söyle beyim, başgardiyanın kızı gelince de memnun olmuyor musun?</p>

  <p class="block4">— Sen de mi Hacı? Ben şaşırdım vallaha... Elin kızını lekeleyeceksiniz.</p>
</body>
</html>
