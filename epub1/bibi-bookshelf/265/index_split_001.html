<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <meta name="generator" content="pdftohtml 0.36"/>
    <meta name="date" content="2005-05-25T19:48:25+00:00"/>
    <meta content="http://www.w3.org/1999/xhtml; charset=utf-8" http-equiv="Content-Type"/>
    <link href="stylesheet.css" type="text/css" rel="stylesheet"/>
    <style type="text/css">
		@page { margin-bottom: 5.000000pt; margin-top: 5.000000pt; }</style>
  </head>
  <body class="calibre">
<p class="calibre2">
işlemiş kimseler... Yani mahkûmun gönderildiği yer suçunun cinsine ve yaşına göre değişir. Bilmem anlatabiliyor muyum?" </p><p class="calibre2">
"Evet, evet. Ne demek istediğinizi anlıyorum." </p><p class="calibre2">
"Beni genellikle suç işlendikten kısa bir zaman sonra çağırırlar. Suçlunun tedavi edilip edilemeyeceğini, böyle bir şeyin faydası olup olmayacağını anlamak için. </p><p class="calibre2">
</p><p class="calibre2">
Fakat zaman zaman sorumlu bir mevkide olan kimseler de bana başvurur. Mesela demin bahsettiğim kuruluşların herhangi birinin müdürü. Geçenlerde de böyle bir şey oldu. Bakanlık kanalıyla öyle bir yerin müdüründen bir mektup aldım. Kalkıp ona gittim. Kendisi arkadaşımdı zaten. Onu uzun yıllardan beri tanırdım. Fakat sık sık görüşmezdik. Müdür bana meseleyi açtı. Orada kalan bir hasta veya mahkûm, </p><p class="calibre2">
-onlara ne isim verirseniz verin-kendisini düşündürüyordu. Daha doğrusu bu konuda bazı şüpheleri vardı. Mahkûm genç bir adamdı. Oraya da pek gençken, delikanlılık çağında getirilmişti. Yıllar önce olmuştu bu. Fakat arkadaşım daha o sırada oranın müdürü değildi. O mevkiye getirildikten kısa bir zaman sonra endişelenmeye başlamıştı. Aslında doktor değildi. Fakat suçlular ve katiller konusunda büyük tecrübesi vardı. Şimdi... söz ettiğim genç mahkûm, ta ilk gençlik yıllarından beri mesele çıkarmış, ahlaksızca davranmıştı. Açıkçası tam bir suçlu tipiydi. Çetelere girmiş, adam dövmüş, çalmış, dolandırmış, bazı hileli işlere karışmıştı. Her babayı hayal kırıklığına uğratacak bir evlattı o." </p><p class="calibre2">
Miss Marple, "Ah," dedi. "Anlıyorum." </p><p class="calibre2">
"Anladığınız nedir, Miss Marple?" </p><p class="calibre2">
"Bu bahsettiğiniz Bay Rafiel'in oğlu." </p><p class="calibre2">
"Evet, haklısınız. Size Bay Rafiel'in oğlundan bahsediyorum Onun hakkında ne biliyorsunuz?" </p><p class="calibre2">
Yaşlı kadın, ellerini açtı. "Hiçbir şey. Sadece dün Bay Rafiel'in ahlaksız bir oğlu olduğunu duydum. Sabıkası olan bir gençmiş. Fakat kendisi hakkında başka bir şey bilmiyorum. Bay Rafiel'in ondan başka oğlu yok muydu?" </p><p class="calibre2">
"Yoktu. Bay Rafiel'in tek oğluydu o. Adamın ondan başka iki kızı vardı. </p><p class="calibre2">
Bunlardan biri on dört yaşındayken ölmüştü. Diğer kızı ise mutlu bir evlilik yapmıştı ama onun da çocuğu olmuyordu." </p><p class="calibre2">
"Bay Rafiel, bütün bunlara çok üzülüyordu herhalde?" </p><p class="calibre2">
Profesör Wanstead, "Belki," diye cevap verdi. "Böyle şeyler tam olarak bilinemez. </p><p class="calibre2">
Bay Rafiel'in karısı çok genç ölmüştü. Bakın bunun adamı gerçekten sarstığını </p><p class="calibre2">
sanmıyorum. Ama muhakkak ki hislerini yine hiç kimseye belli etmedi. </p><p class="calibre2">
Çocuklarını ne kadar severdi, onu da bilmiyorum. Fakat onlar için elinden gelen her şeyi yaptı. Onlardan hiçbir şeyi esirgemedi. Oğlu için didindi durdu. Fakat onu sever miydi, sevmez miydi bu belli değil. Zira Bay Rafiel bu bakımdan anlaşılması kolay olmayan bir insandı." Profesör bir an durdu. "Evet, oğlu konusunda elinden ,gelen her şeyi yaptı. Çocuğun başı okulda derde girdiği zaman onu kurtardı. Daha sonra hakimin karşısına çıkarılmaya başladığı zaman iyi avukatlar tutarak durumu düzelttirmeye çalıştı. Fakat sonra ağır bir darbe yedi. </p><p class="calibre2">
Belki de daha önce olanlar bunun habercisiydi. Michael'ı genç bir kıza saldırma suçuyla dava ettiler. Kıza saldırdığı ve onun ırzına geçtiği iddia ediliyordu. Hapse mahkûm oldu. Fakat çok genç olduğu için suçunun bir kısmı affedildi. Fakat sonra onu daha ağır bir suç yüzünden yakaladılar." </p><p class="calibre2">
Miss Marple, "O bir kızı öldürmüştü," diye mırıldandı. "Banaböıyle söylediler. </p><p class="calibre2">
Doğru mu bu?" </p><p class="calibre2">
</p><p class="calibre2">
Kızı evinden kaçırmıştı. Uzun zaman sonra genç kızın cesedini buldular. Onu boğmuşlar, sonra da kafasını ve yüzünü ağır bir taşla vura vura ezmişlerdi. Bunun kızın tanınmasına engel olmak için yapıldığı düşünülüyordu." </p><p class="calibre2">
"Hoş bir şey değil..." Miss Marple, tam bir yaşlı kadın gibi konuşmuştu. </p><p class="calibre2">
Profesör Wanstead, ona uzun uzun baktı. "Ne demek istediğinizi anlıyorum... </p><p class="calibre2">
Nerede kalmıştım? Aaa! Evet. Hapishanenin müdürü beni neden çağırdığını </p><p class="calibre2">
açıkladı. Michael'ı uzun zamandan beri inceliyordu. Sonunda onun katil olmadığına kanaat getirmişti. Onda bir katil tipi yoktu. Michael'ın kötü ve ahlaksız bir insan olduğundan emindi. Ne yapılırsa yapılsın onun düzelmesine, dürüst olmasına imkân yoktu. Fakat Michael katil değildi. Müdürün fikrine göre. </p><p class="calibre2">
Arkadaşım bir adli hata olduğuna inanıyordu. Bana, 'Kızı boğup öldüren, onu taş </p><p class="calibre2">
ocağına yuvarladıktan sonra yüzünü taşla ezen Michael olamaz,' dedi. Olayın bütün ayrıntılarını öğrenmişti. Her şeyin Michael'ın aleyhinde olduğunu biliyordu. </p><p class="calibre2">
Delikanlı, ölen kızı tanıyordu, kendisini onunla sık sık görmüşlerdi. Arabanın da cinayetin işlendiği yerde görüldüğü iddia edilmişti... Neyse... Fakat arkadaşım adil bir insandı. Bu yüzden de benim fikrimi almaya karar vermişti. Michael'ı </p><p class="calibre2">
görmemi, onunla konuşmamı ve bu konuda bir karar vermemi istiyordu." </p><p class="calibre2">
Miss Marple, mırıldandı. "Çok ilgi çekici... Herhalde arkadaşınızın bu isteğini yerine getirdiniz?" </p><p class="calibre2">
Profesör, başını salladı. "Evet. Bu mesele beni ilgilendirdi. Michael'ı gördüm. Ona başka başka açılardan yaklaşmaya çalıştım. Onun karşısına hem dost, hem düşman olarak çıktım." "Sonunda neye karar verdiniz?" </p><p class="calibre2">
Profesör Wanstead, "Arkadaşımın haklı olduğuna," dedi. "Michael Rafiel katil değildi." </p><p class="calibre2">
"Ya daha önceki olaylar?" </p><p class="calibre2">
"Tabii onlar Michael'ın aleyhindeydi. Fakat ben söz konusu diğer olayı da inceledim. Evet, Michael'la kızın arasında bir seks ilişkisi olmuştu. Fakat delikanlı </p><p class="calibre2">
kızı boğmaya filan kalkışmamıştı. Bildiğiniz gibi kızlar baştan çıkarılmaya çoktan hazırlar. İş olup bittikten sonra anneleri durumu öğreniyorlar. Ve o zaman da, iğfal edildiğini söylersin,' diye tembih ediyorlar kızlarına. Michael'ı dava ettikleri kızın, aslında bir sürü sevgilisi varmış. Onlarla olan dostluğu da bir hayli ileri gitmiş. Onun için Michael' ın o konuda da bir suçu olduğunu sanmıyorum. </p><p class="calibre2">
Cinayet olayına gelince, Michael katil değil. Bu bakımdan bir sürü test de yaptım. </p><p class="calibre2">
Fiziki, psikolojik, ruhi... O suçsuzdu." </p><p class="calibre2">
"Sonra ne yaptınız?" </p><p class="calibre2">
"Kalkıp Bay Rafiel'e gittim. Ona müdürle beraber ulaştığımız sonucu açıkladım. </p><p class="calibre2">
Fakat elimizde bir kanıt yoktu. Onun için Michael'ın yeniden yargılanmasını talep etmek imkânsızdı. Fakat arkadaşımla ben korkunç bir hata olduğuna inanıyorduk. </p><p class="calibre2">
Bay Rafiel'e 'O eski cinayeti tahkik ettirebilirsiniz,' dedim. 'Bu pahalıya mal olur ama belki bazı ipuçları bulabilirsiniz.' O arada Bay Rafiel'in çok hasta olduğunu da fark etmiştim tabii. O da bana bunu açıkça söylemekten kaçınmadı. Kendisine oğlu hakkındaki hislerini sordum." </p><p class="calibre2">
</p><p class="calibre2">
Miss Marple, sordu. "Ne cevap verdi?" </p><p class="calibre2">
"Bunu bilmek istiyorsunuz değil mi? Ben de istiyordum. Bay Rafiel, benimle açık açık konuştu. Belki o..." </p><p class="calibre2">
"Merhametsizdi ama çok da dürüsttü." </p><p class="calibre2">
"Evet, Miss Marple. Uygun kelimeyi seçtiniz. Bay Rafiel hem dürüst, hem adildi. </p><p class="calibre2">
'Oğlumun nasıl bir insan olduğunu yıllar önce öğrendim ben,' dedi. 'Onu değiştirmeye çalışmadım. Çünkü Michael'1 kimsenin değiştiremeyeceğini biliyordum. Doğuştan ahlaksızdı o. Yaradılışı öyleydi. Onu kimse düzeltemezdi. </p><p class="calibre2">
Bundan eminim. Ama onun için elimden geleni de yaptım. Ahlaksızlığı, geçirilmesi imkânsız bir hastalıkmış gibi davrandım. Onun için şimdi ne yapabilirim?' Ona, bunun tamamıyla kendisine bağlı olduğunu söyledim. 'Siz ne yapmak istiyorsunuz?' diye sordum. Hemen cevap verdi. 'Bu basit. Onun temize çıkarılmasını istiyorum. Özgürlüğüne kavuşmalı. Ondan sonra istediği şekilde yaşasın. Ahlaksızlık edecekmiş! Etsin! Artık bunu kendisi bilir. Kendisine para bırakacağım. Onun bir hata yüzünden kapatıldığı yerde acı çekmesini istemiyorum. Adalet yerini bulmalı. Ama korkarım ben kendim bir şey yapamam. </p><p class="calibre2">
Çünkü çok hastayım. Artık hayatım yıllar ve aylar değil, haftalarla ölçülüyor.' </p><p class="calibre2">
"Ona, 'Avukatlara başvurun,' dedim! 'Ben birini tanıyorum...' Fakat Bay Rafiel, sözümü kesti. 'Avukatlarınızın bana pek faydası olmaz... Kısa zaman içersinde her şey halledilmeli.' Sonunda hu işi üzerime almam için bana büyük bir para teklif etti. 'Artık bundan sonra benim baş yardımcımsınız,' dedi. 'Sizi bu meselede yalnız bırakmayacağım. Başka biri de bu konuyla ilgilenecek... Adı Miss Jane Marple onun...' Gerisini biliyorsunuz. İkimiz de bu gezintiye katılacaktık. Ben zamanı </p><p class="calibre2">
gelince kendimi size tanıtacaktım... İşte böyle. Bu konuda bütün bildiklerim bu kadar. O arada hapishanenin müdürü de o zamanlar olayı soruşturan polis memuruyla konuşmuştu. Gayet deneyimli, güvenilir bir polis müfettişiydi o. </p><p class="calibre2">
Olayda bütün şüphelerin Michael üzerinde toplandığını, işe başka bir gencin adının karışmadığını söyledi." </p><p class="calibre2">
"Kızın başka bir sevgilisi filan yok muymuş? Veya bir zamanlar ilgilendiği ve sonradan vazgeçtiği bir genç," diye sordu Miss Marple. </p><p class="calibre2">
"Hayır, hiç kimse..." Profesör Wanstead, yaşlı kadına dikkatle baktı. "Peki, siz bu arada bir şey öğrenebildiniz mi?" Birdenbire gülümsedi. "Biliyor musunuz, Bay Rafiel bana sizin hakkınızı ne dedi?" </p><p class="calibre2">
"Ne dedi?" </p><p class="calibre2">
"Kötülüğün kokusunu hemen alıverdiğinizi söyledi... Gerçekten doğru mu bu?" </p><p class="calibre2">
Miss Marple, şaşırmıştı. Bir an düşündü. "Evet, belki de doğru. Zaman zaman endişeye kapılır ve pek yakınımda bir kötülükten kaynağı olduğunu anlarım..." </p><p class="calibre2">
Gülümsedi. "Bu daha çok insanın burnunun iyi koku almasına benziyor. Kimisi öyle doğar. Kimse bir şeyin farkında değilken, mutfaktaki ocağın gaz kaçırdığını </p><p class="calibre2">
kokunun burnuna geldiğini söyler... Benimki de buna benzer şey işte..." Bir an durdu. "Bana bir şey öğrenip öğrenmediğimi soruyordunuz. Açıkçası henüz bir ipucu bulmuş değilim... Fakat Bay Rafiel'in isteğine uyarak, onun buradaki tanıdıklarına gittim." Lavinia Glynn'ın otele gelişini ve kadının söylediklerini anlattı. </p><p class="calibre2">
"Demek eski konağa gittiniz, sonra?" </p><p class="calibre2">
"Sonra hiç... Sadece orada üç kız kardeşin oturduğunu öğrendim." </p><p class="calibre2">
"Üç acayip kız kardeşin mi?" </p><p class="calibre2">
"Pek de acayip sayılmazlardı. Fakat evin havası bir garipti. Michael'la genç kız meselesini de o konakta öğrendim. Ama onlardan değil de, yaşlı bir hizmetçiden. </p><p class="calibre2">
Kadın Michael'ın ahlaksızın biri olduğunu söyleyip durdu." </p><p class="calibre2">
"Sizce olayın üç kız kardeşle bir ilgisi yok mu?" </p><p class="calibre2">
"Bilmiyorum... Fakat büyük abla genç kızın resmi sorumlusuymuş. Ve onu da çok severmiş. İşte onların bu olayla olan ilişkileri bu kadar." </p><p class="calibre2">
"Belki onlar bir şeyler biliyorlardır... Asıl katil hakkında bir şey." </p><p class="calibre2">
"Evet. Bizim öğrenmeyi istediğimiz de bu değil mi? Diğer adam... Bir kızı </p><p class="calibre2">
öldürdükten sonra başını taşla ezmekten çekinmeyecek hissiz bir mahluk... Veya kıskançlıktan çılgına dönen bir insan... Öyle erkekler var." </p><p class="calibre2">
"Siz konaktayken başka bir şey olmadı mı?" </p><p class="calibre2">
"Hayır olmadı. Sadece en küçük kardeşleri bahçeden bahsedip durdu. Bahçeyle uğraşmaya meraklıymış gibi konuşuyordu. Ona özellikle tuzak kurdum. Bir iki nadir çiçekten bahsettim. Bana hep, yalan yanlış cevaplar verdi. Bahçeden filan anladığı yoktu. Bu bana bir şeyi hatırlattı..." </p><p class="calibre2">
"Neyi?" </p><p class="calibre2">
"Gruptaki iki orta yaşlı kadını fark ettiniz mi bilmem? Miss Barrow'la Miss Cooke'u?" </p><p class="calibre2">
"Evet, fark ettim. Birlikte seyahat eden iki arkadaş." </p><p class="calibre2">
"Tamam... Miss Cooke'la ilgili garip bir şey keşfettim. Cooke onun asıl adı değil mi?" </p><p class="calibre2">
"Neden sordunuz? Kadının başka bir adı daha mı var?" </p><p class="calibre2">
"Öyle sanıyorum." Miss Marple, daha önce Miss Cooke'la nasıl karşılaştıklarını </p><p class="calibre2">
açıkladı. Sonra da, başını salladı. "Onun da çiçeklerden haberi yok. Kendisine bu konuyu açtım tabii. Bahçe bakımı hakkında hiçbir şey bilmediğini de anladım." </p><p class="calibre2">
"Peki kadın sizin kasabaya neden geldi acaba?" </p><p class="calibre2">
"Bana bakmak, nasıl bir insan olduğumu görmek için. Böylece ilerde karşılaştığımız zaman beni çabucak tanıyacaktı..." </p><p class="calibre2">
"Bunun sebebi ne olabilir?" </p><p class="calibre2">
"İşte onu bilmiyorum... Tabii iki olasılık var. Ama ikisi de hoşuma gitmiyor." </p><p class="calibre2">
Profesör Wanstead, "O olasılıkların benim hoşuma gittiğini söyleyemem," dedi. </p><p class="calibre2">
Bir süre sessiz sedasız oturdular. Sonra Profesör Wanste konuşmaya başladı. </p><p class="calibre2">
"Elizabeth Temple'ın başına gelenler beni düşündürüyor. Siz yol boyunca kendisiyle dostluk ettiniz değil mi?" </p><p class="calibre2">
"Evet. Elizabeth Temple iyileşince kendisiyle tekrar konuşmakistiyorum. O bize öldürülen kız hakkında ayrıntılı bilgi verebilir Bana genç kızdan söz etti. Ve kızın, sevgiden öldüğünü söyledi Ben önce onun intihar ettiğini sandım. Fakat bu sevgi ve kıskançlık yüzünden işlenmiş bir cinayet olabilir, Genç kızla ilişkisi olan diğer genci bulmamız gerek. Miss Temple belki onun kim olduğunu bize söyleyebilir." </p><p class="calibre2">
Miss Marple, bu heyecanlı konuşmayı dalmış olmasına rağmen, alışkanlıklarından da vazgeçmiş değildi tabii. Sokaktan geçenleri gözden hiç kaçırmıyordu. </p><p class="calibre2">
Birdenbire doğrularak, "Anthea Bradbury-Scott," dedi. "Şu elinde kocaman bir paket olan kadın. Postaneye gidiyor sanırım. Postane köşeyi dönünce değil mi?" </p><p class="calibre2">
Profesör Wanstead, mırıldandı. "Kaçığa benziyor... Saçları karmakarışık. Üstelik kır saçlar bunlar. Kadın elli yaşında bir Ophelia adeta..." </p><p class="calibre2">
"Onu ilk gördüğüm zaman benim aklıma da Ophelia geldi.. Hay Allah, bundan sonra ne yapmam gerektiğini bir bilseydim. Acaba bir iki gün otelde mi kalayım? </p><p class="calibre2">
Yoksa tura devam mı edeyim? Gel de işin içinden çık..." </p><p class="calibre2">
 </p><p class="calibre2">
  </p><p class="calibre2">
13. Kırmızı-siyah </p><p class="calibre2">
1. </p><p class="calibre2">
Gruptakiler tam yemeğe oturdukları sırada Bayan Sandbourne içeri girdi. </p><p class="calibre2">
Getirdiği haber hiç de iyi değildi. "Miss Temple hala kendine gelemedi. Şu ara hastaneden çıkması da imkânsız tabii." Genç kadın ondan sonra tur meselesiyle ilgilenmeye başladı. İsteyenler Londra'ya dönebilecekler, isteyenler bir iki gün sonra yola devam edeceklerdi. </p><p class="calibre2">
Yemek salonundan çıkarlarken, Profesör Wanstead, Miss Marple'ı bir kenara çekti. "Belki dinlenmek istiyorsunuz... Fakat eğer istemiyorsanız bu civarda görülmeye değer bir kilise var. Sizi bir saat sonra buradan alırım..." </p><p class="calibre2">
Miss Marple, "O kiliseyi görmek isterim," diye cevap verdi. </p><p class="calibre2">
 </p><p class="calibre2">
2. </p><p class="calibre2">
Yaşlı kadın, arabada profesörün yanında oturuyordu. İkisi de Konuşmuyorlardı. </p><p class="calibre2">
Adam otomobilin ön camından dışarıya bakıyordu. Fakat köyden çıkar çıkmaz hemen Miss Marple'a döndü. </p><p class="calibre2">
"Korkarım kiliseye gitmiyoruz." </p><p class="calibre2">
"Bunu tahmin etmiştim zaten." </p><p class="calibre2">
"Durumu anlayacağınızı biliyordum." </p><p class="calibre2">
"Şimdi nereye gittiğimizi sorabilir miyim?" </p><p class="calibre2">
"Carristown Hastanesi'ne gidiyoruz." </p><p class="calibre2">
"Elizabeth Temple'ı oraya yatırdılar değil mi?" </p><p class="calibre2">
Profesör, "Evet," dedi. "Bayan Sandbourne onu görmüş. Kadın dönüşte bana hastanenin başhekiminden bir yazılı mesaj getirdi. Biraz önce de adamla telefonda konuştum." </p><p class="calibre2">
"Elizabeth'in durumu iyi mi?" </p><p class="calibre2">
"Korkarım değil." </p><p class="calibre2">
"Anlıyorum... Daha doğrusu... anlamadığımı umarım." </p><p class="calibre2">
</p><p class="calibre2">
"Elizabeth Temple'ın durumu kritik. Belki hiç kendine gelemeyecek. Fakat zaman zaman bilincinin geri gelmesi de mümkün </p><p class="calibre2">
"Ve beni oraya götürüyorsunuz. Neden? Aslında ben Elizabeth'in samimi bir arkadaşı değilim. Kendisiyle ilk defa bu yolculukta karşılaştım." </p><p class="calibre2">
"Evet, biliyorum. Sizi hastaneye götürmemin sebebi şu: Elizabeth Temple bir ara kendisine gelir gibi olmuş ve sizi istemiş." </p><p class="calibre2">
Miss Marple, "Ya," dedi. "Fakat Elizabeth beni görmeyi neden istedi? Niçin kendisine yardım edebileceğimi veya bir şeyler ya pabileceğimi sanıyor? O çok anlayışlı ve zeki bir kadın. Bir bakıma büyük bir insan Elizabeth. Aslında matematikçiymiş. Fakat sonra kendisini eğitime vermiş... Ölürse çok üzüleceğim... Çok üzüleceğim... O kaza..." Yaşlı kadın durakladı. "Belki de o olaydan bahsetmeyi istemiyorsunuz?" </p><p class="calibre2">
"Aksine. O kazayı incelememiz daha iyi olur sanıyorum... Tepeden koskocaman bir kaya parçası yuvarlandı. Zaman zaman olurmuş bu. Ama çok nadir olarak. </p><p class="calibre2">
Birileri bana gelip o kazadan bahsetti." </p><p class="calibre2">
"Size gelip kazadan mı bahsettiler? Kimler?" </p><p class="calibre2">
Profesör, "O iki genç," diye cevap verdi. "Joanna Crawford'la Emlyn Price." </p><p class="calibre2">
"Ne söylediler?" </p><p class="calibre2">
"Joanna, kaya yuvarlandığı sırada tepede birinin bulunduğunu sandığını açıkladı. </p><p class="calibre2">
Epey yukarlardaymış o kimse. Kız Emlyn'le aşağıdaki yoldan tepeye doğru çıkan ince patikadan ilerliyormuş. Döne döne çıkan bir yolmuş bu. Tam bir dönemece geldiklerin de, tepede birinin bir kayayı ittiğini fark etmişler. Erkek veya kadın olabilirmiş bu. Kaya sallanmış ve ağır ağır yuvarlanmaya başlamış. Sonra da hızlanmış tabii. Miss Elizabeth Temple ise tam o sırada aşağıdaki geniş yoldan yürüyormuş. Kaya ona çarpmış." </p><p class="calibre2">
"Demek kayayı yuvarlayanın erkek mi, yoksa kadın mı olduğunu anlayamamışlar." </p><p class="calibre2">
"Evet. Üstünde kırmızı siyah kareli acayip bir kazak ve siyah bir pantolon varmış. </p><p class="calibre2">
Kaya yuvarlanırken o da çabucak dönerek gözden kaybolmuş. Joanna, onun erkek olduğunu sanıyor ama tam anlamıyla emin değil." </p><p class="calibre2">
"Joanna, onun Elizabeth Temple'ı özellikle öldürmeye çalıştığını düşünüyor değil mi?" </p><p class="calibre2">
"Evet. Düşündükçe buna daha da çok inanıyor. Delikanlı da onunla aynı fikirde." </p><p class="calibre2">
"Acaba tepedeki kimdi?" </p><p class="calibre2">
"Bilmiyorum... Gençler de öyle... Belki o bizim gruptan biriydi, o akşamüzeri dolaşmaya çıkmıştı. Veya kendisini hiç tanımıyoruz... Otobüsün burada duracağını biliyordu ve yolculardan birine tuzak kurmuştu. Veya böyle şeylere meraklı bir manyaktı. Veya belki de bir düşmandı." </p><p class="calibre2">
Miss Marple, içini çekti. "Bir düşman... Gizli bir düşman... Bu kelime insana pek abartılı geliyor." </p><p class="calibre2">
"Öyle... Herkesin saygı duyduğu emekli bir okul müdiresini öldürmeyi kim ister? </p><p class="calibre2">
Aslında bizim bu soruyu cevaplandırmamız gerek. Belki bunu bize Elizabeth Temple açıklayabilir... Fakat doğrusu Miss Temple'ın şahsi bir düşmanı olduğunu hiç sanmıyorum. Onu öldürmeye kalkacak hain ve soğukkanlı bir düşmanı..." </p><p class="calibre2">
Miss Marple'a baktı. "Siz ne diyorsunuz?" </p><p class="calibre2">
"Bilmem ki... Tabii Elizabeth Temple'ı bir şey bildiği için öldürmeye kalkmış da olabilirler. Belki otobüstekilerden biri onu gördü ve tanıdı... Şüpheler yine yolcuların üzerinde toplandı değil mi?" </p><p class="calibre2">
Bir an durdu. "Söz ettiğiniz o kazak... Onun üzerinde kırmızı siyah kareler mi varmış?" </p><p class="calibre2">
"Ah, evet... Kazak..." Profesör merakla Miss Marple'ı süzdü. "Kazak ilginizi neden çekti?" </p><p class="calibre2">
"Onun bu kadar dikkati çeken bir şey olması biraz garip. Sözlerinizden bu anlamı </p><p class="calibre2">
çıkardım. Joanna da kazağı hemen görmüş ve onu size de tarif etmiş." </p><p class="calibre2">
"Evet. Sizce bu ne anlama geliyor?" </p><p class="calibre2">
Miss Marple, düşünceli bir şekilde mırıldandı. "Bu renkli bir bayrak sallamaktan farksız. Kazak görülmesi ve hatırlanması kolay bir şey." </p><p class="calibre2">
Profesör, ona cesaret vermek istiyormuş gibi baktı. "Sonra?" </p><p class="calibre2">
"Uzaktan gördüğünüz bir insanı tarif ederken daha çok onun kılık kıyafetinin üzerinde durursunuz. Turuncu bir bere... Mor pelerin... Kırmızı siyah kareli bir kazak... O kimsenin yüzünü, ayaklarını, ellerini ve yürüyüşünü değil, elbisesini tarif edersiniz. Fakat tarif edilen kişi en kısa sürede üstündekileri çıkarır. Bu bir çöp tenekesine atar veya paketleyerek uzaklarda bir yere gönderir... Veya yırtar... </p><p class="calibre2">
Ya da yakar... Üstüne de dikkati çekmeyecek, parlak renkli olmayan şeyler giydiği için de kimse kendiden şüphelenmez... Bence o kayayı yuvarlayan kimse de kırmızı siyah kareli kazağın iyice görülmesini istiyordu." </p><p class="calibre2">
Profesör Wanstead, "Sağlam bir fikir," dedi. Sonra ilave etti. "Bildiğiniz gibi Elizabeth Temple'ın ünlü okulu Fallowfield buraya yakın... Onun için Miss Temple burada birçok kişiyi tanıyordu sanırım." </p><p class="calibre2">
Miss Marple, "Evet," diye cevap verdi. "Onun için şüpheli listesi de bir hayli kabarık olacak..." Yaşlı kadın bir an düşündü. "Biliyor musunuz, kayayı </p><p class="calibre2">
yuvarlamaya çalışan herhalde erkekti, çünkü taşı tam hedefe isabet ettirdi. Bu bakımdan erkekler kadınlardan çok daha ustadırlar..." </p><p class="calibre2">
"Belki... Belki..." </p><p class="calibre2">
Miss Marple, içini çekti. "Ben bu tarafları hiç iyi bilmem. Sizin bu bölge hakkında bir bilginiz var mı?" </p><p class="calibre2">
"Hayır... Fakat ilgilendiğimiz konu yüzünden bazı şeyler öğrendim. Yıllar önce burada arka arkaya birkaç cinayet işlenmiş... Ama bugün de yine böyle şeyler oluyor... Bir kızın cesedi bulunuyor... Arkadan ona yakın bir yerde bir başkasının... Sonra otuz metre kadar ötede başka bir ölüye rastlanıyor... Şimdi kaldığımız köyde de yıllar önce böyle bir şey olmuş. İki kız kaybolmuş burada da... Bunlardan birinin cesedi altı ay sonra bulunmuş. Onu en son Michael Rafiel'in yanında görmüşler... Bu bizim üzerinde durduğumuz kız..." </p><p class="calibre2">
"Ya diğeri?" </p><p class="calibre2">
</p><p class="calibre2">
"O kızın da adı Nora Broad'muş. Ama o akrabalarının sonradan, "hiçbir erkek arkadaşı olmayan, sessiz sedasız bir kız,' diye edebilecekleri tiplerden değilmiş. </p><p class="calibre2">
Bilakis, erkek arkadaşlarının sayısı haddinden fazlaymış. Nora Broad'un cesedi hâlâ bulunamamış... Ama elbet bir gün bulunacak. Bazı olaylarda ceset ancak yirmi yıl sonra ortaya çıkıyor..." Profesör, arabayı yavaştı. "Geldik... Burası </p><p class="calibre2">
Carristown... şu da hastane..." </p><p class="calibre2">
Miss Marple, Profesör Wanstead'le birlikte hastaneye girdi. Adamı bekledikleri anlaşılıyordu. Bir hemşire onlara yaklaşarak, "Sizi Barker Hemşire'ye götüreceğim," dedi. "O bana durumu anlattı." </p><p class="calibre2">
Barker Hemşire uzun boylu, zayıf bir kadındı. Alçak, kesin bir sesi, zeki bakışlı </p><p class="calibre2">
gri gözleri vardı. Karşısındakini çabucak süzüyor ve nlaşılan onun hakkında hemen bir karara da varıyordu. </p><p class="calibre2">
Profesör Wanstead, "Ne hazırlık yaptığınızı bilmiyorum," diye söze başladı. </p><p class="calibre2">
"Miss Marple'a bilgi vermemiz herhalde iyi olur... Miss Temple hâlâ komada, Miss Marple. Seyrek olarak kısa bir süre için kendine geliyor. Nerede olduğunu anlıyor ve bir iki kelime de söyleyebiliyor. Fakat onu istediğimiz zaman uyandırmamız da imkânsız. Sabırla beklemekten başka çare yok. Herhalde Profesör Wanstead size hastanın kendisine geldiği sırada, açık, açık, 'Miss Marple,' dediğini anlattı. 'Onunla konuşmam gerek. Miss Jane Marple...' Ondan sonra tekrar kendinden geçti. O zaman doktor sizin grupla temasa geçmenin doğru olacağını düşündü. Profesör Wanstead'le de görüştü... Korkarım aslında yapabileceğiniz fazla bir şey yok Miss Marple. Miss Temple'ın odasında oturacaksınız. Belki yine bir şeyler söyler. Ne yazık ki doktorlar durumdan pek ümitli değiller. Siz, hastanın akrabası değilsiniz. Onun için sizinle açıkça konuşabilirim. Doktorlar Miss Temple'ın ölümün eşiğinde olduğunu, onun kendine gelmeden can verebileceğini düşünüyorlar. Tabii konuştuğu takdirde birinin onun ne söylediğini dinlemesi gerek. Hastanın odasında oturacaksınız. </p><p class="calibre2">
İçerde bir hemşire de olacak. Fakat o bir köşeye çekilecek. Paravanın arkasına. </p><p class="calibre2">
İçerde bir polis memuru da var. Miss Temple konuştuğu takdirde onun sözlerini kaydetmek için elinde defterle bekliyor. Doktor, Miss Temple'ın etrafında fazla kimsenin bulunduğunu fark etmemesini istiyor. Hasta sizi bekliyor. Onun için de yalnız sizi fark etmeli. Sizden istediğimizi zor bulmadığınızı umarım." </p><p class="calibre2">
Miss Marple, "Hayır, hayır," dedi. "İstediğinizi yapmaya hazırım. Çantamda küçük bir defterle kalem de var. Bana söylenenler kısa bir zaman için aklımda kalabilir. Onun için Elizabeth konuşurken hemen kâğıda kaleme sarılmama gerek de yok. Sağır da sayılmam. Yani yatağın yanında oturursam her şeyi kolaylıkla duyabilirim. Hatta hasta fısıldasa bile. Ayrıca hastalara alışık olduğumu da söyleyeyim." </p><p class="calibre2">
Hemşire Barker'ın, yaşlı kadını çabucak tekrar süzdü. "Çok teşekkür ederim. Bize yardım etmeyi istediğiniz belli. Profesör Wanstead sizi bekleme salonuna alalım. </p><p class="calibre2">
Gerek duyulursa sizi yukarı çağırırız... Şimdi, buyurun Miss Marple." </p><p class="calibre2">
</p><p class="calibre2">
Yaşlı kadın, Hemşire Barker'ın peşinden ilerledi. İyi döşenmiş, tek kişilik bir odaya girdiler. Perdeler yarı kapalıydı. Loş odadaki tek karyolada Elizabeth Temple yatıyordu. Bir heykelden farkı yoktu kadının. Hafif hafif, inler gibi nefes alıyordu. Barker Hemşire hastanın üzerine eğilerek ona dikkatle baktı. Sonra Miss Marple'a karyolanın yanındaki sandalyeye oturmasını işaret etti. Dönerek tekrar kapıya doğru gitti. Köşedeki paravanın arkasından elinde not defteriyle genç bir adam çıkmıştı o sırada. </p><p class="calibre2">
Hemşire Barker, "Doktorların emri, Bay Reckitt," dedi. </p><p class="calibre2">
Odanın diğer köşesinde oturan hemşire de ayağa kalktı. Usulca yaklaşarak, Miss Marple'ın paltosunu çıkarmasına yardım etti. Sonra da tekrar yerine döndü. Miss Marple, yatağın yanındaki sandalyeye yerleşti. Şimdi dikkatle Elizabeth Temple'a bakıyordu. Otobüste olduğu gibi, kafasının biçimi ne kadar güzel, diye düşünüyordu. Gri saçları geriye doğru çekilmiş... Ne kadar hoş bir kadın... Kişiliği de çok güçlü... Onun gibi bir insanın ölmesi çok acı... Çok acı... Yaşlı kadın, sandalyesini hafifçe geri itti. Artık sessiz sedasız bekleyebilirdi. Bu bekleyiş </p><p class="calibre2">
boşuna mıydı? Yoksa bir faydası olacak mıydı? Bunu bilmiyordu. Zaman ağır ağır geçti. On dakika... Yirmi dakika... Yarım saat... Otuz beş dakika... </p><p class="calibre2">
Sonra birdenbire, en beklenmedik bir anda bir ses duyuldu. Alçak ve boğuk bir sesti bu. "Miss Marple..." Elizabeth Temple gözlerini açmış, ihtiyar kadına bakıyordu. Gözleri bulanık değildi. </p><p class="calibre2">
Bilakis Elizabeth'in aklının başında olduğu anlaşılıyordu. Sakin sakin Miss Marple'ı incelemekteydi. "Miss Marple... Siz Miss Jane Marple'sınız değil mi?" </p><p class="calibre2">
Yaşlı kadın, "Evet," dedi. "Ben Jane Marple'ım..." </p><p class="calibre2">
"Henry sizden sık sık bahsederdi." </p><p class="calibre2">
"Henry mi?" </p><p class="calibre2">
"Henry Clitherring... O benim eski dostlarımdandır. Çok eski dostlarımdan." </p><p class="calibre2">
Miss Marple, "Benim de öyle," diye cevap verdi. "Henry Clitherring'i çok severim..." Yaşlı kadın yıllardan beri tanıdığı adamı, onunla yaptığı konuşmaları </p><p class="calibre2">
düşündü. Sir Henry Clitherring zaman zaman kendisinden yardım isterdi. </p><p class="calibre2">
"Yolcu listesine baktığım zaman adınızı hatırladım. Sizin Henry'nin bahsettiği Miss Marple olduğunuzu düşündüm. Siz yardım edebilirsiniz... Henry de burada olsaydı aynı şeyi söylerdi... Evet, siz yardım edebilirsiniz... Öğrenebilirsiniz... Bu çok önemli... Çok, çok önemli... Fakat aradan uzun zaman geçti... çok... uzun zaman..." Sesi hafifçe titriyordu, gözleri yarı kapanmıştı. Köşedeki hemşire ayağa kalkarak yaklaştı. Komodinden aldığı bir bardağı Elizabeth Temple'ın dudaklarına yaklaştırdı. Kadın bir yudum içti, sonra da, "Yeter," der gibi başını salladı. </p><p class="calibre2">
Hemşire bardağı tekrar komodinin üzerine bırakarak yerine döndü. </p><p class="calibre2">
Miss Marple, "Elimden gelen bir şey varsa tabii yardım ederim," dedi, yaşlı kadın bir soru da sormadı. </p><p class="calibre2">
Miss Temple, mırıldandı, "iyi..." Bir iki saniye sonra tekrarladı, "iyi..." Şimdi gözlerini kapatmış öyle yatıyordu. Belki uykuya dalmış, belki de tekrar kendinden geçmişti. Fakat biraz sonra birdenbire gözlerini açtı. "Hangisi?... Onlardan hangisi? Neden bahsettiğimi biliyor musunuz?" </p><p class="calibre2">
"Öyle sanıyorum. Ölen bir kızdan bahsediyorsunuz. Adı Nora Broad muydu onun?" </p><p class="calibre2">
Elizabeth Temple'm kaşları çabucak çatıldı. "Hayır, hayır. Diğer kız. Verity Hunt..." Bir an sustu. "Jane Marple... Yaşlısınız, Henry'nin anlattığından daha yaşlı. Fakat yine de bazı şeyleri öğrenebilirsiniz, değil mi?" Sesi biraz yükselmiş, ısrarlı bir hal almıştı. "Öğrenebilirsiniz sanıyorum... Öyle değil mi? Evet, deyin. </p><p class="calibre2">
Evet, deyin. Fazla zamanım yok. Bunu biliyorum. Çok iyi biliyorum. Onlardan biri... Ama hangisi? Henry burada olsaydı, sizin işin iç yüzünü ortaya çıkaracağınızı söylerdi. Bu sizin için tehlikeli olabilir. Ama her şeyi öğreneceksiniz değil mi?" </p><p class="calibre2">
Miss Marple, "Allah'ın izniyle bulacağım," diye cevap verdi. Yemin ediyormuş </p><p class="calibre2">
gibi bir hali vardı. </p><p class="calibre2">
"Ah..." Elizabeth, gözlerini kapattı. Sonra tekrar açtı. Kadının dudaklarında tebessüme benzer bir şey uçuştu. "O koca kaya... Ölüm kayası..." </p><p class="calibre2">
"O kayayı kim yuvarladı?" </p><p class="calibre2">
"Bilmiyorum. Artık bu önemli de değil... Önemli olan Verity... Verity meselesini öğrenin. Gerçeği ortaya çıkarın... 'Verity'de gerçek anlamına gelir zaten..." </p><p class="calibre2">
Elizabeth'in vücudu gevşedi. Kadın usulca, "Güle güle," diye fısıldadı. "Elinizden geleni yapın..." Gözleri kapandı. Hemşire tekrar yatağın başucuna geldi. Bu sefer Elizabeth'in nabzına baktı; sonra da Miss Marple'a işaret etti. </p><p class="calibre2">
Yaşlı kadın anlayışlı bir tavırla yerinden kalkarak hemşirenin peşi sıra odadan çıktı. </p><p class="calibre2">
Hemşire, "Hasta bir hayli güç sarf etti," dedi. "Bundan sonra bir süre kendisine gelemeyecek. Belki de hiç konuşamayacak artık. Bir şey öğrendiğinizi umarım." </p><p class="calibre2">
Miss Marple, içini çekti. "Bir şey öğrendiğimi sanmıyorum. Fakat böyle şeyler de hiç belli olmaz. Öyle değil mi?" </p><p class="calibre2">
Arabaya binerlerken Profesör Wanstead de, "Bir şey öğrenebildiniz mi?" diye sordu. </p><p class="calibre2">
Miss Marple, "Bir isim öğrendim," dedi. "Verity... Bu Michael'la ilgisi olan kızın adı mıydı?" </p><p class="calibre2">
"Evet. Verity Hunt." </p><p class="calibre2">
Elizabeth Temple bir buçuk saat sonra bir daha kendisine gelemeden öldü... </p><p class="calibre2">
 </p><p class="calibre2">
  </p><p class="calibre2">
14. Bay Brodribb düşünüyor </p><p class="calibre2">
 </p><p class="calibre2">
Bay Brodribb ortağı Bay Schuster'a sordu. "Bu sabahki Times gazetesini gördün mü?" </p><p class="calibre2">
"Ben Telegraph alıyorum..." </p><p class="calibre2">
</p><p class="calibre2">
"Belki haber onda da çıktı. Ölüm sütununda. Matematik Doktoru Elizabeth Temple." </p><p class="calibre2">
Schuster'ın yüzünde hafif bir merak ifadesi belirdi. "Eee? Kim o?" </p><p class="calibre2">
Brodribb, "Canım," dedi. Fallowfiefd'ın eski müdiresi. Fallowfield'dan bahsedildiğini işittin herhalde?" </p><p class="calibre2">
Ortağı, "Tabii," diye cevap verdi. "Kız okulu orası. Çok eski bir okul ve inanılmayacak kadar da pahalı. Yeni müdire çok modernmiş. Kızlara makyaj dersi verdiriyor, onların pantolon takımları giymelerine razı oluyormuş." </p><p class="calibre2">
Brodribb, dudak büktü. "Hıh... Onun Elizabeth Temple kadar meşhur olacağını </p><p class="calibre2">
hiç sanmıyorum. Çok ilgi çekici bir kadındı." </p><p class="calibre2">
"Herhalde..." Emekli müdireler Schuster'ı hiç ilgilendirmiyordu. Ortağının bu alakası da onu şaşırtmıştı. "Demek kadın ölmüş?" </p><p class="calibre2">
Brodribb, "O da aynı turdaymış," dedi. Hangi turda?" </p><p class="calibre2">
"Miss Jane Marple'ın katıldığında." </p><p class="calibre2">
Schuster, sordu. "Miss Marple da ölmemiş ya?" </p><p class="calibre2">
Ortağı, başını salladı. "Sanmıyorum. Ama doğrusu meraklanmadım da değil." </p><p class="calibre2">
"Bir kaza mı olmuş? Otobüs bir yere mi çarpmış?" </p><p class="calibre2">
"Hayır, çarpmamış. Yolcular bir yeri görmeye giderlerken tepeden yuvarlanan bir kaya Miss Temple'a çarpmış. Kadını hemen hastaneye götürmüşler ama kendisini kurtaramamışlar..." </p><p class="calibre2">
"Yazık..." </p><p class="calibre2">
Brodribb, "Bu mesele ilgimi neden çekti biliyor musun?" diye mırıldandı. "O kız da Fallowfield okulundaydı." </p><p class="calibre2">
"Hangi kız? Brodribb, doğrusu bu sabah sözlerin hiç anlaşılmıyor." </p><p class="calibre2">
"Michael Rafiel'in öldürdüğü genç kız. Aklıma bazı şeyler geldi. Tüm bunların Rafiel'in Miss Marple'a verdiği garip görevle bir ilgisi olabilir? Rafiel bize biraz bilgi vermiş olsaydı..." </p><p class="calibre2">
Schuster, "Hatırladıkların nedir?" diye sordu. İlgisi uyanmışa benziyordu. </p><p class="calibre2">
Brodribb, dalgın dalgın düşünüyordu. "Verity... Evet, kızın adı Verity'di sanırım. </p><p class="calibre2">
O civarda öldürülen kızlardan biri de oydu. Cesedini kaybolduğu yerden biraz uzakta bir hendeğin veya öyle bir şeyin içinde buldular. Öleli altı ay olmuştu. </p><p class="calibre2">
Katil onu boğmuş ve yüzünü de taşla ezmişti. Onun çabucak tanınmasını </p><p class="calibre2">
istemiyordu herhalde. Ama kızın kim olduğu hemen anlaşıldı. Elbiselerinden, çantasından, ziynet eşyalarından. Ayrıca vücudunda belirli bir yara izi mi, yoksa bir ben mi, öyle bir şey de vardı..." </p><p class="calibre2">
"Michael'ı bu.nedenle dava ettiler değil mi?" </p><p class="calibre2">
"Evet. Michael'ın o yıl üç kızı öldürdüğünden şüphe ediyorlardı. Fakat diğer olaylarda kanıtlar o kadar kuvvetli değildi. Onun için polis daha çok Verity olayının üzerinde durdu. Kanıt boldu. Delikanlının ise sabıkası vardı. Daha önce başka kızlara saldırıp onların ırzına geçtiği iddia edilmişti. Hoş, sen ve ben bu ırza geçme olaylarını çok iyi biliriz ya... Kız, annesi yokken delikanlıyı eve çağırır. Ne yapar yapar çocuğu kendisiyle yatmaya zorlar Sonra mesele ortaya çıkınca da annesinin tavsiyesine uyarak, 'Bana saldırdı...' diye ağlar. 'Beni öldürüyordu az kalsın... Çok korktum...' Fakat bu önemli değil. Aklıma ne geldi biliyor musun? </p><p class="calibre2">
Rafiel'in Jane Marple'a verdiği iş Michael'la ilgili olabilir." </p><p class="calibre2">
"Jüri Michael'ı suçlu buldu değil mi? Onu ömür boyu hapse mahkûm etmediler mi?" </p><p class="calibre2">
"Bunu pek iyi hatırlayamıyorum. Aradan çok zaman geçti. Belki de Michael'ın yaptıklarından sorumlu olmadığına karar ver diler." </p><p class="calibre2">
"Ve Verity o ünlü okulda okumuştu, öyle mi? Miss Temple'ın okulunda. Fakat kız öldürüldüğü sırada öğrenci değildi artık sanırım." </p><p class="calibre2">
"Değildi, değildi. On sekiz veya on dokuz yaşına gelmişti. Annesiyle babasının akrabaları veya dostlarının yanında oturuyordu. İyi insanlardı onlar. Verity de dürüst ve güzel bir kızdı. Yani akrabalarının sonradan, 'gayet sessiz bir kızdı, oldukça çekingendi, yabancılarla konuşmazdı, hiç erkek arkadaşı yoktu,' diye anlattıkları tiplerden. Kızların akrabaları ve yakınları onların ne tip sevgilileri olduğunu hiçbir zaman bilemezler. Genç kızlar bu konuda ustaca davranırlar çünkü. Anladığıma göre Michael Rafiel'i kızlar çok beğeniyorlardı." </p><p class="calibre2">
Schuster, sordu. "Michael'ın masum olabileceğini düşünen oldu mu hiç?" </p><p class="calibre2">
"Hayır. Bütün kanıtlar delikanlının aleyhindeydi. Tanık yerine çıkınca da bir sürü </p><p class="calibre2">
yalan söylemeye kalkıştı. Avukatı ona tanıklık ettirmeseydi daha iyi olurdu. </p><p class="calibre2">
Michael'ın bir sürü arkadaşı delikanlının cinayet saatinde yanlarında olduğunu iddia ettiler. Onun bu olayla bir ilişkisi olamayacağını söylediler. Fakat onlara da inanan olmadı. Zira hepsinin yalancı olduğu belliydi." </p><p class="calibre2">
"Peki, sen bu konuda ne düşünüyorsun, Brodribb?" </p><p class="calibre2">
Avukat, omuzlarını kaldırdı. "Bir şey düşündüğüm yok... Sadece Miss Temple'ın bu meseleyle bir ilgisi olup olmadığını merak ettim." </p><p class="calibre2">
"Yani?" </p><p class="calibre2">
"Şu tepeden yuvarlanıp, aşağıdan geçenleri ezen kayalar... Bazen tabiatla ilgili bir olay değildir bu. Zira bildiğim kadarıyla kayaların çoğu yerlerinde dururlar..." </p><p class="calibre2">
  </p><p class="calibre2">
15. Verity </p><p class="calibre2">
 </p><p class="calibre2">
Miss Marple, "Verity," dedi. </p><p class="calibre2">
Elizabeth Temple, bir akşam önce ölmüştü. Sakin ve sessiz bir ölümdü onunki. </p><p class="calibre2">
Miss Marple şimdi eski konağın salonunda cilasız eşyaların arasında oturuyordu. </p><p class="calibre2">
Daha önce ördüğü pembe bebek zıbınını bir tarafa bırakarak, mor bir atkıya başlamıştı. Bu şekilde ölüye saygı göstermiş olduğunu da düşünüyordu. </p><p class="calibre2">
Ertesi günü resmi soruşturma yapılacaktı. Rahiple konuşulmuş, adam hazırlıklar tamamlanır tamamlanmaz dini bir tören yapmaya razı olmuştu. Uygun giysilere bürünmüş olan cenaze levazımatçısının adamları polisle de görüşmüşlerdi. </p><p class="calibre2">
Araştırma ertesi sabah saat on birde yapılacaktı. Yolcular soruşturmada bulunacaklardı tabii. Hatta içlerinden bazıları orada kalıp cenaze törenine katılmaya da karar vermişlerdi. </p><p class="calibre2">
</p><p class="calibre2">
Bayan Lavinia Glynn, Altın Domuz Oteli'ne gelerek Miss Marple'ı tekrar davet etmişti. Yaşlı kadın tur başlayıncaya kadar eski konakta kalmasının daha iyi olacağını düşünüyordu. "Böylece gazetecilerin elinden de kurtulmuş olursunuz." </p><p class="calibre2">
Miss Marple, kadına arka arkaya teşekkür etmiş ve geleceğini de söylemişti. İşte şimdi de üç kardeşle birlikte evin salonunda oturuyordu. Mor atkıyı örerken, nasıl hareket etmesi gerektiğini düşünmüş ve nihayet dalgın dalgın, "Verity," demisti. </p><p class="calibre2">
Şimdi yüzünün ifadesiz olmasına rağmen gözlüğünün arkasından dikkatle üç </p><p class="calibre2">
kardeşe bakıyordu. </p><p class="calibre2">
Lavinia Glynn, elindeki kitabı düşürerek hafif bir hayretle Miss Marple'a bakakalmıştı. O sözü duyduğuna değil de, bunu Mi Marple'ın söylemiş olmasına şaşmış gibi bir hali vardı. </p><p class="calibre2">
Clotilde, başka bir tepki gösterdi. Başını kaldırarak, öne doğru eğildi, sonra da Miss Marple'a değil, pencerelere doğru baktı. Ellerini birbirine kenetlemişti. Yaşlı </p><p class="calibre2">
kadın, Clotilde'in gözlerinin dolduğunun da farkındaydı. Fakat Clotilde ne mendilini çıkarıp gözlerini siliyor, ne de bir şey söylüyordu. Kadının acı dolu hali Miss Marple'ı etkiledi. </p><p class="calibre2">
Anthea ise ablalarından daha başka türlü hareket etti. Kadın çabucak, heyecanla, hatta sevinçle bağırdı. "Verity? Verity mi dediniz? Onu tanıyor muydunuz? İşte bundan haberim yoktu. Kastettiğiniz Verity Hunt değil mi?" </p><p class="calibre2">
Lavinia Glynn, "Söylediğiniz bir kız adı sanırım," dedi. </p><p class="calibre2">
Miss Marple, "Ben bu isimde birini tanımıyorum," diye cevap verdi. "Ama gerçekten söylediğim bir addı... Bir küçük isim... Evet, gerçekten ender duyulan bir isim bu: Verity..." Adı düşünceli bir şekilde tekrarladı. Mor yün yumağını </p><p class="calibre2">
mahsus yere düşürerek, özür diler gibi etrafına bakındı. Bir pot kırdığını sezen fakat bunu nasıl yaptığını da pek bilemeyen bir insan tavrı takınmıştı. "Şey... </p><p class="calibre2">
affedersiniz... Söylenilmemesi gereken bir şeyden mi bahsettim? Ben sadece..." </p><p class="calibre2">
Lavinia atıldı. "Hayır, hayır, özür dileyecek bir şey yok... Sadece o... bildiğimiz bir isim... Bir... tanıdığımızın adı..." </p><p class="calibre2">
Miss Marple, yine mahcup mahcup, "O isim birdenbire aklıma geldi." diye mırıldandı. "Çünkü bunu bana zavallı Elizabeth Temple söyledi... Dün akşamüzeri onu görmeye gittim. Beni hastanaye Profesör Wanstead götürdü... Bir yardımımın dokunacağını, zavallı kadıncağızın kendisine gelmesini sağlayacağımı sanıyordu. </p><p class="calibre2">
Elizabeth komadaydı tabii. Aslında kendisi yakın dostlarımdan değildi. Bu yolculukta tanışmıştık. Otobüste de zaman zaman yan yana oturuyorduk. Bu yüzden Profesör Wanstead doktorlara faydalı olabileceğimi düşünüyordu. Ama korkarım elimden bir şey gelmedi. Hiçbir şey... Karyolanın başucunda oturup bekledim... Sonunda Elizabeth bir iki kelime söyledi, ama onlardan da bir anlam çıkmıyordu. Fakat tam gideceğim sırada Elizabeth gözlerini açarak bana baktı. </p><p class="calibre2">
Kim bilir, belki de beni başkası sandı. Bana bakarak, 'Verity,' dedi. Tabii bu söz aklıma takıldı. Özellikle zavallı Elizabeth dün akşam ölünce... Herhalde bana baktığı sırada birini veya bir şeyi düşünüyordu. Ama tabii sadece 'gerçek' demiş </p><p class="calibre2">
de olabilir. Verity'nin anlamı o değil mi?" Sırayla üç kardeşe baktı. </p><p class="calibre2">
</p><p class="calibre2">
Lavinia Glynn, "O tanıdığımız bir kızın adıydı," dedi. "İşte bu yüzden demin o kadar şaşırdık." </p><p class="calibre2">
Anthea, atıldı. "Özellikle de zavallı kız feci şekilde öldüğü için..." </p><p class="calibre2">
Clotilde, o kalın sesiyle, "Anthea!" dedi. "O meseleyi açmana hiç gerek yok." </p><p class="calibre2">
Anthea, bağırdı. "Ama olayı nasıl olsa herkes biliyor!" Miss Marple'a baktı. "Ben sizin de o meseleyi duymuş olduğunuzu sanıyordum. Çünkü Bay Rafiel'i tanıyordunuz. Öyle değil mi? Yanı Bay Rafiel bize sizin hakkınızda mektup yazdı. Demek ki onunla dosttunuz. Bu yüzden, Bay Rafiel'in size her şeyi anlatmış olduğunu düşünüyordum." </p><p class="calibre2">
Miss Marple, "Affedersiniz..." dedi. "Korkarım neden bahsettiğinizi pek anlayamadım." </p><p class="calibre2">
Anthea, başını salladı. "Kızın cesedini bir çukurda buldular." Miss Marple, Anthea konuşmaya başladı mı, diye düşündü. </p><p class="calibre2">
Onu susturmak mümkün değil. Fakat kadının sözleri Clotilde'i daha da üzüyor... </p><p class="calibre2">
Clotilde, usulca mendilini çıkararak gözlerini silmişti. Şimdi koltuğunda dimdik oturuyordu. Gözlerinde acı dolu bir ifade vardı. </p><p class="calibre2">
Kadın nihayet, "Verity," diye mırıldandı. "Çok sevdiğimiz bir kızdı. Bir süre burada yaşadı. Kendisine çok düşkündüm..." </p><p class="calibre2">
Lavinia, "O da seni çok severdi," dedi. </p><p class="calibre2">
Clotilde, devam etti. "Verity'nin annesiyle babası yakın dostlarımdandı. Zavallılar bir uçak kazasında öldüler." </p><p class="calibre2">
Lavinia da izah etti. "Verity, Fallowfield okuluna gidiyordu. Herhalde Elizabeth Temple da onu bu yüzden hatırladı." </p><p class="calibre2">
Miss Marple, "Ah, şimdi anladım," dedi. "Elizabeth Temple o okulun müdiresiydi değil mi? Fallowfield'dan bahsedildiğini çok duydum. Orası mükemmel bir okulmuş sanırım." </p><p class="calibre2">
Clotilde, "Evet," diye başını salladı. "Verity orada öğrenciydi. Annesiyle babası </p><p class="calibre2">
öldükten sonra buraya geldi. Geleceği hakkında karar vermeye çalışıyordu. Okulu bitirmişti. On sekiz on dokuz yaşlarındaydı. Çok tatlı, düşünceli ve kalbi sevgi dolu bir kızdı Bir ara hemşire olmayı düşündü. Fakat Elizabeth Temple onun üniversiteye gitmesi için ısrar etti. Verity'nin olağanüstü bir zekâsı olduğunu söylüyordu. Onun üzerine Verity üniversiteye girebilmek için hazırlanmaya, ders almaya başladı. Ve tam o sırada... o korkunç şey oldu." Kadın, başını çevirdi. </p><p class="calibre2">
"Ben... artık bu konuyu kapatabilir miyiz?" </p><p class="calibre2">
Miss Marple, bağırdı. "Tabii, tabii. Size üzücü bir olayı hatırlattığım için özür dilerim. Bundan haberim yoktu... Hiç... hiç duymamıştım. Yani... şey..." Miss Marple, tam bir bunak hali takınmıştı şimdi. </p><p class="calibre2">
 </p><p class="calibre2">
Yaşlı kadın olay hakkında o akşam daha fazla bilgi aldı. Miss Marple, odasında elbisesini değiştiriyordu. Otele giderek, gruptakileri görecekti. O sırada Lavinia Glynn içeri girdi. </p><p class="calibre2">
</p><p class="calibre2">
Kadın, "Size durumu izah etmemin doğru olacağını düşündüm," dedi. "Yani... </p><p class="calibre2">
Verity Hunt meselesini. Tabii Clotilde'in Ve-rity'i kendi kızıymış gibi sevdiğini ve o korkunç ölüm olayının ablamı çok sarstığını bilmenize imkân yoktu. Elimizden geleni yapıyor ve kızdan bahsetmemeye çalışıyoruz. Size olayı anlatmam daha iyi olacak. Siz de o zaman durumu anlarsınız. Verity, bizim haberimiz olmadan bir gençle arkadaşlık kurmuştu. Tasvip edilecek bir arkadaşlık değildi bu. </p><p class="calibre2">
Delikanlının sabıkası vardı. Beğenilecek bir insan değildi. Üstelik daha sonra çok tehlikeli olduğu da ortaya çıktı... Delikanlının babasını tanırdık. Onun için bir keresinde köyden geçerken gelip bizi de ziyaret etmişti..." Kadın bir an durdu. </p><p class="calibre2">
"Madem durumu bilmiyorsunuz, size gerçeği olduğu gibi anlatmam gerek. Hiçbir şeyden haberiniz olmadığı belli. Bahsettiğim genç aslında Bay Rafiel'in oğlu Michael'dı..." </p><p class="calibre2">
"Allahım!" Miss Marple, üzüntüyle Lavinia'ya baktı. "O gencin adını </p><p class="calibre2">
hatırlamıyordum, ama Bay Rafiel'in bir oğlu oldı nu duymuştum. Delikanlının hoşa gitmeyecek bir insan olduğunu da söylemişlerdi." </p><p class="calibre2">
Lavinia, "O söz pek hafif kalıyor," diye cevap verdi. "Michael ahlaksızın biriydi. </p><p class="calibre2">
Babasının başına daima dert olmuştu. Bir kez hakimin karşısına çıkarılmıştı. Bir keresinde de genç bir kıza saldırmıştı. İşte böyle şeyler... Açıkçası ben hakimlerin böyle meselelerde fazla yumuşak davrandıklarına inanıyorum. Bir gencin eğitimine engel olmak istemiyorlar. Onun için de bu gibi olaylarda onların suçlarını 'tecil' ediyorlar. Tabir bu muydu acaba? Neyse... Eğer bu tipler hemen hapse atılırlarsa herhalde akılları başlarına da gelir. Michael hırsızdı da. Eşyalar çalıyor, sahte çekler sürüyordu. İyi bir tarafı yoktu onun. Bir ahlaksızlık timsaliydi. Annesi arkadaşımızdı. Bir bakıma kadıncağızın erken öldüğü için şanslı olduğunu düşünüyorum. Hiç olmazsa oğlunun nasıl bir insan olduğunu öğrenmedi. Bay Rafiel elinden gelen her şeyi yaptı sanıyorum. Delikanlıya uygun işler bulmaya çalıştı, para cezalarını ödedi. Fakat oğlunun bu hali kendisini çok sarstı zannederim. Tabii sanki bu mesele kendisini hiç ilgilendirmiyormuş gibi bir tavır da takınıyordu o da başka. Köydekilere sorarsanız size anlatırlar. Bir ara bu civarda arka arkaya cinayetler işlenmeye başlamıştı. Yalnız burada değil, yakındaki diğer bölgelerde de. Fakat polis cinayetlerin merkezinin burası </p><p class="calibre2">
olduğunu düşünüyordu... Herneyse... Verity bir gün arkadaşına gitmek için evden ay rıldı ve... bir daha da dönmedi. Tabii polise başvuruldu. Polis her tarafı aradı </p><p class="calibre2">
fakat en ufak bir ipucu bile bulamadı. Gazetelere ilan verdik. Polis de öyle. En sonunda bize Verity'nin sevgilisiyle birlikte kaçmış olabileceğini söylediler. Daha sonra da ise Verity'nin zaman zaman Michael Rafiel'le görüldüğü söylentileri etrafa yanaya başladı. O sırada polis de diğer olaylardan dolayı Michael'dan şüphelenmeye başlamıştı. Fakat kesin kanıt bulamıyorlardı. Nihayet Verity'nin kaybolduğu gün bir gençle görüldüğü duyuldu. Tarife göre bu Michael'dı. </p><p class="calibre2">
Arabanın tarifi de yine onunkine benziyordu. Ama yine başka kanıt yoktu. Altı ay sonra Verity'nin cesedi terk edilmiş bir taş ocağındaki bir çukurun içinde bulundu, üzerine taşlar yığılmıştı. Cesedin Verity'nin olup olmadığını kesinlikle tespit edebilmek için Clotilde'i çağırdılar. Gerçekten, bulunan Verity'di. Boğulmuş ve başı taşla ezilmişti. Clotilde, o korkunç olaydan sonra bir daha kendine gelemedi. </p><p class="calibre2">
Verity'yi elbiselerinden, el çantasından ve bunun içindekilerden ve kızın vücudundaki eski bir yara iziyle, ben'den tanımıştı. Elizabeth Temple da Verity'i çok severdi. Herhalde tam öleceği sırada aklına genç kız geldi." </p><p class="calibre2">
Miss Marple, "Çok üzüldüm," diye mırıldandı. "Çok, çok üzüldüm... Lütfen ablanıza bu meseleyi bilmediğimi söyleyin. Bundan hiç haberim yoktu." </p><p class="calibre2">
  </p><p class="calibre2">
16. Resmi soruşturma </p><p class="calibre2">
 </p><p class="calibre2">
Miss Marple, ağır ağır köy yolundan ilerledi. Resmi soruşturmaya gidiyordu. </p><p class="calibre2">
Pazar yerindeki eski bir binada yapılacaktı bu. Yaşlı kadın, saatine bir göz attı. </p><p class="calibre2">
"Daha yirmi dakikam var... Bundan faydalanabilirim..." Kısa bir tereddütten sonra yün ve örgü eşyalar satan bir dükkâna girdi. Biraz sonra dükkânın orta yaşlı bir kadın olan sahibiyle tatlı tatlı gevezelik ediyordu. Tabii söz dönüp dolaşıp o feci kazaya geldi. </p><p class="calibre2">
"Bazen yağmurdan sonra böyle şeyler oluyor... Toprak sula la aşağıya doğru akıyor. Tabii kayalar gevşiyorlar o zaman. Ve aşağıya yuvarlanıyorlar. Bir yıl öyle üç kaza olmuştu... Bir çocuk az kalsın ölüyordu. Ondan altı ay kadar sonra da bir adamın kolu kırıldı... Üçüncü kurban ise zavallı Mary oldu. Kadıncağız hem kör, hem sağırdı. Kayaların yuvarlandığını duymadığı için de ezildi gitti zavallı." </p><p class="calibre2">
Miss Marple, "Ah, ne acıklı," diye mırıldandı. "Ne acı. Böyle şeyler kolay kolay unutulmuyor değil mi?" </p><p class="calibre2">
"Evet... Herhalde sorgu hakimi de bugün o kazalardan bahsedecek..." </p><p class="calibre2">
"Herhalde, herhalde... Tabii birileri kazara kayaları itmiş olabilir." </p><p class="calibre2">
"Tabii olabilir, tabii olabilir... Çocuklar o kadar yaramazlar ki, yapmayacakları </p><p class="calibre2">
yok." </p><p class="calibre2">
Miss Marple, bu sefer kazaklardan söz açtı. "Şöyle renkli bir şey istiyorum. </p><p class="calibre2">
Kendim için değil tabii. Yeğenime hediye alacaktım. Daha doğrusu yeğenimin çocuğuna." </p><p class="calibre2">
Kadın, "Gerçekten gençler artık canlı renkli kazaklardan hoşlanıyorlar," dedi. </p><p class="calibre2">
"Pantolonlar daima koyu renk oluyor. Fakat kazaklar göz alıcı." </p><p class="calibre2">
"Acaba şöyle siyah kırmızı kareli bir kazağınız var mı?" Fakat yaşlı kadının istediğini bulamadılar. Dükkânda bir hayli kazak vardı ama onun tarif ettiği gibisi yoktu. Miss Marple, biraz pembe yün aldıktan sonra dükkândan çıkmaya hazırlandı. Fakat o sırada ustalıkla o civarda eskiden işlenmiş olan cinayetlerden söz açmayı da unutmadı. </p><p class="calibre2">
Dükkân sahibi, "Sonunda katili yakaladılar," dedi. "Yakışıklı bir gençti. Onun katil olduğu aklınıza bile gelmezdi. Üstelik gayet iyi yetiştirilmişti, zengin bir ailedendi. Üniversiteye gidiyordu. Veya orayı bitirmişti. Bana kalırsa delikanlının dengesi bozuktu. Zira sonradan onun beş altı kız daha öldürmüş olduğunu söylediler. Tabii polis önce buradaki gençlerin üzerinde durdu. Özellikle Geoffrey Grant'ı sıkı sıkı sorguya çektiler. Hatta başlangıçta katilin o olduğundan emindiler. </p><p class="calibre2">
Çünkü o çocukluğundan beri bir acayipti. Küçük kızlara musallat olurdu. Evet, ondan çok şüphelendiler, ama sonunda Geoffrey'nin katil olmadığı ortaya çıktı. </p><p class="calibre2">
Sonra bir başka genci yakaladılar. Bert Williams'ı. Fakat o galiba cinayetlerden ikisi sırasında bu taraflarda olmadığını ispat etti. Nihayet o bahsettiğim yakışıklı </p><p class="calibre2">
gencin üzerinde durdular. Adı neydi onun? Luke mu? Hayır, Mike sanırım. </p><p class="calibre2">
Dediğim gibi çok hoş bir delikanlıydı ama meğerse bir sürü sabıkası varmış. </p><p class="calibre2">
Hırsızlık, sahte çek, buna benzer bazı şeyler. Ayrıca iki kızın da ondan çocukları </p><p class="calibre2">
olmuş. Delikanlı, çocukların bakımı için nafaka ödüyormuş." </p><p class="calibre2">
"Öldürdüğü o kız da hamile miydi acaba?" </p><p class="calibre2">
"Evet, hamileydi sanırım. Ceset ilk bulunduğu zaman kızın Nora Broad olduğunu sandık. Nora, yolun aşağısında oturan Bayan Broad'un yeğeniydi. Erkeklere fazla düşkün bir kızdı. O da bir gün evinden ayrıldı ve bir daha da dönmedi. Kimse kızın nerede olduğunu bilmiyordu. Altı ay sonra ceset bulunduğu zaman önce bunun Nora olduğunu sandılar." </p><p class="calibre2">
"Ama değildi sanırım..." </p><p class="calibre2">
"Değildi tabii. Başka bir kızın cesediydi o." </p><p class="calibre2">
"Peki Nora'nın cesedi bulunmadı mı?" </p><p class="calibre2">
"Hayır... Belki günün birinde bulunur. Ama polis katilin Nora'yı nehre attığını </p><p class="calibre2">
sanıyor. Neyse... Böyle şeyler belli olmaz... Aslında hayat acı... Çok acı..." </p><p class="calibre2">
"Peki cesedi bulunan kızın adı neydi?" </p><p class="calibre2">
"Hem... eski tip bir ismi vardı onun. Hope?... Charity?... İşti böyle bir şey. Eski konakta oturuyordu. Babasıyla annesi ölmüştü." </p><p class="calibre2">
"Bir kazada değil mi?" </p><p class="calibre2">
"Evet, bir uçak kazasında. İtalya'ya mı, yoksa İspanya'ya mı gidiyorlardı ne?" </p><p class="calibre2">
"Demek kız sonra eski konağa yerleşti? Oradakiler akrabasıydi herhalde?" </p><p class="calibre2">
"Akraba olup olmadıklarını bilmiyorum. Galiba kızın annesiyle babası Bayan Lavinia'nın arkadaşıydı. Tabii Bayan Lavinia o sıra da burada değildi. Evlenip yurtdışına gitmişti. Fakat Miss Clotilde yani ablası genç kızı yanına aldı. Onu İtalya'ya Fransa'ya götürdü Ona dersler aldırdı. Daktilo, steno... Sonra sanat dersleri... Mis;; Clotilde sanata çok düşkündür. Genç kızı da çok seviyordu. O </p><p class="calibre2">
ortadan kaybolunca çok üzüldü. Miss Anthea onun gibi değildi..." </p><p class="calibre2">
"Miss Anthea en küçükleri değil mi?" </p><p class="calibre2">
"Evet. Biraz kaçıktır. Bazen onu görüyorum. Başını sallayarak yürüyor, kendi kendine konuşuyor. Çocuklar ondan bayağı korkuyorlar...Anladığıma göre büyükbabaları da biraz acayip bir adammış. Bahçede tabanca talimleri yaparmış. </p><p class="calibre2">
Ne gereği var bunun?" </p><p class="calibre2">
"Miss Clotiide anormal değil sanırım." </p><p class="calibre2">
"Hayır, hayır. O çok zekidir. Latince ve Grekçe de biliyor sanırım. Üniversiteye de gitmek istemiş ama annesi hasta olduğu için onu bırakamamış. O genç kızı çok severdi. Hay Allah, neydi onun adı? Faith mi? Miss Ciotilde ona sanki kendi kızıymış gibi davranırdı. Sonra o delikanlı ortaya çıktı. Adı Michael'dı onun sanırım. Ve kız günün birinde hiç kimseye bir şey söylemeden onunla çıkıp gitti. </p><p class="calibre2">
Bilmiyorum Miss Ciotilde, kızın hamile olduğunun farkında mıydı?" </p><p class="calibre2">
"Ama siz farkındaydınız herhalde?" </p><p class="calibre2">
"E, sonuçta benim tecrübem var. Bir kızın o halde olup olmadığını hemen anlarım. Bu gözle bile fark edilir. Sadece vücudun biçimini kastetmiyorum. </p><p class="calibre2">
Durum gözlerindeki bakıştan, yürüyüşlerinden, oturup kalkışlarından ve tabii başlarının dönmesinden de anlaşılır. Evet, kıza bakarken, 'İşte bir tane daha,' </p><p class="calibre2">
demiştim... Sonra Miss Ciotilde gidip cesede bakmak zorunda kalmıştı. Bu olay kendisini çok sarstı tabii. O olaydan sonra çok değişti. Evet, kızı çok severdi. Bu yüzden haftalarca kendisini toplayamadı." </p><p class="calibre2">
"Ya diğeri? Miss Anthea?" </p><p class="calibre2">
"Bu çok acayip bir şeydi... Bana Miss Anthea'nın pek memnun bir hali varmış gibi geldi. Çiftçi Plummer'ın kızı da domuzların kesilmesini seyrederken onun gibi gülümserdi... Ailelerde bazen öyle acayip kimseler çıkıyor." </p><p class="calibre2">
Miss Marple, dükkândan çıktı. Daha on dakikası vardı... Bu sefer postaneye girerek, birkaç pul aldı. İçeride kendisinden başka hiç kimse yoktu. Miss Marple, pul aldığı orta yaşlı, ekşi suratlı kadına doğru eğildi. "Eğer çok işiniz yoksa size bir şey sorabilir miyim? Açıkçası pek budalaca bir şey yaptım. Zaten son zamanlarda hata üstüne hata yapıyorum, halim ne olacak bilmem? Bir yardım kurumuna bir paket yolladım. Öyle yerlere giyecek gönderirim. Kazak filan... </p><p class="calibre2">
Paketi yapıp, üzerine adresi yazdım. Ondan sonra da postaya verdim. Fakat bu sabah birdenbire bir yanlış yaptığımı ve paketi başka bir adrese yollamış </p><p class="calibre2">
olduğumu lark ettim. Postanede gönderilen paketlerle ilgili bir liste yapılmıyor sanırım. Fakat belki biri adresi hatırlıyordur, diye düşündüm. Paketin üzerine aslında Thames Yardım Kurumu' yazacaktım." </p><p class="calibre2">
Miss Marple'ın beceriksizliği, bunaklığı ve telaşı ekşi suratlı kadına dokunmuştu anlaşılan. Yüzündeki ifade biraz yumuşamıştı. "Paketi siz, kendiniz mi getirdiniz?" </p><p class="calibre2">
"Hayır, hayır... Ben eski konakta kalıyorum. Kardeşlerden biri, Bayan Lavinia sanırım paketi postaya vereceğini söyledi. Ve ya diğer kardeşi..." </p><p class="calibre2">
"Durun bakayım... Paket buraya salı günü getirildi herhalde Evet... Bayan Lavinia değil, en küçükleri Miss Anthea geldi." </p><p class="calibre2">
"Evet, evet, bu salı günü oldu sanırım." </p><p class="calibre2">
"Paketi gayet iyi hatırlıyorum. Büyükçe bir kutuydu bu. Elbise kutusu. Paket oldukça da ağırdı. Fakat üzerinde sizin söylediğiniz yer yazılı değildi. Thames Yardım Kurumu?...' Hayır, bunu hatırlamıyorum... Adres şöyle bir şeydi: 'Rahip Mathews-EastHam, Kadın ve Çocuk Elbiseleri Toplama Kurumu'..." </p><p class="calibre2">
"Ah, evet." Miss Marple, çok rahatlamış gibi ellerini birbirine kenetledi. "Ne kadar zekisiniz. Şimdi o yanlışlığı nasıl yaptığımı da anladım. Noel'de Rahip Mathews'un kurumuna birtakım örgü eşyalar yollamıştım. Herhalde geçen gün de tuttum yanlış adresi kopye ettim... Paketin üzerinde yazılı olanı tekrarlar mısınız..." Adresi dikkatle defterine yazdı. </p><p class="calibre2">
</p><p class="calibre2">
"Korkarım paket gönderildi." </p><p class="calibre2">
"Herhalde. Fakat rahibe mektup yazarak durumu izah edeceğim. Ondan paketi Thames Kurumu'na yollamasını isteyeceğim. Çok, çok teşekkür ederim..." Miss Marple, dışarı çıktı. </p><p class="calibre2">
Kadın onun arkasından bakıyordu. "Zavallıcık iyice bunamış... Herhalde sık sık böyle hatalar yapıyor..." dedi </p><p class="calibre2">
Miss Marple, postanenin önünde Joanna Crawford ve Emlyn Price'la karşılaştı. </p><p class="calibre2">
Genç kızın rengi uçmuştu, endişeli bir hali vardı. </p><p class="calibre2">
"Tanıklık edeceğim," dedi. "Bilmem ki... Bana ne soracaklar acaba? Çok korkuyorum... Bu iş hiç hoşuma gitmiyor... Polis müfettişine ne gördüğümüzü </p><p class="calibre2">
anlattım." </p><p class="calibre2">
Emlyn Price, onu teselliye çalıştı. "Hiç endişelenme, Joanna. Bu sadece resmi soruşturma. Sorgu hakimi de iyi bir adama benziyor. Sana bir iki soru soracak. </p><p class="calibre2">
Sen de ne gördüğünü söyleyeceksin." </p><p class="calibre2">
Joanna, "Onu sen de gördün," dedi. </p><p class="calibre2">
Emlyn, başını salladı. "Evet. Daha doğrusu tepede birinin oluğunu fark ettim. </p><p class="calibre2">
Kayaların yanında. Haydi haydi, kendini topla biraz, Joanna." </p><p class="calibre2">
Genç kız mırıldandı. "Otele gelip odalarımızı aradılar. Bizden izin istediler ama aslında yanlarında arama emri de vardı. Odalarımıza, bavullarımıza baktılar." </p><p class="calibre2">
"Muhakkak tarif ettiğin o kareli kazağı arıyorlardı. Ama senin için endişelenecek bir şey yok ki. Herhalde kırmızı siyah kareli bir kazağın olsaydı, o zaman bundan hiç bahsetmezdin." </p><p class="calibre2">
"Herhalde... Emlyn, gördüğümüz kazak gerçekten kırmızılı siyahlıydı değil mi?" </p><p class="calibre2">
Delikanlı omzunu silkti. "Bilmem ki. Açıkçası ben renklerden pek anlamam. </p><p class="calibre2">
Kazak parlak renkliydi, sadece o kadarını biliyorum." </p><p class="calibre2">
Joanna, "Bizim eşyaların arasında öyle bir kazak bulamadılar," dedi. "Zaten kimse yanına fazla giyim eşyası almamıştı. Bu turlarda öyle oluyor zaten. Evet, bavulların hiçbirinden kırmızı siyah kareli bir kazak çıkmadı. Yolcuların sırtında da öyle bir şey gördüğümü sanmıyorum. Ya sen?" </p><p class="calibre2">
Emlyn, omuzlarını kaldırdı. "Ben de görmedim. Ama görseydim de belki fark etmezdim. Açıkçası ben kırmızıyla yeşili pek birbirinden ayıramam." </p><p class="calibre2">
Joanna, gülümsedi. "Sende renk körlüğü var değil mi? Bunu geçen gün anladım." </p><p class="calibre2">
"Ne demek anladın?" </p><p class="calibre2">
"Sana kırmızı eşarbımı görüp görmediğini sordum. Bana, yeşil bir şey gördüm,' </p><p class="calibre2">
dedin. Ve tutup kırmızı eşarbımı getirdin. Onu yemek salonunda unutmuştum. </p><p class="calibre2">
Ama sen eşarbın aslında kırmızı olduğunun farkında değildin." </p><p class="calibre2">
"Sakın sağda solda bende renk körlüğü olduğunu söylerin Bu herkesde acayip bir etki yapabilir." </p><p class="calibre2">
Joanna, "Renk körlüğü kadınlardan çok erkeklerde görülür, diye mırıldandı. Sonra da bilmiş bir tavırla ekledi. "Cinsel patlama oluyor bu konuda. Yani renk körlüğü </p><p class="calibre2">
kadınları atlayıp, erkeklerde ortaya çıkıyor." </p><p class="calibre2">
</p><p class="calibre2">
Emlyn Price, "Sanki kızamıktan bahsedermiş gibi bir halin var," dedi. "Neyse... </p><p class="calibre2">
İşte geldik..." </p><p class="calibre2">
Binanın merdivenlerinden çıkarken Joanna, delikanlıya baktı. "Öyle endişeli bir halin yok." </p><p class="calibre2">
"Endişelenecek ne var? Ben şimdiye kadar resmi bir soruşturmada bulunmadım. </p><p class="calibre2">
Bir şeyi ilk kez yapıyorsan, o şey sana çok ilginç gelir." </p><p class="calibre2">
 </p><p class="calibre2">
Sorgu hakimi gözlüklü, kır saçlı, orta yaşlı bir adamdı. Önce polis olayı anlattı. </p><p class="calibre2">
Bayan Sandbourne tur hakkında bilgi verdi. Miss Elizabeth Temple'ın genç </p><p class="calibre2">
olmamasına rağmen sportmen bir kadın olduğunu açıkladı. Olay sırasında gördüklerini söyledi. "Talihsiz bir kazaydı bu." </p><p class="calibre2">
"Demek olayın bir kaza olduğundan eminsiniz?" </p><p class="calibre2">
"Tabii. Başka ne olabilir ki?" </p><p class="calibre2">
"Tepede hiç kimse yok muydu?" </p><p class="calibre2">
"Bilmiyorum... Daha doğrusu ben öyle birini fark etmedim." </p><p class="calibre2">
Ondan sonra Joanna Crawford çağrıldı. </p><p class="calibre2">
"Siz grupla birlikte yürümüyordunuz sanırım?" </p><p class="calibre2">
"Hayır. Biz anayoldan ayrılmıştık. Tepenin etrafını dolaşmış, eteğe tırmanıyorduk." </p><p class="calibre2">
"Yanınızda bir arkadaşınız mı vardı?" </p><p class="calibre2">
"Evet. Bay Emlyn Price." </p><p class="calibre2">
"Ondan başka kimse yok muydu?" </p><p class="calibre2">
"Hayır, yoktu. Onunla konuşuyor, zaman zaman da çiçeklere bakıyorduk. Her yerde görülenlere benzemiyorlardı bunlar. Emlyn bitkilerle ilgileniyor." </p><p class="calibre2">
"Gruptakiler sizi görebiliyorlar mıydı?" </p><p class="calibre2">
"Daima değil. Onlar anayoldan gidiyorlardı. Biraz aşağımızdan yani..." </p><p class="calibre2">
"Peki, Miss Temple'ı gördünüz mü?" </p><p class="calibre2">
"Öyle sanıyorum. O diğerlerinden biraz ilerdeydi. Zannedersem kendisi gruptakilerden önce bir dönemece geldi. Miss Temple'ı ondan sonra görmemize imkân yoktu. Çünkü tepenin eteği buna engel oluyordu." </p><p class="calibre2">
"Daha yukarınızda, tepede biri yürüyor muydu?" </p><p class="calibre2">
"Evet. Oradaki kayaların arasında. Tepenin bir yarımda büyük kayalar var." </p><p class="calibre2">
Hakim, "Evet," dedi. "Nereyi kastettiğinizi anlıyorum, iri granit kayalar... </p><p class="calibre2">
Buradakiler onlardan, 'Koçlar,' diye bahsederler. Veya 'Kurşuni Koçlar,' diye." </p><p class="calibre2">
"Evet, belki onlar uzaktan gerekten koç sürüsünü andırıyorlar. Fakat biz fazla uzakta değildik." </p><p class="calibre2">
"Ve tepede birinin olduğunu gördünüz?" </p><p class="calibre2">
"Evet, biri kayaların arasında durmuş, onlardan birinin üzerine doğru eğilmişti." </p><p class="calibre2">
"Kayayı itiyor muydu?" </p><p class="calibre2">
"Evet. Öyle olduğunu düşündüm ve bunum sebebini de merak ettim. O adam dıştaki büyük kayalardan birini itmeye çalışıyordu. Fakat kayalar o kadar büyüktü </p><p class="calibre2">
</p><p class="calibre2">
ki... Onların çok ağır olduğunu, yerlerinden oynatılamayacaklarını düşündüm. </p><p class="calibre2">
Fakat o adam veya kadının ittiği hafifçe sallanmaya başlamıştı." </p><p class="calibre2">
"Önce 'o adam' dediniz, Miss Crawford. Şimdi de, 'O adam veya kadın,' </p><p class="calibre2">
diyorsunuz. Tepedeki erkek miydi, yoksa kadın mı?" </p><p class="calibre2">
"Şey... Galiba onun erkek olduğunu düşümdüm. Ama o sırada bunun üzerinde durduğum da yoktu. Adamı veya kadın pantolon ve daha çok erkeklerinkine benzeyen dik yakalı bir kazak giymisti." </p><p class="calibre2">
"Kazak ne renkti?" </p><p class="calibre2">
"Parlak kırmızı ve siyah kareli. Başında bereye benzer bir şey vardı. Bunun altından saçları çıkmıştı. Kadın saçına benziyordu bu. Fakat erkek de olabilirdi." </p><p class="calibre2">
Yargıç, hafif bir alayla,'"Evet," diye mırıldandı. "Son zamanlar da bir insanın erkek mi yoksa kadın mı olduğunu saçlarından pek anlayamıyorsunuz... Sonra ne oldu?" </p><p class="calibre2">
"Taş yuvarlanmaya başladı. Önce ağır ağır giderken birdenbire hızlandı... Onun aşağıya düşerken çıkardığı gürültüyü duyduk. Sonra yolda bir feryat yükseldi sanıyorum. Ama bundan pek de emin değilim." </p><p class="calibre2">
"Sonra?" </p><p class="calibre2">
"Koşarak, dönemece gittik. Taşa ne olduğunu anlamak istiyorduk." </p><p class="calibre2">
"Ne gördünüz?" </p><p class="calibre2">
"Kayanın aşağıdaki yolda durduğunu gördük. Bunun altında biri yatıyordu. </p><p class="calibre2">
Yolcular ise koşarak köşeyi dönmekteydiler." </p><p class="calibre2">
"Bağıran Miss Temple mıydı?" </p><p class="calibre2">
"Öyle sanıyorum. Fakat köşeyi dönerek o korkunç manzarayı en yolculardan biri de bağırmış olabilir. Feci bir şeydi o!" </p><p class="calibre2">
"Evet, öyle olduğundan eminim. Tepede gördüğünüz kimse ne yaptı? Kırmızı </p><p class="calibre2">
siyah kareli kazak giymiş olan o erkek veya kadın? Hâlâ kayaların arasında mıydı </p><p class="calibre2">
?" diyerek ekledi. "Tepedeki kimse sizin gruptan biri olamaz mı?" </p><p class="calibre2">
"Hayır, hayır. Bizim gruptan biri olmadığından eminim. Yani öyle birini elbisesinden tanırdım. Yolcular arasında kırmızılı siyahlı kazağı olan hiç kimse yoktu." </p><p class="calibre2">
"Teşekkür ederim, Miss CraWford." </p><p class="calibre2">
Ondan sonra Emlyn Price'ı çağırdılar. Delikanlının anlattıkları Joanna'ınkinden farksızdı. </p><p class="calibre2">
Hakim sonunda Elizabeth Temple'ın ne şekilde öldüğünü belirtecek kesin kanıt olmadığını bildirerek, resmi soruşturmayı on beş gün sonraya bıraktı. </p><p class="calibre2">
 </p><p class="calibre2">
  </p><p class="calibre2">
17. Miss Marple ziyarete gidiyor </p><p class="calibre2">
 </p><p class="calibre2">
Resmi soruşturmadan sonra Altın Domuz Oteli'ne giderlerken hiç kimse konuşmuyordu. Profesör Wanstead, Miss Marple'ın yanındaydı. Yaşlı kadın hızlı </p><p class="calibre2">
yürüyemediği için diğerlerinden biraz geride kaldılar. </p><p class="calibre2">
</p><p class="calibre2">
Miss Marple, nihayet, "Şimdi ne olacak?" dedi. </p><p class="calibre2">
"Bizi mi kastediyorsunuz, yoksa polisi mi?" </p><p class="calibre2">
"Her ikisini de... Zira bunlar birbirlerini etkileyecekler sanırım." </p><p class="calibre2">
Profesör, "O iki gencin söylediklerinden sonra polis soruşturmayı genişletmek zorunda kalacak," dedi. </p><p class="calibre2">
"Evet." </p><p class="calibre2">
"Bu da şart. Resmi soruşturmanın erteleneceği belliydi. Her halde hakim, Miss Temple'ın bir kaza sonucu öldüğüne karar veremezdi." </p><p class="calibre2">
Miss Marple, başını salladı. "Tabii, tabii... Sizce bizim gruptakiler bu kaza hakkında neler düşünüyorlar?" Bir an durdu. "O siyahlı kırmızılı kazak... Bu önemli değil mi?" </p><p class="calibre2">
"Evet..." </p><p class="calibre2">
Profesör, gür kaşlarının altından ona baktı. "O kazağın ilerde işimize yarayacağını </p><p class="calibre2">
düşünüyorsunuz değil mi?" </p><p class="calibre2">
Yaşlı kadın, başını salladı. "Evet... Bundan eminim." </p><p class="calibre2">
Altın Domuz Oteli'ne gelmişlerdi. Bayan Sandbourne, gruba yemek salonuna geçmeden önce bir şeyler içmelerini teklif etti. Onlara söylemek istediği bazı </p><p class="calibre2">
şeyler vardı. Seri, domates suyu ve diğer içkiler içilirken, Bayan Sandbourne'da konuşmaya başladı. </p><p class="calibre2">
"Cenaze töreni yarın saat on birde. Bence öbür gün gezintimize devam etmemiz iyi olur. Tabii program biraz değiştirilecek. Sonuçta üç günlük bir kaybımız olacak. Fakat daha basit bir program yapabiliriz. Grubumuzdan bir iki kişi trenle Londra'ya dönmek istiyor. Onların duygularını anlıyorum. Bu ölüm hepimiz için acı bir darbe oldu. Onun için onlara fikirlerini değiştirmeleri için ısrar etmeyeceğim. Fakat ben yine de bu olayın bir kaza olduğuna inanıyorum. O yolda daha önce de böyle kazalar olmuş. Tabii polisin hemen bu karara varması </p><p class="calibre2">
imkânsız. Olayı iyice tahkik edecekler. Fakat birinin Miss Temple'a, onu öldürmeye kalkışacak kadar düşman olduğuna da inanmıyorum. Bence en iyisi bundan sonra o olaydan bahsetmeyelim. Bu meseleyi polis tahkik edecek. Onların işi bu. Herhalde yarın hepimiz cenaze törenine gideceğiz. Ondan sonra gezintiye devam ederken, bu acı olayın etkileri de hafifleyecek sanırım. Daha görülecek ünlü şatolar ve güzel bahçeler var..." </p><p class="calibre2">
O sırada yemeğin hazır olduğu haber verildi. Ve gruptakiler de kalkıp salona geçtiler. Fakat yemekten sonra tekrar bir araya geldikleri zaman bu konu yeniden açıldı. </p><p class="calibre2">
Profesör Wanstead, Miss Marple'a sordu. "Siz tura devam edecek misiniz?" </p><p class="calibre2">
"Hayır..." Yaşlı kadın düşünceli bir tavırla konuşmuştu. "Hayır... Olanlar beni biraz daha burada kalmaya zorluyor." "Altın Domuz Oteli'nde mi, yoksa eski konakta mı?" "Bu konağa tekrar çağrılıp çağrılmayacağıma bağlı tabii. Bunu ben teklif edemem. Çünkü Bay Rafiel, kardeşlere yazdığı mektupta beni iki gece ağırlamalarını istemiş. Yani grup burada kaldığı sürece. Ama sonra program karıştı. Fakat burada, otelde kalmam daha iyi olur sanıyorum." </p><p class="calibre2">
</p><p class="calibre2">
"Evinize dönmeyi istemiyor musunuz?" </p><p class="calibre2">
Miss Marple, "Henüz istemiyorum," dedi. "Burada yapabileceğim bir iki şey olduğunu sanıyorum. Zaten bunlardan birini yaptım." Kendisini merakla süzen profesöre gülümsedi. "Siz grupla yolunuza devam edecek misiniz? Eğer öyleyse size ne yaptığımı açıklayacağım. Ve bir şeyi de araştırmanızı isteyeceğim. Bunun faydası olabilir. Burada kalmamın ikinci sebebini ise size daha sonra açıklayacağım. Öğrenmek istediğim birkaç şey var. Ama bunlardan bir sonuç </p><p class="calibre2">
çıkmayabilir. Onun için size şimdilik bu meseleden bahsetmeyeceğim." </p><p class="calibre2">
"Aslında ben Londra'ya dönmek istiyorum. Orada yapmam gereken bir sürü işim var. Fakat belki burada kalmamı istersiniz? Belki size bu şekilde daha faydalı </p><p class="calibre2">
olabilirim?" </p><p class="calibre2">
Miss Marple, başını salladı. "Hayır, sanmıyorum. Herhalde sizin de tahkik etmek istediğiniz bazı şeyler var." </p><p class="calibre2">
"Ben bu tura sizinle tanışmak için katıldım, Miss Marple. Bunu biliyorsunuz?" </p><p class="calibre2">
"Benimle tanıştınız ve bildiklerimi de öğrendiniz. Ve şimdi kendinizce bazı </p><p class="calibre2">
araştırmalar yapacaksınız. Bunu gayet iyi anlıyorum. Fakat siz buradan ayrılmadan önce yapılacak bir iki şey daha var. Bunların faydası olabilir. Yani belki bir sonuç alabiliriz, demek istiyorum." </p><p class="calibre2">
"Belki o kötülük kokusunun nereden geldiğini buldunuz?" </p><p class="calibre2">
Miss Marple, mırıldandı. "Havadaki kötü kokunun ne anlama geldiğini kesinlikle anlamak çok zor." </p><p class="calibre2">
"Fakat havada kötü bir koku olduğundan eminsiniz?" </p><p class="calibre2">
"Ah, evet. Bunu iyice seziyorum." </p><p class="calibre2">
"Özellikle de Elizabeth Temple'ın ölümünden beri... Öyle değil mi? Bayan Sandbourne ne derse desin, bir kaza değildi o." </p><p class="calibre2">
Miss Marple, "Evet," dedi. "Kaza değildi tabii. Ben galiba size Elizabeth'in bana başlangıçta söylediği bir şeyi açıklamayı unuttum. O bana bu yolculuğun kendisi için hac ziyaretine benzer bir şey olduğunu anlatmıştı." </p><p class="calibre2">
Profesör, "Çok ilgi çekici," diye mırıldandı. "Çok ilgi çekici. Bu ziyaretin ne olduğunu da söyledi mi? Nereye veya kime gidiyordu?" </p><p class="calibre2">
"Bunları açıklamadı. Eğer biraz daha yaşasaydı ve o kadar feci halde olmasaydı, bunu kendisinden öğrenecektim. Ama ne yazık ki çabucak öldü." </p><p class="calibre2">
"O halde bu konuda başka bir şey bilmiyorsunuz?" "Hayır. Fakat Elizabeth bu ziyareti bir kötülüğü sona erdirmek için yapıyordu sanırım. Ve biri engel olmak istedi. Belki bir tesadüf sonunda Elizabeth'in nereye veya kime gittiğini öğreniriz." </p><p class="calibre2">
"Burada bunun için mi kalıyorsunuz?" </p><p class="calibre2">
Miss Marple, "Yalnız onun için değil," diye cevap verdi. "Nora Broad hakkında da bilgi edinmek istiyorum." </p><p class="calibre2">
"Nora Broad hakkında mı?" Profesör, yaşlı kadına hafif bir hayretle baktı. </p><p class="calibre2">
"Evet, Verity Hunt'la aynı günlerde kaybolan o kız hakkında, geçen gün bana ondan siz bahsettiniz. Onun birçok erkek arkadaşı varmış. Anladığım kadarıyla biraz erkek delisiymiş. Ahmağın da biriymiş sanırım. Ama gençler kendisini beğeniyormuş. Onun hakkında biraz daha geniş bilgi edinirsem, herhalde işim biraz kolaylaşır." </p><p class="calibre2">
Profesör Wanstead, güldü. "Öyle olsun, Müfettiş Marple." </p><p class="calibre2">
Cenaze tören ertesi sabah yapıldı. Buna bütün yolcular da katıldılar. Köyden bazı </p><p class="calibre2">
kimseler de gelmişlerdi. Onların arasında Lavinia'yla Clotilde de vardı. Fakat Anthea gelmemişti. O kalabalığın arasında yaşlı bir adam Miss Marple'ın dikkatini çekti. Asil bir yüzü, gür beyaz saçları vardi. Yetmişini geçkindi. Sakat olduğu için de kolay kolay diz çöküp doğrulamıyordu. Miss Marple, ilgi çekici bir insan, diye düşündü. Acaba kim? Belki de Elizabeth Temple'ın eski dostlarından biri. Giysilerinden rahip olduğu anlaşılıyor. </p><p class="calibre2">
Kiliseden çıkarken Miss Marple gruptakilerle bir iki kelime konuştu. Artık herkesin ne yapacağını biliyordu. Örneğin Amerikalı çift Londra'ya dönecekti. </p><p class="calibre2">
Mamie Butler, "Henry'e yola devam edemeyeceğimi söyledim," dedi. "Çünkü </p><p class="calibre2">
bana her an biri bize ateş edecekmiş veya yukardan kaya yuvarlayacakmış gibi geliyor. Belki de İngiltere'nin ünlü şatolarına düşman olan bir manyak bu." </p><p class="calibre2">
Bay Butler, başını salladı. "Aman, Mamie'ciğim, senin de hayalin pek kuvvetli." </p><p class="calibre2">
"İnsan ne olacağını hiçbir zaman bilemez. Her gün türlü olaylarla karşılaşıyoruz." </p><p class="calibre2">
İhtiyar Miss Lumley'le Miss Bentham, tura devam edeceklerdi. Endişeleri geçmişti onların. "Sonuçta bu yolculuk için bir hayli para verdik. Çok üzücü bir kaza oldu diye kendimizi bu gezintiden mahrum etmek doğru değil. Dün gece yakın komşularımızdan birine telefon ettik. Kedilere bakacaklar. Onun için artık üzülecek bir şey yok." </p><p class="calibre2">
Miss Lumley'le Miss Bentham, her şeye rağmen olaya bir kaza gözüyle bakmaya karar vermişlerdi. Bu şekilde içleri daha rahat edecekti. </p><p class="calibre2">
Geraldine Riseley-Porter, Walkerlar, Mimar James de tura devam edeceklerdi. </p><p class="calibre2">
Fakat Bay Caspar trenle Londra'ya dönmek niyetindeydi. Miss Cooke'la Miss Barrow ise henüz kesin kararlarını vermemişlerdi. </p><p class="calibre2">
Miss Cooke, "Burada yürüyüş yapılacak çok güzel yerler var," dedi. "En iyisi bir süre daha Altın Domuz'da kalalım. Siz de kalıyorsunuz, değil mi, Miss Marple?" </p><p class="calibre2">
Küçük kalabalık dağılırken Miss Marple ağır ağır yoluna devam etti. Arada sırada çantasından çıkardığı bir kâğıda bakıyordu. Bunda iki adres yazılıydı. </p><p class="calibre2">
Bunlardan ilki yolun sonunda güzel bir bahçesi olan küçük bir evdi. Miss Marple kapıyı açan kadına, "Siz Bayan Broad musunuz?" diye sordu. </p><p class="calibre2">
"Evet, efendim." </p><p class="calibre2">
"Acaba içeri girip sizinle bir iki dakika konuşabilir miyim? Cenaze törenindeydim. Birdenbire başım dönmeye başladı." </p><p class="calibre2">
"Ah, buna çok üzüldüm. Buyrun, efendim, buyurun. Şuraya oturun. Ben size su getireyim. Yoksa çay mı isterdiniz?" </p><p class="calibre2">
Miss Marple, "Hayır, teşekkür ederim," dedi. "Su içersem kendime gelirim." </p><p class="calibre2">
Bayan Broad, bir bardak suyla döndü. Bu beklenmedik misafiriyle hastalıklardan, baş dönmelerinden bahsedeceğini düşündüğü için memnundu. </p><p class="calibre2">
</p><p class="calibre2">
"Biliyor musunuz, kuzenim de sizin gibi. Aslında bu yaşta böyle olmaması gerek. </p><p class="calibre2">
Kendisi ellisini henüz aştı. Fakat zaman zaman birdenbire başı dönüveriyor. </p><p class="calibre2">
Hemen bir yere oturmadığı takdirde de düşüp bayılıyor. Korkunç bir şey bu. </p><p class="calibre2">
Korkunç! Üstelik doktorlar da bu illetin bir çaresini bulamıyorlar. Buyurun, suyunuz efendim." </p><p class="calibre2">
Miss Marple, birkaç yudum içti. "Ah... Biraz kendime gelir gibi oldum." </p><p class="calibre2">
"Demek o ölen zavallı hanımın cenazesine gittiniz? Kimisi onun kazaya uğradığını söylüyor, kimisi de bir cinayete kurban gittiğini. Ama bence bir kaza bu. Fakat polis nedense her şeyde bir cinayet kokusu sezer." </p><p class="calibre2">
Miss Marple, başını salladı. "Evet, böyle şeyler daima oluyor. Buraya geldiğim zaman da bana bir kızdan bahsettiler. Adı Nora'ymış. Nora Broad." </p><p class="calibre2">
"Ah, Nora. O eltimin kızıydı. Evet, yıllar önce evinden çıkıp gitti. Ve bir daha da dönmedi. Öyle kızlara engel olamazsınız. Eltime sık sık, sen bütün gün işe gidiyorsun, derdim. Peki o arada Nora ne yapıyor? Kızının erkeklere çok düşkün olduğunu da biliyorsun. Bu yüzden başı derde girebilir. Bak görürsün. Çok geçmeden dediğim de oldu." </p><p class="calibre2">
"Yani..." </p><p class="calibre2">
"Her zamanki mesele. Evet, kız hamile kaldı. Fakat eltimin bundan haberi yoktu sanıyorum. Ama ben yaşını başını almış bir kadınım ve böyle şeyleri de hemen sezerim. Delikanlının kim olduğunu da biliyordum, ama pek emin değildim. Ama yanılmış da olabilirim. Çünkü Nora ortadan kaybolduktan sonra o yine burada oturmaya devam etti. Nora'nın kaybolmasına da çok üzüldü. </p><p class="calibre2">
"Nora köyden kaçtı herhalde?" </p><p class="calibre2">
"Birinin... bir yabancının arabasına binmiş. Ondan sonra kendisini gören olmamış. </p><p class="calibre2">
Arabanın markasını artık unuttum. Acayip bir kelimeydi bu. Nora'yı daha önce de o arabada görmüşler... Ondan sonra da kız ortadan kayboldu. Söylediklerine göre öldürülen diğer zavallı kız da o arabaya binermiş. Fakat Nora'nın öldürüldüğünü </p><p class="calibre2">
sanmıyorum. Öyle olsaydı, cesedi şimdiye kadar bulunurdu. Öyle değil mi?" </p><p class="calibre2">
Miss Marple, "Öyle ya," dedi. "Nora okuldayken çalışkan bir öğrenci miydi?" </p><p class="calibre2">
"Ne gezer. Pek tembeldi. Üstelik zeki de sayılmazdı. Hayır. Kız on iki yaşından itibaren delikanlılardan başka bir şey düşünemez olmuştu. Bana kalırsa sonunda biriyle kaçtı. Fakat bunıl hiç kimseye açıklamadı. Bir kart bile yollamadı. </p><p class="calibre2">
Herhalde kaçtığı adam kendisine birtakım şeyler vaat etmişti. Ama inanıyorum ki Nora da birkaç zaman sonra çıkagelecek. O arada boyunun ölçüsünü de almış </p><p class="calibre2">
olacak. Öyle tatlı vaatlerin sonu çıkmayacağımı er geç öğrenecek tabii." </p><p class="calibre2">
"Nora'nın burada annesinden başka bir yakını var mıydı?" </p><p class="calibre2">
"Yoktu. Fakat köydekilerin bir kısmı kendisine iyi davranırlardı. Mesela eski konaktan Miss Clotilde. Bayan Lavinia o sırada burada değildi. Fakat Miss Clotilde okuldaki kızlarla ilgilenirdi. Nora'ya da hediyeler verirdi. Mesela bir keresinde, güzel bir elbiseyle bir eşarp hediye etmişti. Oldukça şık, ipek yazlık bir elbiseydi Ah, evet, Miss Clotilde çok iyi kalplidir. Nora'nın dersleriyle daha iyi ilgilenmesini sağlamaya da çalışmıştı. Kıza, hareketlerini düzeltmesini de tavsiye etmişti sanırım. Nora benim akrabam ama yine de doğruyu söylemem gerekir. </p><p class="calibre2">
Nora erkek delisiydi. Her delikanlı gezebilirdi onunla. Üzülecek bir şeydi bu... </p><p class="calibre2">
Kızın sonunda sokağa düşeceğinden emindim. Başka türlü olamaz. Ama belki de bu eski konakta oturan Miss Verity gibi öldürülmekten daha iyi. Çok üzüntü </p><p class="calibre2">
verici bir olaydı o. Kızın biriyle kaçtığını sandılar. Ondan sonra polis araştırma yapmaya başladı. Geoffrey Grant'la, Billy Thompson'u sorguya çektiler... İşsiz güçsüz takımındandı onlar..." </p><p class="calibre2">
Miss Marple, kadınla bir süre daha konuştu. Sonra artık başının dönmediğini söyleyerek, Bayan Broad'un evinden ayrıldı. </p><p class="calibre2">
Yaşlı kadın ondan sonra marul eken bir kıza gitti. </p><p class="calibre2">
"Nora Broad mu? Ah!... O yıllar önce köyden ayrıldı. Biriyle kaçtı kız. Zaten erkeklere çok düşkündü. Doğrusu onun sonunun ne olacağını düşünürdüm. </p><p class="calibre2">
Kendisini neden arıyordunuz?" </p><p class="calibre2">
Miss Marple, hemen bir hikâye anlattı. "Dışarda oturan bir arkadaşımdan bir mektup aldım. İyi bir ailendendir o. Bana çocuklara bakması için Nora Broad adında birini tutacağını yazmış. Zannedersem kız çok sıkıntılı günler geçirmiş. </p><p class="calibre2">
Kötü bir adamla evlenmiş. Kocası sonra onu bırakarak başka bir kadınla kaçmış. </p><p class="calibre2">
Arkadaşım kız hakkında bir şey bilmiyordu. Fakat onun bu civardan olduğunu sanıyordu. Onun için ben de bir soruşturma yapayım, dedim. Galiba Nora sizin okul arkadaşınızmış?" </p><p class="calibre2">
"Evet. Onunla aynı sınıftaydık. Ama Nora'nın yaptıkları hiç hoşuma gitmezdi. </p><p class="calibre2">
Erkek delisi bir kızdı. O sırada benim de bir sevgilim vardı. İyi bir delikanlıydı. </p><p class="calibre2">
Bir gün Nora'ya, 'Her önüne gelenle gezmekle kötü ediyorsun,' dedim. Kız tanımadığı adamların arabalarına binerek meyhanelere giderdi. Herhalde oralarda yaşını da saklardı. Aslında yaşından çok büyük dururdu zaten." </p><p class="calibre2">
"Sarışın mıydı, yoksa esmer mi?" </p><p class="calibre2">
"Esmer... Saçları pek güzeldi. Simsiyah ve gürdü. Daima açık bırakır, kurdeleyle filan bağlamazdı." </p><p class="calibre2">
"Nora ortadan kaybolunca polis endişelendi mi?" </p><p class="calibre2">
"Evet. Zira Nora kimseye haber vermeden köyden kaçtı. Onu bir arabaya binerken görmüşlerdi. Tam o sırada bu civarda birkaç cinayet işlenmişti. Onun da öldürüldüğünü sanıyorlardı. Ama ben o fikirde değilim. Mutlaka kız şimdi Londra'da. Striptiz yaparak para kazanıyordur herhalde. Nora öyle bir kızdı işte." </p><p class="calibre2">
Miss Marple, "O halde Nora, bahsettiğim ailenin yanında çalışacak bir kız değil," </p><p class="calibre2">
dedi. "Arkadaşıma uymaz o." </p><p class="calibre2">
"Nora'nın öyle bir aileye uyabilmesi için bir hayli değişmiş olması lazım." </p><p class="calibre2">
 </p><p class="calibre2">
  </p><p class="calibre2">
18. Başdiyakoz Brabazon </p><p class="calibre2">
 </p><p class="calibre2">
Miss Marple, bir hayli yorulmuştu. Nefes nefese Altın Domuz Oteli'ne girdiği zaman otelin kâtibi onu karşıladı. </p><p class="calibre2">
</p><p class="calibre2">
"Ah, Miss Marple, biri geldi, sizi görmek istiyor... Başdiyakoz Brabazon." </p><p class="calibre2">
Yaşlı kadın hayretle durakladı. "Başdiyakoz Brabazon mu?" </p><p class="calibre2">
"Evet. Sizi bulmaya çalışmış. Bu tura katıldığınızı duymuş. Siz buradan ayrılmadan veya Londra'ya dönmeden sizinle konuşmayı istemiş. Kendisi bir hayli telaşlıydı. Onu televizyon salonuna götürdüm. Orası daha sessiz ve tenha." </p><p class="calibre2">
Şaşkınlığı geçmemiş olan Miss Marple, kâtibin gösterdiği salona girdi. </p><p class="calibre2">
Başdiyakoz Brabazon, daha önce cenaze töreninde gördüğü yaşlı adamdı. Ayağa kalkarak Miss Marple'a doğru geldi. </p><p class="calibre2">
"Siz Miss Marple mısınız? Miss Jane Marple?" </p><p class="calibre2">
"Evet." </p><p class="calibre2">
"Ben Başdiyakoz Brabazon'um. Bu sabah buraya çok eski bir dostum olan Miss Elizabeth Temple'ın cenaze törenine katılmak için geldim." </p><p class="calibre2">
"Ya?... Oturmaz mısınız?" </p><p class="calibre2">
"Teşekkür ederim, oturacağım. Artık eski gücüm yok." </p><p class="calibre2">
Miss Marple, yaşlı adamın yanına yerleşti. "Demek beni görmek istediniz?" </p><p class="calibre2">
"Evet... Beni hiç tanımadığınızı biliyorum. Fakat buraya gelmeden önce Carristown Hastanesi'ne uğradım. Oradaki hemşire bana Elizabeth'in ölmeden önce yolcu grubundan birini görmeyi istediğini anlattı. 'Miss Jane Marple'ı,' dedi. </p><p class="calibre2">
'Miss Marple buraya geldi ve hastanın ölümünden kısa bir zaman önce onun yanında oturdu.'" </p><p class="calibre2">
Miss Marple, başını salladı. "Evet, öyle oldu gerçekten. Fakat aslında buna ben de hayret ettim. Çünkü Elizabeth'in yakın arkadaşlarından değildim. Onunla bu yolculukta dost olmuştuk." </p><p class="calibre2">
"Evet, anlıyorum. Ben kendisini uzun yıllardan beri tanıyordum. Zaten o da beni görmeye geliyordu. Fillminster'da oturuyorum ben. Otobüsünüz öbür gün oraya uğrayacaktı. Elizabeth, benimle konuşmayı istiyordu. Bir konuda kendisine yardım edebileceğimi düşünmekteydi." </p><p class="calibre2">
"Evet... Elizabeth bana bunun bir hac ziyareti sayılabileceğini söylemişti." </p><p class="calibre2">
Yaşlı adam, kaşlarını kaldırdı. "Demek böyle? İşte bu çok ilginç. İlgi çekici bir söz. İlgi çekici ve anlamlı." </p><p class="calibre2">
"Bahsettiği ziyareti size mi yapacaktı?" </p><p class="calibre2">
"Evet, öyle sanıyorum." </p><p class="calibre2">
Miss Marple, "Elizabeth'le genç bir kızdan da bahsetmişte dedi. "Verity adlı genç </p><p class="calibre2">
bir kızdan." </p><p class="calibre2">
"Ah, evet. Verity Hunt... O yıllar önce öldü? Bunu biliyor muydunuz?" </p><p class="calibre2">
Miss Marple başını salladı. "Evet, biliyordum... Elizabeth'le konuşurken o bana Verity'nin Bay Rafiel'in oğluyla nişanlanmış olduğunu da söyledi. Bay Rafiel, benim dostumdu. Bu yolculuğun parasını da o ödedi. İnce düşünceli bir adamdı. </p><p class="calibre2">
Fakat onun bu gezinti sırasında Miss Temple'la tanışmamı istediğinden de eminim. Elizabeth'in bana bilgi vereceğini düşünüyordu sanırım." </p><p class="calibre2">
"Verity hakkında bilgi mi?" </p><p class="calibre2">
"Evet." </p><p class="calibre2">
</p><p class="calibre2">
"Elizabeth de bana bunun için geliyordu. Bazı şeyleri öğrenmeyi istiyordu." </p><p class="calibre2">
Miss Marple, mırıldandı. "Mesela Verity'nin Michael Rafiel'le neden evlenmediğini... Nişanı neden bozduğunu." </p><p class="calibre2">
Başdiyakoz Brabazon, "Verity nişanı bozmadı," dedi. "Bundan eminim..." </p><p class="calibre2">
Miss Marple sordu. "O halde Michael'la neden evlenmedi? Benim fazla meraklı, acayip bir kadın olduğumu sanmayın. Benim de kendimce bir görevim var. </p><p class="calibre2">
Verity'le Michael'ın neden evlenmediklerini de öğrenmem lazım." </p><p class="calibre2">
Başdiyakoz, yaşlı kadını bir iki dakika süzdü. "Demek bu meseleyle siz de ilgileniyorsunuz?" </p><p class="calibre2">
Miss Marple, "Evet," dedi. "Michael'ın babası ölürken bunu istedi. Bunu Bay Rafiel için yapıyorum." </p><p class="calibre2">
Brabazon, ağır ağır, "Bildiklerimi size anlatmamda hiçbir sakınca yok," diye cevap verdi. "Elizabeth de bana aynı soruyu soracaktı. Ama korkarım ben bunun cevabını bilmiyorum. Miss Marple, o iki genç gerçekten evlenmek niyetindelerdi. </p><p class="calibre2">
Bütün hazırlıkları da yaptılar. Nikâhı ben kıyacaktım. Bu evliliği gizli tutmak istiyorlardı. O iki genci de tanırdım. Verity'i ta küçüklüğünden beri bilirdim. Onu ben vaftiz etmiştim. Daha sonra da onu Elizabeth'in okulunda sık sık görmüştüm. </p><p class="calibre2">
Verity şimdiye kadar rastladığım kızların en güzeliydi. Yalnız dış görünüşü değil, kalbi ve ruhu da güzeldi onun. Tam yetişme çağlarında bir felakete uğramış, annesiyle babasını kaybetmişti. Okulu bitirdikten sonra Miss Clotilde Bradbury-Scott'ın yanına gitti. Herhalde onun burada oturduğunu biliyorsunuz. Verity'nin annesinin en samimi arkadaşıydı. Clotilde, Verity'e sanki kendi kızıymış gibi baktı, özen gösterdi. Onu Avrupa'ya götürdü, İtalya'da sanat dersleri aldırttı. </p><p class="calibre2">
Verity de onu annesinin yerine geçirmişti. Clotilde'i çok seviyordu. Eski konakta mutluydu genç kız. </p><p class="calibre2">
"Tabii Verity'i buraya geldikten sonra fazla görmedim. Fillminster buradan doksan kilometre uzakta. Fakat ona Noel'de yazardım. O da bana kart yollardı... </p><p class="calibre2">
Sonra bir gün birdenbire çıkageldi. Olgunlaşmış, fevkalade güzel bir genç kız olmuştu. Yanında da pek yakışıklı bir genç vardı. Onu da biraz tanıyordum. Bay Rafiel'in oğlu Michael'dı bu delikanlı. Bana gelmişlerdi. Çünkü birbirlerine delicesine âşıktılar ve evlenmeyi istiyorlardı." </p><p class="calibre2">
"Onları evlendirmeye razı oldunuz mu?" </p><p class="calibre2">
"Evet, Miss Marple. Belki de bunun bir hata olduğunu düşünüyorsunuz. Onların bana gizlice geldikleri belliydi. Herhalde Clotilde onların bu ilişkisini uygun bulmamış ve ilişkilerini kesmeye çalışmıştı. Bunda da haklıydı tabii. Zira Michael Rafiel kızınızın veya yakın bir akrabanızın evlenmesini isteyeceğiniz bir genç </p><p class="calibre2">
değildi açıkçası. Aslında Verity kesin karar verecek çağa ermemişti henüz. </p><p class="calibre2">
Michael ise dürüst bir insan sayılmazdı. Bir sürü aşk macerası geçmişti başından. </p><p class="calibre2">
İlişkisi olan kızlardan doğan çocuklarına nafaka veriyordu. Ayrıca hırsızlık, dolandırıcılık yapmıştı. Hapse girip çıkmıştı. Sabıkalıydı yani. Babası elinden geleni yapmıştı ama Michael'ı ıslah edememişti... Fakat delikanlı çok yakışıklıydı. </p><p class="calibre2">
Bu yüzden kadınlar peşini bırakmıyorlardı. Ayrıca bazı iyi tarafları da yok değildi. Neşeli, cömert ve bazı bakımlardan da merhametliydi. Arkadaşlarının başı </p><p class="calibre2">
derde girdi mi muhakkak onların yardımına koşar, en sıkışık anlarında onları terk etmezdi... Evet, işte Verity'nin evlenmek istediği böyle bir gençti Ve ben onların nikâhını kıymaya razı oldum, Miss Marple. Tabi Verity'e Michael'ın nasıl bir insan olduğunu anlatmaya çalıştım. O zaman delikanlının geçmişini kızdan saklamamış olduğunu de anladım. Verity'e her şeyi itiraf etmişti. Başının polisle daima derde girdiğini, fakat Verity'le evlendikten sonra tamamıyla değişeceğini söylemişti. Genç kıza, Michael'ın hiçbir zaman değişemeyeceğini söyledim, insanlar değişemezler ki... Evet, belki Michael değişmeyi, hayatını bir düzene sokmayı gerçekten istiyordu. Verity de durumu benim kadar iyi anlamıştı sanırım. </p><p class="calibre2">
Bana, 'Michael'ın nasıl bir insan olduğunu biliyorum,' diye itiraf etti. 'Belki değişmeyecek ve daima böyle kalacak. Fakat onu seviyorum.. Ona belki yardım edebileceğim, belki de edemeyeceğim. Ama bu tehlikeyi göze almaya da hazırım...' </p><p class="calibre2">
"Size şunu da söyleyeyim, Miss Marple. Çok genci evlendirdim ben. Ve birbirine gerçekten âşık olan kimseleri hemen fark ederim. Bununla da birbirlerini seks bakımından beğenenleri söylemek istemiyorum. Son zamanlarda seksle fazla ilgileniliyor, bunun üzerinde çok duruyorlar. Seksin kötü bir şey olduğunu iddia etmiyorum. Bu çok saçma olur. Fakat seks hiçbir zaman aşkın yerini alamaz. </p><p class="calibre2">
Daima aşkla beraber gider. Fakat tek başına başarılı olamaz. Sevmek... Nikâhta söylenenler bunun nasıl bir şey olduğunu gayet iyi açıklar. 'Hem iyi, hem kötü </p><p class="calibre2">
günlerde, hastayken de, sağlıklıyken de, fakirken de, zenginken de, her ne olursa olsun seveceğim...' İşte sevmek budur... Ve Verity'le Michael da birbirlerini gerçekten seviyorlardı... Hikâyem burada bitiyor. Çünkü ondan sonra olanları </p><p class="calibre2">
bilmiyorum. Onların istediklerini yapmaya karar verdim. Nikâh gününü </p><p class="calibre2">
kararlaştırdık. Belki işi gizli tutmaya razı olmakla hata ettim... Bilmiyorum." </p><p class="calibre2">
Miss Marple, "Evlendiklerini hiç kimsenin bilmesini istemiyorlar mıydı?" </p><p class="calibre2">
"Evet... Verity de, Michael da bunu istemiyorlardı. Belki onlara engel olunmasından korkuyorlardı. Verity, Michael'la onu çok sevdiği için evlenecekti. </p><p class="calibre2">
Fakat bu evliliğe bir kurtuluş gözüyle de bakıyordu sanırım. Zannedersem Clotilde bazı bakımlardan fazla geniş fikirli değildi. Herhalde Verity'nin henüz çok genç olduğunu düşünüyordu... Ve muhakkak ki Verity'nin Michael'a olan hislerini ciddiye almasını da istemiyordu... Korkarım Clotilde bu şekilde düşünmekte haklıydı. Bunu şimdi daha iyi anlıyorum... Michael, Verity'e göre bir koca değildi. Genç kızın saptığı yol da onu mutlu bir hayata değil, acı ve ölüme götürdü. İşte bu yüzden kendimi suçlu buluyorum, Miss Marple... İyi niyetle hareket etmiştim ama bilmediğim bazı şeyler vardı. Verity'i biliyordum ama Michael'ı? Verity'nin nikâhı neden gizli tutmak istediğini gayet iyi anlıyorum. </p><p class="calibre2">
Clotilde, güçlü ve kişilik sahibi bir kadındı. Kıza baskı yaparak, onu bu evlilikten vazgeçirebilirdi." </p><p class="calibre2">
"Gerçekten de öyle mi oldu acaba? Clotilde sonunda Verity'i Michael'la evlenmekten vaz mı geçirdi?" </p><p class="calibre2">
</p><p class="calibre2">
"Hayır, sanmıyorum. Böyle bir şey olsaydı bunu Verity bana söylerdi. Hiç </p><p class="calibre2">
olmazsa bir haber yollardı." </p><p class="calibre2">
"Nikâh günü ne oldu?" </p><p class="calibre2">
"Size bunu daha anlatmadım. Günü ve saati kararlaştırmıştık. Ben bekledim. </p><p class="calibre2">
Gelmeyen bir gelinle damadı bekledim. Onlar bana ne bir haber yolladılar, ne bir not. Bunun sebebini de hiçbir zaman öğrenemedim. İnanılacak gibi değildi bu. </p><p class="calibre2">
Gelmeyişlerini kastetmiyorum... Fakat her şeye rağmen bana alelacele bir haber yollayabilirlerdi. Özellikle Verity... İşte bu yüzden Elizabeth Temple'ın ölmeden önce size bu konuda bir şey söylemiş olabileceğini düşündüm. O öleceğini biliyordu. Onun için de bana bir haber yollamaya çalışmış olabilirdi." </p><p class="calibre2">
Miss Marple, "O da sizden bilgi almayı istiyordu," dedi. "Bu yolculuğu yapmasının sebebi de buydu." </p><p class="calibre2">
"Evet... Herhalde... Ben şunu demek istiyorum. Verity evleneceğini, kendisine engel olabilecek kimselerden saklamıştı. Clotilde ve Anthea'dan. Fakat genç kız Elizabeth Temple'a da çok bağlıydı. Herhalde Michael'la evlenmek üzere olduğunu ona da yazdı." </p><p class="calibre2">
"Evet, bundan eminim. Çünkü Elizabeth bana, "Tanıdığım bir kız, Michael Rafiel'le evlenecekti,' dedi. Bunu da ona ancak Verity açıklamış olabilirdi. </p><p class="calibre2">
Elizabeth'in durumu başkasından öğrenmesi imkânsızdı. Ona, 'Peki neden evlenmedi?' diye sordum. 'Çünkü öldü,' dedi." </p><p class="calibre2">
Başdiyakoz Brabazon içini çekti. "Ve yine çıkmaz sokağa girdik. Elizabeth'le ben sadece bunları biliyoruz. Verity'le Michael evlenmeye karar verdiler. Ve sonra nikâh günü gelmediler." </p><p class="calibre2">
"Ve siz ne olduğunu bilmiyorsunuz?" </p><p class="calibre2">
"Açıkçası Michael'la Verity'nin darılıp ayrıldıklarını hiç sanmıyorum." </p><p class="calibre2">
"Ama herhalde yine aralarında bir şey geçti. Belki Verity, birdenbire Michael'ın nasıl bir insan olduğunu iyice anladı." </p><p class="calibre2">
"Öyle de olsa Verity yine bana haber gönderir ve nikâhın kıyılmayacağım bildirirdi. Beni kilisede saatlerce bekletmezdi. O gayet iyi yetiştirilmiş, son derece terbiyeli ve nazik bir kızdı. Evet, bana muhakkak haber yollardı. Korkarım o gün bir şey oldu." </p><p class="calibre2">
"Ölüm?" Miss Marple, Elizabeth Temple'ın bahçede söylediği sözleri hatırlamıştı. </p><p class="calibre2">
Yaşlı adam, "Evet," diye içini çekti. "Ölüm." </p><p class="calibre2">
Miss Marple, düşünceli düşünceli, "Sevgi," dedi. </p><p class="calibre2">
"Yani?" </p><p class="calibre2">
"Elizabeth söyledi bunu bana. Verity'nin ölümüne neyin sebep olduğunu sorduğum zaman, 'Sevgi,' dedi. 'Dünyanın en korkunç kelimesi budur...'" </p><p class="calibre2">
Başdiyakoz, mırıldandı. "Anlıyorum... Veya anladığımı sanıyorum..." </p><p class="calibre2">
"Ne demek istiyorsunuz?" </p><p class="calibre2">
"Bence Michael, iki ruhlu, çifte karakterli bir gençti. Şizofrendi yani. İki kişiliği vardı onun. Biri iyi niyetli, mutlu olmayı gerçekten isteyen bir genç... Diğeri dengesiz, hasta, sevdiği kimseyi öldürmek için önüne geçilmez bir arzu duyan bir manyak... Kim bilir?" </p><p class="calibre2">
"Demek böyle olduğunu düşünüyorsunuz?" </p><p class="calibre2">
"Başka türlü olabilir mi? Evet, biliyorum, ceset bir süre bulunmadı. Herkes Verity'nin kaçtığını sandı." </p><p class="calibre2">
"Yani sizce Verity nikah günü öldürüldü..." </p><p class="calibre2">
"Belki... bilmiyorum..." </p><p class="calibre2">
"Polis Michael'ı yakaladıktan sonra ne oldu?" </p><p class="calibre2">
"Verity ortadan kaybolunca polis Michael'dan şüphelenmeye başlamıştı. Genç kızı </p><p class="calibre2">
sık sık onun arabasında görmüşlerdi. Ceset bulununca da..." Yaşlı adam sesini alçalttı. "Fakat bazen Verity'i başka bir gencin öldürdüğünü düşünüyor, bunu diliyorum... Belki Verity bir yerlerde tanıştığı birinin arabasına binmişti..." Başını </p><p class="calibre2">
sallayarak sustu. </p><p class="calibre2">
"Belki gerçekten öyle oldu." </p><p class="calibre2">
Başdiyakoz, "Michael mahkemede jüri üzerinde çok kötü bir etki bıraktı," dedi. </p><p class="calibre2">
"Saçma, anlamsız yalanlar söyledi. Arabasını bir yerde bıraktığına dair bir hikâye uydurdu. Arkadaşları onun cinayet günü yanlarında olduğunu söylemeye kalktılar. </p><p class="calibre2">
Michael müthiş korkuyordu. Verity'le evlenme planından hiç bahsetmedi. Galiba avukatı bunu istememişti. Zira o zaman jüri, 'Demek kız onu kendisiyle evlenmeye zorlamış,' diyebilirdi..." Yaşlı adam bir an sustu. "İşte böyle, Miss Marple. Çok üzgünüm ve acı çekiyorum. Çünkü hatalı bir karar verdim. İnsan karakterini iyi bilmediğim için çok tatlı ve masum bir kızı ölümüne yolladım. </p><p class="calibre2">
Onun ne korkunç bir tehlikeyle karşı karşıya olduğundan haberim yoktu..." </p><p class="calibre2">
Miss Marple, ona doğru eğildi. "Her şeye rağmen yine de bir bakımdan eminsiniz... O iki gencin birbirlerini büyük bir aşkla sevdiklerine hâlâ </p><p class="calibre2">
inanıyorsunuz. Onların evlenmek istediklerini ve beklenmedik bir engelle karşılaştıklarını düşünüyorsunuz." </p><p class="calibre2">
"Evet... Haklısınız... Evet, elimde değil. Her şeye rağmen yine de o iki sevgilinin evlenmek istediklerine inanıyorum..." </p><p class="calibre2">
Miss Marple, "Biliyor musunuz," dedi. "Ben de sizin gibi düşünüyorum." </p><p class="calibre2">
"O halde?" </p><p class="calibre2">
Yaşlı kadın, "Henüz nikâh günü ne olduğunu bilmiyorum," diye cevap verdi. "Pek emin değilim ama galiba Elizabeth Temple yavaş yavaş durumu anlamaya başlamıştı." Bir an durdu. Sonra usulca mırıldandı. "Sevgi... Dünyanın en korkunç </p><p class="calibre2">
kelimesi..." </p><p class="calibre2">
 </p><p class="calibre2">
  </p><p class="calibre2">
19. Vedalaşmalar </p><p class="calibre2">
 </p><p class="calibre2">
Ertesi gün büyük otobüs Altın Domuz Oteli'nin kapısının önünde duruyordu. Miss Marple aşağıya inmiş yolculukta tanıştığı kişilerle vedalaşıyordu. </p><p class="calibre2">
</p><p class="calibre2">
Geraldine Riseley-Porter ise çok öfkeliydi. "Yani şu zamane kızları! Ne kanları </p><p class="calibre2">
var, ne canları." </p><p class="calibre2">
Miss Marple, merakla kadına baktı. "Ne oldu?" </p><p class="calibre2">
"Yeğenim Joanna. Hasta olduğunu söyledi. Boğazı ağrıyormuş, neredeyse ateşi çıkacakmış. Halbuki bana hiç de hasta gibi gözükmedi." </p><p class="calibre2">
Miss Marple, "Vah vah," dedi. "Yapabileceğim bir şey var mı? Ben kendisine bir bakayım isterseniz?" </p><p class="calibre2">
Geraldine Riseley-Porter, homurdandı. "Ben sizin yerinizde olsam onun yanına gitmem bile... Bana kalırsa bahane bu... Şimdiki kızlar da pek acayip... Hemen âşık oluveriyorlar." </p><p class="calibre2">
Miss Marple, mırıldadı. "Emlyn Price?" </p><p class="calibre2">
"Demek durumu siz de fark ettiniz. Joanna'nın onunla flört ettiğini sanıyorum. </p><p class="calibre2">
Halbuki Emlyn hiç de hoşuma gitmiyor..." İçini çekti. "Ben şimdi ne yapacağım? </p><p class="calibre2">
Bana kim bakacak? Eşyalarımı kim toplayacak? Bavullarıma kim göz kulak olacak? Üstelik Joanna'nın yol parasını ben verdim." </p><p class="calibre2">
"O sizinle içtenlikle ilgileniyordu." </p><p class="calibre2">
"Ama son günlerde değil. Kızlar, orta yaşa gelen bir insanın biraz yardıma ihtiyacı </p><p class="calibre2">
olduğunu bir türlü anlayamıyorlar... Zannedersem Joanna, Emlyn'le bir yeri gidip görmek niyetinde. Buradan on kilometre uzakta bir dağ bu sanırım. Oraya kadar yürüyerek gidecek ve yine yürüye yürüye dönecekler." </p><p class="calibre2">
Miss Marple, "Fakat Joanna'nın boğazı ağrıdığına göre..." diye mırıldandı. </p><p class="calibre2">
Geraldine Riseley-Porter, "Bakın görürsünüz," dedi. "Otobüs kalkar kalkmaz, Joanna'nın boğaz ağrısı da geçecek. Ateşi de düşecek. Ah artık otobüse binmem lazım. Görüşmek üzere, Miss Marple. Sizfnle tanıştığım için çok memnunum. </p><p class="calibre2">
Bizimle gelmeyiceğiniz için de üzülüyorum." </p><p class="calibre2">
Miss Marple, "Buna ben de üzülüyorum," diye cevap verdi. "Ama ben sizin kadar genç ve canlı değilim. Bütün olanlardan sonra yirmi dört saat kadar dinlenmem iyi olur." </p><p class="calibre2">
"İlerde görüşeceğimizi umarım." El sıkıştılar. Geraldine Risley-Porter otobüse bindi. </p><p class="calibre2">
Biri Miss Marple'ın arkasından usulca, "Güle güle, güle güle, dedi. "Neyse senden de kurtulduk." </p><p class="calibre2">
Yaşlı kadın döndü. Emlyn Price orada durmuş gülümsüyordu Miss Marple, "Bu Bayan Riseley-Porter'a mıydı?" diye sordu. </p><p class="calibre2">
"Evet... Başka kim olabilir?" </p><p class="calibre2">
"Joanna'nın hasta olduğunu duydum. Çok üzüldüm." </p><p class="calibre2">
Emlyn Price, yine güldü. "Otobüs gözden kaybolur kaybolmaz o da iyileşir." </p><p class="calibre2">
"Aaa! Yani..." </p><p class="calibre2">
Emlyn Price, "Evet," dedi. "Joanna halasından iyice sıkıldı artık. Kadın durmadan ona emir veriyordu." </p><p class="calibre2">
"O halde siz de otobüsle gitmiyorsunuz?" </p><p class="calibre2">
</p><p class="calibre2">
"Hayır. Ben birkaç gün burada kalacağım. Etrafı dolaşacak ve yürüyüş </p><p class="calibre2">
yapacağım. Bana öyle öfkeli öfkeli bakmayın, Miss Marple. Aslında siz öyle aksi bir kadın değilsiniz." </p><p class="calibre2">
Yaşlı kadın, "Benim gençliğimde de böyle şeyler olurdu," diye mırıldandı. "Tabii bizler başka bahane uydururduk... Ve ayrıca sizin kadar başarılı da olamazdık." </p><p class="calibre2">
O sırada Albay Walker'la karısı otelden çıkarak Miss Marple'ın elini sıktılar. </p><p class="calibre2">
Sonra da Bayan Sandbourne'un. Otobüs kalırken Miss Marple, otelin kapısında duran Profesör Wanstead’ın yolculara el salladığını fark etti. Dönerek adamın yanına </p><p class="calibre2">
gitti. </p><p class="calibre2">
"Sizinle konuşmam lazım. Kimsenin bizi dinleyemeyeceği bir yere gidebilir miyiz?" </p><p class="calibre2">
"Geçen günkü yere ne dersiniz?" </p><p class="calibre2">
"O veranda fena değildi..." Otelin köşesini döndüler. Uzaklaşmakta olan otobüsün kornası duyuldu. </p><p class="calibre2">
Profesör, "Siz de gitseydiniz, içim çok rahat edecekti," dedi. Geride kalmanız hiç </p><p class="calibre2">
hoşuma gitmiyor." Dikkatle yaşlı kadına baktı. "Neden burada kalıyorsunuz? </p><p class="calibre2">
Yoruldunuz mu?" </p><p class="calibre2">
Miss Marple, "Mesele başka," diye cevap verdi. "Aslında yorulmuş değilim, ama benim yaşımda biri için güzel bir bahane bu." </p><p class="calibre2">
"Benim de burada kalıp size göz kulak olmam lazım." </p><p class="calibre2">
"Hayır, hayır. Buna lüzum yok. Sizin yapmanız gereken başka şeyler var." </p><p class="calibre2">
"Neler mesela?" Profesör, Miss Marple'ı süzdü. "Aklınıza birmi geldi? Yoksa kesin bir şey mi öğrendiniz?" </p><p class="calibre2">
"Evet, bir şeyler öğrendim. Fakat bunların doğru olup olmadığının araştırılması </p><p class="calibre2">
lazım. Ben bazı şeyleri yapamam. Ama bu şeyleri siz halledebilirsiniz. Çünkü bazı </p><p class="calibre2">
kimseleri tanıyorsunuz." </p><p class="calibre2">
"Bazı kimseleri? Yani Scotland Yard'dakileri, başmüfettişleri ve hapishane müdürlerini mi kastediyorsunuz?" </p><p class="calibre2">
"Evet. Ya onlardan biriyle ya da hepsiyle görüşmemiz lazım olabilecek. O arada adalet bakanını da görün." </p><p class="calibre2">
"Vay vay vay! Peki, ne yapmamı istiyorsunuz?" </p><p class="calibre2">
"Her şeyden önce size şu adresi vermem lazım." Miss Marple, çantasından not defterini çıkararak, bunun bir sayfasını kopardı. </p><p class="calibre2">
"Bu ne? Aaa... çok tanınmış bir yardım kurumu değil mi bu?" </p><p class="calibre2">
"Evet. En önemlilerinden biri sanırım. Gerçekten de iyi çalışıyorlar. Onlara çocuk ve kadın elbiseleri yolluyorsunuz..." </p><p class="calibre2">
"Peki ben ne yollayacağım?" </p><p class="calibre2">
"Onlara buradan iki gün önce gönderilen bir paketle ilgili bazı sorular soracaksınız." </p><p class="calibre2">
"Paketi kim yolladı? Siz mi?" </p><p class="calibre2">
</p><p class="calibre2">
"Hayır... Anthea Bradbury-Scott... Bunu siz de gördünüz. Geçen gün burada oturmuş konuşurken, o elinde paketle geçti. Sonra da bir yolunu bularak postaneden paketin nereye gönderildiğini öğrendim." </p><p class="calibre2">
"Harika..." Profesör, adresi aldı. "Evet, ben bu işi hallederim. Sizce bu paket önemli mi?" </p><p class="calibre2">
"Evet, içindekiler önemli olabilir." </p><p class="calibre2">
Profesör Wanstead, "Sırlarınızı sıkıca saklamaktan çok hoşlanıyorsunuz, değil mi?" dedi. </p><p class="calibre2">
Miss Marple, gülümsedi. "Aslında bu bir sır sayılmaz. Ben şu ara sadece ihtimaller üzerinde duruyorum. İnsan kesin bilgi edinmedikçe bazı iddialarda bulunmamalı." </p><p class="calibre2">
"Başka?" </p><p class="calibre2">
"Sonra... Bu meseleyle kim ilgileniyorsa, onlara ikinci bir cesedin bulunacağını </p><p class="calibre2">
haber vermelisiniz." </p><p class="calibre2">
"Yani ilgilendiğimiz cinayetle ilişkisi olan ikinci bir ceset mi? On yıl önceki cinayetle?" </p><p class="calibre2">
Miss Marple, mırıldandı. "Yakında öğrenirsiniz." "Bu cesedin nerede olduğunu biliyor musunuz?" </p><p class="calibre2">
"Tabii. Gayet iyi biliyorum. Fakat size durumu açıklamadan önce birkaç şey daha öğrenmem lazım." </p><p class="calibre2">
"Nasıl bir ceset bu? Erkek mi, kadın mı, yoksa çocuk mu?" </p><p class="calibre2">
Miss Marple, "Köyden bir kız daha kaybolmuş," diye cevap irdi. "Nora Broad adında bir kız. Kendisinden bir daha haber alınamamış, ben, Nora'nın cesedinin bahsettiğim yerden çıkacağından eminim." </p><p class="calibre2">
Profesör, gözlerini kıstı. "Siz böyle konuştukça benim de endişem artıyor. Sizi burada yalnız başınıza bırakmaktan korkuyorum... Öğrendikleriniz hayatınızın tehlikeye girmesine sebep olabilir... En iyisi ben de burada kalayım. Sizi korumaya çalışırım." </p><p class="calibre2">
Miss Marple, "Hayır, hayır," dedi. "Londra'ya gitmeniz ve bazı şeyleri halletmeniz lazım." </p><p class="calibre2">
"Çok şey biliyormuş gibi konuşuyorsunuz." </p><p class="calibre2">
"Gerçekten biliyorum. Fakat emin olmam lazım." </p><p class="calibre2">
"Fakat, size engel olmaya kalkabilirler. Üçüncü bir cesetle karşılaşmayı </p><p class="calibre2">
istemiyorum. Sizinkiyle yani." </p><p class="calibre2">
Yaşlı kadın güldü. "Öyle bir tehlike yok." </p><p class="calibre2">
"Fakat tahminleriniz doğruysa, o zaman tehlikedesiniz demektir. Belirli bir kimseden şüpheleniyor musunuz?" </p><p class="calibre2">
"Bir kişi hakkında belirli bir bilgim olduğunu düşünüyorum. Meseleyi iyice öğrenmem lazım. Onun için de burada kalmam şart. Bana kötülüğün kokusunu aldığımdan bahsetmiştiniz. İşte o kötülük burada. Kötülük, hatta tehlike, korku ve yıkım... Bu konuda bir şeyler yapmak zorundayım. Elimden gelenin en iyisini. </p><p class="calibre2">
Ama ne yazık ki benim gibi yaşlı bir kadının elinden de fazla bir şey gelmez." </p><p class="calibre2">
</p><p class="calibre2">
Profesör, yavaş yavaş sayıyordu. "Bir... iki... üç... dört..." Miss Marple, ona hayretle baktı. "Ne sayıyorsunuz?" </p><p class="calibre2">
"Otobüsle gidenleri. Onlarla ilgilenmediğiniz anlaşılıyor. Yoksa siz de otobüse binerdiniz." </p><p class="calibre2">
"Onlarla neden ilgileneyim?" </p><p class="calibre2">
"Bay Rafiel'in sizin bu tura katılmanızı belirli bir sebepten dolayı istediğini söylemiştiniz. Elizabeth Temple'ın ölümü de bu turdaki yolculardan biriyle ilgili. </p><p class="calibre2">
Sizin burada kalmanız ise eski konakla ilgilendiğinizi gösteriyor." </p><p class="calibre2">
Miss Marple, "İşin iç yüzünü bilmiyorsunuz," dedi. "Bu ikisi birbirine bağlı. Ben birilerinden bir şeyler öğrenmek istiyorum." </p><p class="calibre2">
"Birini sizinle konuşmaya zorlayabileceğinizi mi sanıyorsunuz?" </p><p class="calibre2">
"Bunu yapabileceğimi zannediyorum. Artık kalkıp gitmezseniz treninizi kaçırırsınız." </p><p class="calibre2">
Profesör Wanstead, "Kendinize iyi bakın," dedi. "Hiç merak etmeyin..." </p><p class="calibre2">
Otele yaklaştıkları sırada Miss Cooke'la Miss Barrow kapıdan çıktılar. </p><p class="calibre2">
Profesör, "Ooo... merhaba," dedi. "Ben sizin de otobüsle gittiğinizi sanıyordum." </p><p class="calibre2">
Miss Cooke, neşeyle, "Son dakikada fikrimizi değiştirdik," diye cevap verdi. </p><p class="calibre2">
"Biliyor musunuz burada dolaşılacak çok güzel yerler olduğunu biraz önce öğrendik. Benim görmek istediğim birkaç şey de var. Bunlardan biri bir kilise. </p><p class="calibre2">
Oradaki Sakson vaftiz çeşmesi çok ilgi çekiciymiş. Kilise köyden birkaç </p><p class="calibre2">
kilometre uzaktaymış. Otobüslerle çabucak gidiliyormuş oraya. Anlayacağınız, ben yalnız şatolar ve bahçelerle değil, kiliselerle de ilgilenirim." </p><p class="calibre2">
Miss Barrow, atıldı. "Ben de öyle. Sonra Finley Park'ı da unutmayın. Orada pek nadide çiçekler varmış. Park buraya da yakın. İşte bu yüzden köyde birkaç gün daha kalmamızın çok iyi olacağını düşündük." </p><p class="calibre2">
"Altın Domuz Oteli'nde mi kalacaksınız yine?" </p><p class="calibre2">
"Evet. Şansımız varmış, çift yataklı bir oda bulduk. Son iki gün içinde kaldığımız odalardan çok daha güzel bu." </p><p class="calibre2">
Miss Marple, profesöre, "Treninizi kaçıracaksınız," dedi. </p><p class="calibre2">
Profesör, "Evet, ama," diye başladı. "Siz..." </p><p class="calibre2">
Yaşlı kadın hemen. "Siz beni hiç düşünmeyin," diye cevap verdi. Profesör uzaklaşırken de, "Ne kadar iyi bir adam," dedi. Benimle çok ilgileniyor. Gören de onun halası filan olduğumu sanır." </p><p class="calibre2">
Miss Cooke, "Olanlar sizi çok sarstı değil mi?" diye sordu. "Kiliseyi görmeye gideceğimiz zaman siz de gelin isterseniz." </p><p class="calibre2">
Yaşlı kadın, gülümsedi. "Çok naziksiniz. Fakat bugün pek dolaşacak halde değilim. Belki yarın sizinle gelirim. Tabii görülecek ilginç bir şey varsa." </p><p class="calibre2">
"Eh, o halde bize müsaade..." </p><p class="calibre2">
Miss Marple, iki kadına gülümsedikten sonra otele girdi. </p><p class="calibre2">
 </p><p class="calibre2">
  </p><p class="calibre2">
20. Miss Marple'ın fikirleri </p><p class="calibre2">
</p><p class="calibre2">
 </p><p class="calibre2">
Miss Marple, öğle yemeğini yedikten sonra kahve içmek için verandaya çıktı. </p><p class="calibre2">
Tam ikinci fincanı bitireceği sırada uzun boylu, zayıf bir kadın verandanın merdivenlerinden çıkarak ona yaklaştı. Nefes nefese konuşmaya başladı. </p><p class="calibre2">
Anthea'ydı bu. </p><p class="calibre2">
"Ah, Miss Marple. Sizin sonunda otobüsle gitmekten vazgeçtiğinizi yeni öğrendik. Sizin yolculuğa devam edeceğinizi sanıyorduk. Burada kaldığınızdan hiç haberimiz yoktu. Beni buraya Lavinia'yla Clotilde yolladı. Eski konağa gelerek, tekrar bizimle kalacağınızı umduklarını söylemem için. Herhalde bizim evde buradan daha rahat edersiniz. Sonuçta otele çok kişi gelip gidiyor. Özellikle hafta sonlarında. Bize geldiğiniz takdirde çok sevineceğiz. Gerçekten çok memnun olacağız." </p><p class="calibre2">
Miss Marple, "Çok teşekkür ederim," diye cevap verdi. "Çok naziksiniz. Fakat ben burada sadece bir iki gün kalacağım. Aslında otobüsle gidecektim. Yani o kaza olmasaydı yola devam edecektim. Ama sonra artık yola dayanamayacağımı </p><p class="calibre2">
anladım Dinlenmem lazımdı." </p><p class="calibre2">
"Onun için bize gelirseniz daha iyi olur. Sizi rahat ettirmeye çalışırız." </p><p class="calibre2">
Miss Marple, "Orası muhakkak," dedi. "Sizde kaldığım zaman gerçekten çok iyi dinlendim. Evet, sizde geçirdiğim günler çok hoşuma gitti. Eviniz pek güzel. </p><p class="calibre2">
Eşyalarınız da öyle. Mobilya, tabak ve bardak takımları. İnsanın bir otelde değil de, bir evde kalması çok hoş oluyor." </p><p class="calibre2">
"O halde şimdi benimle gelin... Evet, muhakkak gelmelisiniz. Gidip eşyalarınızı </p><p class="calibre2">
valizinize yerleştirebilirim." </p><p class="calibre2">
"Ah... çok naziksiniz. Ama o işi ben yaparım." </p><p class="calibre2">
"Peki, gelip size yardım edeyim mi?" </p><p class="calibre2">
Miss Marple, "Buna çok memnun olurum," dedi. </p><p class="calibre2">
Yaşlı kadının odasına çıktılar. Anthea, Miss Marple'ın eşyalarını karmakarışık bir halde valize koydu. Miss Marple, çamaşırlarını titizlikle, kendi bildiği şekilde katlardı. Anthea'ya bağırmamak için kendisini zor tuttu. Aman, diye düşünüyordu. </p><p class="calibre2">
Bu kadın eşya katlamasını bile bilmiyor... </p><p class="calibre2">
Anthea, otelin garsonlarından birini buldu. Valizi onunla eski konağa gönderdiler. </p><p class="calibre2">
Miss Marple, evden içeri girerken, yine kendi kendine, "Üç kız kardeş," diyordu. </p><p class="calibre2">
"İşte yine karşılaştık..." </p><p class="calibre2">
Salondaki koltuğa çökerek, sanki çok yorulmuş gibi bir tavırla gözlerini kapattı. </p><p class="calibre2">
Aslında evin bu sefer üzerinde yaptığı etkiyi anlamaya çalışıyordu. Burada bir kötülük mü var? Yoksa tehlikeli bir şey mi?... Hayır, hayır... Buraya müthiş bir acı </p><p class="calibre2">
sinmiş. Öyle büyük bir acı ki bu, insanı korkutuyor. </p><p class="calibre2">
Gözlerini açarak tekrar üç kardeşe baktı. Lavinia, elinde çay tepsisiyle içeri girmişti. Her zamanki gibi rahat ve sakin bir hali vardı. Miss Marple, belki de o duygusuz bir kadın, diye düşündü. Veya bazı zorluklar yüzünden kendisini duygularını belli etmemeye alıştırdı.... İçinden geçenlerin anlaşılmasını </p><p class="calibre2">
istemiyor... </p><p class="calibre2">
</p><p class="calibre2">
Bakışları Clotilde'e doğru kaydı. Daha önce de düşündüğüm gibi o iyi bir Clytemnestra olabilirdi. Ama o kocasını öldürmüş olamaz. Çünkü hiçbir zaman evlenmemiş... Çok sevdiği Verity'i öldürmüş olduğunu düşünmek de mantıksızlık olur... Geçen gün kızın ölümünden bahsederken gözleri nasıl da doldu? </p><p class="calibre2">
Ya Anthea? Paketi postaneye o götürdü. Beni almak için de otele yine o geldi... </p><p class="calibre2">
Doğrusu onun hakkında bazı şüphelerim var. Bunamış gibi hareket ediyor. Ama insan onun yaşında bunamaz ki. Gözlerini çabucak etrafta dolaştırıp sonra insana dikiyor. Veya omzunun üzerinden telaşla arkaya bakıyor... Korkuyor o... Bir şeyden korkuyor... Ama bu nedir? Yoksa kadın akıl hastası mı? Belki de bir süre kaldığı bir akıl hastanesine tekrar kapatılmaktan korkuyor? Ablalarının onun ortada rahatça dolaşmasının doğru olmadığına karar vereceklerini düşünerek dehşetle titriyor belki de? Lavinia'yla Clotilde, Anthea'nın bir şey yapmasından ya da söylemesinden mi çekiniyorlar?" </p><p class="calibre2">
Miss Marple, çayını bitirirken Miss Cooke'la MissBarrow'u düşündü. "Onlar şu anda ne yapıyorlar acaba? O kiliseye gittiler mi? Yoksa anlattıklarının hepsi de boş laf mıydı? Çok garip... St. Mary Mead'e kadar gelip bana baktılar. Sonra da otobüste beni o zamana kadar hiç görmemiş gibi bir tavır takındılar..." </p><p class="calibre2">
O sırada Lavinia, çay tepsisini alarak mutfağa gitti. Anthea da bahçeye çıktı. Miss Marple, Clotilde'le yalnız kaldı. </p><p class="calibre2">
Yaşlı kadın, "Brabazon adında bir Başdiyakozu tanıyorsunuz sanırım," dedi. </p><p class="calibre2">
Clotilde, başını salladı. "A, evet. Dün cenaze töreninde o da vardı. Kendisini tanır mısınız?" </p><p class="calibre2">
Miss Marple, "Hayır," diye cevap verdi. "Fakat kendisi dün Altın Domuz Oteli'ne beni görmeye geldi. Anladığıma göre hastaneye giderek, zavallı Miss Elizabeth Temple hakkında bilgi istemiş. Bana Elizabeth'in kendisine bir haber bırakıp bırakmadığını sordu. Galiba Elizabeth onu ziyaret etmeyi düşünüyormuş. Tabii ona hastanın başucunda oturduğumu, fakat elimden bir şey gelmediğini söyledim... Bildiğiniz gibi kadıncağız komadaydı..." </p><p class="calibre2">
Clotilde, "Gerçekten Elizabeth Temple hiçbir şey söylemedi mi?" dedi. "Olanları </p><p class="calibre2">
izah edecek bir iki söz." Kadın aslında bu soruyu ilgisiz bir tavırla sormuştu. </p><p class="calibre2">
Miss Marple, acaba aslında bu konuyla yakından mı ilgileniyor, diye düşündü. </p><p class="calibre2">
Onun için mi böyle kayıtsız bir tavır takındı... Ama Elizabeth Temple'ın son sözlerini merak ettiğini sanmıyorum. </p><p class="calibre2">
Miss Marple sordu. "Sizce bu gerçekten bir kaza mıydı? Yoksa Bayan Riseley-Porter'ın yeğeninin anlattıklarına mı inanıyorsunuz? Yani kız birinin bir kayayı </p><p class="calibre2">
ittiğini görmüş." </p><p class="calibre2">
"İki genç öyle birini gördüklerini söylediler. Herhalde yalan uydurmuyorlardı." </p><p class="calibre2">
Miss Marple, "Evet," dedi. "İkisi de aynı şeyleri anlattılar. Tabii aynı kelimeleri kullanmadılar. Ama bu da normal olmalı..." Clotilde, ona baktı. "Bu ilginizi çekmişe benziyor." Yaşlı kadın, "Aslında onlarınki inanılamayacak bir hikâye," </p><p class="calibre2">
diye mırıldandı. "Ama tabii..." </p><p class="calibre2">
"Tabii ne?" </p><p class="calibre2">
</p><p class="calibre2">
"Hiç hiç... Düşünüyordum..." </p><p class="calibre2">
Lavinia Glynn tekrar odaya girdi. "Neyi düşünüyordunuz?" </p><p class="calibre2">
Clotilde, "Kazadan bahsediyorduk," dedi. "Veya kaza olmazım bir olaydan..." </p><p class="calibre2">
"Fakat kim..." </p><p class="calibre2">
Miss Marple, "Gençlerin anlattığı hikâye pek garipti," dedi. </p><p class="calibre2">
Clotilde, "Bir şey var," diye mırıldandı. "Buranın havasında. Nundan hiçbir zaman kurtulamadık... Hiçbir zaman... Verity'nin ölümünden beri bu böyle... Aradan yıllar geçti ama o hava hâlâ buraya hâkim... Burada bir gölge var." Miss Marple'a baktı. "Siz de aynı şeyi hissetmiyor musunuz? Burada bir gölge olduğunun farkında değil misiniz?" </p><p class="calibre2">
Miss Marple, "Ben buranın yabancısıyım," diye cevap verdi. "Siz ve kardeşleriniz için durum başka tabii. Siz burada oturuyorsunuz. Ve o ölen kızcağızı da tanıyormuşsunuz. Başdiyakoz Brabazon onun çok güzel ve iyi bir kız olduğunu söyledi." </p><p class="calibre2">
Clotilde, başını salladı. "Çok güzel bir kız ve iyi bir insandı." </p><p class="calibre2">
Lavinia, mırıldandı. "Onu daha iyi tanımış olmayı isterdim. Ben o sırada Hindistan'daydım. Kocam izinliyken İngiltere'ye döndük ama zamanımızı daha ziyade Londra'da geçirdik. Buraya sık sık gelmedik." </p><p class="calibre2">
Anthea, bahçeden içeri girdi. Kucağında bir demet zambak vardı, "Cenaze çiçekleri... Bugüne uygun değil mi? Çiçekleri büyük bir vazoya koyayım. Cenaze çiçekleri." Birdenbire güldü. Kahkahası acayipti. </p><p class="calibre2">
Clotilde, "Anthea," dedi. "Böyle yapma... Doğru değil bu." Anthea, neşeyle bağırdı. "Çiçekleri suya koyayım!" Odadan fırladı. </p><p class="calibre2">
Lavinia, "Yani bu Anthea da," diye başını salladı. "Bence... </p><p class="calibre2">
Clotilde, kız kardeşinin sözünü kesti. "Gitgide acayipleşiyor." </p><p class="calibre2">
Miss Marple, bu sözleri duymuyormuş gibi bir tavır takındı Dikkatle küçük mineli bir kutuyu inceliyordu. </p><p class="calibre2">
Lavinia, içini çekti. "Mutlaka şimdi de vazolardan birini kıracak." Odadan çıktı. </p><p class="calibre2">
Miss Marple, "Anthea için endişeleniyorsunuz sanırım," dedi. "Evet. Korkarım o daima dengesiz bir tipti. En küçüğümüz o. Daima biraz zayıf ve hastalıklıydı. </p><p class="calibre2">
Fakat son zamanlarda durumu iyice kötüye gitmeye başladı. Ciddi şeylere aldırmıyor, deminki gibi gülmeye başlıyor. Aslında onu... bir yere göndermeyi istemiyoruz. Halbuki tedavi edilmesi lazım. Fakat onun konaktan ayrılmayı </p><p class="calibre2">
isteyeceğini sanmıyorum. Sonuçta burası onun evi... Ama bazen bizi güç duruma sokuyor." "Hayat çok güç... Çok..." </p><p class="calibre2">
Clotilde sözlerine devam etti. "Lavinia çıkıp gitmekten bahsediyor. Taormina'ya yerleşmeyi düşünüyor. Kocasıyla oraya sık sık giderlerdi. Taormina'da çok güzel günler geçirmişler. Artık birkaç yıldan beri yanımızda oturuyor ama onda seyahatlere çıkma arzusu var. Bazen bana Lavinia, Anthea'y'a aynı evde oturmaktan hoşlanmıyormuş gibi de geliyor." </p><p class="calibre2">
Miss Marple, "Vah vah," diye içini çekti. "Bazen aile arasında böyle şeyler oluyor." </p><p class="calibre2">
</p><p class="calibre2">
Clotilde, "Lavinia, Anthea'dan korkuyor," dedi. "Çok korkuyor. Ona sık sık ortada korkacak bir şey olmadığını söylüyorum. Sonuçta bir tehlike yok... yani... demek istiyorum ki... Hoş artık ben de ne demek istediğimi bilmiyorum ya?..." </p><p class="calibre2">
Miss Marple, sordu. "Şimdiye kadar öyle bir mesele çıkmadı sanırım?" </p><p class="calibre2">
"Hayır, hayır. Öyle bir şey hiç olmadı. Anthea sadece zaman zaman sinirlenir ve birdenbire bazı kimselerden de nefret eder. Sonra bazı şeyleri de çok kıskanır. </p><p class="calibre2">
Mesela kendisinden başka biriyle ilgilenilmesine hiç gelemez. Bilmem ki... </p><p class="calibre2">
Bazen, 'Bu evi satsak, çıkıp gitsek' diye de düşünüyorum." </p><p class="calibre2">
Miss Marple, "Sizin için üzüntü verici bir durum bu," dedi. Herhalde burada hatıraların arasında yaşamak sizi çok sarsıyor." </p><p class="calibre2">
"Durumu anlıyorsunuz değil mi? Evet, anladığınız belli. İnsanın elinde değil... </p><p class="calibre2">
İstememenize rağmen o umarsız yavrucağı hatırlıyorsunuz. O benim kızım gibiydi. Çok zeki ve inceydi. Resme büyük yeteneği vardı. Onunla gurur duyuyordum. Sonra... O anormal olduğu anlaşılan delikanlıya âşık oldu." </p><p class="calibre2">
"Bay Rafiel'in oğlu Michael'ı kastediyorsunuz değil mi?" </p><p class="calibre2">
"Evet... Ah, o buraya gelmemiş olsaydı. Michael bu taraflarda bir yerde kalıyordu. </p><p class="calibre2">
Babası bize uğramasını söylemişti. Michael da kalkıp geldi, birlikte yemek yedik. </p><p class="calibre2">
İstediği zaman çok şirin olmasını bilirdi. Fakat aslında ahlaksızın biriydi... </p><p class="calibre2">
Verity'nin... ondan hoşlanacağı hiçbir zaman aklıma gelmedi... O yaşlarda böyle şeyler oluyor herhalde... Verity'nin aklı fikri Michael'daydı artık. Onun aleyhinde bir tek kelime bile söylenilmesini istemiyordu. Kızların ne dediklerini bilirsiniz. </p><p class="calibre2">
'Herkes ona düşman... Kimse biraz anlayış göstermiyor...' Hep aynı laflar... İnsan aynı sözleri duymaktan bıkıyor. Bu genç kızların akıllarını başlarına getirmek mümkün değil rni?" </p><p class="calibre2">
Miss Marple, "Evet, akılları biraz havada oluyor doğrusu," dedi. </p><p class="calibre2">
"Verity beni kesinlikle dinlemedi. Michael'ı eve yaklaştırmamaya çalıştım. Ona bir daha buraya gelmemesini söyledim. Tabii budalalıktı bu. Bunu daha sonra anladım. Tabii Verity bu sefer onunla dışarda buluşmaya başladı. Nerede buluştuklarını bilmiyorum. Belirli bir yerde Michael arabasıyla Verity'i bekliyi onu eve çok geç getiriyordu. Hatta bir iki kez Verity eve ertesi sabah geldi. Onlara bu ilişkinin sona ermesi gerektiğini söyledimama beni dinlemediler. Zaten Michael'ın buna razı olacağını da sanmıyordum." </p><p class="calibre2">
Miss Marple, sordu. "Verity onunla evlenmek mi istiyordu?" </p><p class="calibre2">
"Durumun o kadar ilerlediğini pek sanmıyorum. Michael net halde Verity'le evlenmek niyetinde değildi." </p><p class="calibre2">
"Çok yazık... herhalde bu yüzden çok acı çektiniz." </p><p class="calibre2">
"Evet... En kötüsü... ölüyü tanımam için cesede bakmamda ısrar etmeleriydi... </p><p class="calibre2">
Ama bu çok sonra oldu. Yani Verity ortadan kaybolduktan çok sonra... Tabii biz onun Michael'la kaçtığını bir süre sonra da bize haber yollayacağını sandık. Polis durumu daha ciddiye alıyordu. Michael'a da karakola gelip onlara yardım etmesini söylediler. Çünkü köylülerin sözleriyle, delikanlının iddiaları birbirini tutmuyordu. </p><p class="calibre2">
</p><p class="calibre2">
"Sonra Verity'i buldular... Buradan bir hayli uzakta... Evet beni cesede bakmak için morga götürdüler... Korkunç bir şeydi o... Katil büyük bir zalimlikle kafasını </p><p class="calibre2">
ezmişti. Buna ne gerek duymuştu? Zavallıyı boğmuş olması yeterli değil miydi? </p><p class="calibre2">
Hem de kendi eşarbıyla... Ah, dayanamayacağım. Dayanamayacağım..." </p><p class="calibre2">
Gözyaşları yanaklarından süzülüyordu. </p><p class="calibre2">
"Size çok acıyorum... Çok acıyorum..." </p><p class="calibre2">
"Farkındayım..." Clotilde,birdenbire,MissMarple'a baktı. "İşin en kötü tarafını </p><p class="calibre2">
bilmiyorsunuz." "Anlayamadım..." "Anthea... Anthea bakımından emin değilim." </p><p class="calibre2">
"Ne demek istiyorsunuz?" </p><p class="calibre2">
"Anthea'nın o sıralar hali bir garipti. Verity'i birdenbire çok kısmaya başlamış, ona adeta düşman olmuştu. Kıza nefretle bakıyordu. Bazen aklıma kötü şeyler geliyor... Ama ben onun ablasıyım, böyle şeyler düşünmemem lazım... Anthea bir keresinde birine saldırmıştı. Yani... birdenbire müthiş bir öfkeye kapılırdı. Onun için bazen... hayır, hayır, böyle şeyler söylememeliyim... Bunu düşünmemeliyim... Fakat... Anthea normal değil. Bunu kabul etmek zorundayım. </p><p class="calibre2">
O henüz gençken bir iki defa garip şeyler olmuştu. Hayvanlara yani... Bir papağanımız vardı. Kendince bir şeyler söylerdi hayvan. Anthea bir gün öfkelenip papağanın boynunu kırıverdi. Ondan sonra da ben Anthea'ya güvenemez oldum. </p><p class="calibre2">
Ah, Allahım, galiba ben de kaçırmaya başladım!" </p><p class="calibre2">
Miss Marple, "Böyle şeyleri düşünmeyin artık," diye mırıldandı. </p><p class="calibre2">
"Evet... Verity'nin ölmüş olduğunu bilmek bile yeterli. Hem de korkunç bir şekilde öldüğünü bilmek. Neyse... Artık o anormal delikanlı başka kızlara bir şey yapamayacak. Onu ömür boyu hapse mahkûm ettiler. Fakat bence tımarhaneye kapasalardı daha iyi olurdu. Zira onun manyağın biri olduğu belliydi." Ayağa kalkarak odadan çıktı. </p><p class="calibre2">
Kapıda Lavinia'yla karşılaştılar. Kadın, içeri girerek Miss Marple'a baktı. </p><p class="calibre2">
"Clotilde'in bu haline aldırmayın. Verity'nin ölümünden sonra bir daha kendine gelemedi. Kızcağızı çok severdi." </p><p class="calibre2">
"Ablanız kardeşiniz bakımından endişeli sanırım..." </p><p class="calibre2">
"Anthea yüzünden mi? Anthea'nın fazla bir şeyi yok ki. Sadece biraz dalgın o. </p><p class="calibre2">
Zaman zaman da kuruntulara kapılıyor. Bunamaya başladığını sanıyorum. Ama ortada Clotilde'in endişelenmesine sebep olacak ciddi bir durum yok. Allah Allah, bu camlı kapıların önündekiler de kim?" </p><p class="calibre2">
Bahçeye açılan camlı kapıların önünde iki kişi belirmişti. Miss Cooke'la Miss Barrow. </p><p class="calibre2">
Miss Barrow, "Affedersiniz," dedi. "Miss Marple'ı bulabilmek için evin etrafında dolaşıyorduk. Onun buraya geldiğini duyduk da... Aaa... orada mıydınız Miss Marple. Size bugün kiliseye gidemediğimizi söylemek istiyorduk. Orasını </p><p class="calibre2">
temizlemek için kapatmışlar. Onun için artık yarın gezintiye çıkacağız. Buradan girdiğimiz için kusurumuza bakmayın. Ön kapıyı çaldık ama galiba zil bozulmuş." </p><p class="calibre2">
</p><p class="calibre2">
Lavinia Glynn, "Korkarım zil sık sık bozuluyor," diye cevap verdi. "Daha doğrusu aklına esince çalıyor o. Buyurun, oturun... Ben sizin otobüsle gittiğinizi sanıyordum." </p><p class="calibre2">
"Hayır. Bu civarı biraz dolaşmaya karar verdik... Sonra bir iki gün önce meydana gelen o acı olay turun zevkini kaçırdı açıkçası." </p><p class="calibre2">
Lavinia, "Seri içersiniz herhalde," diye mırıldanarak odadan çıktı. Tekrar döndüğü </p><p class="calibre2">
zaman Anthea yanındaydı. Kadın iyice sakinleşmişti artık. Elindeki tepside seri sürahisiyle kadehler vardı. Anthea'nın arkasından Clotilde de geldi. </p><p class="calibre2">
Lavinia, "Bu işin sonunu merak ediyorum doğrusu," dedi. "Yani resmi soruşturma ertelendi. Bundan da polisin henüz durumdan emin olmadığı anlaşılıyor." </p><p class="calibre2">
Miss Barrow, başını salladı. "Eee... tabii Miss Temple üzerine kaya yuvarlandığı </p><p class="calibre2">
için öldü. Ama... bu bir kaza mıydı? Yoksa kayayı aşağıya biri özellikle mi yuvarlamıştı?" </p><p class="calibre2">
Miss Cooke, atıldı. "Saçma! Kayayı kim yuvarlar? Ama tabii etrafta birtakım serseriler varsa o başka. Sonra..." </p><p class="calibre2">
Miss Marple, "Sonra," dedi. "Bizim gruptakiler de var. Öyle değil mi?" </p><p class="calibre2">
Miss Cooke, itiraz etti. "Ben öyle bir şey söylemedim." </p><p class="calibre2">
Miss Marple, "Fakat hepimizin aklından böyle şeylerin geçtiği muhakkak," diye cevap verdi. "Sonuçta Elizabeth Temple buraların yabancısıydı. Bu yüzden kayayı </p><p class="calibre2">
köyden birinin yuvarlamış olması imkânsız. Onun için insan dönüp dolaşıp, otobüstekilerin üzerinde duruyor." Birçok yaşlı kadının yaptığı gibi ince ve tiz bir sesle güldü. </p><p class="calibre2">
Clotilde, ona baktı. "Sizin bu konuda kesin bir fikriniz var mı, Miss Marple? </p><p class="calibre2">
Varsa bunu öğrenmeyi isterdim." </p><p class="calibre2">
"İnsan ister istemez bazı ihtimallerin üzerinde duruyor." </p><p class="calibre2">
Miss Cooke, "Bay Caspar," dedi. "Adam daima şüphemi uyandırdı benim. Onda bir casus hali vardı. Belki de İngiltere'ye atom sırlarını çalmaya gelmişti." </p><p class="calibre2">
Lavinia, "Bu civarda öyle bir laboratuvar yok," diye cevap verdi. </p><p class="calibre2">
Anthea, "Tabii yok," dedi. "Belki de katil Miss Temple'ın peşine takılmış olan biriydi. Hoş belki de adam polisti de, Miss Temple katil..." </p><p class="calibre2">
Clotilde bağırdı. "Saçma. Elizabeth Temple, tanınmış bir kadındı. Ünlü bir okulun da eski müdiresiydi. Onun peşine neden takılsınlar?" </p><p class="calibre2">
Anthea, omuzlarını kaldırdı. "Belki kadın sapıtmıştı..." </p><p class="calibre2">
Lavinia, "Miss Marple'ın bu konuda bazı düşünceleri olduğundan eminim," dedi. </p><p class="calibre2">
Yaşlı kadın, mırıldandı. "Aklıma bazı şeyler geldi tabii. Daha doğrusu iki kişi... </p><p class="calibre2">
Mantık bunu gerektiriyor... Fakat ikisi de o kadar iyi insanlar ki..." </p><p class="calibre2">
"Kimler? Sözleriniz çok ilgi çekici." </p><p class="calibre2">
"Benimki bir tahmin ama... doğrusu inanılacak gibi de değil." </p><p class="calibre2">
"Sizce Joanna Crawford'la Emlyn Price'ın gördüğü kim?" </p><p class="calibre2">
"Şey... bana onlar hiç kimseyi görmemişler gibi geliyor." </p><p class="calibre2">
Anthea, "Anlayamadım," dedi. "Hiç kimseyi görmediler mi?" </p><p class="calibre2">
"Belki bu onların uydurduğu bir hikâyeydi." </p><p class="calibre2">
</p><p class="calibre2">
"Yani bu onların aklınca bir şaka mı?" </p><p class="calibre2">
Miss Marple, içini çekti. "İnsan son zamanlarda çok acayip şeyler duyuyor. Yani gençler bazı şeyler yapıyorlar..." </p><p class="calibre2">
"Yani siz kayayı Emlyn Price'la Joanna Crawford'un yuvarladıklarını mı </p><p class="calibre2">
düşünüyorsunuz?" </p><p class="calibre2">
Miss Marple, "Akla en yakın gelen olasılık bu değil mi?" diye sordu. </p><p class="calibre2">
Clotilde, "Vay vay vay," dedi. "Bu hiç aklıma gelmezdi. Fakat evet, haklı </p><p class="calibre2">
olabilirsiniz. Tabii ben o iki gencin nasıl insanlar olduklarını bilmiyorum..." </p><p class="calibre2">
Miss Marple, "İkisi de çok şirin ve hoş," diye mırıldandı. "Ayrıca Joanna çok becerikli bir kız." </p><p class="calibre2">
Anthea, "Yani o her şeyi yapabilecek bir tip mi?" diye sordu. </p><p class="calibre2">
Miss Marple, başını salladı. "Evet... Öyle..." </p><p class="calibre2">
Miss Barrow atıldı. "O halde Joanna'yla Emlyn suç ortakları." </p><p class="calibre2">
Miss Marple, "Evet," dedi. "İkisi bu işte beraberler. Ve soruşturmada da aynı </p><p class="calibre2">
hikâyeyi anlattılar... Fakat bence bu meselede en şüphe uyandıran insanlar da onlar. Gruptakiler onları görmüyorlarmış... Diğer yolcular aşağıdaki yoldan gitmekteymişler... Belki de Emlyn'le Joanna tepeye tırmanarak o kayayı </p><p class="calibre2">
yuvarladılar... Belki aslında Elizabeth'i öldürmeyi düşünmüyorlardı. Sadece biraz heyecan uyandırmak istiyorlardı..." </p><p class="calibre2">
Clotilde, mırıldandı. "Çok ilgi çekici... Doğrusu bu benim aklıma hiç gelmezdi." </p><p class="calibre2">
Miss Cooke, ayağa kalktı. "Artık otele dönmemiz lazım. Siz de geliyor musunuz, Miss Marple?" </p><p class="calibre2">
Yaşlı kadın, "Hayır," diye cevap verdi. "Ben buradayım... Ev sahipleri büyük bir nezaket göstererek beni bir iki gece için buraya davet ettiler." </p><p class="calibre2">
"Ya... Burada daha rahat edeceğiniz muhakkak. Açıkçası bu akşam Altın Domuz Oteli'ne gürültücü bir grup geldi." </p><p class="calibre2">
Clotilde, "Akşam yemeğinden sonra gelip bir kahvemizi içmez misiniz?" dedi. </p><p class="calibre2">
"Hava sıcak... Korkarım sizi yemeğe davet edemeyeceğim, zira evde fazla bir şey yok. Fakat daha sonra gelirseniz çok memnun oluruz..." </p><p class="calibre2">
Miss Cooke gülümsedi. "Çok teşekkür ederiz. Mutlaka geleceğiz..." </p><p class="calibre2">
 </p><p class="calibre2">
  </p><p class="calibre2">
21. Saat üçü çalıyor </p><p class="calibre2">
 </p><p class="calibre2">
Miss Cooke'la Miss Barrow, tam dokuza çeyrek kala geldiler. Biri bej dantel diğeri ise zeytin yeşili bir elbise giymişlerdi. </p><p class="calibre2">
Anthea, yemek sırasında iki kadın hakkında Miss Marple'a birtakım sorular sorup durmuştu. "Onların geride kalmayı istemeleri biraz acayip değil mi?" </p><p class="calibre2">
"Hayır, sanmıyorum. Onların belirli bir planları olduğu muhakkak." </p><p class="calibre2">
"Belirli bir planları mı?" </p><p class="calibre2">
"Onların her ihtimali göze alarak buna göre bir plan hazırladıklarını sanıyorum." </p><p class="calibre2">
</p><p class="calibre2">
Anthea, yaşlı kadına ilgiyle bakıyordu. "Yani, onların cinayet ihtimaline göre de bir planları mı vardı?" </p><p class="calibre2">
Lavinia, "Zavallı Miss Temple'ın ölümünden cinayet diye bahsedip durmasan," </p><p class="calibre2">
dedi. </p><p class="calibre2">
Anthea, bağırdı. "Ama olayın bir cinayet olduğu muhakkak. Bence katil Elizabeth Temple'ın eski bir öğrencisi. Kadından yıllardan beri nefret ediyordu o." </p><p class="calibre2">
Miss Marple, sordu. "Sizce nefret bu kadar yıl yaşayabilir mi?" </p><p class="calibre2">
"Tabii... Bir insandan yıllarca nefret edebilirsiniz." </p><p class="calibre2">
Miss Marple, "Hayır," dedi. "Nefret ölür. Onu yaşatmaya çalışırsınız ama boşunadır bu." İlave etti. "Nefret, sevgi kadar güçlü bir his değildir." </p><p class="calibre2">
"Miss Cooke veya Miss Barrow katil olamaz mı? Veya belki de bu cinayeti ikisi birden işlediler." </p><p class="calibre2">
Lavinia, "Neden işlesinler?" diye bağırdı. "Aman sen de Anthea! İyi insanlar onlar." </p><p class="calibre2">
"Bence onların esrarlı bir halleri var." Anthea, büyük ablasına döndü. "Öyle değil mi, Clotilde?" </p><p class="calibre2">
"Belki haklısın, Anthea. Onların halleri bana biraz... yapmacıklı gözüktü." </p><p class="calibre2">
Anthea, "Onlar tehlikeli insanlar," dedi. </p><p class="calibre2">
Lavinia, içini çekti. "Senin de hayalin o kadar geniştir ki... Kaza sırasında ikisi de aşağı yoldan yürüyorlarmış..." Miss Marple'a döndü. "Herhalde onları siz de gördünüz?" </p><p class="calibre2">
Yaşlı kadın, gülümsedi. "Hayır... Onları görmeme imkân yoktu." </p><p class="calibre2">
Clotilde, başını salladı. "Tabii ya. Miss Marple o gün buradaydı. Bahçeye çıkmıştı </p><p class="calibre2">
sanırım." </p><p class="calibre2">
"Aaa... sahi, unuttum!" </p><p class="calibre2">
Miss Marple, "Çok sakin ve güzel bir gündü," dedi. "Bahçede dolaşmak da çok hoşuma gitti. Yarın tekrar bahçeye çıkıp o duvarın önündeki tepeciği sarmış olan beyaz çiçeklere bakacağım. Onlar açmaya başlamışlardı. Herhalde sarmaşık şimdi çiçek içindedir." </p><p class="calibre2">
Anthea, bağırdı. "Ondan nefret ediyorum! O tepeciğin kaldırılmasını istiyorum! </p><p class="calibre2">
Oraya tekrar bir sera yaptıracağım. Paramız olunca sera yaptırabiliriz değil mi, Clotilde?" </p><p class="calibre2">
Ablası, "O yığın öyle kalsın," dedi. "Oraya dokunulmasını istemiyorum. Artık sera ne işe yarar? Asma üzüm verinceye kadar yıllar geçmesi lazım..." </p><p class="calibre2">
Lavinia, ayağa kalktı. "Haydi, gelin, salona geçelim. Misafirlerimiz neredeyse gelirler..." </p><p class="calibre2">
Gerçekten de Miss Cooke'la Miss Barrow da biraz sonra içeri girdiler... </p><p class="calibre2">
Clotilde, kahve tepsisini getirdi. Fincanları doldurarak, bunları odadakilere dağıttı. </p><p class="calibre2">
Her misafirin önüne bir fincan koydu. Miss Marple'ınkini de yaşlı kadının yanındaki küçük masaya bıraktı. </p><p class="calibre2">
</p><p class="calibre2">
Miss Cooke, öne doğru eğildi. "Kusuruma bakmayın, Miss Marple, fakat ben sizin yerinizde olsaydım onu içmezdim. Yani, gece bu saatte kahve içmeniz doğru değil. Uykunuz kaçabilir." </p><p class="calibre2">
"Öyle mi düşünüyorsunuz?" Miss Marple, kadına gülümsedi. "Fakat ben geceleri kahve içmeye alışığım." </p><p class="calibre2">
"Evet ama bu kahve bir hayli koyu sanırım. En iyisi onu içmeyin." </p><p class="calibre2">
Miss Marple, Miss Cooke'a baktı. Kadının sarıya boyalı saçları yüzüne düşmüştü. </p><p class="calibre2">
Çehresinde heyecanlı bir ifade vardı. Bir gözünü usulca kırptı. </p><p class="calibre2">
Miss Marple, "Ne demek istediğinizi anlıyorum," diye mırıldandı. "Belki de siz haklısınız. Galiba yiyecek konusundan iyi anlıyorsunuz, Miss Cooke." </p><p class="calibre2">
"Evet... Aslında hemşireydim ben. Sonra yiyecek ve içecek konularını da inceledim." </p><p class="calibre2">
"Ya?..." Miss Marple, kahve fincanını hafifçe yana doğru itti. "Evde o genç kızın resmi yok mu? Yâni Verity Hunt'ın. Başdiyakoz Brabazori ondan bahsediyordu. </p><p class="calibre2">
Onu çok övdü." </p><p class="calibre2">
"Evet. Verity'i çok severdi o." Clotilde ayağa kalkarak, köşedeki masaya gitti. </p><p class="calibre2">
Bunun çekmecesinden aldığı bir fotoğrafı Miss Marple'a getirdi. "İşte Verity..." </p><p class="calibre2">
Yaşlı kadın, "Güzel bir kızmış..." dedi. "Evet. Güzel ve nadir rastlanılan bir tip... </p><p class="calibre2">
Zavallı yavrucak." </p><p class="calibre2">
Anthea, "Son zamanlarda da böyle şeyler çok oluyor," dedi. "Kızlar her tip gençle dolaşmaya kalkıyorlar. Kimse de onlara göz kulak olmuyor." </p><p class="calibre2">
Clotilde, başını salladı. "Onların kendi kendilerini idare etmeleri lazım. Tabii bunu da bilmiyorlar. Allah, hepsinin yardımcısı olsun." Fotoğrafı Miss Marple'dan almak için elini uzattı. Aynı anda elbisesinin kolu kahve fincanına takıldı. Fincan yere yuvarlandı. Miss Marple, "Eyvah!" diye bağırdı. "Kabahat bende galiba? </p><p class="calibre2">
Kolunuza mı çarptı?" </p><p class="calibre2">
"Hayır, hayır. Bu elbisenin kol ağızları çok bol. O takıldı... Madem kahve içmek istemiyorsanız, size süt getireyim mi?" </p><p class="calibre2">
Miss Marple, gülümsedi. "Çok naziksiniz. Evet, yatarken bir bardak sıcak süt içmek isterim. Bu insanın mışıl mışıl uyumasını da sağlar." </p><p class="calibre2">
Bir süre daha konuştular. Sonra Miss Cooke'la Miss Barrow gitmek için kalktılar. </p><p class="calibre2">
Fakat gidişleri bir hayli uzun sürdü. Önce biri, sonra diğeri unuttuğu bir şeyi almak için salona döndü. Bir eşarp, bir çanta, bir mendil... </p><p class="calibre2">
Onlar uzaklaşırken, Anthea homurdandı. "Tavuk gibi gıdaklayıp durdular." </p><p class="calibre2">
Lavinia, Miss Marple'a baktı. "Ben de Clotilde'le aynı fikirdeyim. İkisinin de tavırları çok yapmacıktı. Sanki rol yapıyorlarmış gibi bir halleri var." </p><p class="calibre2">
Miss Marple, başını salladı. "Evet, haklısınız. Ben de onlarla bir hayli ilgilendim. </p><p class="calibre2">
Yani, bu tura neden çıktıklarını, bu gezintiden zevk alıp almadıklarını düşündüm. </p><p class="calibre2">
Sonra... bu yolculuğa katılmalarının sebebi neydi?" </p><p class="calibre2">
Clotilde, sordu. "Bütün bu soruları cevaplandırabildiniz mi?" </p><p class="calibre2">
"Evet, öyle sanıyorum." Yaşlı kadın içini çekti. "Birçok şeyin cevabını buldum zaten." </p><p class="calibre2">
</p><p class="calibre2">
Clotilde, "Şu ana kadar eğlendiğinizi umarım," dedi. </p><p class="calibre2">
Miss Marple, "Artık turdan ayrıldığım için memnunum," diye cevap verdi. </p><p class="calibre2">
"Bundan sonra gidilecek yerlerden bir zevk almayacaktım." </p><p class="calibre2">
"Evet... Anlıyorum..." </p><p class="calibre2">
Clotilde, mutfaktan bir bardak süt getirdi. Miss Marple'la birlikte yukarı çıktılar. </p><p class="calibre2">
Kadın, "Başka bir şey ister misiniz?" diye sordu. </p><p class="calibre2">
"Hayır, hayır teşekkür ederim, Miss Clotilde. Gereken her şey burada. Küçük çantamı da yanıma aldım. Onun için valizimi açmam gerekmeyecek... Çok teşekkür ederim. Siz ve kardeşleriniz beni buraya çağırmakla büyük nezaket gösterdiniz." </p><p class="calibre2">
"Bay Rafiel'in mektubunu aldıktan sonra başka türlü hareket edemezdik. İnce düşünceli bir insandı." </p><p class="calibre2">
"Evet... İnce düşünceli ve zekiydi. Daima her ihtimali de hesaplardı sanırım... İyi geceler, Miss Clotilde." </p><p class="calibre2">
Clotilde de gülümsedi, "iyi geceler... İyi uykular..." </p><p class="calibre2">
 </p><p class="calibre2">
Eski konağın holündeki büyük saat üçü çaldı... </p><p class="calibre2">
Miss Marple, yatağında hemen doğrulup oturdu. Elini de yatağın başucundaki lambanın düğmesine uzatarak öylece bekledi. Odanın kapısı usulca açıldı. Biri yavaş yavaş, sessizce ilerledi. Miss Marple, birdenbire ışığı yaktı. </p><p class="calibre2">
"Ah, siz miydiniz, Miss Clotilde? Bir şey mi var?" </p><p class="calibre2">
"Hayır, hayır... Bir şeye ihtiyacınız olup olmadığına bakmaya gelmiştim," </p><p class="calibre2">
Clotilde, uzun mor bir sabahlık giymişti. Siyah saçlarıyla gerçekten eski Grek trajedilerindeki kadınlara benziyordu. </p><p class="calibre2">
"Bir şeye ihtiyacım yok... Korkarım sütü de içmedim." </p><p class="calibre2">
"Ya? Neden?" </p><p class="calibre2">
Miss Marple, "Sütün bana iyi gelmeyeceğini düşündüm," dedi. Clotilde, karyolanın ayak ucunda durarak ona baktı. Miss Marple ilave etti. "Etkisi kötü </p><p class="calibre2">
olabilirdi sütün." </p><p class="calibre2">
"Ne demek istiyorsunuz?" Clotilde'in sesi sertleşmişti. </p><p class="calibre2">
"Ne demek istediğimi biliyorsunuz." </p><p class="calibre2">
"Neden bahsettiğinizi anlayamadım." </p><p class="calibre2">
"Öyle mi?" Miss Marple'ın sesinde hafif bir alay vardı. </p><p class="calibre2">
"Korkarım süt soğumuştur artık. Bunu mutfağa götürüp, size sıcağını getireyim." </p><p class="calibre2">
Clotilde uzanarak, komodinin üzerindeki bardağı aldı. </p><p class="calibre2">
Miss Marple, "Hiç zahmet etmeyin," diye gülümsedi. "Getirdiğiniz sütü içecek değilim." </p><p class="calibre2">
"Doğrusu sözlerinizden hiçbir şey anlayamıyorum." Clotilde dikkatle yaşlı kadına bakıyordu. "Açıkçası çok garip bir insansınız. Neden böyle konuşuyorsunuz? Siz kimsiniz?" </p><p class="calibre2">
Miss Marple, başına sardığı pembe yün atkıyı düzeltti. Vaktiyle Karayipler'deki o gece de yine başına böyle bir şey takmıştı. "Adlarımdan biri Nemesis'dir." </p><p class="calibre2">
</p><p class="calibre2">
"Nemesis mi? Ne demek o?" </p><p class="calibre2">
"Siz kültürlü bir kadınsınız. Bu sözün anlamını da bilmeniz gerek, Miss Clotilde. </p><p class="calibre2">
Bazen İntikam Tanrıçası gecikir. Ama eninde sonunda çıkar gelir." </p><p class="calibre2">
"Neden bahsediyorsunuz?" </p><p class="calibre2">
Miss Marple, "Öldürdüğünüz çok güzel bir kızdan," dedi. "Öldürdüğüm çok güzel bir kızdan mı? Kimmiş o?" </p><p class="calibre2">
"Verity tabii." </p><p class="calibre2">
"Onu neden öldürmüş olayım?" </p><p class="calibre2">
Miss Marple, "Kendisini çok sevdiğiniz için," diye cevap verdi. </p><p class="calibre2">
"Tabii onu çok severdim. O da beni." </p><p class="calibre2">
"Biri kısa bir zaman önce bana dünyanın en korkunç kelimesinin 'sevgi' olduğunu söyledi. Evet, siz de Verity'i çok seviyordunuz. Hayatınızdaki bir boşluğu doldurmuştu. O gelinceye kadar sevecek kimseniz olmamıştı. Ne kocanız, ne çocuğunuz. İçinizde birikmiş olan sevginizi ona verdiniz. O da sizi seviyordu. </p><p class="calibre2">
Fakat sonra bir delikanlıya âşık oldu. İyi bir insan değildi o genç... Fakat Verity, onu seviyordu. Delikanlı da Verity'i. Ayrıca kız sizin baskınızdan kurtulmak da istiyordu. Çünkü siz sevginiz yüzünden ona yaşama hakkı tanımıyordunuz. Verity gittiği takdirde hayatınızın yine bomboş kalacağını biliyordunuz. Mümkün olsaydı </p><p class="calibre2">
onun hiçbir zaman yanınızdan ayrılmamasını isteyecektiniz. Onu evlendirmeyecek, yaşı geçinceye kadar dizinizin dibinden ayırmayacaktınız. </p><p class="calibre2">
Bazen böyle annelerle karşılaşılır." </p><p class="calibre2">
Clotilde, bir sandalye çekerek, oturdu. "Durumu çok iyi anlamışsınız." </p><p class="calibre2">
"Evet... Anladım tabii." </p><p class="calibre2">
"Acaba ne kadar acı çektiğimi de anlayabildiniz mi?" </p><p class="calibre2">
Miss Marple, başını salladı. "Evet..." </p><p class="calibre2">
"Dünyada en çok sevdiğim insanı kaybediyordum. O tertemiz, saf kız, Michael gibi aşağılık, iğrenç bir ahlaksızla evlenmek istiyordu. Benim güzel Verity'me layık olmayan biriyle. Buna engel olmam gerekti." </p><p class="calibre2">
Miss Marple, "Evet," dedi. "Verity'nin evlenmesine razı olacağınız yerde onu öldürdünüz." </p><p class="calibre2">
Clotilde, ona baktı. "Ben böyle bir şey yapabilir miydim? Verity'i boğup, başını </p><p class="calibre2">
taşla ezebilir miydim? Çok sevdiğim çocuğumu o hale sokabilir miydim? Bunu ancak ahlaksız ve manyak bir erkek yapabilirdi." </p><p class="calibre2">
"Siz Verity'i boğup başını taşla ezmediniz ki. O başka bir kızdı. Verity hâlâ </p><p class="calibre2">
burada değil mi? O bahçede sanırım. Onu boğmadınız. Sadece kendisine süt veya kahve içirdiniz. Bunun içinde ona acı vermeyecek bir şey vardı. Bol miktarda uyku ilacı... Verity ölünce onu bahçeye çıkardınız. Seranın yıkılan tuğlalarını yana çektiniz. Verity için orada bir mezar yaptınız. Seranın içinde. Sonra üzerini taş ve tuğlalarla örttünüz. Yığının üzerine de Poliganum diktiniz. O zamandan beri çiçek açıyor bu. Yıldan yıla da daha yayılıp, gelişiyor." </p><p class="calibre2">
"Budala! İhtiyar budala! Elimden kurtularak bu hikâyeyi başkalarına anlatabileceğini mi sanıyorsun?" </p><p class="calibre2">
</p><p class="calibre2">
Miss Marple, "Öyle sanıyorum," dedi. "Fakat pek de emin değilim. Güçlü </p><p class="calibre2">
kuvvetli bir kadınsınız. Ayrıca cinayet işlemekten de kaçınmıyorsunuz. Siz bir değil iki kızı öldürdünüz değil mi? Bir Verity'i, bir de başka bir kızı." </p><p class="calibre2">
"Evet, Nora Broad'u. Daha o yaştan sokak kadını olmaya başlamıştı. Bunu nereden anladınız?" </p><p class="calibre2">
"Sizin kızınızmış gibi sevdiğiniz Verity'i boğarak, başını taşla ezmeye dayanamayacağınızı biliyordum. Fakat o sırada başka bir kız daha kaybolmuş, üstelik onun cesedi de bulunmamıştı. Fakat ben cesedin bulunduğundan emindim. </p><p class="calibre2">
Yani aslında morgtaki ceset Verity değil, Nora Broad'du. Tabii ona Verity'nin elbiseleri giydirilmişti. Polisin ilk baş vuracağı kimse de yine gidip cesedin Verity olduğunu söylemişti. Bunu önceden planlamıştınız zaten." </p><p class="calibre2">
"Neden?" </p><p class="calibre2">
"Çünkü Verity'nin başını döndüren, onu sizden uzaklaştırmaya kalkan delikanlının katil olduğunu sanmalarını istiyordunuz. İşte bu yüzden Nora'nın cesedini kolay bulunmayacak bir yere sakladınız. O ortaya çıktığı zaman herkes cesedin Verity'e ait olduğunu zannedecekti. Bunu sağlamak için gereken şeyleri de yaptınız tabii. </p><p class="calibre2">
Nora'ya, Verity'nin elbiselerini giydirdiniz. Yanına çantasını, bir iki mektubu, bileziklerini bıraktınız. Sonra... yüzünü taşla ezdiniz." </p><p class="calibre2">
"Bir hafta önce de üçüncü cinayetinizi işlediniz. Elizabeth Temple'ı öldürdünüz. </p><p class="calibre2">
Çünkü o bu taraflara geliyordu. Verity'nin ona bazı şeyler yazmış olmasından korkuyordunuz. Ayrıca Eliza-beth'le Başdiyakoz Brabazon bir araya geldikleri takdirde gerçeği ortaya çıkarabilirlerdi. Elizabeth'in Başdiyakoz'la karşılaşmasını </p><p class="calibre2">
önlemeye karar verdiniz. Güçlü kuvvetli bir kadınsınız. O kayayı tepeden aşağıya da siz yuvarladınız." </p><p class="calibre2">
Clotilde, "Sizi susturacak kadar kuWetliyim," dedi. </p><p class="calibre2">
Miss Marple, başını salladı. "Bunu yapmanıza izin vereceklerini sanmıyorum. Ben yaşlı bir kadınım. Fazla gücüm de yok. Ama ben her şeye rağmen adaletin temsilcisiyim." </p><p class="calibre2">
Clotilde, güldü. "Sizi öldürmeme kim engel olabilir?" </p><p class="calibre2">
Miss Marple, "Koruyucu meleğim tabii," dedi. </p><p class="calibre2">
"Demek ondan yardım umuyorsunuz?" Clotilde, bir kahkaha attı. Yerinden kalkarak yatağa doğru geldi. </p><p class="calibre2">
Miss Marple, ilave etti. "Belki de benim iki koruyucu meleğim var. Çünkü Bay Rafiel cömert bir adamdı." O arada elini yastığının altına sokup çıkarmıştı. Şimdi avucunda bir düdük vardı. Bunu ağzına götürdü. Birdenbire evin içinde şiddetli bir düdük sesi yankılandı. Konu komşuyu bile ayağa kaldıracak kadar şiddetli bir sesti bu. </p><p class="calibre2">
Aynı anda iki şey oldu. Odanın kapısı hızla açıldı. Clotilde döndü. Eşikte Miss BarroW duruyordu. Köşedeki gardıroptan ise Miss Cooke fırlamıştı. İki kadının o kibar ve nazik halleri kaybolmuştu. Her şeye hazır durumda bekliyorlar ve sert sert Clotilde'e bakıyorlardı. </p><p class="calibre2">
</p><p class="calibre2">
Miss Marple, neşeyle güldü. "İki koruyucu melek! Bay Rafiel, çok ince düşünceli bir adamdı gerçekten!" </p><p class="calibre2">
 </p><p class="calibre2">
  </p><p class="calibre2">
22. Miss Marple hikâyesini anlatıyor </p><p class="calibre2">
 </p><p class="calibre2">
Profesör Wanstead, sordu. "O iki kadının özel polis olduğunu ve sizi korumaya çalıştıklarını ne zaman anladınız?" Dikkatle karşısındaki koltukta dimdik oturan yaşlı kadına bakıyordu. </p><p class="calibre2">
Londra'da hükümete ait bir binanın bir odasındaydılar. İçeride onlardan başka dört kişi daha vardı. Başsavcılıktan bir memur, Scotland Yard Müdür Yardımcısı Sir James Lloyd, Manstone Hapishanesi Müdürü Sir Andrew McNeil. Dördüncü </p><p class="calibre2">
şahıs adalet bakanıydı </p><p class="calibre2">
"Bunu ancak son gece anladım," diye cevap verdi. "O zamana kadar pek de emin değildim... Miss Cooke, o gece Clotilde'in bana getirdiği kahveyi içmeme engel oldu. Sözlerini çok dikkatle seçmişti ama ben onun uyarısını anladım. Daha sonra Miss Barrow, bana iyi geceler dilerken elimi dostça bir tavırla iki avucunun arasına aldı. Bana şefkatle bakıyordu. O arada elime bir şey sıkıştırdı. Daha sonra bunun çok kuvvetli bir polis düdüğü olduğunu gördüm... Bunu yastığımın altına sakladım..." </p><p class="calibre2">
Profesör, "O gece kapınızı kilitlememiş olmanıza şaşıyorum," dedi. </p><p class="calibre2">
"Bu hata olurdu. Ben Clotilde'in yanıma gelmesini istiyordum. Sütümü içeceğimi sanıyordu. Gelip uykuya dalıp dalmamış olduğuma bakacaktı. Tabii o uykudan bir daha uyanamayacaktım." </p><p class="calibre2">
"Miss Cooke'un dolaba saklanmasına siz mi yardım ettiniz?" </p><p class="calibre2">
"Hayır. Onun gardıroptan fırladığını görünce ben de şaşırdım. Herhalde ben... </p><p class="calibre2">
şey... banyoya gittiğim sırada oraya saklanmıştı." </p><p class="calibre2">
"Fakat o iki kadının evde olduğundan emindiniz?" </p><p class="calibre2">
"Evet. Bana o düdüğü verdiklerine göre pek yakında bir yerde olmaları </p><p class="calibre2">
gerekiyordu. Gece konaktan ayrılırken, bir şey unuttuklarını söyleyerek, salona girip girip çıktılar. Herhalde o arada pencerelerden birini aralamayı da başardılar." </p><p class="calibre2">
"Kendinizi büyük tehlikeye attınız, Miss Marple." </p><p class="calibre2">
Yaşlı kadın, "İnsan hayatı boyunca zaman zaman tehlikelerle karşılaşmak zorunda kalıyor," diye mırıldandı. </p><p class="calibre2">
"Yardım kurumuna yollanılan paket meselesini soruşturduk. Onun içinde gerçekten dik yakalı, kırmızı siyah kareli bir örkek kazağı ve bir bere vardı..." </p><p class="calibre2">
"Öyle olduğunu tahmin etmiştim zaten... Katil, kazağı dikkati yüzüne değil, giysilerine çekmek için giymişti. Cinayetten sonra da bunu ortadan kaldırması </p><p class="calibre2">
gerekiyordu." </p><p class="calibre2">
Profesör Wanstead, gülümsedi. "Sizden korkulur... Peki on yıl önce olanları ne zaman öğrenmeye başladınız." </p><p class="calibre2">
</p><p class="calibre2">
Miss Marple, içini çekti. "Doğrusu başlangıçta her şey pek zor gözüktü. Hatta Bay Rafiel kızmaya bile başlamıştı Bana hiçbir şey açıklamadığı için öfkeleniyordum. </p><p class="calibre2">
Fakat şin onun akıllılık etmiş olduğunu anlıyorum. Planını kusursuz bir: kilde yapmıştı. Bana her seferinde yeteri kadar bilgi verilmemi sağlamıştı. Önce koruyucu meleklerimi St. Mary Mead'e yollamış, benim nasıl bir insan olduğumu öğrenmelerini istemişti. Sonra bana turda yer ayırtmıştı." </p><p class="calibre2">
"Yolculardan şüphelendiğiniz oldu mu hiç?" </p><p class="calibre2">
"Kısa bir zaman Joanna Crawford'la Emlyn Price'ın üzerinde durdum." </p><p class="calibre2">
"Neden?" </p><p class="calibre2">
"İnsanların gençliklerinde hisleri çok şiddetli olur... Aşkları da, kıskançlıkları da... </p><p class="calibre2">
Fakat sonra kötülük kokusunun onlardan gelmediğini iyice anladım. Fakat son gece şeri içerken Joanna'yla Emlyn'i özellikle ileri sürdüm. Asıl düşüncelerimin anlaşılmaması için. Onları gördüğüm zaman ikisinden de bu şekilde faydalandığım için özür dileyeceğim." </p><p class="calibre2">
"Evet... Yola çıktınız ve sonra Elizabeth Temple öldü..." </p><p class="calibre2">
"Hayır. Ondan önce eski konağa davet edildim. Bunu da Bay Rafiel tertiplemişti tabii. Onun için de konağa gitmem gerektiğini biliyordum. Fakat sebep neydi? </p><p class="calibre2">
Bunu anlayamıyordum. Sonra bir şeyin farkına vardım... Daha doğrusu sezdim. </p><p class="calibre2">
Evin havasında bir şeyler vardı... Müthiş bir azap, derinlere işlemiş bir acı ve korku... Bunu ancak 'bir normalleşme çabası' diyebileceğim bir şey de karışıyordu." </p><p class="calibre2">
Wanstead, "Bu son sözleriniz ilgimi çekti," dedi. </p><p class="calibre2">
"Zannedersem bu Lavinia Glynn'la ilgiliydi. Kadın normal ve nazik bir insandı. </p><p class="calibre2">
Evin havası ona göre değildi yani... Sonra diğer iki kardeşi inceledim, ilgimi ilk Clotilde çekti. Uzun boylu, güzel, kuvvetli bir kişiliği olan bir kadındı. Elizabeth Temple gibi... Ayrıca eski trajedilerdeki tipleri andırıyordu... Hisleri çok kuvvetliİnsan olduğu da belliydi.. Anthea'ya gelince... İnsanı rahatsız eden bir kadındı. Hareketleri garipti. Onun gizli bir hissin etkisinde olduğunu sezdim. Ve bunun korku olduğunu düşündüm. Anthea bir şeyden korkuyordu. Çok korkuyordu, belki de cinayeti o işledi, diye düşündüm. Ve bunun meydana çıkmasından korkuyordu. Önce sizi süzüyor, sonra da birdenbire arkasında biri duruyormuş gibi omzunun üzerinden bakıyordu... Bense evin atmosferini daha da iyi hissetmeye başlamıştım. Anthea ertesi gün beni eski konağın bahçesine çıkardı. Çim alanın sonunda, duvarın dibinde bir tepecik vardı. Bunun üzerine bir sarmaşık dikilmişti. Daha ziyade çirkin yerleri kapatmak için kullanılan bir şeydi bu. Poliganum... Aslında gayet çabuk gelişir ve çiçek açardı. Yolunun üzerindeki her şeyi yutar, kurutur ve öldürürdü. İnsanı korkutan bir bitkiydi o. Ben ilk gördüğüm zaman, beyaz çiçekleri açmak üzereydi. Orada dururken Anthea'nın o yığından korktuğunu anladım... Ondan sonra olanları biliyorsunuz...Elizabeth Temple öldürüldü. Joanna'yla Emlyn, kayayı birinin yuvarladığını açıkladılar. </p><p class="calibre2">
Olayın bir cinayet olduğu belliydi..." Miss Marple, bir an durdu. "Ondan sonra durumu iyice anladım sanıyorum. Üç cinayet işlenmiş olduğuna karar verdim. </p><p class="calibre2">
</p><p class="calibre2">
Bay Rafiel'in oğlunun, o sabıkalı ve ahlaksız gencin aslında katil olmadığı </p><p class="calibre2">
belliydi... Başdiyakoz Brabazon'un sözleri de bu inancımı kuvvetlendirdi. O </p><p class="calibre2">
Verity'le Michael'ı tanıyordu. İki genç evlenmek için ona baş vurmuşlardı. Ve Başdiyakoz onların nikâhını kıymaya razı olmuştu. Bu evliliğin pek uygun bir şey olmadığını bilmesine rağmen vermişti bu kararı. Çünkü Michael'la Verity'nin birbirlerini gerçekten büyük bir aşkla sevdiklerini anlamıştı. Delikanlının da bütün kötü şöhretine rağmen Verity'e daima sadık kalmayı ve hayatını bir düzene sokmak istediğini de sezmişti... Verity'i bu kadar çok seven Michael onu boğup, yüzünü taşla parçalamış olamazdı.., Sonra elimde bir ipucu vardı. Elizabeth Temple'ın o sözü... Eliza-beth, Verity'nin sevgi yüzünden öldüğünü söylemişti... </p><p class="calibre2">
"Artık durum ortadaydı. Clotilde, Verity'i çok seviyordu ve onun Michael'la evlenip gitmesine de razı değildi... Muhakkak ki Michael, başlangıçta Verity'nin öldürüldüğünü bilmiyordu. Herhalde düğün günü kararlaştırdıkları yerde sevgilisini bekledi durdu. Belki de ona Verity'nin el yazısını taklit ederek bir mektup da yolladı. Genç kızın fikrini değiştirdiğini, artık onunla evlenmek istemediğini belirten bir not... Michael, Verity'nin bile bile, zalimcesine ve hatta delicesine ortadan kaldırılmış olduğundan şüphelenmedi tabii. Clotilde, çok sevdiği Verity'nin nefret ettiği delikanlıyla evlenmesine, yanından kaçmasına izin vermeyecekti. Bir bakıma onu daima yanında tutacaktı. Öyle de yaptı. Verity'i öldürdü ve bahçeye gömdü." </p><p class="calibre2">
"Kardeşleri bu durumdan hiç şüphelenmediler mi acaba?" </p><p class="calibre2">
"Lavinia Glynn, o sırada konakta değildi. Kocası henüz ölmemişti. Fakat Anthea evdeydi tabii. Zannedersem kadın da olanların farkına vardı. Belki önce Verity'nin öldürülmüş olduğundan şüphelenmedi. Fakat Clotilde'in bahçenin ucunda o yığını </p><p class="calibre2">
meydana getirdiğini ve üzerine sarmaşığı diktiğini biliyordu. Belki de gerçeği yavaş yavaş anladı... Clotilde, ise artık kendisini iyice kötülüğe kaptırmıştı. Hatta ondan sonraki cinayetin planını yaparken kendince eğlendi de sanırım. Erkek delisi bir kız vardı köyde. Nora Broad. Kız zaman zaman Clotilde'e geliyor, ondan bir şeyler almaya çalışıyordu. Zannedersem Clotilde kıza bir gün pikniğe çıkacaklarını söyledi. Yeri önceden seçmişti sanırım. Kızı boğdu, yüzünü ezdi ve onu taşların altına sakladı. Nora'yı onun öldürdüğü, kimsenin aklına gelmeyecekti. </p><p class="calibre2">
Clotilde, Nora'yı Verity'nin kılığına da sokmuştu. Cesedin bir süre bulunmayacağını umuyordu. Fakat o arada Nora'nın Michael'ın arabasında görüldüğü, kızın delikanlıyla gezdiği dedikodularını etrafa yaymaya başladı. Hatta belki de Verity'nin Michael'ın bu ihaneti yüzünden nişanı bozduğunu da iddia etti... Ve bütün bunlardan zevk de aldı sanırım. Zavallı..." </p><p class="calibre2">
'Ona neden 'Zavallı,' diyorsunuz, Miss Marple?" </p><p class="calibre2">
Yaşlı kadın, "Çünkü," diye cevap verdi. "Hiç kimsenin Clotilde kadar azap çektiğini sanmıyorum... Tam on yıl.. Tam on yıl acı içinde kıvrandı. Daima Verity'nin mezarının yanında oturuyordu. Kızı, konakta alıkoymuştu. Bir daha gidemeyecekti Verity. Fakat Clotilde başlangıçta bunun ne demek olduğunu bilmiyordu. Fakat sonra? Dünyada en çok sevdiği insanı kendi eliyle ortadan kaldırmış olduğunu anladı. Verity'nin sağ olması için her şeyini vermeye hazırdı. </p><p class="calibre2">
Ama ölenler geri gelmez ki... Bu yüzden yıllarca acı çekti. Clotilde... </p><p class="calibre2">
Yanılmıyorsam Anthea'yı korkutan da bu azaptı... Ayrıca kadın, ablasının sırrını </p><p class="calibre2">
öğrenmişti artık. Clotilde'in bunu fark ettiğini de seziyordu. Ve Anthea, Clotilde'in yapacaklarından da korkmaktaydı. O paketi postaya atması için kardeşine Clotilde verdi. Clotilde bana kardeşinin dengesiz olduğunu, zaman zaman kıskançlığa kapıldığını, öyle anlarda her şeyi yapabileceğini de söyledi. Zannedersem ilerde bir gün Anthea'ya da bir şey olacaktı... Yani, Clotilde kardeşini öldürecek, sonra da onun vicdan azabından intihar ettiğini açıklayacaktı..." </p><p class="calibre2">
Sir Andrew, "Ve siz hâlâ bu kadına acıyorsunuz," dedi. "Böyle bir kötülük kanserden farksızdır. Acıya sebep olur." </p><p class="calibre2">
"Belki..." </p><p class="calibre2">
Profesör Wanstead, "Herhalde o gece koruyucu melekleriniz sizi alıp götürdükten sonra olanları size anlattılar?" diye sordu. </p><p class="calibre2">
"Clotilde'i mi kastediyorsunuz?... Kadın benim süt bardağını almıştı. Miss Cooke beni odadan çıkarırken elinde bardakla duruyordu. Sütü o mu içti?" </p><p class="calibre2">
"Evet. O kadar çabuk davrandı ki, kimse ona engel olamadı." </p><p class="calibre2">
"Buna şaşmadım... Clotilde kaçamayacağını anlamıştı. Artık çektiği azaptan da kurtulmayı istiyordu... Düşünsenize yığına bakıp, poliganumun çiçeklerinden koparırken Verity'i karşısında görüyor gibi oluyordu herhalde. Bundan daha korkunç bir şey düşünebilir misiniz? Daha korkunç bir şey?..." </p><p class="calibre2">
 </p><p class="calibre2">
  </p><p class="calibre2">
23. Sonuç </p><p class="calibre2">
1. </p><p class="calibre2">
Miss Marple'la Profesör Wanstead odadan çıkınca, Sir Andrew McNeil, "Yaşlı </p><p class="calibre2">
kadın ödümü patlattı," diye mırıldandı. "Çok müşfik ve şirin... Ve çok amansız..." </p><p class="calibre2">
Profesör, Miss Marple'ı aşağıda bekleyen arabasına bindirdi. Sonra da kısa bir konuşma yapmak için tekrar yukarı çıktı. </p><p class="calibre2">
"Eee... Miss Marple'ı nasıl buldun, Edmund?" </p><p class="calibre2">
Adalet bakanı, "Şimdiye kadar rastladığım kadınların en korkuncu," diye cevap verdi. </p><p class="calibre2">
Profesör Wanstead, "Zalim ve amansız, değil mi?" dedi. </p><p class="calibre2">
"Hayır, hayır. Onu demek istemedim... Fakat insan ona bakar ve söylediklerini dinlerken bayağı dehşete kapılıyor." </p><p class="calibre2">
Profesör, düşünceli bir tavırla mırıldandı. "İntikam Tanrıçası Nemesis." </p><p class="calibre2">
Scotland Yard'ın müdür yaraması, "O iki kadın," dedi. "Miss Marple'ı korumakla görevlendirilen o iki kadın polis... O geceyi anlatırken ikisi de hayretlerini saklayamadılar. Kadınlar eve kolayca girmiş ve herkes uyuyana kadar aşağıdaki küçük bir odaya saklanmışlar. Sonra usulca yukarı çıkmışlar. Biri dolaba gizlenmiş, diğeri dışarda odanın kapısını görebileceği bir yere... Yatak odasına saklanan, dolaptan fırladığı zaman çok şaşırdığını söyledi. Miss Marple, başında pembe bir atkıyla sakin sakin yatağında oturuyor ve yaşlı bir öğretmen edasıyla konuşup duruyormuş... İki polis de, 'O zaman ödümüz patladı işte,' dediler..." </p><p class="calibre2">
Profesör Wanstead, "Pembe yumuşak bir atkı..." diye başını salladı. "Evet, hatırlıyorum..." </p><p class="calibre2">
"Hatırladığın nedir?" </p><p class="calibre2">
"İhtiyar Rafiel'in sözlerini. Miss Marple'ı bana o anlattı. Sonra da kahkahayla güldü. 'Bir şeyi hiçbir zaman unutmayacağım,' dedi. 'Karayipler'de bir adada kalıyordum... Gece kapı birdenbireaçıldı ve o zamana kadar dalgın bir bunak sandığım Miss Marple içeri girdi. Başına yumuşak, pembe yünden bir atkı </p><p class="calibre2">
sarmıştı. Bana hemen kalkmamı ve bir cinayete engel olmak için bir şeyler yapmamı söyledi. Ona kendisini ne sandığını sordum. Verdiği cevabı hâlâ </p><p class="calibre2">
hatırlıyorum. Bana İntikam Tanrıçası Nemesis olduğunu söyledi... Doğrusu o zamana kadar Miss Marple gibi bir İntikam Tanrıçası olabileceğini aklımdan bile geçirmemiştim. Kadın Nemesis'den başka her şeye benziyordu...' Özellikle o pembe atkı hikâyesi pek hoşuma gidiyor." Profesör Wanstead, düşünceli bir tavırla tekrarladı. "Pek hoşuma gidiyor..." </p><p class="calibre2">
 </p><p class="calibre2">
2. </p><p class="calibre2">
Profesör Wanstead, "Michael," dedi. "Seni Miss Jane Marple'la tanıştırmak istiyorum. Kendisi senin adına bir hayli uğraştı." </p><p class="calibre2">
Otuz iki yaşlarındaki genç adam, ak saçlı, zayıf ve dalgın tavırlı kadına baktı. </p><p class="calibre2">
Yüzünde hayret dolu bir ifade belirmişti. Bu sözlere inanamadığı anlaşılıyordu. </p><p class="calibre2">
"Ah... şey... evet... galiba bunu duydum. Çok teşekkür ederim." Wanstead'e döndü. "Söylenenler doğru değil mi? Sözde beni affedeceklermiş." </p><p class="calibre2">
"Evet... Seni yakında serbest bırakacaklar. Kısa bir zaman sonra özgürlüğüne kavuşacaksın." </p><p class="calibre2">
"Ya..." Michael'ın buna da pek inanamadığı belliydi. </p><p class="calibre2">
Miss Marple, şefkatle, "Herhalde bu duruma alışabilmeniz için biraz zaman geçmesi gerek," diye gülümsedi. </p><p class="calibre2">
Bir taraftan da genç adamı süzüyordu. Michael'ı on yıl önceki haliyle görmeye çalışmaktaydı... "Evet, Michael hâlâ yakışıklı... Fakat artık geçen on yılın etkileri de görülmeye başlamış... Yüz hatları gergin, bakışları şüphe dolu... Fakat yine de hoş... Çok hoş... Muhakkak ki on yıl önce çok neşeli ve şirindi de... Ama artık o neşeyi kaybetmiş tabii. Şirinliğini de... Belki tekrar o eski halini bulur. Ağzının biçimi zayıf karakterli olduğunu ortaya koyuyor. Gözleri çok güzel. İri iri... </p><p class="calibre2">
Dikkatle insanın yüzüne bakıyor, bakışlarını kaçırmıyor. Herhalde yalan söylerken de böyle yapar ve karşısındakini kendisine inandırırdı. Onu birine benzetiyorum... Ama kime... Dur bakayım?..." Miss Marple, eski günlerle ilgili hatıralarını çabucak araştırdı. "Aaa... Tabii. Jonathan Birkin'e... Koroda şarkı </p><p class="calibre2">
söylerdi o. Güzel bir sesi vardı. Baritondu sanırım. Kızlar peşini hiç </p><p class="calibre2">
bırakmazlardı. Üstüne fazla düşerlerdi onun. Gabriel Şirketi'nde de iyi bir işi vardı. Gayet iyi bir işi... Ama sonradan sahte çek sürdüğü için kovuldu." </p><p class="calibre2">
</p><p class="calibre2">
Michael, mırıldandı. "Şey..." Daha da mahcup bir tavır takınmıştı. "Çok naziksiniz... Yani benim yüzümden bir sürü zahmete girmiş, uğraşıp durmuşsunuz..." </p><p class="calibre2">
Miss Marple, "Bunu seve seve yaptım," diye cevap verdi. ''Çok da zevk aldım... </p><p class="calibre2">
Neyse... Tanıştığımıza memnun oldum... Görüşmek üzere. Hayatınızın bundan sonra çok güzel geçeceğini umarım... Memleketimizin hali bu ara pek iyi değil. </p><p class="calibre2">
Fakat herhalde sonunda hoşunuza gidecek bir iş bulabilirsiniz." </p><p class="calibre2">
Michael, "Evet," dedi. "Evet... Çok teşekkür ederim... Şey... Emin olun size gerçekten derin bir minnet duyuyorum." Fakat yine de olanlara pek inanamadığı </p><p class="calibre2">
sesinden belliydi. </p><p class="calibre2">
Miss Marple, başını salladı. "Bana değil, babanıza minnet duymanız gerek." </p><p class="calibre2">
Genç adam, hayretle ona baktı. "Babama mı? O benden pek hoşlanmazdı. </p><p class="calibre2">
Gözünden düşmüştüm babamın." </p><p class="calibre2">
Miss Marple, "Babanız ölüm döşeğindeyken adaletin yerine getirilmesini ve sizin kurtarılmanızı istedi," dedi. </p><p class="calibre2">
"Adalet..." Michael Rafiel, bir an bu sözü düşündü. </p><p class="calibre2">
"Evet, babanız adaletin çok önemli olduğuna inanıyordu. Yanılmıyorsam kendisi de aslında gayet adil bir insandı. Bana düşündüğü işi üzerime alıp almayacağımı </p><p class="calibre2">
sormak için yazdığı mektubunda, şöyle bir cümle de vardı: </p><p class="calibre2">
'Adalet bir çağlayan gibi köpürerek akmalı..." </p><p class="calibre2">
"Ya?... Ne anlama geliyor bu? Yoksa Shakespear'ın bir sözü mü?" </p><p class="calibre2">
"Hayır, dua kitabından bir cümle... İnsanın bunun üzerinde uzun uzun durması </p><p class="calibre2">
gerek. Ben de öyle yaptım." </p><p class="calibre2">
Miss Marple, elinde taşıdığı bir paketi açtı. "Bunu bana verdiler... Olanların iç </p><p class="calibre2">
yüzünü ortaya çıkardığım için bunun bende kalmasından memnun olacağımı </p><p class="calibre2">
düşündüler anlaşılan. Fakat bence ilk seçme hakkı size verilmeli. Tabii eğer bunu gerçekten istiyorsanız... Ama belki de istemeyeceksiniz..." </p><p class="calibre2">
Miss Marple, genç adama Verity Hunt'ın fotoğrafını uzattı. Bu, Clotiide Bradbury-Scott'm yaşlı kadına eski konakta son gece gösterdiği resimdi. </p><p class="calibre2">
Michael Rafiel, fotoğrafı aldı. Bir an durarak buna uzun uzun baktı. Yüzündeki ifade değişti.Çehresinin hatları yumuşadı. Sonra da tekrar sertleşti. </p><p class="calibre2">
Miss Marple, sessiz sedasız onu seyrediyordu. Sessizlik uzadı... Uzadı... Profesör Wanstead de bakıyordu. Bir genç adama, bir yaşlı kadına. </p><p class="calibre2">
Profesör, birdenbire, bu önemli bir an sanırım, diye düşündü. Bir hayatı </p><p class="calibre2">
etkileyecek bir an... </p><p class="calibre2">
Michael Rafiel, içini çekti. Sonra da elini uzatarak fotoğrafı Miss Marple'a geri verdi. "Hayır... Haklısınız... Resmi istemiyo-rum... O eski hayat çok gerilerde kaldı... Verity... gitti... Onu daima yanımda tutmama imkân yok... Bundan sonra... </p><p class="calibre2">
yepyeni şeyler yapmam gerek... İleriye bakmalı ve buna uygun şekilde hareket etmeliyim... Siz..." Tereddütle duraklayarak, yaşlı kadına baktı. "Siz ne demek istediğimi anlıyorsunuz sanırım?" </p><p class="calibre2">
</p><p class="calibre2">
Miss Marple, başını salladı. "Evet... Anlıyorum... Doğru düşünüyorsunuz... Yeni başlayacak olan hayatınız için size iyi şanslar diliyorum, yavrum." </p><p class="calibre2">
"Teşekkür ederim... Görüşmek üzere..." Michael dönerek çıktı. </p><p class="calibre2">
Profesör Wanstead, "Onun fazla heyecanlı ve sevinçli olduğu söylenemez," diye mırıldandı. "Pek durgundu... Halbuki size daha sevinçle teşekkür edebilirdi." </p><p class="calibre2">
Miss Marple, cevap verdi. "Zararı yok.. Hiç zararı yok... Ben zaten onun hareretle ellerime sarılmasın! beklemiyordum. Böyle hareket ettiği takdirde daha da utanırdı." Bir an durdu. Sonra ilave etti. "Gerçekten öyle... Yani birine teşekkür etmek, hayata yeniden başlamak ve her şeye bambaşka bir açıdan bakmak kolay olmasa gerek. Michael'ın hayata yeniden uyabileceğini sanıyorum... Acı hisleri yok onun. Bu da çok önemli bir şey. Şimdi Verity'in onu neden o kadar sevdiğini daha iyi anladım." </p><p class="calibre2">
Profesör, "Belki Michael bu sefer eskisi gibi hareket etmez," ' "Belki artık dürüstçe davranır." </p><p class="calibre2">
Miss Marple, içini çekti. "Açıkçası ben pek sanmıyorum. Doğruyu tek başına bulabileceğini hiç zannetmiyorum. Tabii kendisine aklı başında, dürüst bir kız yardım ederse o başka. Michael yakında öyle bir kızla tanışmasını dilerim." </p><p class="calibre2">
Profesör Wanstead, güldü. "İşte en çok hoşuma giden tarafınız da bu. Meselelerin nasıl halledileceklerini biliyorsunuz..." </p><p class="calibre2">
 </p><p class="calibre2">
3. </p><p class="calibre2">
Bay Brodribb, ortağı Bay Schuster'a, "Miss Marple neredeyse gelir," dedi. </p><p class="calibre2">
Schuster, başını salladı. "Evet.. Ne inanılmayacak şey değil mi, Brodribb?" </p><p class="calibre2">
Ortağı, "Zaten ben de önce anlatılanların hiçbirine inanamadım," diye cevap verdi. </p><p class="calibre2">
"Rafiel'in tam öleceği bir sırada böyle bir şeye kalkışması da garibime gitmişti. </p><p class="calibre2">
Hatta bir an onun bunadığını sanmıştım. Hoş Bay Rafiel de bunayacak yaşta değildi ya, o da başka." </p><p class="calibre2">
Masada bir zil çaldı. Bay Schuster, ahizeyi kaldırdı. "Ya? Demek geldi? Hemen yukarı getirin..." Almacı yerine bırakarak, Brodribb'e döndü. "Miss Marple, gelmiş... Çok acayip bir mesele bu.... Doğrusu ömrümde bundan daha garip bir şey duymadım. Bay Rafiel, yaşlı bir kadına otobüsle gezintiye katılmasını </p><p class="calibre2">
bildiriyor. Fakat kadına ne yapmasını, neyi bulmasını istediğini de açıklamıyor... </p><p class="calibre2">
Biliyor musun, polis de o Clotilde denilen kadının gerçekten üç cinayet işlediğine kesinlikle karar vermiş. Üç cinayet! Duyulmuş şey mi bu? Verity'nin kemikleri de yaşlı kadının söylediği gibi bahçedeki o kümbetin altından çıkmış. Üzeri sarmaşık sarılı tepeciğin altından..." </p><p class="calibre2">
Brodribb, "İhtiyarı da öldürmediklerine şaşıyorum," diye mırıldandı. "O kendisini koruyamayacak kadar yaşlı." </p><p class="calibre2">
"Söylediklerine göre iki polis tutmuş. Kadını onlar koruyorlarmış." </p><p class="calibre2">
"Ne? İki polis birden mi?" </p><p class="calibre2">
"Evet... Bunu ben de yeni öğrendim." </p><p class="calibre2">
Bir kâtip Miss Marple'ı içeri soktu. </p><p class="calibre2">
</p><p class="calibre2">
Brodribb, ayağa kalkarak yaşlı kadını karşıladı. "Hoş geldiniz, Miss Marple... </p><p class="calibre2">
Tebrikler..." </p><p class="calibre2">
Bay Schuster de Miss Marple'ın elini sıktı. "Evet... Tebrikler... Mükemmel bir başarı gösterdiniz." </p><p class="calibre2">
Miss Marple, sakin bir tavırla masanın diğer tarafındaki koltuğa yerleşti. "Size mektubumda da açıkladığım gibi," diye söze başladı. "Bana yapılan teklifin şartlarını yerine getirdiğimi sanıyorum. Benden istenilen işi yaptım. Üzerime aldığım görevi yerine getirdim." </p><p class="calibre2">
Brodribb, başını salladı. "Tabii, tabii. Zaten durumu biz de öğrendik. Profesör Wanstead'le konuştuk... Polisle de. Evet, gerçekten üzerinize aldığınız işi mükemmel bir şekilde başardınız, Miss Marple. Tebrik ederiz." </p><p class="calibre2">
Miss Marple, içini çekti. "Açıkçası başlangıçta benden istenilen şeyi yapamayacağımdan korkuyordum. İlk bakışta çok zor, hatta imkânsızmış gibi duruyordu bu." </p><p class="calibre2">
"Gerçekten öyle... Ben ilk günlerde kendi kendime, 'Olacak iş değil bu,' dedim durdum. Doğrusu o kördüğümü nasıl çözdüğünüzü hâlâ anlamış değilim, Miss Marple." </p><p class="calibre2">
Yaşlı kadın, "Başarmaya kararlı olmak gerek," dedi. "İnsan azmedince başarıya ulaşıyor. Öyle değil mi?" </p><p class="calibre2">
Brodribb, "Şimdi gelelim sizin için bir kenara ayrılan paraya," gülümsedi. "Bu bizde. Parayı istediğiniz zaman alabilirsiniz. </p><p class="calibre2">
Ama bunu bankadaki hesabınıza yatırmamızı istersiniz... Belki bu parayla hisse senetleri almayı düşünüyorsunuz ve konuyu bir bilenle konuşacaksınız." </p><p class="calibre2">
Miss Marple, düşünceli bir şekilde ona baktı. "Yirmi bin sterlin. Benim için adeta bir servet bu." Bir an durdu. Sonra da ilave etti. "İnanılacak gibi değil." </p><p class="calibre2">
"Eğer bir işe para yatırmak istiyorsanız, size kendi komisyoncumuzun adını da verebiliriz. Çok dürüst ve bu işlerden iyi anlayan bir insandır." </p><p class="calibre2">
Miss Marple, "Benim yaşımda para biriktirmeye kalkmak yersiz," dedi. "Şu veya bu işe yatırım yapmak da öyle... Bence insanın eline para geçtiği zaman bunun zevkini çıkarması gerek. Herhalde Bay Rafiel de öyle yapmamı isterdi. Param olmadığı için mahrum kaldığım bazı şeyleri alacağımı da tahmin etmişti herhalde." </p><p class="calibre2">
Bay Brodribb, "Sizi gayet iyi anlıyorum," diye cevap verdi. "O halde Bay Rafiel'in size bıraktığı parayı bankanıza yatırmamızı istiyorsunuz?" </p><p class="calibre2">
Miss Marple, başını salladı. "Evet... Lütfen... St. Mary Mead'de, Middleton Bankası..." </p><p class="calibre2">
"Hesap numaranızı hatırlıyor musunuz? Hoş, buna da gerek yok ya..." </p><p class="calibre2">
Miss Marple, "O parayı harcayacağım tabii," diye gülümsedi. "Onun için paranın cari hesaplara yatırılması iyi olur." Ayağa kalkarak iki avukatın elini sıktı. </p><p class="calibre2">
"Fakat Miss Marple..." Brodribb, şaşırıp kalmıştı. "Neyse, iyisi siz bankanızın müdürüyle konuşun... Belki bir kenara biraz ayırırsınız. Bildiğiniz gibi, 'Ak akçe kara gün içindir,' demişler </p><p class="calibre2">
</p><p class="calibre2">
Miss Marple, "Kara günler göreceğimi hiç sanmıyorum," dly cevap verdi. Sonra iki avukatın ellerini tekrar sıktı. "Çok teşekkür ederim, Bay Brodribb... Size de Bay Schuster. Bana karşı çok iyi davrandınız. İstediğim bilgiyi de verdiniz." </p><p class="calibre2">
"Paranın gerçekten cari hesaplara yatırılmasını mı istiyorsunuz, Miss Marple?" </p><p class="calibre2">
Yaşlı kadın, "Evet," dedi. "O parayı harcayacağım... Bana kalan mirasın iyice zevkini çıkaracağım." </p><p class="calibre2">
Kapıda bir an durarak arkasına baktı. Hafif bir kahkaha attı. Hayal gücü </p><p class="calibre2">
Brodribb'inkinden daha fazla olan Schuster bir an onun genç kızlığmdaki halini görür gibi oldu. Neşeli, güzel ve muzip bir kız... </p><p class="calibre2">
Miss Marple, "Bay Rafiel eğlenmemi isterdi," diyerek kapıdan çıktı. </p><p class="calibre2">
Brodribb, "İntikam Tanrıçası Nemesis," diye başını salladı. "Rafiel yaşlı kadından böyle bahsetmişti. Nemesis... Allah aşkına bu yaşlı kadının İntikam Tanrıçası'na benzer bir tarafı var mı?" </p><p class="calibre2">
Schuster, omzunu kaldırdı. </p><p class="calibre2">
Brodribb, ilave etti. "Herhalde.bu da Bay Rafiel'in şakalarından biri..." </p><p class="calibre2">
 </p><p class="calibre2">
SON </p><p class="calibre2">
</p><p class="calibre2">
</p></body>
</html>
