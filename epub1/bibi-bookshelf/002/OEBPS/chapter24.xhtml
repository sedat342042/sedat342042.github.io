<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
	<head>
		<title>Usta ile Margarita</title>
		<link href="main.css" rel="stylesheet" type="text/css"/>
<meta name="Adept.resource" value="urn:uuid:9a306e4f-5f83-29ee-fd04-e3fd7b236a56"/>
	</head>
	<body xmlns:epub="http://www.idpf.org/2007/ops" class="chapter" epub:type="chapter"><div style="display:none;"><a id="GBS.0352.01"/></div>
    <section>
      <header>
        <h1 class="ch">24</h1>
        <h2>Usta’nın yeniden ortaya çıkarılışı</h2>
      </header>
      <p>Woland’ın odasında her şey, balo öncesindeki gibiydi. Woland yine sırtında geceliğiyle yatağın üzerinde yatıyordu; yalnız Hella dizini ovalamıyordu. Daha önce satranç takımının durduğu masanın üzerine sofra kurmakla meşguldü şimdi. Fraklarını çıkaran Korovyev ile Azazello masaya oturmuşlardı bile, tabii Kedi de yanlarına<a id="GBS.0352.02"/> yerleşivermişti. İğrenç bir paçavraya dönüştüğü halde kravatından ayrılmak istememişti Kedi. Margarita sendeleyerek masaya yaklaşıp ellerini üzerine dayadı. Woland, odaya ilk girdiğindeki gibi, yaklaşmasını işaret edip onu yanına oturttu.</p>
      <p>“Eh, size epey işkence çektirdiler mi?” diye sordu.</p>
      <p>Margarita, güç duyulan, çok hafif bir sesle, “Hayır, Efendimiz,” yanıtını verdi.</p>
      <p>Şarap<a id="GBS.0352.03"/> bardağına saydam bir sıvı dolduran Kedi, bardağı Margarita’ya uzatarak, “<em>Noblese oblige,</em>”<a class="si-noteref" epub:type="noteref" href="#f44" id="ref_f44">44</a> dedi.</p>
      <p>“Votka mı bu?” diye sordu Margarita hafif bir sesle. Kedi, dargınlıktan iskemlesinin üstünde öfkeyle hopladı.</p>
      <p>“Böyle bir şeyi nasıl düşünürsünüz Kraliçem?” diye vızıldadı. “Bir hanımefendiye votka sunmak küstahlığında bulunur muyum hiç. Bardağınızdaki saf alkoldür.”</p>
      <p>Margarita<a id="GBS.0352.04"/> gülümseyerek bardağı itmeye çalıştı.</p>
      <p>Ancak Woland, “Çekinmeden için,” deyince Margarita hemen bardağı eline aldı.</p>
      <p>“Otur Hella,” diye emreden Woland, Margarita’ya açıklamada bulundu: “Mehtaplı gece, bir bayram gecesidir; böyle zamanlarda, yakınlarım ve bana hizmet edenlerle birlikte yemek yerim hep. Söyleyin bakalım, kendinizi nasıl hissediyorsunuz? O yorucu balo nasıl geçti?”</p>
 <div style="display:none;"><a id="GBS.0352.05"/></div>     <p>“Herkesi allak bullak etti!” diye bağırdı Korovyev. “Hepsi hayran kaldı, şaşırdı, âşık oldu! O ne incelik, o ne ustalık, ne alım, ne büyüleyicilikti!”</p>
      <p>Woland tek kelime etmeden kadehini kaldırıp Margarita’nınkiyle tokuşturdu. Margarita uysalca içti, son düşüncesi bu bir bardak alkolü dikince ayakta duramayacağıydı. Ama hiç kötü bir şey olmadı. Canlı bir sıcaklık Margarita’nın midesine<a id="GBS.0353.01"/> aktı, aynı anda genç kadın ensesinde hafif bir darbe duydu, uzun, deliksiz bir uykudan kalkmışçasına, gücü kuvveti yerine geldi. Üstelik midesinin kazındığını hissetti. Önceki günün sabahından beri bir şey yemediğini hatırlayınca açlığı iki kat arttı. Midesini tıka basa havyarla doldurmaya koyuldu.</p>
      <p>Behennot bir dilim ananas kesti, tuz ve karabibere bulayıp yedi, ardından herkes, onun büyük<a id="GBS.0353.02"/> bir kurumla ikinci bardak alkolü içişini alkışladı.</p>
      <p>Margarita da ikinci bardağı devirdiğinde, şamdanların parıltısı daha bir canlandı, şöminedeki alevler iyice yükseldi. Margarita en ufak bir sarhoşluk duymuyordu. Bembeyaz dişleriyle eti çiğnerken, büyük bir zevkle etin suyunun ağzında aktığını hissediyor, aynı zamanda da bir istiridyeyi hardala bulayan Behennot’u gözlüyordu.</p>
      <p>Hella,<a id="GBS.0353.03"/> Kedi’yi dirseğiyle dürterek, alçak sesle, “Biraz da üzüm eklemelisin,” dedi.</p>
      <p>“Rica ederim, bana akıl öğretmeyin,” diye karşılık verdi Behennot. “Ben sofrada ne yapacağımı bilirim, yemek yerken rahatsız edilmeyi de sevmem!”</p>
      <p>“Ah, sıcacık bir ateşin yanında, teklifsizce, dostlar sofrasında yemek yemek ne güzel,” dedi Korovyev titrek bir sesle.</p>
      <p>“Hayır Fagot,” diye karşılık verdi<a id="GBS.0353.04"/> Kedi, “balonun da kendine göre bir çekiciliği ve gösterişi var.”</p>
      <p>“Hiç de değil, balonun ne çekiciliği var ne de gösterişi,” dedi Woland. “O sersem ayılarla bardaki kaplanların kükreyişleri yüzünden az kalsın başımın ağrısı tutuyordu.”</p>
      <p>“Siz nasıl emrederseniz, Efendimiz,” dedi Kedi. “Bir balonun en ufak gösterişten yoksun olduğuna inanıyorsanız, bu görüşü derhal ve değiştirmemek üzere<a id="GBS.0353.05"/> benimsiyorum.”</p>
      <p>“Bak sen!” dedi Woland.</p>
      <p>“Şaka ediyordum,” diye karşılık verdi Kedi ezilip büzülerek. “Kaplanlara gelince; hepsinin kızartılmasını emredeceğim.”</p>
      <p>“Kaplan eti yenmez,” dedi Hella.</p>
      <p>“Öyle mi sanıyorsunuz? Öyleyse lütfen dinleyin,” diye yanıt verdi Kedi. Sonra zevkten gözlerini yumarak, bir keresinde on dokuz gün çölde dolanıp durduğunu ve bu süre içinde yalnız<a id="GBS.0354.01"/> öldürdüğü bir kaplanın etiyle beslendiğini anlattı. Bu ilginç hikâyeyi hepsi merakla dinlediler, Behennot sözünü bitirdiğinde bir ağızdan haykırdılar:</p>
      <p>“Yalan!”</p>
      <p>“Bu yalanın en ilginç yanı,” dedi Woland, “ilk kelimesinden sonuncusuna kadar uydurma oluşu.”</p>
      <p>“Demek öyle! Yalan ha!” diye bağırdı Kedi ve hepsi onun itirazlar sıralamaya başlayacağını sandılar. Ama Kedi, sakin bir<a id="GBS.0354.02"/> sesle, “Hakkımızdaki hükmü tarih verir,” demekle yetindi.</p>
      <p>Votkadan sonra canlanan Margarita, Azazello’dan yana bakarak, “Söylesenize,” dedi, “o Baron’a ateş mi ettiniz?”</p>
      <p>“Tabii,” diye cevap verdi Azazello. “Ateş etmemek ne mümkün? Üzerine ateş edilmesi kesin gerekliydi.”</p>
      <p>“Ah, ne büyük bir heyecandı!” diye bağırdı Margarita. “O kadar beklenmedik bir şeydi ki!”</p>
      <p>“Bunda<a id="GBS.0354.03"/> beklenmedik bir yan yoktu,” diye karşılık verdi Azazello, ama Korovyev hemen, yakınırcasına haykırmaya koyuldu:</p>
      <p>“Heyecanlanmamak mümkün mü? Benim bile bacaklarım titriyordu! Güm! Derken hop, baron hazretleri yerde!”</p>
      <p>Diliyle dudaklarını yalayan Kedi bir kaşık havyarı mideye indirirken, “Bense,” dedi, “az kaldı sinir krizi geçirecektim.”</p>
      <p>Kristal bardakların, gözlerinde altın<a id="GBS.0354.04"/> sarısı kıvılcımlar çaktırdığı Margarita, “Anlamadığım bir şey var,” dedi. “Dışarıdan müzik sesiyle balo gürültüsünü duyan olmadı mı?”</p>
      <p>“Kimse duymadı tabii Kraliçem,” diye karşılık verdi Korovyev. “Baloyu, kimsenin bir şey duyamayacağı şekilde hazırlamak gerek. Hem de büyük bir özenle.”</p>
      <p>“Evet, tabii. Ama ortada bir de olay var, Azazello ile geldiğimiz sırada merdivende bir adam vardı...<a id="GBS.0354.05"/> Bir adam da girişteydi... Bana, sizin daireyi gözlüyorlarmış gibi geldi...”</p>
      <p>“Çok doğru, çok doğru!” diye bağırdı Korovyev. “Çok doğru sevgili Margarita Nikolayevna! Kuşkularımı doğruluyorsunuz! Evet, daireyi gözetliyordu. Ben bile önce, onu dalgın bir profesör ya da merdivende beklemekten canı sıkılmış bir âşık sanmıştım. Ama hayır, hayır! Yüreğim hafiften sıkıştı doğrusu! Evet, daireyi<a id="GBS.0355.01"/> gözlüyordu! Girişteki adam da aynı işi yapıyordu! Sundurmanın altındaki de.”</p>
      <p>“Ya sizi tutuklamaya gelirlerse ne olur o zaman?” diye sordu Margarita.</p>
      <p>“Tabii gelecekler sevimli Kraliçe, tabii gelecekler!” dedi Korovyev. “Önsezilerim geleceklerini söylüyor. Hemen değil tabii, ama sırası düştüğünde, ister istemez gelecekler. Yalnız hiç ilginç bir olayla karşılaşacağımızı sanmıyorum.”</p><div style="display:none;"><a id="GBS.0355.02"/></div>
      <p>“Baron’un yere devrildiğini gördüğümde ne biçim heyecanlandım!” dedi Margarita yine. Kafasının, hayatında ilk kez gördüğü cinayette olduğu belliydi. “Hiç kuşkusuz, çok iyi ateş ediyorsunuz, değil mi?”</p>
      <p>“Gerektiği kadar,” diye cevap verdi Azazello.</p>
      <p>“Kaç adımdan?” Margarita Nikolayevna tam anlaşılmayan bir soru sordu.</p>
      <p>“Üzerine ateş ettiğim şeye bağlı,” diye gayet mantıklı<a id="GBS.0355.03"/> bir cevap verdi Azazello. “Eleştirmen Latunski’nin camlarını çekiçle kırmak başka şey, onu kalbinden vurmak çok daha başka şey.”</p>
      <p>Nedenini bilmeksizin elini kendi kalbinin üstüne bastıran Margarita, “Kalbinden!” diye haykırdı. “Kalbinden!” diye tekrarladı sonra boğuk bir sesle.</p>
      <p>Margarita’yı delici bir bakışla süzen Woland, “Şu eleştirmen Latunski de kim?” diye sordu.</p>
      <p>Azazello,<a id="GBS.0355.04"/> Korovyev ve Behennot utangaç bir tavırla başlarını önlerine eğdiler. Margarita da kızararak cevap verdi: “Bir eleştirmen. Dün gece, oturduğu dairede ne var ne yoksa kırdım.”</p>
      <p>“Bakın hele! Peki neden?”</p>
      <p>“Çünkü Efendimiz, bir Usta’nın mahvolmasına yol açtı,” cevabını verdi Margarita.</p>
      <p>“İyi ama bu işi siz kendiniz niye üstlendiniz?” diye sordu Woland.</p>
      <p>Kedi yere atlayarak<a id="GBS.0355.05"/> neşeyle, “Efendimiz, izin verirseniz ben gideyim!” diye bağırdı.</p>
      <p>“Otursana sen!” diye homurdandı Azazello doğrularak. “Ben kendim şimdi gideceğim...”</p>
      <p>“Hayır!” diye bağırdı Margarita. “Hayır Efendimiz, yalvarırım, buna gerek yok!”</p>
      <p>“Nasıl isterseniz, nasıl isterseniz,” dedi Woland ve Azazello yerine oturdu.</p>
      <p>“Nerede kalmıştık değerli Kraliçe Margot?” dedi Korovyev. “Hah,<a id="GBS.0356.01"/> kalpte kalmıştık... Tam kalpten vurur –Korovyev upuzun parmağını Azazello’ya çevirdi– hem kalbin hangi kulakçığından ya da karıncığından isterseniz.”</p>
      <p>Margarita önce anlamadı, anladıktan sonra ise şaşkınlıkla haykırdı:</p>
      <p>“İyi ama kulakçıklarla karıncıklar kapalı!”</p>
      <p>“Çok sevgili Kraliçem,” diye titretti sesini Korovyev, “kapalı olmaları daha iyi ya! İşin tuzu biberi bu! Açık olan<a id="GBS.0356.02"/> bir şeyi babam da vurur!”</p>
      <p>Korovyev masanın gözlerinden birini açtı, içinden bir maça yedilisi çıkarıp iskambildeki maça işaretlerinden birini tırnağıyla kazıması için Margarita’ya uzattı. Margarita sağ üst köşedekini tırnağıyla işaretledi. Hella, iskambili bir yastığın altına sakladı ve bağırdı:</p>
      <p>“Hazırız!”</p>
      <p>Arkası yastığa dönük oturan Azazello, ev kıyafetinin pantolon cebinden<a id="GBS.0356.03"/> siyah otomatik bir tabanca çıkardı, kabzasını omzuna dayadı, başını çevirmeden ateş etti. Margarita zevk ve korkudan yerinde zıplayıp duruyordu. Hemen bir kurşunla delinen yastığın altından iskambili çıkarmaya koştular. Margarita’nın tırnağıyla işaretlediği maçanın yerinde bir delik vardı.</p>
      <p>Kırıtarak Azazello’ya bakan Margarita, “Elinizde tabanca varken karşınıza çıkmak istemem,” dedi. (Birinci<a id="GBS.0356.04"/> sınıf işler görebilecek yetenekteki insanlar ona hep çok çekici gelmişti.)</p>
      <p>“Değerli Kraliçe,” dedi Korovyev, “elinde tabanca olmasa da kimseye onun karşısına çıkmasını salık vermem! Eski bir kilise şarkıcısı ve koro şefi olarak yemin ederim ki, Azazello’nun karşısına çıkma gözüpekliğini gösterecek kişiye kimse aferin demeyecektir.”</p>
      <p>Atış sırasında Kedi, yerinden bile kıpırdamadan<a id="GBS.0356.05"/> somurtup durmuştu. Birden, “Maça yedilisinin rekorunu kırmayı kendime görev bilirim,” dedi.</p>
      <p>Azazello, bir homurtu koyuvererek karşılık vermekle yetindi. Ama Kedi inatçıydı, bir değil iki tabanca istedi. Azazello, pantolonunun ikinci cebinden bir tabanca daha çıkardı, dudak bükerek iki silahı da gösteriş meraklısı Kedi’ye uzattı. İskambilin üzerinde iki maça işaretlendi. Kedi yastığa arkasını<a id="GBS.0357.01"/> döndü ve uzun uzun hazırlandı. Margarita oturup parmaklarıyla kulaklarını tıkadı, şöminenin üstüne konmuş olan baykuşa dikti gözlerini. Kedi iki tabancayı birden ateşledi. Aynı anda Hella tiz bir çığlık attı, ölümcül yara alan baykuş şöminenin üstünden yere düştü, kırılan saat durdu. Bir eli kana bulanan Hella kükreyerek Kedi’nin üstüne atılıp tüylerini yakaladı, buna karşılık Kedi de Hella’nın<a id="GBS.0357.02"/> saçlarına yapıştı, birbirine karışan gövdeleri top gibi yerde yuvarlanmaya başladı. Masadan bir bardak düşüp kırıldı. Üzerine oturan Hella’yı itmek için uğraşıp duran Kedi, “Bu kudurmuş iblisten kurtarın beni!” diye haykırdı.</p>
      <p>Kavgacıları ayırdılar. Korovyev, Hella’nın parmağına üfleyince yara hemen geçiverdi.</p>
      <p>Sırtından kopan koca bir tutam tüyü yerine takmaya uğraşan Behennot söylendi:</p><div style="display:none;"><a id="GBS.0357.03"/></div>
      <p>“Ardımda birileri fısıldaşıp dururken hedefi bulamam!”</p>
      <p>Woland, Margarita’ya gülümseyerek, “Bahse girerim bilerek yaptı,” dedi. “Çünkü kötü bir nişancı değildir.”</p>
      <p>Hella ile Kedi barıştılar, bu barışmayı kutlamak için de öpüştüler. Ardından da, sonucu anlamak için, iskambili yastığın altından çıkardılar. Azazello’nun deldiğinin dışında maçanın üzerinde en ufak bir iz yoktu.</p><div style="display:none;"><a id="GBS.0357.04"/></div>
      <p>Şamdanın ışığında iskambili inceleyen Kedi, “İnanılır gibi değil,” dedi.</p>
      <p>Neşeli yemek devam ediyordu. Mumlar şamdanların içine akıyor, şömine odanın içine dalga dalga, kuru ve güzel kokulu bir sıcaklık yayıyordu. Karnı doyan Margarita’nın üzerine büyük bir rahatlık çökmüştü. Şömineye doğru süzülen, Kedi’nin bir şişle yakalamaya çalıştığı Azazello’nun purosundan çıkan mavimsi halkalara<a id="GBS.0357.05"/> baktı. Hesapça vakit epey geç olduğu halde, herhangi bir yere gitmek istemiyordu. Olup bitenlere bakılırsa, saat neredeyse sabahın altısını bulmuş olmalıydı. Margarita bir an seslerin kesilmesinden yararlanarak Woland’a döndü ve çekingen bir sesle, “Gitmem gerekiyor,” dedi. “Epey geç oldu...”</p>
      <p>Woland terbiyeli ama soğuk bir edayla, “Aceleniz ne?” diye sordu.</p>
      <p>Ötekiler ağızlarını açmadılar<a id="GBS.0358.01"/> ve purodan çıkan halkaları seyretmeye dalmış gibi davrandılar.</p>
      <p>Ağzından çıkan sözlere Margarita’nın kendisi de şaşmıştı, arkasını dönüp bir pelerin ya da manto aradı.</p>
      <p>“Evet, gitmek gerekiyor,” diye tekrarladı sonra. Birden çıplaklığından tedirgin olmaya başlamıştı. Masadan kalktı. Woland, bir şey söylemeden yatağın üstündeki yağ lekeleriyle dolu, eskimiş sabahlığını aldı. Korovyev<a id="GBS.0358.02"/> de sabahlığı Margarita’nın omuzlarına attı.</p>
      <p>“Teşekkür ederim Efendimiz,” dedi Margarita zayıf bir sesle, sonra soran bakışlarını Woland’ın yüzüne dikti.</p>
      <p>Woland, cevap olarak kibar ve kayıtsız bir gülümsemeyle yetindi. Margarita’nın yüreği birden kopkoyu bir hüzünle ezildi. Kandırılmış hissediyordu kendini. Açıkçası, baloda yaptıklarından ötürü kimse onu ödüllendirmek niyetinde değildi,<a id="GBS.0358.03"/> onu tutan da yoktu. Oysa buradan çıktığında gidecek hiçbir yeri olmadığını çok iyi biliyordu. Bir an malikâneye dönmesi gerektiğini düşündü, bu bile varlığının derinliklerinde umutsuzluğun kabarmasına yol açtı. Ne yani, Aleksandr Bahçesi’nde Azazello’nun insanı hevese getiren bir sesle hatırlattığı gibi, soruyu kendi kendine mi sormalıydı? “Ne pahasına olursa olsun, hayır,” dedi içinden. Sonra<a id="GBS.0358.04"/> sesini yükseltti:</p>
      <p>“Size, en iyi dileklerimi sunuyorum Efendimiz.” İçinden de, “Buradan çıkar çıkmaz gidip kendimi ırmağa atacağım,” diye geçiriyordu.</p>
      <p>“Oturun canım,” dedi Woland birden emredercesine, karşılık beklemeyen bir edayla.</p>
      <p>Margarita’nın yüzü değişti, oturdu.</p>
      <p>“Ayrılmamızdan önce söyleyecek bir şeyiniz yok mu?”</p>
      <p>“Hayır Efendimiz, söyleyecek başka şeyim<a id="GBS.0358.05"/> yok,” dedi Margarita gururla. “Yalnız bana yine ihtiyacınız olursa, her isteğinizi seve seve yerine getirmeye hazırım. Yorgun değilim, baloda da çok eğlendim. Daha da uzasaydı, dizimi yine darağacı kaçkınlarıyla katillerin öpücüklerine sunardım.”</p>
      <p>Margarita, Woland’a baktı, sanki aralarında ince bir perde var gibiydi. Gözleri yaşla dolmuştu.</p>
      <p>“Kesinlikle öyle! Çok haklısınız!” diye<a id="GBS.0359.01"/> bağırdı Woland çevresini titreten korkunç bir sesle. “Öyle olmalı!”</p>
      <p>“Öyle olmalı!” diye tekrarladı Woland’ın takımı.</p>
      <p>“Neler yapabileceğinizi izledik,” dedi Woland. “Asla kimseden bir şey istemeyin! Asla bir şey istemeyin, özellikle de sizden güçlü olanlardan. Kendileri teklif ederler ve kendileri her şeyi verirler. Oturun kibirli kadın.” Woland, ağır sabahlığı Margarita’nın omuzlarından<a id="GBS.0359.02"/> aldı, genç kadın yeniden kendini yatağın üstünde buldu, onun yanında oturuyordu. “Hadi Margot,” dedi Woland sesini yumuşatarak. “Bugün bana ev sahibeliği yapmanızın karşılığında ne istiyorsunuz? Baloyu çırılçıplak yönetmek karşılığında istediğiniz nedir? Dizinize ne paha biçiyorsunuz? Şimdi ‘darağacı kaçkınları’ diye tanımladığınız konuklarım size ne gibi zararlar verdi? Konuşun! Hem bunu<a id="GBS.0359.03"/> isteyen ben olduğuma göre, çekinmenize de artık gerek yok.”</p>
      <p>Yüreği çarpmaya başlayan Margarita, derin derin göğüs geçirdi. Düşünüyordu.</p>
      <p>“Hadi, ne var bunda, cesaret!” dedi Woland. “Hayal gücünüzü harekete geçirin biraz, körükleyin onu! Şu Baron haydudunun öldürülmesinde hazır bulunmak bile armağanı hak ettirir, hele söz konusu olan bir kadınsa. Ne diyorsunuz?”</p>
      <p>Margarita soluk<a id="GBS.0359.04"/> aldı, çok değer verdiği ve ruhunun derinliklerinde hazırladığı sözleri söylemek üzereyken sarardı, ağzını açtı, gözleri de yuvalarından uğramıştı. Yalvaran, insanın yakasını bırakmayan bir ses, kulağına, “Frida!.. Frida!..” diye bağırıyordu. “Adım Frida!” Sözcüklerin arasında tökezleyen Margarita, kekeledi:</p>
      <p>“Demek gerçekten... sizden bir... bir şey... is-isteyebilirim?”</p>
      <p>Anlayış dolu<a id="GBS.0359.05"/> bir gülümsemeyle, “İstemek ne demek?” dedi Woland. “Beni istediğiniz bir şeyi yapmaya zorlayabilirsiniz!”</p>
      <p>Margarita’nın ağzından çıkan “bir şey” sözünü, Woland nasıl da ustalıkla vurgulamıştı konuşurken!</p>
      <p>Margarita yeniden içini çekti ve, “Yavrusunu boğmakta kullandığı mendilin artık Frida’ya verilmemesini istiyorum,” dedi.</p>
      <p>Kedi gözlerini havaya kaldırdı ve gürültüyle içini<a id="GBS.0360.01"/> çekti, kulağına yediği çimdiği hatırladığından olacak, tek kelime etmedi.</p>
      <p>“Frida serseminden rüşvet almanız söz konusu olamayacağından,” dedi Woland gülümseyerek, “çünkü bu, bir kraliçenin saygınlığına yakışmaz; ne yapacağımı gerçekten kestiremiyorum. Geriye tek yol kalıyor belki: bir sürü paçavra edinip odamın bütün aralıklarını tıkamak.”</p>
      <p>Gerçekten de anlaşılır yanı olmayan son<a id="GBS.0360.02"/> sözleri duyunca, “Ne demek istiyorsunuz Efendimiz?” diye sordu Margarita.</p>
      <p>Kedi, beklenmedik bir anda, “Aynen sizin gibi düşünüyorum Efendimiz,” dedi. “Gerçekten paçavralar bulmalıyız!”</p>
      <p>Ve öfkesinden ayağını masaya vurdu.</p>
      <p>Woland, alev alev yanan gözünü Margarita’dan ayırmadan, “İyilikten söz etmek istiyorum,” dedi. “Bazen iyilik, insanın hiç beklemediği bir anda, büyük bir<a id="GBS.0360.03"/> sinsilikle, en ufak deliklerden süzülmeyi becerir. Bu nedenle size paçavralardan söz ettim...”</p>
      <p>“Ben de aynı şeyden söz ediyorum!” diye bağırdı Kedi, Margarita’dan uzaklaşıp kulaklarını, pembe merheme bulanmış ayaklarını korumaya alarak.</p>
      <p>“Defol buradan!” dedi Woland Kedi’ye.</p>
      <p>“Gidemem,” diye karşılık verdi Kedi, “daha kahvemi içmedim. Gerçekten de, Efendimiz, bir bayram gecesi<a id="GBS.0360.04"/> konuklar iki sınıfa ayrılır mı hiç? Bir bölümü birinci sınıf, ötekilerse büfeci olacak o pintinin deyimiyle ikinci seviye tazeliğinde.”</p>
      <p>“Sen sus!” diye emretti Woland, sonra Margarita’ya sordu: “Gördüğüm kadarıyla çok iyi yürekli bir insansınız, değil mi? Çok da ahlaklı biri, ha?”</p>
      <p>“Hayır,” diye cevap verdi Margarita bütün gücüyle. “Sizinle içtenlikle konuşmaktan başka yol olmadığını<a id="GBS.0360.05"/> biliyor ve size içtenlikle cevap veriyorum: Ben hoppa bir insanım. Frida için bunu istememin nedeni de, sadece, ona büyük bir umut verme ihtiyatsızlığında bulunmuş olmamdır. Bekliyor Efendimiz, benim gücüme inanıyor. Bekleyişi boşa çıkarsa, korkunç bir durumda kalacağım Efendimiz. Bir daha rahat yüzü görmeyeceğim. Durum böyle, elden bir şey gelmez artık.”</p>
      <p>“Ha,” dedi Woland, “bunu anlıyorum.”</p><div style="display:none;"><a id="GBS.0361.01"/></div>
      <p>“Öyleyse isteğimi yerine getirecek misiniz?” diye sordu Margarita tatlılıkla.</p>
      <p>“Tabii ki hayır,” cevabını verdi Woland. “Doğruyu söylemek gerekirse, sevgili Kraliçe, burada hafif bir yanılgı var. Her bölüm kendi payına düşen işleri sonuçlandırmakla yükümlüdür. Olanaklarımızın büyüklüğünü inkâr etmiyorum, bazı düşüncesiz kişilerin genellikle sandığından çok daha büyüktür bunlar.”</p>
<div style="display:none;"><a id="GBS.0361.02"/></div>      <p>Yetenekleriyle gururlandığı açıkça belli olan Kedi, “Evet, çok daha büyük!” demekten kendini alamadı.</p>
      <p>“Sen susacak mısın, şeytanın belası!” dedi Woland, sonra sözüne devam etti: “Evet ama başka bir bölümün işini yapmanın ne gibi bir anlamı olur? Dolayısıyla benden istediğinizi yerine getirmeyeceğim. Siz yapacaksınız bunu.”</p>
      <p>“İyi ama ben başarabilir miyim?”</p>
      <p>Azazello, alaylı<a id="GBS.0361.03"/> alaylı Margarita’dan yana baktı, kızıl saçlı adam başını salladı ve hafiften kıkırdadı.</p>
      <p>“Denesenize canım, düşündüğüne bakın şunun,” diye homurdandı Woland.</p>
      <p>Margarita’yla konuşurken aklı başka yerdeymiş gibi görünmek için yerküreyi çevirdi ve ufak bir ayrıntıyı incelemeye koyuldu.</p>
      <p>“Hadisenize: Frida,” diye fısıldadı Korovyev.</p>
      <p>“Frida!” diye haykırdı Margarita tiz bir<a id="GBS.0361.04"/> sesle.</p>
      <p>Kapı gürültüyle açıldı, çırılçıplak, saçı başı dağılmış, deli bakışlı, ama en ufak bir sarhoşluk belirtisi göstermeyen kadın odaya girdi, kollarını Margarita’ya uzattı. Margarita azametli bir tavırla, “Bağışlandın,” dedi. “Bir daha sana mendil getirilmeyecek.”</p>
      <p>Frida uzun bir çığlık attı, kollarını birleştirip Margarita’nın önünde yüzükoyun yere yuvarlandı. Woland’ın elini<a id="GBS.0361.05"/> sallamasıyla da Frida kayboldu.</p>
      <p>“Size teşekkür ederim, elveda,” dedi Margarita yerinden kalkarken.</p>
      <p>“Behennot,” dedi Woland, “bayram gecesi, pratik zekâdan yoksun bir insanın davranışlarından kendimize pay çıkaracak değiliz.” –Margarita’ya döndü.– “İyi ama işiniz bitmedi ki. Ben bir şey yapmadım henüz. Kendiniz için ne istiyorsunuz?”</p>
      <p>Ortalığa çöken büyük sessizliği Margarita’nın<a id="GBS.0362.01"/> kulağına bir şeyler fısıldayan Korovyev bozdu:</p>
      <p>“Çok değerli hanımefendi, bu kez aklınızı başınıza toplamanızı rica ediyorum! Yoksa gelen kısmet uçup gidebilir.”</p>
      <p>“Şimdi, şu anda, derhal sevgilim Usta’nın bana verilmesini istiyorum,” dedi yüzü kasılan Margarita.</p>
      <p>Aynı anda odaya dolan rüzgâr, mumların alevini iyice eğdi, ağır perde aralandı, pencere ardına kadar açıldı ve yükseklerde,<a id="GBS.0362.02"/> çok uzakta ay göründü. Şafak vakti görülen solgun ay değil, gece yarısının dolunayı. Yere, pencerenin hemen önüne gecenin ışığından gelen yeşil bir leke kondu ve bu lekenin ortasında, geceleri İvan’ı ziyaret eden, kendine Usta adını veren adam göründü. Klinikte giydikleri vardı üzerinde – sabahlık ve terlik, hiç çıkarmadığı siyah başlığı da kafasındaydı. Tıraşsız yüzü birtakım tiklerle büzülüyor,<a id="GBS.0362.03"/> delice bir ürkeklikle yan yan şamdanların alevine göz atıyordu; bir tutam ay ışığı da çevresinde oynaşıp duruyordu.</p>
      <p>Margarita onu hemen tanıdı. Bir inilti koyuvererek ellerini kavuşturdu ve ona doğru koştu. Alnından ve dudaklarından öptü, yüzünü Usta’nın iğne gibi batan yanaklarına bastırdı, uzun süreden beri tuttuğu yaşlar gözlerinden fışkırdı. Ağzından bir tek sözcük çıkabildi, bunu deli<a id="GBS.0362.04"/> gibi tekrarlayıp duruyordu: “Sen... sen... sen...”</p>
      <p>Usta ondan uzaklaştı ve boğuk bir sesle, “Ağlama Margot,” dedi, “beni üzme, ağır hastayım.” Dışarı atlayıp kaçmak istercesine, tek eliyle pencerenin kenarına tutundu, sonra bakışlarını oturanların üzerinde gezdirirken, birden sırıtarak bağırdı:</p>
      <p>“Korkuyorum Margot! İşte halüsinasyonlarım yeniden başlıyor...”</p>
      <p>Hıçkırıklara boğulan<a id="GBS.0362.05"/> Margarita, güç duyulan bir sesle, “Hayır, hayır, hayır...” dedi. “Hiçbir şeyden korkma... ben buradayım... senin yanında...”</p>
      <p>Korovyev, büyük bir ustalıkla, kimsenin dikkatini çekmeden Usta’nın altına bir iskemle itti, Usta hemen yığılıverdi üzerine. Margarita hastanın önünde diz çöktü, ona sarıldı ve yavaş yavaş duruldu. O şaşkınlıkla artık çıplak olmadığını, şimdi sırtında siyah ipek bir<a id="GBS.0363.01"/> manto bulunduğunu fark etmemişti. Hasta başını eğdi, donuk ve acılı bir bakışla yeri seyretmeye koyuldu.</p>
      <p>“Evet,” diyerek uzayan sessizliği bozdu Woland, “onu iyice benzetmişler.” Sonra Korovyev’e emretti: “Şövalye, şu adama içecek bir şey ver.”</p>
      <p>Margarita, titreyen bir sesle, içkiyi kabul etmesi için Usta’ya yalvardı.</p>
      <p>“İç, iç! Korkuyor musun? Hayır, inan bana, o sana yardım<a id="GBS.0363.02"/> etmek istiyor!”</p>
      <p>Hasta bardağı aldı, içindekini içti, ama bir ürperti bardağı tutan elini titretti, boş bardak ayaklarının dibine düşüp kırıldı.</p>
      <p>“Uğuruna!” diye fısıldadı Korovyev, Margarita’ya. “Bakın, kendine gelmeye başladı bile.”</p>
      <p>Gerçekten de, hastanın bakışlarındaki kuşku ve dalgınlık azalmıştı.</p>
      <p>“Demek sensin Margot?” diye sordu.</p>
      <p>“Evet benim, hiç kuşkun olmasın,”<a id="GBS.0363.03"/> diye cevap verdi Margarita.</p>
      <p>“Bir bardak daha için,” diye emretti Woland.</p>
      <p>İkinci bardağı da deviren Usta’nın gözlerinde hayat ve zekâ pırıltıları beliriverdi. Onu dikkatle inceleyen Woland, “İşte artık durum değişti,” dedi. “Şimdi konuşabiliriz. Kimsiniz?”</p>
      <p>“Artık hiç kimse değilim,” diye karşılık verdi Usta ve ağzı kötü bir sırıtmayla büzüldü.</p>
      <p>“Nereden geliyorsunuz?”</p><div style="display:none;"><a id="GBS.0363.04"/></div>
      <p>“Acılar evinden. Bir akıl hastasıyım ben,” dedi yeni gelen.</p>
      <p>Margarita bu son sözlere dayanamayarak yeniden ağlamaya koyuldu. Sonra gözlerini silip haykırdı:</p>
      <p>“Korkunç! Çok korkunç bu söylediğin! Sizi uyarmak isterim, Efendimiz, kendisi büyük bir Usta’dır! İyileştirin onu, bunu hak ediyor!”</p>
      <p>“Şu an kiminle konuştuğunuzu, kimin evinde bulunduğunuzu biliyor musunuz?” diye<a id="GBS.0363.05"/> sordu Woland adama.</p>
      <p>“Biliyorum,” dedi Usta. “Akıl hastanesinde İvan Biezdomni denilen yumurcakla komşuyduk. Bana sizden söz etti.”</p>
      <p>“Evet, gerçekten de o delikanlıyla Patriarşiye Göleti kıyısında tanışmak zevkine eriştim,” dedi Woland. “Var olmadığımı ispatlamaya kalkarak az kaldı beni deli edecekti. Ama siz, gerçekten benim ben olduğuma inanıyor musunuz?”</p>
      <p>“İnanmak gerek,”<a id="GBS.0364.01"/> dedi yeni gelen. “Sizi, bir halüsinasyonun ürünü saymak mümkün olsa çok daha rahat edeceğimiz halde, inanmalıyız.” Birden kendini toparlayıp, “Özür dilerim,” diye ekledi.</p>
      <p>“Ne var, içinizi rahat ettirecekse beni bir halüsinasyon ürünü sayın,” diye karşılık verdi Woland büyük bir kibarlıkla.</p>
      <p>Margarita, Usta’yı omzundan tutup sarsarak, dehşetle, “Hayır, hayır!” diye bağırdı. “Kendine<a id="GBS.0364.02"/> gel! Karşındaki gerçekten odur!”</p>
      <p>Tam o sırada, Kedi de lafa karıştı.</p>
      <p>“Buna karşılık ben,” dedi, “gerçekten bir halüsinasyona benziyorum. Ay ışığında yüzüme yandan bakın.” Kedi ışığın vurduğu yere süzüldü ve bir şeyler daha eklemek istedi, ama ötekiler ondan susmasını rica ettiler. Kedi de buna şöyle karşılık verdi: “Çok iyi, çok iyi, susmaya hazırım. Suskun bir halüsinasyon olacağım.”<a id="GBS.0364.03"/> Gerçekten de sustu.</p>
      <p>“Margarita neden size ‘Usta’ diyor, söyler misiniz?” diye sordu Woland.</p>
      <p>Öteki gülümsedi ve, “Kolaylıkla affedilebilir bir zaaf,” dedi. “Yazdığım romana çok değer veriyor.”</p>
      <p>“Neyle ilgili bu roman?”</p>
      <p>“Pontius Pilatus üzerine.”</p>
      <p>Yeniden şamdanlardaki mumların alevleri yana yattı, masanın üzerindeki tabaklarla bardaklar şangırdadı. Woland gürültülü<a id="GBS.0364.04"/> bir kahkaha koyuvermişti. Ama bu kahkaha kimseyi ne korkuttu ne de şaşırttı. Behennot, nedendir bilinmez, bir alkış tutturdu.</p>
      <p>“Neyle ilgili, neyle ilgili? Kimin üzerine?” dedi Woland kahkahasını keserek. “Hem de bu çağda? Hayret edilecek bir şey! Başka konu bulamadınız mı? Göstersenize şunu bana.”</p>
      <p>Ve avcunu açıp elini uzattı.</p>
      <p>“Ne yazık ki göstermem imkânsız,” diye karşılık<a id="GBS.0364.05"/> verdi Usta, “çünkü romanı sobada yaktım.”</p>
      <p>“Özür dilerim, ama size inanamam,” dedi Woland. “Bu mümkün değil: Müsveddeler yanmaz.” Behennot’a dönüp, “Hadi Behennot, ver şu romanı,” diye seslendi.</p>
      <p>Kedi hemen iskemlesinden yere atlayınca, herkes kalın bir kâğıt destesinin üzerinde oturmakta olduğunu gördü. Kedi, saygıyla eğilerek romanın bir kopyasını Woland’a uzattı. Margarita titremeye<a id="GBS.0365.01"/> koyuldu, yeniden gözlerinden yaşlar gelecek kadar duygulandı ve bağırdı:</p>
      <p>“İşte! Romanının müsveddesi burada!”</p>
      <p>Woland’ın ayaklarının dibine atılıp kendinden geçerek bağırdı:</p>
      <p>“Çok güçlü! Çok, çok güçlü o!”</p>
      <p>Woland, kendisine uzatılan kopyayı aldı, evirip çevirdi, sonra yanına bıraktı, sonra gülümsemeden dik dik Usta’ya baktı. Ama Usta, nedendir bilinmez, büyük bir kuşku<a id="GBS.0365.02"/> ve acıya gömüldü yeniden. Yerinden kalktı, ellerini ovuşturdu, uzaklardaki aya dönüp ürpererek inledi:</p>
      <p>“Geceleyin, ay ışığında bile huzur nedir bilmiyorum... Neden acı çektiriyorlar bana? Ey tanrılar, tanrılar...” Sabahlığın eteğine yapışıp ona sarılan Margarita da acılı gözyaşları dökerek inlemeye koyuldu:</p>
      <p>“Neden Tanrım? Neden ilacın sana hiç faydası dokunmadı?”</p>
      <p>“Bir şey<a id="GBS.0365.03"/> değil, bir şey değil, bir şey değil,” diye mırıldandı Usta’nın yanına sokulan Korovyev, “bir şey değil, bir şey değil... Bir bardak daha için, ben de bir bardak daha içerek size eşlik edeceğim.”</p>
      <p>Ay ışığında minicik bardak göz kırpar gibi oldu, bu Usta’ya iyi geldi. Yerine oturduğunda yüzünde huzurlu bir ifade belirmişti.</p>
      <p>Woland, upuzun parmağıyla müsveddeye vurarak, “Eh,” dedi, “her<a id="GBS.0365.04"/> şey artık açıkça anlaşıldı.”</p>
      <p>Suskun bir halüsinasyon olacağına söz verdiğini unutan Kedi, “Açıkça anlaşıldı,” diye ekledi. “Artık benim için, bu, eserin ana çizgisi kaynak suyu kadar berrak. Ne dersin Azazello?” diye sordu o âna dek ağzını açmamış olan Azazello’ya.</p>
      <p>Azazello, genizden gelen bir sesle cevap verdi:</p>
      <p>“Seni suda boğmak hayırlı bir iş olur derim.”</p>
      <p>“Merhametli<a id="GBS.0365.05"/> ol Azazello,” diye karşılık verdi Kedi, “bu düşünceyi yüce Efendimizin aklına sokma. Aksi halde, inan ki, her gece zavallı Usta’nın kılığında sana görünür, işaret eder ve seni peşimden gelmeye davet ederim. Ne yaparsın o zaman ey Azazello?”</p>
      <p>“Margarita, şimdi bana ne istiyorsanız söyleyin,” dedi Woland.</p>
      <p>Margarita’nın gözleri parladı, yalvaran bir sesle, “İzin verin de kulağına bir<a id="GBS.0366.01"/> şey söyleyeyim,” dedi. Woland başını salladı, Margarita ağzını Usta’nın kulağına yapıştırarak bir şeyler fısıldadı. Usta, ona yüksek sesle karşılık verdi:</p>
      <p>“Hayır, artık çok geç. Seni görmekten başka şey beklemiyorum hayattan. Ama bir kere daha uyarıyorum seni: Beni bırak, yoksa sen de benimle mahvolup gideceksin.”</p>
      <p>“Seni bırakmam,” dedi Margarita, sonra Woland’a dönüp, “yalvarırım<a id="GBS.0366.02"/> size,” diye devam etti, “bizi Arbat yakınındaki o dar sokağın o bodrum katına götürün. Lamba yansın ve her şey eskisi gibi olsun.” Usta gülmeye başlayarak Margarita’nın dağınık saçlarına bir öpücük kondurdu ve, “Bu zavallı kadının sözlerine aldırmayın Efendimiz!” dedi. “Bodrum katında uzun süreden beri başka bir kiracı oturuyor, hem bir şeyin eskiye döndüğü hiç görülmemiştir.” Yanağını, kollarına<a id="GBS.0366.03"/> aldığı sevgilisinin başına dayayıp mırıldandı: “Zavallım... Zavallım...”</p>
      <p>“Hiç görülmemiştir mi diyorsunuz?” diye söylendi Woland. “Doğru. Ama deneyebiliriz. Azazello!”</p>
      <p>O an, tavandan, sırtında iç çamaşırından başka şeyi olmayan, şaşkın ve deliliğin sınırında bir adam yuvarlandı. Nedendir bilinmez, başında bir kasket, elinde de bir bavul vardı. Dehşetle ürpererek oturdu.</p>
      <p>Azazello,<a id="GBS.0366.04"/> gökten düşen adama sordu:</p>
      <p>“Mogariç, siz misiniz?”</p>
      <p>Zangır zangır titreyerek, “Aloiziy Mogariç,” dedi adam.</p>
      <p>“Latunski’nin bu adamın romanıyla ilgili yazısını okuduktan sonra, evinde kanundışı kitaplar bulunduğunu belirten ihbar mektubunu kaleme alan siz misiniz?”</p>
      <p>Adam mosmor kesildi, pişmanlık yaşları gözlerini ıslattı.</p>
      <p>“İki odalı dairesine yerleşmek istiyordunuz<a id="GBS.0366.05"/> değil mi?” diye sordu Azazello en tatlı sesiyle.</p>
      <p>Birden kudurmuş bir kedi hırıltısı duyuldu, tırnaklarını Mogariç’in yüzüne saplayan Margarita tiz bir sesle bağırdı:</p>
      <p>“Al sana! Cadı neymiş öğren bakalım! Al sana!”</p>
      <p>Bir kargaşa oldu.</p>
      <p>“Ne yapıyorsun?” diye bağırdı Usta, acılı bir sesle. “Margot, bu yaptığın alçaklık!”</p>
      <p>“İtiraz ediyorum! Hiç de alçaklık değil!” diye<a id="GBS.0367.01"/> böğürdü Kedi.</p>
      <p>Korovyev, Margarita’yı geri çekti.</p>
      <p>“Oraya bir küvet götürdüm...” diye bağırdı, kan içinde kalan dişleri takırdayan Mogariç. Sonra dehşete kapılıp artarda birtakım akıl almaz saçmalıklar sıralamaya koyuldu: “Suyu mikroplardan arındırmaya yarayan sülfatlı bir ilaç...”</p>
      <p>Adamı yürekten onaylayan bir sesle, “Eve küvet getirmek çok iyi bir iş,” dedi Woland. “Onun yıkanmaya<a id="GBS.0367.02"/> ihtiyacı var.”</p>
      <p>Sonra bağırdı: “Dışarı!”</p>
      <p>Bu söz üzerine Mogariç havalandı, havada tepetaklak oldu ve açık pencereden dışarı fırladı.</p>
      <p>Gözleri yuvalarından uğrayan Usta, alçak sesle, “Vay canına!” dedi. “Temiz iş! İvan’ın bana anlattığından da temiz.” Şaşkın bakışlarını çevresinde gezdirdi, sonunda Kedi’ye, “Özür dilerim, ama,” dedi, “sen... siz...” Şaşırıyor, bir Kedi’yle nasıl<a id="GBS.0367.03"/> konuşmak gerektiğini kestiremiyordu. “Tramvaya binen o... O Kedi siz miydiniz?”</p>
      <p>“Bendim,” diye onu doğruladı Kedi şişinerek ve ekledi: “Bir Kedi’yle böylesine efendice konuştuğunuz için size teşekkür ederim. Nedendir bilinmez, insanlar genellikle kedilerle senlibenli konuşur, oysa bugüne dek bir Kedi’nin bir insanla kadeh tokuşturduğu görülmemiştir.”</p>
      <p>Usta, kararsız bir sesle, “Bana<a id="GBS.0367.04"/> kalırsa,” dedi, “nedense siz tam bir Kedi değilsiniz... Her neyse, klinikte nasılsa yokluğumun farkına varacaklardır,” diye ekledi utana sıkıla, Woland’dan yana bakarak.</p>
      <p>Elinde birtakım kâğıtlarla bir defter beliriveren Korovyev, rahatlatıcı bir sesle, “Hadi canım siz de,” dedi, “yokluğunuzun nasıl farkına varsınlar? Bunlar sizin fişleriniz ve sağlık karneniz, değil mi?”</p>
      <p>“Evet...”</p><div style="display:none;"><a id="GBS.0367.05"/></div>
      <p>Korovyev sağlık karnelerini şömineye atarak, “Kâğıtlar uçup gittiyse adam da uçup gitmiş demektir,” dedi kendinden memnun bir edayla. “Bu da, müteahhitinizin defteri mi?”</p>
      <p>“E... evet.”</p>
      <p>“Kimin adı yazılı defterde? Aloiziy Mogariç’in adı mı?” Korovyev defterin o sayfasına üfledi. “Hop! Artık yok, Mogariç adının hiçbir zaman deftere geçmediğini de unutmamanızı dilerim. Eğer o müteahhit<a id="GBS.0368.01"/> ev sahibiniz şaşkınlık belirtisi gösterirse, Aloiziy’i düşünde gördüğünü söyleyin. Mogariç mı? Ne Mogariç’i? Mogariç’in adını bile hiç duymadım!” Defter Korovyev’in elleri arasında kaybolup gitti. “İşte, defter yine müteahhitinizin masasının üzerinde.”</p>
      <p>Korovyev’in yaptıklarının mükemmelliğinden etkilenen Usta, “Doğru söylediniz,” dedi. “Kâğıtlar yok olunca insanın kendisi de yok olur. Kâğıtlarım<a id="GBS.0368.02"/> bulunmadığına göre ben de yokum demektir.”</p>
      <p>“Özür dilerim!” diye bağırdı Korovyev. “Ama bu tam bir halüsinasyon. İşte kâğıtlarınız.”</p>
      <p>Korovyev, Usta’ya kâğıtlarını verdi, sonra bal gibi tatlı bir sesle Margarita’nın kulağına mırıldandı:</p>
      <p>“İşte mallarınız Margarita Nikolayevna.” Ve Korovyev, Margarita’nın eline, kenarları ateşten kararmış bir defter, kurutulmuş bir gül, bir fotoğraf<a id="GBS.0368.03"/> ve apayrı bir özenle, bir banka cüzdanı tutuşturdu. “İşte, bankaya yatırmak lütfunda bulunduğunuz on bin ruble. Başkasının parasına hiç ihtiyacınız yok.”</p>
      <p>Bütün tüyleri havaya dikilmiş olarak, talihsiz romanın kopyalarını sığdırabilmek için bir bavulun üstünde dans eden Kedi, “Başkasının parasına dokunursam ayaklarım kurusun!” dedi.</p>
      <p>“Bunlar da kâğıtlarınız,” diye devam etti Korovyev<a id="GBS.0368.04"/> elindekileri Margarita’ya uzatarak.</p>
      <p>Sonra, Woland’a döndü ve saygıyla, “Hepsi bu kadar Efendimiz!” dedi.</p>
      <p>Woland bakışlarını yerküreden ayırarak, “Hayır, daha bitmedi,” dedi. “Yardımcılarınızı ne yapmamı istersiniz sevgili Hanımefendi? Benim şahsen onlara ihtiyacım yok artık.”</p>
      <p>Tam o anda, Nataşa, çırılçıplak odaya dalıp ellerini kavuşturdu ve bağırdı:</p>
      <p>“Mutluluk dileklerim<a id="GBS.0368.05"/> sizinle, Margarita Nikolayevna!” Başıyla Usta’yı selamladıktan sonra Margarita’ya dönüp devam etti: “Nereye gittiğinizi de diğer her şeyi de biliyordum!”</p>
      <p>Kendine önemli bir hava vererek tek ayağını havaya kaldıran Kedi, “Oda hizmetçileri, her zaman her şeyi bilirler,” dedi. “Onların kör olduğunu düşünmek büyük bir hatadır.”</p>
      <p>“Ne istiyorsunuz Nataşa?” diye sordu Margarita. “Eve dönün.”</p><div style="display:none;"><a id="GBS.0369.01"/></div>
      <p>Yere diz çöken Nataşa, “Margarita Nikolayevna, benim küçük ruhum!” dedi. “Onlara rica edin de –başıyla Woland’ı gösterdi– cadı olarak kalmama izin versinler. Artık eve dönmek istemiyorum! Ne mühendisin peşine takılmak istiyorum ne de teknisyenin! Dün baloda, Bay Jacques bana bir teklifte bulundu.” Nataşa elini açınca bir avuç dolusu altın göründü.</p>
      <p>Margarita’nın soran bakışları Woland’a<a id="GBS.0369.02"/> yöneldi. Woland, bir baş işaretiyle dileğinin yerine getirildiğini belirtti. Bunun üzerine Nataşa, Margarita’nın boynuna atıldı ve yanağına gürültülü bir öpücük kondurdu. Ardından, bir zafer çığlığıyla pencereden dışarı uçtu.</p>
      <p>Nataşa’nın yerini Nikolay İvanoviç aldı. İnsan yüzüne kavuşmuştu, ama çok somurtkan, hatta öfkeliydi.</p>
      <p>Woland, Nikolay İvanoviç’e tiksintiyle bakarak, “İşte,<a id="GBS.0369.03"/> büyük bir zevkle kovabileceğim biri!” dedi. “Burada bulunması o kadar az arzulanan bir şey ki, bundan olağanüstü keyif alabileceğimi bile söyleyebilirim.”</p>
      <p>Nikolay İvanoviç, dalgın bakışlarla, ama ısrarlı bir dille, “Bana bir belge vermenizi istiyorum,” dedi. “Geceyi nerede geçirdiğimi gösteren bir belge.”</p>
      <p>“Ne yapacaksınız onu?” diye sertçe sordu Kedi.</p>
      <p>“Polise ve karıma göstereceğim,”<a id="GBS.0369.04"/> dedi Nikolay İvanoviç.</p>
      <p>Kedi, suratını asarak, “Genellikle belge vermiyoruz,” dedi. “Ama sizin için, her neyse, bir istisna yapalım.”</p>
      <p>Nikolay İvanoviç, kendine gelme fırsatını bulamadan, Hella, yine çırılçıplak, bir makinenin başına oturmuş, Kedi’nin söylediklerini yazmaya koyulmuştu bile:</p>
      <p>“İşbu mektup, Nikolay İvanoviç’in, dün geceyi, Şeytan’ın evindeki baloda geçirdiğini<a id="GBS.0369.05"/> gösterir belgedir. Kendisinden, baloda, taşıt olarak yararlanılmıştır...” Hella tırnak içinde “domuz yavrusu” sözcüğünü ekledi. “İmza: Behennot.”</p>
      <p>“Ya tarih?” dedi Nikolay İvanoviç yalvaran bir sesle.</p>
      <p>“Tarih yok. Tarihli bir belge geçerli olmaz,” dedi Kedi imzasını atarken.</p>
      <p>Sonra, nereden buldu bilinmez, bir mühür çıkardı, iyice üfledikten sonra kâğıdın üzerine “parası verildi”<a id="GBS.0370.01"/> damgasını bastı ve kâğıdı Nikolay İvanoviç’in eline tutuşturdu. Bunun üzerine, Nikolay İvanoviç iz bırakmaksızın toz oldu, ama yerinde, hiç beklenmedik biri belirdi.</p>
      <p>Bir eliyle gözlerini mum ışığından koruyan Woland, keyifsiz bir sesle, “Bu da kim böyle?” diye sordu.</p>
      <p>Başı önüne eğmiş bekleyen Varenuha içini çekti ve alçak bir sesle, “Bırakın da gideyim,” dedi. “Artık vampir olmak<a id="GBS.0370.02"/> istemiyorum. Hella ile birlikte Rimski’yi öteki dünyaya göndermeme ramak kaldı. Kan içici değilim ben. Bırakın gideyim!”</p>
      <p>“Bu zırvalar da nedir yine?” diye sordu Woland kaşlarını çatarak. “Rimski mi? Ne Rimski’si? Nedir bu herzeler?”</p>
      <p>“Lütfen bu meseleyle kafanızı yormayın Efendimiz,” dedi Azazello. Sonra Varenuha’ya dönüp, “Telefonda ahlaksızlık yapılmaz,” dedi. “Telefonda yalan söylenmez.<a id="GBS.0370.03"/> Anlaşıldı mı? Bir daha yapmayacaksınız değil mi?”</p>
      <p>Varenuha’nın kafası sevinçten allak bullak oldu. Pırıl pırıl bir yüzle, ne dediğini bile düşünmeden kekeledi:</p>
      <p>“Gerçek... Yani, demek istiyorum... Siz benim, hemen, öğlen yemeğinden sonra...”</p>
      <p>Varenuha elini kalbinin üzerine bastırdı, yalvaran gözlerle Azazello’ya baktı.</p>
      <p>“Oldu! Hadi bakalım eve!” dedi Azazello ve Varenuha<a id="GBS.0370.04"/> havada kayboldu.</p>
      <p>Usta ile Margarita’yı gösteren Woland, “Şimdi beni onlarla yalnız bırakın,” dedi.</p>
      <p>Woland’ın emri hemen yerine getirildi. Bir anlık sessizlikten sonra Woland, Usta’ya, “Demek Arbat’taki bodrum katına döneceksiniz!” dedi. “İyi ama o zaman kim yazacak? Ya düşleriniz, esininiz?”</p>
      <p>“Ne düşüm kaldı ne de esinim,” diye cevap verdi Usta. “Çevremde kimse beni ilgilendirmiyor,<a id="GBS.0370.05"/> ondan başka.” Elini yeniden Margarita’nın başına koydu. “Beni kırdılar. Her şey canımı sıkıyor, bodrum katına dönmek istiyorum.”</p>
      <p>“Ya romanınız, ya Pilatus?”</p>
      <p>“O romandan da artık nefret ediyorum,” dedi Usta. “Onun yüzünden başıma gelmeyen kalmadı.”</p>
      <p>“Yalvarırım,” dedi Margarita, “bunu söyleme. Neden sen de beni üzüyorsun? Olan ömrümü romanına adadığımı biliyorsun. Onu dinlemeyin<a id="GBS.0371.01"/> Efendimiz,” dedi Woland’a. “Ona çok acı çektirdiler.”</p>
      <p>“İyi ama eninde sonunda bir şey yazmak gerekmez mi?” dedi Woland. “O Vali’den artık iş çıkmıyorsa başlayın birinin portresini vermeye... Ne bileyim ben... Aloiziy’in örneğin...”</p>
      <p>Usta gülümsedi.</p>
      <p>“Lapşeşnikov öyle bir şeyi yayımlamaz, üstelik ilginç bir tarafı yok.”</p>
      <p>“Peki öyleyse neyle yaşayacaksınız? Sefalet çekeceksiniz<a id="GBS.0371.02"/> o zaman!”</p>
      <p>“Daha iyi, daha iyi,” diye karşılık verdi Usta, Margarita’yı kendine çekip kollarını omuzlarına dolayarak. “Bu kadının da aklı başına gelir de beni bırakır böylece...”</p>
      <p>“Hiç sanmıyorum,” dedi Woland dişlerinin arasından. “Demek,” diye devam etti, “Pontius Pilatus’un hikâyesini yazan adam, lambasının yanına oturup sefalet çekmek niyetiyle bodrum katına dönecek?”</p>
      <p>Margarita,<a id="GBS.0371.03"/> Usta’nın kollarından sıyrılıp ateşli bir sesle, “Elimden geleni yaptım,” dedi, “az önce de kendisine en cazip çözüm yolunu söyledim. Ama reddetti.”</p>
      <p>“Kulağına ne söylediğinizi biliyorum,” dedi Woland, “ama en cazip çözüm yolu o değil.” Sonra, “Romanınızın sizi daha çok şaşırtacağını söyleyebilirim,” dedi Usta’ya gülümseyerek.</p>
      <p>“Çok yazık,” diye yanıt verdi Usta.</p>
      <p>“Hayır, hayır,<a id="GBS.0371.04"/> yazık değil,” dedi Woland. “Korkmanızı gerektirecek bir şey yok. İşte Margarita Nikolayevna, her şey tamam. Bana herhangi bir kırgınlığınız var mı?”</p>
      <p>“Oh Efendimiz! Böyle bir şeyi nasıl düşünebilirsiniz!..”</p>
      <p>Bir yastığın altından, elmaslarla bezenmiş altından yapılma bir at nalı çıkaran Woland, “Öyleyse şunu alın, benden size hatıra olsun,” dedi.</p>
      <p>“Hayır, hayır, hayır, niçin?”</p><div style="display:none;"><a id="GBS.0371.05"/></div>
      <p>“Tartışmak mı istiyorsunuz benimle?” dedi Woland gülümseyerek.</p>
      <p>Mantosunun cebi olmadığından, Margarita at nalını bir peçeteye sardı, uçlarını da düğümledi. O an, şaşırır gibi oldu, pencereden pırıl pırıl parlayan aya bakıp, “Anlamadığım bir şey var,” dedi. “Sanki hep gece yarısı. Oysa çoktan sabah olmalıydı, değil mi?”</p>
      <p>“Bayram gecelerinde, saati azıcık durdurmak hoş oluyor,”<a id="GBS.0372.01"/> diye karşılık verdi Woland. “Hadi, size mutluluklar diliyorum!”</p>
      <p>Margarita, yakarırcasına iki elini Woland’a uzattı, ama ona yaklaşmaya cesaret edemedi ve hafifçe bağırdı:</p>
      <p>“Elveda! Elveda!”</p>
      <p>“Görüşmek üzere!” dedi Woland.</p>
      <p>Margarita siyah mantosuyla, Usta da hastane sabahlığıyla kuyumcu kadının dairesinin koridoruna geçtiler. Koridorda bir mum yanıyor, Woland’ın yardımcıları<a id="GBS.0372.02"/> da onları bekliyordu. Kapıya vardıklarında Hella, içinde romanla Margarita’nın üç kuruşluk servetinin bulunduğu bavulu getirdi. Kedi de Hella’ya yardım ediyordu.</p>
      <p>Apartmanın kapısında Korovyev eğildi ve kayboldu. Ötekiler, Usta ile Margarita’yı merdivene kadar geçirdiler. Merdiven ıssızdı. Üçüncü kat sahanlığına vardıklarında hafif bir gürültü duydular, ama buna hiçbiri aldırmadı. Aşağıya<a id="GBS.0372.03"/> vardıklarında –6 numaralı apartmanın merdivenin kapısına– durdular; Azazello havaya üfledi; böylece ayın sızamadığı avluya çıktılar, sundurmanın altında derin bir uykuya dalmış olan çizmeli ve kasketli adamı, ardından da kapının önünde bekleyen, ışıkları söndürülmüş, siyah ve geniş arabayı gördüler. Ön camdan, ekinkargasının gölgesi belli belirsiz seçilebiliyordu.</p>
      <p>Tam arabaya yerleşeceklerken<a id="GBS.0372.04"/> Margarita, alçak ama çok üzgün bir sesle bağırdı:</p>
      <p>“Tanrım, at nalını kaybettim!”</p>
      <p>“Siz arabaya binip beni bekleyin,” dedi Azazello. “Ne olup bittiğine bir göz atıp hemen dönerim.”</p>
      <p>Ve Azazello, sundurmanın altına dalıverdi.</p>
      <p>Olup biten şuydu: Margarita, Usta ve arkadaşları dışarı çıkmadan önce kuyumcu kadının dairesinin tam altındaki 48 numaralı daireden zayıf ve kuru<a id="GBS.0372.05"/> bir kadın çıkmıştı. Elinde bir bidon, bir de yiyecek torbası vardı. Bu kadın, çarşamba günü, parkın kapısındaki turnikenin oraya ayçiçeğiyağı döken ve zavallı Berlioz’un mahvolmasına yol açan Annuşka’nın ta kendisiydi. Kadının Moskova’da ne yaptığını, geçimini neyle sağladığını kimse bilmiyordu, herhalde bu asla öğrenilmeyecekti de. Eldeki biricik bilgi, kadının her gün, elinde bir bidon, bir yiyecek<a id="GBS.0373.01"/> torbası ya da ikisiyle birden, gaz satan adamın dükkânında, pazarda, evin sundurmasının altında, merdivende, en çok da oturduğu 48 numaralı dairenin mutfağında görüldüğüydü. Üstelik, işin en kötü yanı, belirli bir yerde bulunması ya da görünmesiyle orada hemen bir rezaletin patlak vermesi bir oluyor, bunu da herkes biliyordu. Dolayısıyla kadına “Veba” adı takılmıştı.</p>
      <p>Nedendir bilinmez,<a id="GBS.0373.02"/> Veba Annuşka çok erken kalkardı. O gün de, ne gün ışığı, ne de tanyeri uyandırdı kadını; çünkü kalktığında saat bir bile değildi henüz. Anahtarı kilitte döndü, Annuşka kapının aralığından burnunu, başını, ardından da bütün gövdesini çıkardı. Kapıyı arkasından çekti, bilinmeyen bir yere gitmeye hazırlanırken üst kat sahanlığında bir kapı vuruldu. Biri merdivenden indi, Annuşka’ya çarptı ve kadın, duvara<a id="GBS.0373.03"/> toslayıverdi. Başını ovuştururken, “İçdonuyla nereye koşuyorsun böyle!” diye bağırdı.</p>
      <p>Başında kasketi, elinde de bavulu olan, üzerinde içdonundan başka şey bulunmayan adam gözlerini açmadan uyurgezer gibi Annuşka’ya cevap verdi:</p>
      <p>“Şofben... sülfat... mikroplardan arındırmanın bedeli...” Derken ağlamaya başladı ve bağırdı: “Dışarı!”</p>
      <p>Ardından aşağı inecek yerde yukarı, iktisatçının<a id="GBS.0373.04"/> ayağıyla camını kırdığı pencereye kadar çıktı. Oradan havalanıp avluya uçtu. Başının ağrısını unutan Annuşka bir çığlık atıp adamın arkasından pencereye koştu. Yüzükoyun uzanıp başını dışarı çıkararak, avlunun fenerinin ışığında, asfaltın üzerinde bavullu adamın parçalanmış ölüsünü görmeye hazırlandı. Ama asfalt tertemizdi.</p>
      <p>Bu durumda bu garip uyurgezerin, en ufak bir iz bırakmadan, kuş<a id="GBS.0373.05"/> gibi evden uçup gittiğine inanmak gerekiyordu. Annuşka koskoca bir haç işareti yaptı ve, “Doğrusu, 50 numaralı daire hakkında boşuna konuşmuyorlar!” diye düşündü. “Yukarıda ne gariplikler oluyor!..”</p>
      <p>Ama daha bir sonuca varamadan üst dairenin kapısı yeniden çarptı. Annuşka iyice duvara yapıştı, yüzü belli belirsiz –oh, gayet uzaktan– domuzu andıran, ama oldukça kibar görünüşlü, sivri sakallı<a id="GBS.0374.01"/> bir yoldaşın ayaklarının ucuna basarak önünden geçip gittiğini gördü. Bu adam da bir önceki gibi pencereden uçtu ve tıpkı onun gibi asfalta masfalta düşmedi. Bu kez Annuşka, neden dışarı çıktığını unuttu ve iki eliyle birden artarda istavroz çıkararak soluk soluğa, kendi kendine konuşarak merdivende beklemeye koyuldu.</p>
      <p>Sakalsız, yuvarlak ve köse suratlı, <em>tolstovka</em> giymiş bir üçüncü kişi<a id="GBS.0374.02"/> de, ötekilerden az sonra koşarak merdivenden indi ve tıpkı onlar gibi pencereden uçup gitti.</p>
      <p>Annuşka’nın onuruna şunu da söyleyelim ki, o çok meraklı biriydi. Bu nedenle, başka mucizeler olup olmayacağını anlamak için beklemeye karar verdi. Sonunda, üst katın kapısı açıldı. Bu kez, kalabalık bir gruptu aşağı inen, ama bunlar koşmuyor, herkes gibi yürüyorlardı. Annuşka pencereden uzaklaştı<a id="GBS.0374.03"/> ve telaşla kapısına yöneldi. Kapıyı açıp arkasına saklandı, merakla yanıp tutuşan tek gözünün parıldadığı bir aralık bırakacak kadar itti.</p>
      <p>Hasta olup olmadığı anlaşılmayan, ama oldukça garip görünen soluk yüzünde sakalları uzamış, başında siyah başlık, sırtında garip bir sabahlık olan bir adam titrek adımlarla aşağı iniyordu. Annuşka’nın yarı karanlıkta görebildiği kadarıyla, cüppeyi andıran<a id="GBS.0374.04"/> siyah giysili, ufak tefek bir kadın, adama yürümesi için özenle destek oluyordu. Ufak tefek kadının ayakları çıplak değildi, pabucu da yoktu, saydam bir şeyler vardı ayaklarında, üstelik parça parça olmuştu bunlar. Püfff! Şu pabuçlara bak! Ama... kadıncağız anadan doğma! Öyle ya! Cüppesinin altında hiçbir şey yok!.. 50 numaralı daire çok garip hakikaten!.. Ve Annuşka, yüreği heyecandan çarparak,<a id="GBS.0374.05"/> yarın komşulara anlatacaklarını düşünüp şimdiden zevkleniyordu.</p>
      <p>Garip kılıklı ufak tefek kadının ardından, çırılçıplak başka bir ufak tefek kadın geliyordu. Çıplak kadın küçük bir bavul taşıyor, yanında da koca bir kara kedi sallanarak yürüyordu. Annuşka az kaldı bir çığlık atacaktı, gözlerini ovuşturdu.</p>
      <p>Kısa boylu, kaçamak bakışlı, ufak tefek bir yabancı da topallayarak en arkada<a id="GBS.0375.01"/> yürüyordu. Beyaz yelekli, kravatlı ve ceketsizdi bu adam. Kalabalık Annuşka’nın önünden geçti ve aşağı inmeye devam etti. Tam o sırada, sahanlığa bir şey düştü.</p>
      <p>Ayak sesleri kesildiğinde, Annuşka, kapısının aralığından yılan gibi dışarı süzüldü, bidonunu duvarın dibine koydu, yere uzanıp sahanlığı yoklamaya koyuldu. Az sonra, içinde ağır bir şeyin bulunduğu peçete elindeydi. Peçeteyi açtığında<a id="GBS.0375.02"/> gözleri yuvalarından uğradı. Annuşka nesneyi burnunun dibine kadar götürüp inceledi, gözleri aç bir kurdunkiler gibi parladı. Kafasında bir kasırga esti:</p>
      <p>“Ne bir şey gördün ne de duydun, kes sesini, kapa çeneni!.. Yeğenime mi götürmeli? Ya da parçalara mı ayırmalı?.. Taşlar sökülebilir, biri Petrovka’ya bırakılır, biri Smolensk Sokağı’na... Ne bir şey gördün, ne de duydun, kes sesini, kapa<a id="GBS.0375.03"/> çeneni!..”</p>
      <p>Annuşka bulduğu şeyi göğsüne soktu, bidonunu aldı, şehre gitmeyi sonraya bırakmış aralık daire kapısından içeri girmek üzereyken, ceketsiz, beyaz yelekli adam, kim bilir hangi delikten çıkıp karşısına dikildi. Tatlı bir sesle, “At nalıyla peçeteyi ver,” dedi.</p>
      <p>“Ne? Ne peçetesi, hangi nal?” diye sordu Annuşka dört dörtlük bir şaşkınlık numarası yaparak. “Hayatta peçete görmedim.<a id="GBS.0375.04"/> Sarhoş musunuz nesiniz yoldaş?”</p>
      <p>Beyaz yelekli adam, başka bir şey söylemeden otobüslerdeki tutamak demirleri gibi sert ve soğuk parmaklarıyla, bir damla havanın bile ciğerlerine sızmasını önleyecek şekilde Annuşka’nın gırtlağına yapıştı. Bidon, Annuşka’nın elinden düştü. Ceketsiz yabancı, bir süre Annuşka’yı soluksuz tuttuktan sonra bıraktı boynunu. Annuşka iştahla havayı içine çekti, sonra<a id="GBS.0375.05"/> gülümsedi.</p>
      <p>“Ha, evet, at nalı değil mi?” dedi. “Hemen getireyim! Demek sizindi? Bir peçete içine sarılmış halde bulmuş, kimse almasın diye de kenara koymuştum. Koymasam, kalk gidelim yaparlardı at nalını!”</p>
      <p>Peçete ile at nalını alan yabancı Annuşka’ya selam üstüne selam verdi, bütün gücüyle elini sıktı, son derece belirgin bir yabancı şivesiyle ona teşekkür etti:</p>
      <p>“Size çok<a id="GBS.0376.01"/> minnettarım <em>madame! </em>Bu at nalı, çok sevdiğim, eskiden kalma bir şeydi. İzin verirseniz, bulup sakladığınız için, bunun karşılığında size iki yüz ruble vereyim.”</p>
      <p>Aynı anda da parayı kesesinden çıkardı, kadına verdi. Annuşka, bütün yüzüne yayılan bir gülümsemeyle bağırdı:</p>
      <p>“Size binlerce kere teşekkür ederim! <em>Merci! Merci!” </em></p>
      <p>Cömert yabancı, göz açıp kapayıncaya kadar alt kat<a id="GBS.0376.02"/> sahanlığına vardı ama aşağı dönmeden önce, bu kez hiç dili çalmadan seslendi:</p>
      <p>“Hey, ihtiyar cadı! Bir dahaki sefere, senin olmayan bir şey bulduğunda göğsünde gizleme, polise götür!”</p>
      <p>Kulakları uğuldayan, merdivende olup bitenler yüzünden aklı karışan Annuşka donup kaldığı yerden uzun süre bağırmaya devam etti:</p>
      <p>
        <em>“Merci! Merci! Merci!..”</em>
      </p>
      <p>Oysa yabancı, çoktan<a id="GBS.0376.03"/> uzaklaşmıştı.</p>
      <p>Siyah araba da avludan çıkıp gitmişti. Margarita’ya Woland’ın armağanını iade ettikten sonra, Azazello rahat olup olmadığını sordu, sonra onunla vedalaştı. Hella içtenlikle Margarita’yı kucakladı, Kedi de elini öptü. Üçü de, köşeye büzülmüş, koltuğun dibinde kımıldamadan bekleyen Usta’ya el salladılar, şoförü dostça selamladılar, sonra merdivenden çıkmayı gereksiz bulup havada<a id="GBS.0376.04"/> kayboluverdiler. Ekinkargası farları yaktı, sundurmayı aşarak derin uykudaki adamın önünden geçti. Büyük siyah arabanın ışıkları, uyku nedir bilmeyen gürültülü Sadovaya Caddesi’nin diğer ışıkları arasında kayboldu.</p>
      <p>Bir saat sonra, Arbat yakınındaki sokakta bulunan küçük evin bodrum katında, her şeyin, geçen yılki o korkunç sonbahar gecesinin öncesindeki gibi olduğu büyük salonda, yine her<a id="GBS.0376.05"/> zamanki gibi kadife örtüsüyle kaplı masanın başında, leylaklarla dolu bir vazonun yanında, gece lambasının ışığında oturan Margarita, hem mutluluğun hem de yediği zorlu darbenin etkisiyle sessizce ağlıyordu. Önüne, uçlarını ateşin kemirdiği defteri, yanına da sağlam müsvedde yığınını koymuştu. Ev sessizdi. Küçük yan odada Usta bir divana uzanmıştı. Üstü hastane sabahlığıyla örtülü, derin derin<a id="GBS.0377.01"/> uyuyordu. Sessizce, düzenli soluklar alıp veriyordu.</p>
      <p>Margarita’nın ağlaması kesildi, sağlam kopyalardan birini aldı ve içinde, Azazello’ya rastlamadan önce Kremlin duvarlarının altında okuduğu yeri buldu. Margarita’ nın canı uyumak istemiyordu. En sevdiği kedisiymiş gibi, büyük bir şefkatle müsveddeyi okşuyor, evirip çeviriyor, her yanına bakıyor, bir ilk sayfasına, bir son sayfalarına<a id="GBS.0377.02"/> göz atıyordu. Bütün bunların büyüden başka şey olmadığı, müsveddelerin birden kaybolacağı, kendini malikânedeki odasında bulacağı, o durumda nehre atlayarak intihar etmekten başka çaresinin kalmayacağı yolunda korkunç bir düşünce takılıverdi kafasına. Ama bu, duyduğu son korku –geçirdiği uzun acıların yankısı– oldu. Hiçbir şeyin kaybolduğu yoktu, çok güçlü Woland gerçekten her şeye kadirdi ve Margarita,<a id="GBS.0377.03"/> dilediği sürece –isterse sabaha kadar– yaprakları parmaklarının arasında hışırdatabilir, inceleyebilir, onlara dudaklarını dokundurabilir, aynı sözcükleri tekrar tekrar okuyabilirdi:</p>
      <blockquote>
        <p>Akdeniz’den gelen karanlıklar, Vali’nin nefret ettiği kentin üzerine yayıldı...</p>
      </blockquote>
      <p>Evet, karanlıklar...</p>
    </section>
	<section class="si-footnotes" epub:type="footnotes">
	<aside class="si-footnote" epub:type="footnote" id="f44"><a class="si-backref" href="#ref_f44">44</a>. (Fr.) Soyluluk bunu gerektirir. (Ç.N.)</aside>
  </section>
  <div style="display:none;"><a id="GBS.0377.04"/></div></body>
</html>