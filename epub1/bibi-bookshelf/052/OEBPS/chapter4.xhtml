<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
<head>
	<title>Joseph Fouche</title>
	<link href="main.css" rel="stylesheet" type="text/css"/>
<meta name="Adept.resource" value="urn:uuid:23bf8772-c1bc-6f88-8644-124839339a58"/>
</head>
<body xmlns:epub="http://www.idpf.org/2007/ops" class="chapter" epub:type="chapter"><div style="display:none;"><a id="GBS.0098.01"/></div>
	<section class="container">
		<h1>4</h1>
		<h1 class="lvl1">Direktuvar ve Konsül Bakanı</h1>
		<h1 class="punto">1799-1802</h1>
		<p>Sürgünü öven bir şiir yazan olmuş mudur hiç, düşerken insanı yücelten o yazgı, o yaratıcı güç üzerine bir şiir, ruhun sarsıcı güçlerini yalnızlığın baskısında yeniden ve başka düzende toplayan o güç üzerine bir şiir. Sanatçılar, sürgünü sanki yükselişi engelleyen bir şey, yararsız bir duraklama ve korkunç bir kesinti olarak suçlamışlardır her zaman.<a id="GBS.0098.02"/> Ancak doğanın düzeni böyle şiddetli duraklamaları ister. Çünkü ancak derinliği, dibi yaşayan kişi tanır tüm yaşamı, insan ancak bir olumsuzluktan sonra ileriye doğru bir atılım yapar. Yaratıcı deha, evet özellikle o, ufku ve gerçek görevinin yüceliğini umutsuzluğun derinliğinden, toplum dışından da ölçebilmek için zaman zaman zorunlu yalnızlığına ihtiyaç duyar. İnsanlık tarihinde en büyük haberciler<a id="GBS.0098.03"/> sürgünden gelmiştir, büyük dinlerin elçileri Hazreti Musa, Hazreti İsa, Hazreti Muhammed, Buddha en önemli sözlerini söylemeden önce çölün sessizliğine çekilmek, insanlardan uzaklaşmak zorunda kalmışlardır. Milton’ın körlüğü, Beethoven’ın sağırlığı, Dostoyevski’nin hapishanesi, Cervantes’ in zindanı, Luther’in Wartburg’a kapanması, Dante’nin sürgünü ve Nietzsche’nin kendi isteğiyle Engadin’in<a id="GBS.0098.04"/> buz gibi bölgesine çekilmesi, tüm bunlar insanoğlunun uyanık iradesine karşı kendi dehasının gizlice arzuladığı istekleridir. Ama daha aşağıda, daha dünyevi bir dünyada, politika dünyasında da zaman zaman dışarıda olmak, devlet adamına, görüşlerine yeni bir enerji, politik güç oyunlarında daha iyi düşünme ve hesaplama olanağını verir. Bu nedenle mesleki kariyer için zaman zaman verilen bir ara<a id="GBS.0098.05"/> kadar insanı mutlu eden bir şey yoktur. Çünkü her zaman dünyaya yalnızca tepeden, iktidarın bulutları arasından, fildişi kulesinin ve gücün yüksekliğinden bakabilen kimse görebilir altındaki insanların gülümsemesini ve tehlikeli bir şekilde hazır olduklarını: Ölçüyü her zaman kendi elinde tutan kişi, gerçek ağırlığını unutur. Bir sanatçıyı, bir komutanı ve bir iktidar insanını arzu ve isteklerinin<a id="GBS.0099.01"/> sürekli gerçekleşmesi kadar hiçbir şey zayıflatamaz; ancak başarısızlığa uğradığında öğrenir sanatçı eseriyle gerçek ilişki kurmayı, ancak yenildikten sonra öğrenir komutan hatalarını, ancak gözden düştükten sonra öğrenir bir politikacı gerçek siyasi kavrama yeteneğini. Sürekli zenginlik insanı gevşetir, sürekli alkış ruhsuzlaştırır; sadece bir kesinti katar bomboş sürüp giden hayatın ritmine yeni<a id="GBS.0099.02"/> bir heyecan ve yaratıcı bir esneklik. Sadece bir mutsuzluk sağlar dünya gerçeğini derinden ve uzaktan görebilmeyi. Acı bir ders, fakat her sürgün bir ders ve bir öğrenmedir: Zayıf kişiye iradesini yeniden bir araya getirmeyi, tereddüt eden kişiye kararlı olmayı, sert olana daha sert olmayı öğretir. Gerçekten güçlü bir insan için sürgün, bir değer kaybı değil, aksine gücünün her zaman daha da artmasıdır.</p><div style="display:none;"><a id="GBS.0099.03"/></div>
		<p>Joseph Fouché’nin sürgünü üç yıldan daha fazla sürer; gönderildiği o ıssız, sevimsiz adanın adı yoksulluktur. Daha dün prokonsül ve Devrim’in kaderini belirleyen kişiyken, iktidarın en tepedeki basamağından öyle bir karanlığa, öyle bir pislik ve çamurun içine düşer ki, izini bulamazlar. O tarihlerde kendisini gören tek kişi olan Barras, Fouché’nin çirkin karısı, Albino’nun ender çirkinliğine<a id="GBS.0099.04"/> sahip, kızıl saçlı, sağlıksız iki küçük çocuğuyla beraber yaşadığı, gökyüzünden başka bir yeri görmeyen yoksul tavan arasındaki odasının perişan halini anlatır. Beş kat yukarıda kirli, boğucu bir odada saklanmaktadır devrik siyaset adamı, bir zamanlar ağzından çıkan sözlerle on binleri titreten ve birkaç yıl sonra Otranto Dükü olarak Avrupa’nın kaderinin dümenine oturacak olan kişi, şimdilerde ertesi<a id="GBS.0099.05"/> gün çocuklarına alacağı sütün parasını nereden bulacağını, düşük kirasını nasıl ödeyeceğini, görülmeyen sayısız düşmanlarına, Lyon’un intikamını almak isteyenlere karşı bu zavallı hayatını nasıl savunacağını bilmiyordu.</p>
		<p>Hiç kimse, hatta biyografisini en sadık ve doğru bir şekilde yazan Madelin bile, Joseph Fouché’nin bu düşkünlük yıllarında yaşamını nasıl sürdürdüğünü, neyle geçindiğini bilmez.<a id="GBS.0100.01"/> Milletvekili maaşı kesilmişti, aile servetini San Domingo’da çıkan isyanda kaybetmişti, hiç kimse <em>Mitrailleur de Lyon</em>’u işe almaya ya da çalıştırmaya cesaret edemiyordu, bütün arkadaşları onu terk etmiş, herkes ondan uzaklaşmıştı. Muhtemelen en garip, en karanlık işleri yapmıştı, şaka değil gerçekten, geleceğin Otranto Dükü o tarihte domuz besleme işiyle bile uğraşmıştı. Fakat kısa bir süre sonra<a id="GBS.0100.02"/> daha pis bir işle uğraşır. Kendisine karşı garip bir acıma duyan, onu kabul eden yegâne kişi, iktidarın yeni simalarından Barras’nın casusluğunu yapmaya başlar. Tabii ki Barras onunla bakanlığın kabul odasında değil, karanlıklarda bir yerde görüşüyor ve dilenmekten bıkmayan bu adama arada küçük, pis bir iş veriyordu, orduyla ilgili hileli bir şey, kontrol işi ve bu sıkıcı adamı on dört gün geçindirecek<a id="GBS.0100.03"/> kadar küçük bir gelir. Fakat yaptığı bu çok değişik işlerde Fouché’nin asıl yeteneği ortaya çıkmıştı. Çünkü o tarihlerde bir sürü siyasi planı olan Barras kendi arkadaşlarına güvenmiyordu, özel bir jurnalciye, resmî polis teşkilatından olmayan, gizli çalışan, her şeyi kulağına fısıldayan bir tür özel dedektife ihtiyacı vardı. Bunun için Fouché biçilmiş kaftandı. Her şeyi dikkatle dinliyor,<a id="GBS.0100.04"/> her şeye kulak kabartıyor, dolambaçlı yollardan evlerin içlerine sokuluyor, bütün tanıdıklarının ağzından günlük dedikoduları kapıyor ve toplumdaki tüm pislikleri gizlice Barras’ya bildiriyordu. Barras hırslandıkça, tutkuyla hükümet darbesi planları yaptıkça, Fouché’ye daha çok ihtiyaç duyuyordu. Çoktandır Direktuvar’daki (Fransa’yı yöneten Beş Yüzler Konseyi) iki doğru insan kendisini rahatsız<a id="GBS.0100.05"/> etmekteydi, özellikle de Fransız Devrimi’nin en doğru insanı Carnot. İşte Barras bunlardan kurtulmak istiyordu. Ancak hükümet darbesi planlayan ve komplo tasarlayan kişinin, hiçbir şeyden çekinmeden her yere koşacak, herkese yanaşacak <em>à tout faire</em><a class="si-noteref" epub:type="noteref" href="#f54" id="ref_f54">54</a> adamlara, İtalyanların deyimiyle <em>bravo </em>ve<em> bulo</em>’lara<a class="si-noteref" epub:type="noteref" href="#f55" id="ref_f55">55</a>, yani bir yandan tümüyle karaktersiz, öte yandan karaktersizliğine güvenebileceği adamlara ihtiyacı<a id="GBS.0101.01"/> vardır; böyle bir iş için Fouché’den daha iyisi bulunamazdı. Sürgün, Fouché’nin kariyeri için bir okul olmuştu ve Fouché bu okulda ileride işine yarayacak olan usta polislik yeteneğini geliştirmişti.</p>
		<p class="lvl1">Hayatın şiddetli soğuğunda, yoksulluğun karanlığında geçirdiği uzun, çok uzun gecelerden sonra nihayet sonunda sabahın kokusunu alır Fouché. Ülkede yeni bir efendi vardır, yeni bir güç doğmaktadır<a id="GBS.0101.02"/> ve Fouché bu güce hizmet etmeye karar verir. Bu yeni güç paradır. Robespierre ve adamlarının başlarının vurulmasından hemen sonra, en büyük güç olan para yeniden dirilmiş ve hemen binlerce yaltakçısı ve uşağı olmuştur. Caddelerde güzel koşumlanmış, yeni gem takılmış ve içinde Yunan tanrıçaları gibi yarı çıplak, pahalı tafta ve muslin kumaştan yapılmış elbiseleriyle büyüleyici kadınların oturduğu<a id="GBS.0101.03"/> şık, atlı arabalar dolaşıyordu yine. Bois de Boulogne’da kentin aklı bir karış havada gençleri beyaz streç pantolonları, sarı, kahverengi, kırmızı frakları içinde at koşturuyorlardı. Yüzüklü parmaklarında bir zamanlar Terör yanlılarına karşı da kullandıkları altın saplı şık kırbaçları vardı. Parfüm mağazaları ve kuyumcular iyi iş yapıyorlardı. Birdenbire beş yüz, altı yüz, hatta bin dans salonu,<a id="GBS.0101.04"/> kafeler çıkmıştı ortaya, villalar inşa ediliyor, evler satın alınıyor, tiyatrolara gidiliyor, Royal Sarayı’nın Şam kumaşından yapılmış perdelerinin ardında binler üzerine spekülasyonlar, bahisler, alım satımlar yapılıyordu. Para yine ortaya çıkmıştı, küstah, asi ve fütursuzca.</p>
		<p>Fakat 1791-1795 yılları arasında Fransa’da para neredeydi? Her zaman oradaydı, ama gizlenmişti. Tıpkı Almanya ve Avusturya’da<a id="GBS.0101.05"/> 1919’da komünist korkusunun olduğu dönemdeki gibi, zengin insanlar ölü numarası yapmış ve paramparça giysileri içinde ağlamışlardı; çünkü Robespierre döneminde en ufak bir lükse kaçan, hatta birazcık olsun lükse yaklaşan kimse <em>mauvais riche </em>sayılıyordu, (Fouché’nin deyişiyle) kuşkulu bir şeydi bu: Zengin sayılmak huzursuz ediciydi. Bugün ise sadece kimin zengin olduğu önemliydi. Çok şükür ki,<a id="GBS.0102.01"/> (her kaos döneminde olduğu gibi) yine para yapabilme dönemi gelmişti. Çünkü servetler el değiştiriyor, gayri menkuller satılıyor ve insanlar bundan kazanç sağlıyordu, ülkeyi terk edenlerin malları açıkartırmayla satılıyor ve insanlar bundan kazanç sağlıyordu. Mahkûmların servetlerine el konuluyor ve insanlar bundan kazanç sağlıyordu. Tahvillerin kuru her gün daha da düşüyor, korkunç bir enflasyon<a id="GBS.0102.02"/> ülkeyi sallıyor ve insanlar bundan kazanç sağlıyordu. Becerikli ve arsız eli olan, hükümetle ilişkisi olan kişiler kazanıyordu. Fakat eşsiz bir kaynaktan fevkalade para akıyordu: savaş. Daha 1791’de birkaç kişi (aynı şekilde 1914’te de birkaç kişi) insanı yutan, değerleri yıkan savaştan yarar sağlanabileceğini keşfetmişti, ancak Robespierre ve Saint-Just, bu iki dürüst insan öfkeyle <em>accapareur</em><a id="GBS.0102.03"/>’lerin, istifçilerin gırtlağına çökmüştü. Şimdilerde, Tanrı’ya şükür ki, bu iki Cato ortadan kalktıktan ve giyotin depoda paslanmaya bırakıldıktan sonra, karaborsacılar ve ordu vurguncuları, altın bir çağın başladığını hissediyorlardı. Şimdi artık hiçbir şeyden çekinmeden orduya iyi para karşılığında kötü ayakkabılar verebilir, avanslar ve savaş vergileriyle cömertçe ceplerini doldurabilirlerdi. Elbette<a id="GBS.0102.04"/> sipariş alabilmek koşuluyla. Bu nedenle vurgunlara, devletin ve savaşın zengin yemliğinin kapısını arkadan açacak, bu işlere yatkın, becerikli aracılar gerekliydi.</p>
		<p>Böyle kirli işler için Joseph Fouché şimdi ideal adamdı. Yaşadığı yoksulluk, cumhuriyetçi vicdanını iyice silip süpürmüştü. Paraya duyduğu nefreti bir yana bırakmıştı ve bu yarı aç insan kolayca satın alınabilirdi. Diğer yandan çok<a id="GBS.0102.05"/> iyi “ilişkileri” vardı, Barras’nın, yani Direktuvar’ın başkanının kabul salonuna (casus sıfatıyla) istediği gibi girip çıkabiliyordu. Böylece 1793’te “eşitliğin ekmeği”ni pişirtmek isteyen radikal komünist, yeni türeyen cumhuriyetçi bankerlerin bir gecede canciğer dostu oluveriyor ve iyi bir yüzde karşılığında onların her türlü arzularını ve işlerini yerine getiriyordu. Örneğin Cumhuriyet’in en<a id="GBS.0103.01"/> utanmaz, en ahlaksız vurguncularından Hinguerlot (Napoléon ondan ölesiye nefret ederdi) kötü bir ithamla karşı karşıyaydı: Vurgunda ipin ucunu biraz fazla kaçırmış, teslimatta cebini biraz fazla doldurmuştu ve şimdi çok parasına, belki de kellesine mal olacak bir davanın soluğunu ensesinde hissetmekteydi. O tarihlerde (ki bugün de öyle) böyle durumlarda ne yapılırdı? “Yukarıdakiler”le iyi ilişkileri,<a id="GBS.0103.02"/> siyasi ve özel nüfuzu olan ve böyle çirkin bir olayı “halledecek” birine başvurulurdu. Yani Barras’nın aracısı Fouché’ye. Nitekim öyle yaptı. Fouché de derhal gücü her şeye yeten efendisinde aldı soluğu (bu mektup Barras’nın anılarında yer alır); gerçekten de bu pis iş, sessizce ve olaysız halledildi. Hinguerlot da bunun karşılığında ona orduya mal teslimi, borsa işleri verdi ve Fouché kazandıkça<a id="GBS.0103.03"/> <em>l’appétit vient en mangeant, </em>iştahı da artmaya başladı. 1797’de Fouché paranın 1793’teki kandan daha iyi koktuğunu keşfetti ve bir yandan yeni büyük finans çevreleriyle, diğer yandan rüşvetçi ve kokuşmuş hükümetle olan “ilişkileri” sayesinde Scherer Ordusu’na mal vermek için yeni bir teslimat şirketi kurdu. Cesur generalin askerlerinin çizmeleri kötüymüş, ince paltoları içinde donuyorlarmış, İtalya<a id="GBS.0103.04"/> ovalarında kırılıyorlarmış, olsun, Fouché – Hinguerlot ve belki de Barras’nın da içinde olduğu şirket iyi para kazanıyordu ya, önemli olan buydu. Büyük Jakoben ve aşırı komünist Fouché’nin daha üç yıl önce bağıra bağıra “en aşağılık, en iğrenç metal” olarak ilan ettiği para karşısında duyduğu tiksinti yok olmuş, “kötü zenginler”e duyduğu nefret unutulmuş, aynı şekilde “iyi bir cumhuriyetçinin<a id="GBS.0103.05"/> ekmek, demir ve günde kırk eküden başka hiçbir şeye ihtiyacı olmadığı” inancı da kaybolmuştu: Şimdi önemli olan şey, nihayet kendisinin de zengin olmasıydı. Çünkü Fouché sürgündeyken, paranın gücünü anlamış ve tüm güçlere hizmet ettiği gibi şimdi de paranın hizmetine girmişti. Çok uzun bir süre ve çok aşırı bir şekilde aşağıda olmanın, aşağılanmanın ve her şeyden mahrum edilmenin pisliğinde yaşamanın,<a id="GBS.0104.01"/> en altta olmanın çirkinliğini görmenin acısını çekmişti; şimdi yukarıya, para karşılığında gücün satın alınabileceği ve gücün de tekrardan parayı getirebileceği dünyaya çıkabilmek için bütün gücünü seferber etmeye başlamıştı. Tüm madenlerin en verimlisinin ilk dehlizleri açılmış, beşinci kattaki bir çatı katı deliğinden bir dükün malikânesine giden, sıfırdan yirmi milyon franklık bir servete<a id="GBS.0104.02"/> uzanan inanılması güç, muhteşem yolun ilk adımı atılmıştı.</p>
		<p class="lvl1">Devrim’in ilkelerinin hoş olmayan yükünü sırtından indirdiğinden beri daha bir canlanmıştı: Bir gecede düğmeye basıvermişti. Dostu Barras sadece karanlık para işleriyle uğraşmıyor, aynı zamanda kirli siyasi işler de çeviriyordu. Cumhuriyet’i XVIII. Louis’ye bir dük unvanı ve yüksek para karşılığında sessizce satmak istiyordu. Fakat<a id="GBS.0104.03"/> Carnot gibi hâlâ Cumhuriyet’e inanan, ideal denilen şeyin, sadece kazanmak için olduğunu kabul etmek istemeyen namuslu, cumhuriyetçi düşüncedeki insanların varlığı onu rahatsız etmekteydi. 18 Fructidor’daki<a class="si-noteref" epub:type="noteref" href="#f56" id="ref_f56">56</a> hükümet darbesinde Barras’nın bu sıkıcı bekçilerinden kurtulması için, Fouché’nin, iş ortağına alttan alta koyduğu dinamitlerle hatırı sayılır yardımlarda bulunduğuna hiç kuşku yok; çünkü<a id="GBS.0104.04"/> koruyucusu Barras, Beş Yüzler Konseyi’nin, yenilenmiş Direktuvar’ın sınırsız yetkiyle donatılmış başı olduğunda, ortalarda görünmekten korkan Fouché birden ortaya çıkar ve hizmetinin karşılığını ister. Barras’dan kendisini politikada, orduda, herhangi bir yerde, herhangi bir komisyonda görevlendirmesini ister, yıllarca çektiği yoksulluğu unutturabilecek ve ceplerini doldurabilecek bir iş ister; ona<a id="GBS.0104.05"/> ihtiyacı olan Barras’nın, karanlık işlerinin hizmetkârına hayır demesi olanaksızdır; ancak yine de Fouché’nin, <em>Mitrailleur de Lyon</em>’ un adı, karşıdevrimin balayı yaşadığı bu haftalarda Paris’te onunla açıkça ortalarda görünemeyeceği kadar kan kokmaktadır. Bu nedenle Barras, Fouché’yi hükümetin temsilcisi olarak önce İtalya’daki ordunun yanına gönderir, sonra da Batavya Cumhuriyeti ile gizli görüşmeler<a id="GBS.0105.01"/> yapması için Hollanda’ya. Çünkü Barras, Fouché’nin gizli entrika oyunlarında usta olduğunu deneyimlerinden biliyordu ve çok kısa bir süre sonra da buna adamakıllı tanık olacaktı.</p>
		<p>1798’de Fouché artık Fransız Cumhuriyeti’nin bir elçisidir. Ayağı yine üzenginin üzerindedir. Tıpkı bir zamanlar o kanlı misyonunu yerine getirirken olduğu gibi, şimdi de diplomatik misyonunda aynı soğukkanlı enerjisini<a id="GBS.0105.02"/> geliştirmektedir; özellikle Hollanda’da çok çabuk başarılar elde eder. Trajik deneyimlerle yaşlanmış, devrildiği dönemlerde olgunlaşmış, yoksulluğun örsünde şekillenmiş olan Fouché, eski iş yapabilme gücünü koruyabilmiş ve yeni bir dikkatle artırmıştı. Kısa bir süre sonra tepedeki yeni beyler şunu fark etmişlerdi: rüzgâra göre dans eden, paranın üzerine atlayan, yukarıdakilere karşı pek iyiliksever,<a id="GBS.0105.03"/> aşağıdakilere karşı pek umursamaz olan, büyük dalgalarda doğru ve becerikli bir denizci olan bu adamı kullanabileceklerini. Ve hükümetin gemisi gittikçe daha tehlikeli bir şekilde sallandıkça ve güvenli olmayan rotasıyla her an başarısızlığa uğrama tehlikesi baş gösterdikçe Direktuvar, 3 Thermidor 1799’da<a class="si-noteref" epub:type="noteref" href="#f57" id="ref_f57">57</a> beklenmedik bir karar alır: Hollanda’da gizli bir görevde olan Joseph Fouché birdenbire<a id="GBS.0105.04"/> bir gecede Fransız Cumhuriyeti’nin Polis Bakanlığı’na getirilir.</p>
		<p class="lvl1">Joseph Fouché bakan! Paris top patlamış gibi korkuyla sarsılır. Anarşist Babeuf’ün dostu, kilise yağmalayıcısı, kilisedeki kutsal emanetlere zarar veren, <em>Mitrailleur de Lyon </em>olan bu kana susamış köpeğin zincirleri çözüldüğüne göre, terör yeniden mi başlayacaktı? Yoksa Tanrı göstermesin, Guyana’nın o sıtma adasından Collot d’Herbois<a id="GBS.0105.05"/> ve Billaud geri getirilecek ve cumhuriyet meydanına yeniden giyotin mi kurulacaktı? Sonunda yine “eşitliğin ekmeği” pişirilecek ve zengin insanların parasını tırtıklamak için insan dostu komiteler mi kurulacaktı? Bin beş yüz dans lokali, pırıl pırıl parlayan dükkânları ve vurdumduymaz gençleri ile uzun süredir rahat olan Paris korku içindeydi, zenginler ve burjuvalar 1792’deki gibi tir tir titriyorlardı.<a id="GBS.0106.01"/> Sadece Jakobenler, kalan son cumhuriyetçiler memnundu. Nihayet korkunç kovuşturmalardan sonra kendilerinden biri, en eğilmez bükülmezi iktidardaydı ve şimdi karşıdevrimin hakkından gelinecek, Cumhuriyet kralcılardan ve komploculardan temizlenecekti. Fakat ne tuhaf, hem bu taraftakiler hem de öteki taraftakiler birkaç gün sonra kendilerine şunu sormaya başlarlar: Bu polis bakanı gerçekten<a id="GBS.0106.02"/> Joseph Fouché mi? “Jakobenler bakan olunca, Jakobenliklerini unuturlar,” diyen Mirabeau’nun (bugün sosyalistler için de geçerli olan) o bilgece sözü yine doğru çıkmıştı; çünkü baksanıza, bir zamanlar kan damlayan dudaklardan şimdi uzlaştırıcı sözlerin yağı akıyordu. Düzen, huzur, güvenlik sözcükleri bir zamanların şiddet yanlısı olan kişinin, polis bildirilerinde sıkça tekrarlanıyordu ve anarşiyle<a id="GBS.0106.03"/> mücadele etmek, ilk parolasıydı. Basın özgürlüğü kısıtlanacak, ezelî kışkırtıcı konuşmalar yapılmayacaktı. Düzen, düzen, huzur ve güvenlik – ne Metternich ne Seldnitzki ne de Avusturya İmparatorluğu’ndaki ezelî bir gerici, <em>Mitrailleur de Lyon </em>Joseph Fouché kadar gerici bir genelge yayımlamıştır.</p>
		<p>Burjuvalar rahat bir nefes alırlar: Bu Saulus’dan nasıl olup da böyle bir Paulus çıkmıştı? Fakat<a id="GBS.0106.04"/> gerçek cumhuriyetçiler toplantı salonlarında öfkeden kuduruyorlardı. Aradan geçen bu yıllarda çok az şey öğrenmişlerdi, hâlâ hiddetli nutuklar atıyor, konuşma üzerine konuşma yapıyorlardı, Direktuvar’ı, bakanları ve anayasayı Plutarkhos’tan alıntılar yaparak tehdit ediyorlardı. Öyle vahşice saldırıyorlardı ki, sanki Danton ve Marat hâlâ hayattaydı, bir zamanlar olduğu gibi yüz binlerce insanı kenar<a id="GBS.0106.05"/> mahallelerden toplayabilirlermiş gibi davranıyorlardı. Ne olursa olsun bitmek tükenmek bilmeyen sıkıcı şikâyetleri sonunda Direktuvar’ı huzursuz etmeye başlar. Buna karşı ne yapılabilirdi? Meslektaşları yeni seçilmiş Polis Bakanı’nın yanında alırlar soluğu.</p>
		<p>“Kulübü kapatacağım,” diye yanıt verir hiçbir şeyi umursamayan Bakan. İnanmamış gibi bakar insanlar kendisine ve bu cüretkâr önlemin ne<a id="GBS.0107.01"/> zaman alınacağını sorarlar. “Yarın,” diye yanıtlar Fouché hiç istifini bozmadan.</p>
		<p class="lvl1">Gerçekten de bir sonraki akşam bir zamanlar Jakobenlerin başkanı olan Joseph Fouché, Rue de Bac’taki radikallerin kulübüne gider. Bütün o yıllar boyunca Devrim’in kalbi hep bu çevrede atmıştır. Robespierre, Danton ve Marat, hatta Fouché’nin kendisi bile en tutkulu konuşmalarını buradaki insanların önünde yapmıştır.<a id="GBS.0107.02"/> Robespierre’in devrilmesinden, Babeuf’ün yenilgisinden sonra Kulüp Manège’de Devrim’in fırtınalı günlerinin artık yalnızca anısı yaşıyordu.</p>
		<p>Fakat duygusallık hiç de Fouché’ye göre bir şey değildi, istediği zaman geçmişi çarçabuk unutabilirdi. Bir zamanlar papaz okulunda matematik öğretmeni olan Fouché, sadece gerçek güçlerin paralel programına değer veriyordu. Cumhuriyetçi düşüncelerin sonunun<a id="GBS.0107.03"/> geldiğini, en iyi liderlerin, gerçek eylem insanlarının toprağın altında olduğunu biliyordu: Bu nedenle artık bütün kulüpler çoktandır insanların birbirlerinin lafını ağzından aldığı, boş gevezeliklerin yapıldığı yerlere dönüşmüştü. 1799’daki gibi Plutarkhos’tan yapılan alıntılar ve vatanperverce talimatların değeri kalmamıştı: Aşırı derecede şey söylenmiş ve çok kâğıt para basılmıştı. Fransa<a id="GBS.0107.04"/> avukatlardan, konuşmalardan ve yenilikçilerden yorulmuştu, talimatlardan, yasalardan bıkmıştı. (Polis Bakanı olarak kamunun düşüncesini kontrol eden Fouché’den daha iyi kim bilebilirdi bunu?) Fransa artık sadece huzur, düzen, barış ve ne olduğu belli bir maliye arzu ediyordu; savaştan sonraki birkaç yıl içinde olduğu gibi, Devrim’den sonraki birkaç yıl ve birlikte yapılan her hareketten sonra, tek<a id="GBS.0107.05"/> tek bireylerin ve ailenin o önlenemez bencilliği de tekrar hakkını aramaya başlıyordu.</p>
		<p>Tam o sırada değerini çoktandır kaybetmiş cumhuriyetçilerden biri ateşli bir konuşma yapmaktaydı, o anda kapı sert bir şekilde açıldı ve üzerinde bakan üniforması, jandarmalar eşliğinde Fouché girdi içeri. Buz gibi bir bakışla şaşkınlıktan yerinden fırlayanlara baktı: Ne kadar acınası düşmanlardı bunlar!<a id="GBS.0108.01"/> Devrim’in eylem adamları, düşün insanları, kahramanları ve <em>desperado</em>’ları<a class="si-noteref" epub:type="noteref" href="#f58" id="ref_f58">58</a> çoktan öbür dünyaya göç etmişti: Geride sadece gevezeler kalmıştı ve gevezelere karşı kararlı bir hareket yeterliydi. Tereddüt etmeden kürsüye çıktı Fouché, Jakobenler onun buz gibi, soğukkanlı sesini altı yıl sonra ilk kez duyuyorlardı, ancak eskiden olduğu gibi özgürlüğe çağrı yapmak ve despotlara olan nefretini ifade<a id="GBS.0108.02"/> etmek için değil; aksine bu zayıf adam sakince ve gayet net biçimde kulübün kapatıldığını söylüyordu. Şaşkınlık o kadar büyüktür ki, kimse karşı gelmez. Gürültü patırtı yapmazlar, her zaman olduğu gibi özgürlüğü yok edenleri hançerleyeceğiz diye saldırmazlar. Kekelemeye başlarlar yalnızca, yavaş yavaş geri çekilirler ve hepsi birden kulübü boşaltırlar. Fouché doğru hesaplamıştır: Gerçek erkeklerle<a id="GBS.0108.03"/> mücadele edilir, gevezeler bir tek hareketle yere serilirdi.</p>
		<p>İşte şimdi kulüp boşalmıştı, Fouché rahat rahat kapıya yönelir, kapıyı kilitler ve anahtarı cebine atar. İşte bu kilit Fransız Devrimi’nin de sonu demekti.</p>
		<p class="lvl1">Aslında bir makam, sadece başında olan insanın o makamda ne yaptığıyla değer kazanır. Joseph Fouché Polis Bakanı olduğunda tek başına karar yetkisi olmayan bir görevi vardı,<a id="GBS.0108.04"/> bir nevi içişlerine bağlı, valiliğin altında bir makamdı bu. Görevi gözetim yapmak, bilgi vermek, Direktuvar’daki beylerin daha sonra krallar gibi kullanacağı iç ve dış politika için malzeme toplamaktı. Ancak gücün Fouché’nin eline geçmesinin üzerinden henüz üç ay geçmiştir ki, kendisine bu mevkii sağlayanlar dehşet, şaşkınlık ve çaresizlik içinde onun sadece alttakileri değil, yukarıdakileri de<a id="GBS.0108.05"/> gözetim altında tuttuğunu, Polis Bakanı’nın diğer bakanları, Direktuvar’ı, generalleri, bütün bir politikayı kontrol ettiğini görürler. Fouché’nin güvenlik ağı tüm makamları ve görevlerini sarıyordu, tüm haberler onun eline akıyordu, politika içinde politika, savaş içinde savaş yapıyordu, her yerde yetkisinin sınırlarını genişletiyordu, öyle ki sonunda Talleyrand öfkeyle Polis Bakanı’nın konumunu<a id="GBS.0109.01"/> yeniden tanımlar: “Polis Bakanı öncelikle kendisini ilgilendiren her şeyle uğraşır, kendisini ilgilendirmeyen her şeyi sonraya bırakır.”</p>
		<p>Bu karmaşık ve ülkeyi saran çok yönlü kontrol mekanizması olağanüstüydü. Her gün binlerce haber Quai Voltaire’deki binaya gelirdi, çünkü bu usta, birkaç ay içinde tüm ülkeye casuslar, gizli ajanlar ve aracılar yerleştirmişti. Ancak Fouché’nin ajanlarının birkaç<a id="GBS.0109.02"/> katlı evlerde, mahzenlerde, genelevlerde ve kiliselerde günlük dedikoduları, gevezelikleri dinleyen kaba küçük burjuva dedektifleri gibi olduğunu düşünmek yanlış olur: Ajanları altın sırmalı diplomat üniformaları, zarif kaliteli giysiler de giyerler ve Faubourg Saint-Germain’in salonlarında sohbetler de ederler, vatanseverler gibi giyinip Jakobenlerin gizli toplantılarına da katılırlardı. Fouché’<a id="GBS.0109.03"/> nin parayla tuttuğu bu kişiler listesinde Fransa’nın tanınmış markizlerinin ve düşeslerinin isimleri vardı, evet, hatta gelecekte Fransız İmparatorluğu’nun en önemli kadını, imparatoriçe olacak Josephine Bonaparte’ın da kendisine hizmet ettiğini sevinerek söyleyebilirdi. <em>Bureau</em>’da<a class="si-noteref" epub:type="noteref" href="#f59" id="ref_f59">59</a> ileride kendisinin efendisi ve imparatoru olacak kişinin sekreterini satın almış, İngiltere’de Hartwell’de XVIII.<a id="GBS.0109.04"/> Louis’nin aşçısını rüşvetle elde etmişti. Her dedikodu bildiriliyor, her mektup açılıyordu. Orduda, tüccarlar arasında, milletvekilleri arasında, lokallerde ve Meclis’teki her şeyi Polis Bakanı hiç fark ettirmeden dinliyor ve binlerce haber her gün onun yazı masasında toplanıyordu. Burada doğru ve önemli olanlarla, sadece dedikodu niteliğindeki ihbarlar dikkatle inceleniyor, süzgeçten geçiriliyor,<a id="GBS.0109.05"/> karşılaştırılıyor ve binlerce şifreden net haberler ortaya çıkarılıyordu.</p>
		<p>Çünkü haber her şeydi; savaşta da, barışta da, politikada da, ekonomide de. 1799 Fransası’nda güç, terör değil, sadece bilgiydi. Her Thermidorcunun bir tehlike yaratmasını önlemek ve üstekileri kul köle etmek için, kimin ne kadar para aldığını bilmek, kimden rüşvet aldığını, kaç paraya satın alındığını bilmek gerekiyordu;<a id="GBS.0110.01"/> gerek onları bastırmak gerek kışkırtıp siyasette doğru yöne yöneltmek için, komploları öğrenmek gerekiyordu; becerikli finans çevreleriyle borsada iş yapıp nihayet servet sahibi olmak için savaş alanlarındaki haberleri de, barış görüşmelerindekini de önceden bilmek gerekiyordu. Böylece bu haber makinesi Fouché’nin eline sürekli para akıtıyordu ve para da makinenin sessiz çalışması için yağ yerine<a id="GBS.0110.02"/> geçiyordu. Kumarhanelerden, genelevlerden, bankalardan milyonluk meblağlar Fouché’nin eline geliyor ve bunlar rüşvet için kullanılıyor, rüşvet de bilgiyi getiriyordu: Böylece tek bir kişinin olağanüstü çalışma gücü ve psikolojik dehası sayesinde birkaç ay içinde yoktan var ettiği bu muazzam ve zekice işleyen bilgi mekanizması ne duruyor ne de insanı yolda bırakıyordu.</p>
		<p>Fakat Fouché’nin bu eşsiz<a id="GBS.0110.03"/> mekanizmasının en dâhice yanı, tek bir kişinin elinde olmasıydı. Bir yerine sıkıştırılmış bir vida vardı: Onu çekip alınca sürekli çalışan çark hemen duruyordu. Fouché ilk andan itibaren gözden düşmesi halinde gerekli olabilecek bütün önlemleri almıştı. Görevden alındığı takdirde, kendisinin yarattığı bu mekanizmayı durdurmak için elinin tek bir hareketi yeterli olacaktı. Çünkü bu iktidar insanı,<a id="GBS.0110.04"/> bu mekanizmayı devlet için değil, Direktuvar için değil, Napoléon için değil, kendisi için kurmuştu. Laboratuvarında çeşitli maddelerden geçirerek damıttığı haberlerin tümünü görevinin gerektirdiği gibi amirlerine iletmiyordu; pervasızca bir bencillikle sadece iletmek istediği kadarını iletiyordu; Direktuvar’daki beceriksizlerin niçin gözünü açsın ve kartlarını göstersin ki? Sonuç olarak kendisine<a id="GBS.0110.05"/> yarayan, kendi çıkarları için kesinlikle gerekli olanları laboratuvarından çıkartıyor, diğer tüm okları ve zehirleri kişisel intikamı ve kahpece işleyeceği siyasi cinayetleri için özel deposunda özenle saklıyordu. Fouché her zaman Direktuvar’dakilerden daha fazla şey biliyordu ve her şeyi bilmesi, onu herkes için hem tehlikeli hem de vazgeçilmez kılıyordu. Fouché, Barras’nın kralcılarla görüşmelerinden,<a id="GBS.0111.01"/> Bonaparte’ın taç peşinde olduğundan, Jakobenler ve Devrim karşıtlarının eylemlerinden haberdardı, ancak ilk duyduğunda bu sırların hiçbirini açığa vurmuyor, aksine ancak ortaya çıkmasında kendisi için bir yarar gördüğünde açıklıyordu. Bazen komploları teşvik ediyor, bazen engelliyordu, bazen yapay olarak komplo yaratıyor, bazen gürültülü bir şekilde açığa vuruyordu (ve bu komploya katılanları<a id="GBS.0111.02"/> zamanında kendilerini güvenli bir yere almaları için uyarıyordu); her zaman iki yönlü, üç yönlü, dört yönlü oynuyordu ve herkesi yanıltmak ve şaşırtmak zamanla onun için bir tutku haline gelmişti. Doğal olarak bütün bunlar için olanca gücünü ve zamanını harcaması gerekiyordu: Bunun için günde on saat çalışmaktan kaçınmıyordu. Polisteki sırlara ikinci kişi olarak göz atmaktansa, sabahtan akşama<a id="GBS.0111.03"/> kadar bürosunda oturuyor, tüm kâğıtları bizzat inceliyor ve her birini tek tek hallediyordu. Her önemli sanığı, önemli ayrıntıları altındaki memurların bile öğrenmemesi için kapalı kapılar ardında sadece kendisi sorguya çekiyordu ve böylece yavaş yavaş tüm ülkedeki bir sürü insanın sırrı sadece kendi eline geçmiş oluyordu. Bir zamanlar Lyon’da olduğu gibi yine terör esmeye başlamıştı, ancak bu<a id="GBS.0111.04"/> sefer terör estiren o kaba, gıcırdayarak inen giyotinin ölümcül baltası değildi, aksine binlerce insana suçluluk bilinci, dinlenildikleri ve yaptıklarının ortaya çıkacağı duygusu aşılanarak korkunun ruhsal zehriyle soluk kestiren bir terördü bu. 1792’de devlete karşı her direnci kırmak için bulunan makine, yani giyotin, Joseph Fouché’nin 1799’da kurnazlık ve üstün zekâsıyla kurduğu polis mekanizmasıyla<a id="GBS.0111.05"/> karşılaştırıldığında pek hantal kalırdı.</p>
		<p class="lvl1">Kendi elleriyle kurduğu bu enstrümanı Fouché kusursuz bir sanatçı gibi çalıyordu; iktidarın en büyük sırrının ne olduğunu anlamıştı. İktidarın tadını gizlice çıkarmak ve ondan azar azar yararlanmak. Süngü takmış korkunç Devrim muhafızlarının en güçlü kişinin huzuruna çıkmayı engellediği Lyon günleri geçmişti. Şimdilerde Saint-Germain’den hanımlar kabul<a id="GBS.0112.01"/> salonuna rahatlıkla girebiliyorlardı. Fouché onların ne istediğini biliyordu. Kimi bir akrabasının sürgünler listesinden çıkarılmasını, kimi kuzenine iyi bir iş, kimi de yüz kızartıcı bir davanın hasıraltı edilmesini istiyordu. Fouché hepsine aynı şekilde iyi davranıyordu. Yarın dümene kimin geçeceğini bilmediği sürece şu veya bu partiye karşı, Jakobenlere ya da kralcılara, ılımlılara ya da Bonapartçılara<a id="GBS.0112.02"/> karşı niye cephe alsın ki? Bu nedenle bir zamanların korku salan şiddet yanlısı, hayran olunacak bir yumuşakbaşlılık gösteriyordu; gerçi kamu önünde, konuşmalarında, bildirilerinde kralcılara ve anarşistlere karşı olabildiğince tehdit savuruyordu, ancak gizlice, el altından onları ya uyarıyor ya da bu insanları kendisi için kazanıyordu. Gürültülü davalardan, korkunç, kanlı hükümlerden<a id="GBS.0112.03"/> kaçınıyordu: Şiddet kullanmak yerine, kullanıyormuş gibi yapmak yetiyordu. Barras ile arkadaşlarının tüylü şapkaları üzerindeki boş, göstermelik güç yerine, devlet içinde gerçek ve gizli bir güce sahip olmayı tercih ediyordu.</p>
		<p>Böylece birkaç ay içinde Fouché herkesin sevgilisi haline gelir, çünkü kendisiyle konuşulabilen, dostça bakan, hatta para kazanmak, iş bulmak için yardım eden, herkese<a id="GBS.0112.04"/> ayrıcalık tanıyan ve politikasına pek karışılmadığı ve planları engellenmediği sürece sert bakışlarını dostça indiren bir bakan ve devlet adamı her zaman, her yerde sevilir. İnsanların üzerine topları salmak yerine, onların inançlarını satın almak ve yüzlerine gülmek daha iyi değil mi? Huzursuzluk çıkaranları gizli kabineye çağırıp bir kasada saklı olan ölüm fermanını göstermek, ölüm kararını uygulamaktan<a id="GBS.0112.05"/> daha iyi değil mi? Ancak gerçekten bir isyanın çıktığı yerde o eski sert eli acımasızca kalkıyordu. Fakat sesini çıkarmayıp direnmeyenlere karşı, bir zamanların şiddet yanlısı Fouché eski papaz sabrını gösteriyordu. İnsanların paraya, lükse, kötü alışkanlıklara, özel zevklere olan düşkünlüklerini biliyordu – o zaman bunları yerine getirmeliydi! Yalnızca sessiz davranmalıydı! Cumhuriyet’in<a id="GBS.0113.01"/> şimdiye kadar köpekleriyle kovaladığı büyük bankerler artık rahatça vurgun vurabiliyor ve kazanıyorlardı. Fouché onlara bilgi aktarıyordu. Onlar da Fouché’ye kârlarından pay veriyorlardı. Marat ve Desmoulins döneminde kana susamış sokak köpeği gibi olan basın, nasıl da kuyruğunu sallayarak ayaklarına sürtünüyordu, basın da kırbaç yerine tatlı yemeyi tercih ediyordu. Kısa bir süre sonra imtiyazlı<a id="GBS.0113.02"/> vatanseverlerin gürültü ve patırtıları, yerini, sessiz ağız şapırtılarına bırakıyordu, Fouché her birinin önüne ya birer kemik atmıştı ya da esaslı bir vuruşla bir köşeye fırlatmıştı. Böylece bütün meslektaşları ve partiler Fouché’yi kızdırıp tırnaklarını çıkartmaktansa, onunla iyi geçinmenin daha rahat ve iyi olduğunu anlamışlardı; böylece herkesin en çok aşağıladığı bu adam, her şeyi bildiği ve<a id="GBS.0113.03"/> herkese karşı susmakla sorumlu olduğu için birdenbire sayısız dost edinivermişti. Rhône Nehri kıyısında yok edilen kentin yerine henüz yenisi yapılmadan Lyon’daki cinayetler unutulmuş ve Fouché sevilen biri olmuştu.</p>
		<p class="lvl1">Ülkede olan biten her şey hakkında ilk Fouché’nin haberi oluyor, en iyi haberleri o alıyordu: Hiç kimse bin başı, bin kulağı olan mekanizmasıyla her şeyi gözlemleyen bu adam kadar<a id="GBS.0113.04"/> olayların tüm ayrıntılarına girememiş, hiç kimse partilerin ve insanların güçlü ve zayıf yanlarını sahip olduğu sistem sayesinde politikanın en ince titreşimlerini bile kaydeden, sinirleri sağlam olan ve her şeyi hesaplayan bu adamdan daha iyi görememiştir.</p>
		<p>Böylece Joseph Fouché’nin şunu açık ve net bir şekilde görmesi için birkaç hafta, birkaç ay yeter: Direktuvar’ın sonu gelmiştir. Beş adamın<a id="GBS.0113.05"/> beşi de kendi aralarında anlaşamıyor, her biri diğerinin arkasından dolaplar çeviriyor ve onu bertaraf edeceği ânı kolluyordu. Ordular yenilmiş, maliye altüst olmuştur, ülke huzursuzdur – böyle devam etmesi olanaksızdır. Fouché’nin burnu çok yakında rüzgârın yön değiştireceğinin kokusunu almaktadır. Ajanları, Barras’nın bir dükalık karşılığında Cumhuriyet’i Bourbon hanedanlığına satması için<a id="GBS.0114.01"/> XVIII. Louis ile gizli gizli görüşmeler yaptığını bildirirler Fouché’ye. Meslektaşları ise Orleans düküne göz kırpmakta ya da Meclis’in tekrar kurulacağını hayal etmekteydiler. Fakat hepsi, ama hepsi şunu biliyordu: Böyle devam etmesi olanaksızdı. Çünkü halk iç ayaklanmalarla sarsılmakta, kâğıt paralar değersiz kâğıtlara dönüşmekteydi, askerler de işe yaramıyordu; kısa zamanda dağılmış güçleri toplayacak<a id="GBS.0114.02"/> bir güç çıkmazsa, Cumhuriyet çökecekti.</p>
		<p>Ancak bir diktatör yardım edebilirdi, işte bu nedenle tüm gözler birini bulmak için boşluğa çevrildi. “Bir başa ve bir kılıca ihtiyacımız var,” dedi Barras Fouché’ye, içten içe kendini baş olarak görüyor ve doğru kılıcı aramaya başlıyordu. Ancak zafer kazanmış olan Hoche ve Joubert kariyerleri uğruna zamansız ölmüşlerdi; Bernadotte hâlâ fazla Jakobence<a id="GBS.0114.03"/> davranıyordu ve hem baş hem kılıç olabilecek tek kişi, hepsinin tanıdığı Arcole ve Rivoli kahramanı Bonaparte’tı, ancak onu da korkudan çok uzaklara göndermişlerdi ve Bonaparte şimdilerde Mısır çöllerinde amaçsızca manevralar yapıyordu. Onu, millerce uzakta olan Bonaparte’ı hesaba katmak istemiyorlardı.</p>
		<p>O tarihlerde herkesin hâlâ piramitlerin gölgesinde olduğunu sandığı General Bonaparte’ın<a id="GBS.0114.04"/> hiç de öyle millerce uzakta olmadığını ve yakında Fransa’ya döneceğini bütün bakanlar içinde yalnızca Fouché biliyordu. Bakanlar onu başlarından atmak için o çok hırslı, herkesin pek sevdiği ve emir vermeyi çok seven Bonaparte’ı Paris’ten binlerce mil uzağa göndermişlerdi; hatta belki de Nelson, Abukir’de donanmayı yok edince gizli gizli rahatlamışlardı; çünkü entrikacılar ve politikacılar için bir<a id="GBS.0114.05"/> rakip ortadan kaldırıldıktan sonra birkaç bin kişinin ölmesinin bir değeri yoktu. Şimdilerde ise rahatlamışlardı, Bonaparte’ın orduya iyice bağlandığını sanıyor ve onu geri çağırmayı düşünmüyorlardı. Onun komutayı kendi başına bir başka generale bırakıp onları rahat koltuklarından edeceğini bir an bile akıllarından geçirmiyorlardı: Her olasılığı hesap ediyorlardı ama Bonaparte’ı asla.</p>
		<p>Fakat<a id="GBS.0115.01"/> Fouché daha fazlasını biliyordu, hem de en iyi kaynaktan. Çünkü ona her şeyi ileten, her mektubu, her önlemi aktaran, en iyi, en çok bilgiyi toplayan, parayla tuttuğu casusları içinde en pahalısı olan bu kişi, Bonaparte’ın karısı Josephine Beauharnais’den başkası değildi. Bu hoppa melezi rüşvetle elde etmek hiç de zor değildi; çünkü Napoléon kendisine devlet kasasından yüz binler gönderse de, yılda<a id="GBS.0115.02"/> üç yüz şapka, yedi yüz elbise satın alan, para, bedeni ve ünü konusunda –ki o tarihlerde pek iyi durumda değildir– pek tutumlu ve dikkatli davranmayan, korkunç derecede savurgan olan bu kadın, sürekli para sıkıntısı çekiyordu. Tanrım, kendisini de beraber Memlukların ülkesine götürmek isteyen kısa boylu, ateşli General savaşırken, karısı hoş, yakışıklı Charles ile yatmıştı, belki başkalarıyla da,<a id="GBS.0115.03"/> hatta belki de eski sevgilisi Barras’yla da. Üstelik bütün bunlara katlanamayan entrikacı aptal kardeşleri Joseph ve Lucien, bir Türk kadar kıskanç olan kocaya, haberi sıcağı sıcağına yetiştirmişlerdi. Bu nedenle şimdi kendisine yardım edecek ve ispiyoncu kardeşlerini izleyecek, tüm yazışmalardan kendisini haberdar edecek birine ihtiyacı vardı. Böylece birkaç kese düka altın karşılığında –Fouché<a id="GBS.0115.04"/> anılarında yazar, tamamı tamamına bin <em>Louis</em> altını– geleceğin imparatoriçesi, Fouché’ye tüm sırları vermişti, özellikle en önemli ve en tehlikeli olanı, Bonaparte’ın yakında döneceği sırrını.</p>
		<p>Fouché için bilgiyi almak yeterlidir. Tabii ki Polis Bakanı astlarına bu konuyu bildirmeyi aklından bile geçirmez. Öncelikle taht üzerinde hak iddia edenin karısıyla dostluğunu sağlamlaştırır, haberleri<a id="GBS.0115.05"/> sessizce değerlendirir ve her zaman olduğu gibi kısa sürede gelecek olan karar ânını hazırlıklı bir şekilde beklemeye başlar.</p>
		<p class="lvl1">11 Ekim 1799’da Direktuvar aceleyle Fouché’yi çağırır. Acele gelen bir telgraf inanılmaz bir haber getirmiştir: Bonaparte Mısır’dan dönmüş ve Fréjus’ye ayak basmıştır, kendi başına karar vererek geri çağrılmadan gelmiştir. Şimdi ne yapmalıdır? Emir almadan ordusunu bırakıp<a id="GBS.0116.01"/> gelen General’i hemen tutuklamalı mı, yoksa nazikçe mi karşılamalıydı? Gerçekten şaşırmış olan diğerlerinin yanında kendisi de çok şaşırmış gibi davranan Fouché, yumuşak davranmayı önerir. Beklemeli! Beklemeli! Çünkü Fouché henüz Bonaparte’tan yana mı, yoksa ona karşı mı olmalıydı, karar vermemişti, önce olayları akışına bırakmalıydı. Fakat Direktuvar’daki kafasız beş kişi, ordusunu terk eden<a id="GBS.0116.02"/> Bonaparte’ı affetsin mi, yoksa tutuklasınlar mı diye tartışırlarken, halk çoktan sözünü söylemişti. Avignon, Lyon, Paris onu zafer kazanan kumandan olarak karşılamış, geçtiği bütün kentler ışıklarla donatılmıştı, tiyatro sahnelerinden bile sevinç çığlıkları atan dinleyicilere şu müjde veriliyordu: Boyun eğen biri değil, bir efendi, büyük, güçlü bir insan geliyor. Napoléon Paris’te Rue Chantereine’deki<a id="GBS.0116.03"/> (kısa bir süre sonra bu caddeye onun onuruna Rue Victoire adı verilecekti) evine henüz varmıştır ki, bütün dostları ve bir an önce dostu sayılmak isteyenler akın etmeye başlarlar. Generaller, milletvekilleri, bakanlar, hatta Talleyrand, kılıcın efendisi önünde saygıyla eğilirler. Çok geçmeden Polis Bakanı da yola koyulur. Rue Chantereine’e gelir, Bonaparte’a geldiğini haber verir. Fakat Bonaparte’a<a id="GBS.0116.04"/> bu Mösyö Fouche önemsiz ve sıradan bir konuk gibi gelir, bu nedenle onu sıkıcı bir ricacıymış gibi kabul salonunda bir saat kadar bekletir. Fouché; bu isim ona pek bir şey ifade etmemektedir: Onu şahsen tanımıyordu, belki yalnızca bu isimde birinin o korkunç yıllarda Lyon’da pek kötü bir rol oynadığını hatırlıyordu, belki de dostu Barras’nın kabul salonunda düşkün biri, küçük bir polis casusu<a id="GBS.0116.05"/> olarak rastlamıştı ona. Her kim olursa olsun önemli biri değildi, şimdilerde küçük bir bakanlık elde etmiş, iş çeviren herhangi biriydi. Böyle bir adam bekletilebilirdi. Gerçekten de Fouché, General’in bekleme salonunda tam bir saat bekler ve eğer Bonaparte’ın planladığı hükümet darbesinde yer alacaklardan biri olan Real, Fouché’yi, bütün Paris’in huzuruna kabul edilmek için peşinden koştuğu<a id="GBS.0117.01"/> bu güçlü adamı tesadüfen orada görmeseydi, bir hizmetkârın acıyarak gösterdiği koltukta belki iki ya da üç saat daha bekleyecekti de. Bu talihsiz davranıştan korkmuş şekilde General’in odasına dalan Real, elinin bir hareketiyle bomba etkisi yapacak büyük bir isyanı tetikleyebilecek bir adamı, böylesine küçültücü bir şekilde bekletmenin ne kadar korkunç bir hata olduğunu Bonaparte’a heyecanla açıklar.<a id="GBS.0117.02"/> Bonaparte derhal dışarı çıkar, gayet kibar bir şekilde ve ısrarla Fouché’yi yanına davet eder, özür diler ve iki saat boyunca yanlarında başka hiç kimse olmadan onunla sohbet eder.</p>
		<p>Bu ikisi ilk kez karşı karşıya gelmiştir: Her ikisi de birbirlerini dikkatle süzer ve kendi amacı için uygun mu diye tartar. Her ikisi de birbirlerinin üstün yönlerini fark eder. Fouché, iktidar için yaratılmış Bonaparte’ın<a id="GBS.0117.03"/> inanılmaz dinamizmindeki karşı konulmaz iktidar dehasını derhal fark eder, Bonaparte da yırtıcı hayvanlara özgü keskin bakışlarıyla Fouché’nin, yararlanabileceği, her işi yaptırabileceği, her şeyi çarçabuk kavrayabilecek ve büyük bir enerjiyle eyleme geçirebilecek bir yardımcı olabileceğini görür hemen. O tarihlerde hiç kimse ona Fouché gibi –St. Hélène Adası’nda yazdıklarında anlatır–<a id="GBS.0117.04"/> iki saatlik bir görüşme esnasında, tüm Fransa’nın ve Direktuvar’ın durumu hakkında böylesine kısa ve öz bilgi vermemiştir. Üstelik taht üzerinde hak iddia eden Bonaparte’a gerçeği derhal söylemesi, erdemleri arasında açık yürekliliğin yer almadığı Fouché’nin de ona hizmet etmeye hazır olduğunu göstermektedir. Daha ilk saatte rol paylaşımı yapılmıştır, efendi ve hizmetkârı, biri dünyaya biçim verecek,<a id="GBS.0117.05"/> diğeri düzenin politikacısı olacaktı: İşte şimdi birlikte oynayacakları oyun başlayabilirdi.</p>
		<p class="lvl1">Fouché daha ilk karşılaşmada Bonaparte’a inanılmaz derecede güvenir. Ancak kendini onun ellerine teslim etmez. Direktuvar’ı iktidardan indirip Bonaparte’ı tek başına iktidar yapacak komploya açık açık katılmaz, bunu yapmayacak kadar dikkatlidir. Bunu yapmayacak kadar katı ve hayat ilkesine sadıktır:<a id="GBS.0118.01"/> zafer kesinleşmeden son kararı vermemek. Ancak garip bir şey olur – aradan geçen birkaç hafta içinde Fransa’nın her zaman her şeyi duyan ve gören Polis Bakanı’nda aksamalar başlar: Çünkü birdenbire kör ve sağır olur. Yakın bir zamanda gerçekleşecek bir hükümet darbesi hakkında kentteki fısıldaşmalar ve dedikodular hakkında bir şey duymaz, eline geçen mektuplarda bir şey görmez. Her zaman kusursuz<a id="GBS.0118.02"/> işleyen güvenli bilgi ağı, garip bir şekilde takılmıştır. Direktuvar’daki beş kişiden ikisi komploya katılırken ve üçüncüsü de kazanılırken, Polis Bakanı, eli kulağında olan askerî komplodan hiç haberi yokmuş gibi – ya da daha ziyade hiç anlamıyormuş gibi davranır. Direktuvar’a aktardığı günlük haberlerde General Bonaparte’a ait tek bir satır yoktur, kılıçlarını sabırsızca şakırdatan askerî birlik<a id="GBS.0118.03"/> hakkında da; ancak diğer yandan Bonaparte’a karşı da tek bir satır, tek bir yazılı sözcük çıkmaz elinden. Sadece susarak ihanet eder Direktuvar’a, sadece susarak yerine getirir Bonaparte’a olan sorumluluğunu ve bekler, bekler, bekler. Amfibik doğasının kendini en iyi hissettiği anlar, karardan iki dakika önceki böyle gerilim anlarıdır. Her iki taraf kendisinden korkarken ve her iki taraf kendisini<a id="GBS.0118.04"/> kazanmaya çalışırken, kararın ya da sonucun kendi ellerinde olduğunu hissetmek, bu tutkulu entrikacı için hazların en büyüğüdür. Dünyayı değiştirecek kararların alındığı bu saniyeler, kumar masasının ya da şehvetin verdiği heyecanlarla karşılaştırılamayacak kadar muhteşemdir. Böyle dakikalarda olayların akışını değiştirebileceğini ya da engelleyebileceğini bilmek, karışmak için parmakları yansa<a id="GBS.0118.05"/> da hiçbir şey yapmamak, bir psikoloğun heyecan ve haz duyduğu o ahlaksız merakla seyretmekten başka bir şey yapmamak – sadece böyle bir haz bile, bu buz gibi ruhu ateşlendirmeye yetiyor, hatta bu bulanık, ince, neredeyse su gibi olan kanı harekete geçiriyordu. Sadece psikolojik açıdan sapkın, ruhsal açıdan şehvet dolu olan böyle bir haz duygusu soğukkanlı, sınırları olmayan Joseph Fouché’yi kendinden<a id="GBS.0119.01"/> geçirebiliyordu. Sadece böyle önemli kararlardan hemen önceki anlarda, o sert ciddiyeti bir tür zalim ve vurdumduymaz bir neşeye dönüşüyordu. Zaten ruhsal haz başka türlü nasıl neşeye, iyi ve sert bir keyfe dönüşebilirdi ki? Fouché özellikle başkaları büyük bir tehlike içindeyken eğlenirdi, tıpkı “Raskolnikov”un sorgu yargıcı gibi korkunun, suçlunun sırtından aşağıya indiğini gördüğünde kurnazca<a id="GBS.0119.02"/> ve bir tür şeytanca bir haz duyardı. Özellikle böyle anlarda gizeme bürünmeyi severdi ve bu kez de en tehlikeli anda barut fıçısı üzerine kurduğu bir sahnede bir tür komedi oynamaya başlar. Hükümet darbesinden birkaç gün önce (o tabii ki tam günü biliyordu) küçük bir davet verir. Bonaparte, Real ve diğer komplocuların hepsi bu toplantıya davetlidir ve birdenbire hepsi masada otururken, tüm listenin<a id="GBS.0119.03"/> tastamam orada olduğunu fark eder, yani Direktuvar’ın Polis Bakanı, Direktuvar’a karşı komplo kuran tüm saray çevresini evine davet etmiştir. Bu ne demek oluyordu? Bonaparte ve adamları tedirgin tedirgin birbirlerine bakarlar. Hükümet darbesi yapacak şebekenin tümünü yakalamak için jandarma kapıda mı bekliyordu? Belki de içlerinden biri ya da birkaçı Büyük Petro’nun, Streltsiy<a class="si-noteref" epub:type="noteref" href="#f60" id="ref_f60">60</a> muhafızlarına<a id="GBS.0119.04"/> verdiği o korkunç yemekte celladın, tatlı olarak davetlilerin kellelerini getirdiğini anımsamıştı. Ancak Fouché gibi birinin evinde böyle korkunç şeyler olamazdı – tam aksine tüm komplocuları şaşırtacak bir konuk gelir sonunda (eğlence gerçekten de şeytanca tasarlanmıştır!); bu, kendisine komplo kurulan Başkan Gohier’dir, işte o zaman hepsi inanılmaz bir diyaloğun tanığı olur. Başkan, Polis Bakanı’na<a id="GBS.0119.05"/> yeni olayları sorar. “Ah, hep aynı,” diye yanıt verir Fouché belli bir kimseye bakmadan, gözkapaklarını kaldırarak, “her zamanki komplo dedikoduları. Fakat ben bundan ne çıkaracağımı biliyorum. Gerçekten de böyle bir şey varsa, yakında Devrim Meydanı’nda kanıtlarını görürüz.”</p>
		<p>Böyle yumuşak bir şekilde giyotini ima etme, korku içindeki komplocuların sırtına soğuk bir bıçak gibi iner. Fouché<a id="GBS.0120.01"/> kendileriyle mi, yoksa diğerleriyle mi eğleniyor, anlayamamışlardır. Kendilerini mi, yoksa Direktuvar’ın başkanını mı aldatmaktadır, bilmemektedirler, muhtemelen Fouché’nin kendisi de bilmemektedir, çünkü Fouché yeryüzünde bir tek şeyden haz duyardı: iki taraflı oynamanın verdiği haz, iki taraflı oynamanın verdiği yakıcı çekicilik ve heyecan verici tehlike.</p>
		<p class="lvl1">Bu neşeli eğlenceden sonra Polis<a id="GBS.0120.02"/> Bakanı darbenin yapılacağı saate kadar o garip uyuşukluluğuna geri döner, senatonun yarısı rüşvetle kandırıldığı ve ordu satın alındığı sırada, kör ve sağır olmaya devam eder. Fakat ne garip – erken kalkan biri olan ve kalkar kalkmaz makamına giden Joseph Fouché tam da 18 Brumaire günü, Napoléon’un hükümet darbesi yapacağı gün, fevkalade güzel ve derin bir sabah uykusundadır. Bütün günü uyuyarak geçirmeyi<a id="GBS.0120.03"/> tercih edecekken, Direktuvar’dan gelen iki haberci onu sarsarak yataktan kaldırır ve şaşılacak derecede şaşırmış olan Fouché’ye senatodaki garip olayları, birliklerin toplandığını ve açıkça ortaya çıkan hükümet darbesini haber verir. Fouché gözlerini ovuşturur, görevi gereği şaşırmış gibi davranır (oysa daha bir gece önce Bonaparte ile uzun uzun görüşmüştür). Ama artık uyumaya devam edemez<a id="GBS.0120.04"/> ya da uyuyacağım diyemez. Polis Bakanı giyinir ve Direktuvar’a gider. Orada kendisini öfkeyle Başkan Gohier karşılar ve şaşırmış oyununa devam etmesine izin vermeden, “Sizin göreviniz, bizi böyle bir komplodan haberdar etmekti ve şüphesiz polisleriniz bunu öğrenebilirdi!” diye bağırır. Fouché bu kaba davranış karşısında bir şey demez ve sanki pek sadık bir hizmetkârmış gibi bir emirleri olup olmadığını<a id="GBS.0120.05"/> sorar. Fakat Gohier kesinlikle kabul etmez: Direktuvar’ın emirleri olursa, bunları güvenine layık olanlara bildirecektir. Fouché içten içe gülümser: Bu delinin, Direktuvar’ın artık emir verecek durumda olmadığını, beş üyeden ikisinin çekildiğini, üçüncünün de satın alındığını bilmemesine bıyıkaltından güler. Ama delilere niye akıl versin ki? Soğukkanlı bir şekilde başını eğer ve makamına gider.</p><div style="display:none;"><a id="GBS.0121.01"/></div>
		<p>Ancak Fouché şu anda makamının ne tarafta olduğunu tam bilmemektedir, eski hükümetin bakanı mı, yoksa yeni hükümetin bakanı mıydı? Artık hangi taraf zafer kazanırsa, o hükümetin bakanı olacaktı. Önlerindeki yirmi dört saat içinde Direktuvar ile Bonaparte arasında karar verilecekti. İlk gün Bonaparte için gayet iyi geçer: Verilen sözlerle, daha doğrusu parayla satın alınan senato, Bonaparte’ın<a id="GBS.0121.02"/> tüm arzularını yerine getirir, onu birliklerin başına geçirir ve Avam Kamarası’nın Beş Yüzler Konseyi’nin toplantı yerini, işçi taburlarının, kamuoyu görüşünün ve halkın olmadığı, sadece bir parkın bulunduğu Saint-Cloud’ya nakleder. Burası iki bölük piyade erleriyle çevrelenebilirdi. Fakat parti henüz kazanılmış değildi; çünkü bu beş yüz kişi içinde rüşvetle kandırılamayan ve sindirilemeyen birkaç<a id="GBS.0121.03"/> düzine genç vardı, hatta kim bilir, belki içlerinden biri, Cumhuriyet’i hançer ya da tabancayla savunmaya kalkacak ve iktidarı ele geçirmek isteyenlere karşı çıkacaktı. Bu da şu anlama geliyordu: Sinirlerine hâkim olmalı, bir yandan sempati, öte yandan bağlılık yemini gibi küçük şeyler karşısında gevşememeli, aksine sessiz kalmalı, karar verilinceye kadar hazırlıklı olmalıydı.</p>
		<p>Fouché sinirlerine<a id="GBS.0121.04"/> hâkim olur. Bonaparte atlıların başına geçip Saint-Cloud’ya doğru yola koyulur koyulmaz ve saltanat arabalarıyla büyük komplocular Talleyrand, Sieyès ve daha birkaç düzine insan onun arkasına takılır takılmaz, Polis Bakanı’nın emriyle Paris’in tüm sınırları kapatılır. Hiç kimse kenti terk edemeyecek ve Polis Bakanı’nın habercileri dışında hiç kimse kente giremeyecektir. Kentteki sekiz yüz bin<a id="GBS.0121.05"/> insan içinde hükümet darbesinin yapılıp yapılmadığını bu kararlı adamdan başka hiç kimse öğrenemeyecektir. Fouché her yarım saatte bir, hükümet darbesi hakkında bilgi almaktadır. Ama hâlâ kararını verememiştir. Bonaparte kazanırsa, tabii ki bu akşam Fouché onun bakanı ve sadık hizmetkârı olacaktı; Napoléon başaramazsa, Fouché Direktuvar’ın sadık hizmetkârı kalmaya devam edecek ve “isyancılar”ı seve<a id="GBS.0122.01"/> seve ve soğukkanlılıkla tutuklayacaktı. Aldığı haberler çok umut vericiydi. Fouché sinirlerine hâkim olurken, büyük Bonaparte’ın sinirleri büsbütün harap olmuştur: Napoléon’u Avrupa’nın tek hâkimi yapan 18 Brumaire günü garip ama, bu büyük adamın hayatında en zayıf olduğu gündür. Topların karşısında çok kararlı olabilen Bonaparte, sıra insanları sözlerle kazanmaya geldiğinde hep şaşırmıştır: Yıllardır<a id="GBS.0122.02"/> emir vermeye alışmış, güzel konuşmayı unutmuştur. Bayrağı tuttuğu gibi askerlerinin önünde at koşturabilir, orduları yenilgiye uğratabilirdi. Ancak kürsüden konuşarak birkaç cumhuriyetçi avukatı sindirmek, bu çelik gibi askerin becerebileceği şey değildi. Bu yenilmez komutanın, milletvekillerinin karşı koymasına sinirlenerek, “Savaşların tanrısı benimledir...” gibi abuk sabuk laflar ettiği,<a id="GBS.0122.03"/> kekelediği ve arkadaşlarının onu apar topar kürsüden indirdiği sahne sık sık anlatılır. Sadece askerlerinin süngüleri kurtarır Arcole ve Rivoli kahramanını birkaç gürültücü avukatın karşısında yenilmekten. Ancak atına atlayıp kendisini komutan ve diktatör gibi hissettiğinde, askerlerine saldırmalarını ve salonu boşaltmalarını söylediğinde, kılıcının kabzasından taşan kuvvet, sarsılan gücünü toplamasına<a id="GBS.0122.04"/> yardım eder.</p>
		<p>Akşam saat yedide karar verilmiştir, Bonaparte Fransa’nın konsülü ve tek hâkimidir. Bonaparte yenilmiş ya da yeterli oyu almamış olsaydı – o zaman Fouché, Paris’in tüm duvarlarına şu bildiriyi yapıştıracaktı: “Alçakça bir komplo ortaya çıkarıldı.” Ancak şimdi Bonaparte kazandığı için, o da zaferden yana olur. Ertesi gün Paris halkı Bonaparte’ın ağzından değil, Polis Bakanı’ndan<a id="GBS.0122.05"/> öğrenir Cumhuriyet’in sona erdiğini, Napoléon diktatörlüğünün başladığını. “Polis Bakanı vatandaşlarına bildirir ki,” diye başlar yalanlarla dolu konuşması, “Cumhuriyet’in çıkarlarını görüşmek için konsey Saint-Cloud’da toplandığında ve devrimci komploları ortaya çıkarmak için Beş Yüzler Konseyi’ne girdiği sırada General Bonaparte neredeyse bir cinayete kurban gidecekti, ancak Cumhuriyet’in dehası<a id="GBS.0123.01"/> General’i kurtarmıştır. Tüm cumhuriyetçiler rahat olsunlar... çünkü arzuları yerine getirilecektir... güçsüzler rahat olsunlar, çünkü güçlüler onların yanındadır... ancak huzursuzluk yaratanlar, kamunun fikrini çelmeye çalışanlar ve karışıklık çıkaranlar korksunlar. Bunları bastırmak için tüm önlemler alınmıştır.”</p>
		<p>Ne mutlu Fouché’ye ki, bir kez daha rüzgâra göre yön değiştirmeyi başarmıştır.<a id="GBS.0123.02"/> Ve zaferi kazanan tarafa o kadar fütursuzca, güpegündüz, herkesin gözü önünde geçer ki, en uzak çevreler bile yavaş yavaş Fouché’yi tanımaya başlar. Birkaç hafta sonra Paris’in küçük semtlerinden birinde bir tiyatroda <em>La girouette de Saint-Cloud</em><a class="si-noteref" epub:type="noteref" href="#f61" id="ref_f61">61</a> adlı cesur bir komedi sahneye konur, isimlerin pek az değiştirildiği ve çok dikkatli bakıldığında yön değiştiren bu rüzgârgülünün kim olduğunun bilindiği<a id="GBS.0123.03"/> oyun, herkesçe anlaşılır ve çok alkış alır. Fouché, kişiliğiyle böyle alay eden bir oyuna sansür koyabilirdi elbette, ama neyse ki böyle bir şeyi yapmayacak kadar zekiydi. Çünkü Fouché karakterini, daha doğrusu bir karakteri olmadığını gizlemiyordu, tam tersine güvenilir olmamakla övünüyor ve ne zaman ne yapacağı belli olmayan bir insan olduğunu ilan bile ediyordu, çünkü bu ona şöhret sağlıyordu.<a id="GBS.0123.04"/> İnsanların kendisine gülmesine aldırmıyordu, ona itaat etmeleri ve ondan korkmaları kaydıyla.</p>
		<p class="lvl1">Bonaparte günün muzafferiydi, Fouché de gizli yardımcısı ve taraf değiştiren adam – asıl kurban ise Direktuvar’ın efendisi Barras’ydı. Bugün, ona nankörlük üzerine tarihî bir ders vermişti. Çünkü bugün birleşip kendisini deviren ve milyonluk bir bahşiş vererek yapışkan bir dilenci gibi başlarından<a id="GBS.0123.05"/> savmak isteyen bu iki adam, daha iki yıl önce onun yoktan var ettiği, kendisine minnet borçlu iki yaratıktı. Herkese payını vermekten hoşlanan bu iyi niyetli, saf ve zevk düşkünü adam, bu kısa boylu, zeytin gözlü, kovulmuş, hatta neredeyse sürgün edilmiş topçu subayı Napoléon Bonaparte’ı deyiş yerindeyse sokaktan toplamış, yamalı ve borcu henüz ödenmemiş asker paltosuna general kordonu taktırmıştı;<a id="GBS.0124.01"/> Barras kimseye aldırmayarak bir gecede onu Paris’in kumandanı yapmış, kendi sevgilisini ona vermiş, ceplerini parayla doldurmuş, İtalyan Orduları Başkomutanlığı’na getirmiş, kısacası ona ölümsüzlüğün yolunu açmıştı. Aynı şekilde Fouché’yi beşinci kattaki o pis deliğinden çıkarmış, kellesini giyotinden kurtarmış, herkesin ona sırt çevirdiği bir zamanda açlıktan ölmesini engellemiş, sonunda mevki<a id="GBS.0124.02"/> vermiş ve ceplerini altınla doldurmuştu. İşte bu ikisi, hayatlarını borçlu oldukları bu adama karşı iki yıl sonra birleşerek onu o aynı çamura iterler, Barras’nın onları çıkardığı çamura – gerçekten de dünya tarihinde Napoléon ile Fouché’nin 18 Brumaire’de Barras’ya karşı gösterdikleri nankörlüğün bir eşine daha rastlanmaz.</p>
		<p>Ancak Napoléon’un koruyucusuna karşı gösterdiği nankörlük en azından<a id="GBS.0124.03"/> dehanın savunması olarak görülebilir. Napoléon’un gücü kendisine özel bir hak vermektedir, çünkü yıldızlara ulaşmayı hedefleyen deha, gerekirse insanların üzerinden geçer, küçük, geçici kişileri, daha önemli bir şey, tarihin görülmeyen emirlerini yerine getirmek için ezip geçebilir. Fouché’nin nankörlüğü ise sadece kendini ve kendi çıkarlarını düşünen, ahlakı olmayan birinin sıkça gördüğümüz davranışından<a id="GBS.0124.04"/> başka bir şey değildir. Fouché istediğinde tüm geçmişini, insanı şaşırtacak bir şekilde ve yıldırım hızıyla unutabilir; bu müthiş ustalığından gelecekteki kariyeri için her zaman inanılmaz deneyler çıkarmıştır. On dört gün sonra, kendisini giyotinden ve sürgünden kurtaran Barras’ya sürgün emrini yollar ve tüm evrakını elinden alır: Bu evrakların arasında muhtemelen Fouché’nin Barras’ya<a id="GBS.0124.05"/> yalvarıp yakardığı mektuplar ve casusluk yaptığı dönemdeki raporları da vardır.</p>
		<p>Korkunç derecede kırılan Barras dişini sıkar; bugün Barras’nın anılarını okuduğunuzda, Napoléon ya da Fouché’nin adını andığında dişlerinin gıcırtısını duyabilirsiniz hâlâ. Bir tek şey avutmaktaydı onu, Napoléon’un Fouché’yi yanına alması. Bir peygamber gibi olacakları hissetmekteydi. Biri diğerinden kendisinin<a id="GBS.0125.01"/> intikamını mutlaka alacaktı. Bu ikisi uzun süre dost kalmayacaktı.</p>
		<p class="lvl1">Kuşkusuz ilk zamanlarda, işbirliği yaptıkları ilk aylarda yurttaş Polis Bakanı bütün gücüyle yurttaş konsülün hizmetindeydi. Çünkü “yurttaş”, böyle yazılıyordu o zamanki resmî evraklarda; o tarihlerde Bonaparte’a Cumhuriyet’in ilk yurttaşı olmak yetiyordu. Bütün diğer güçleri aşan çok büyük bir görev karşısında o yıllarda genç<a id="GBS.0125.02"/> dehasının tüm gücünü ve zenginliğini göstermekteydi; Bonaparte’ın kişiliği, o yeni düzen döneminde olduğu kadar muhteşem, yaratıcı ve insancıl olmamıştır hiç. Devrim’i yönetmeliğe dönüştürmek, Devrim’in başarılı yanlarını korumak, aynı zamanda aşırılığını törpülemek, savaşı zaferle sona erdirmek ve bu zafere güçlü ve dürüst bir barışla gerçek bir anlam katmak; bu, kendisini yeni kahramanlıklara<a id="GBS.0125.03"/> adayan, aynı zamanda ileriyi görmek isteyen dehanın yüce fikridir, günde on saat çalışan tutkulu birinin sert, çalışkan enerjisidir. Tarihin her zaman coşkuyla bahsettiği eylemler ve başarılar yalnızca süvari saldırılarından ve fethedilen ülkelerden ibaret değildir, Austerlitz, Eylau ve Valladolid değildir Napoléon Bonaparte’ın büyük eylemleri, aksine yıkılmış, partiler tarafından parçalanmış Fransa’yı<a id="GBS.0125.04"/> yeniden hayat gücü olan bir devlete dönüştürmesidir, değersiz hale gelen banknotların gerçek paraya dönüştüğü ve yeni yaratılan Napoléon hukuku ve ahlakını tunç gibi sert, ama insancıl bir biçimde yıllarca uygulamasıdır. Çünkü bu çok büyük dâhi devlet adamı, yönetimin her kademesinde devleti sağlığına, Avrupa’yı barışa kavuşturmuştur. Askerî yılları değil, bu yıllardır onun gerçekten yaratıcı<a id="GBS.0125.05"/> olduğu yıllar; bakanları da hiçbir zaman bu dönemde olduğu kadar dürüst, tuttuğunu koparır ve sadık bir şekilde onun yanında yer almamışlardır. Fouché’de bile kusursuz bir hizmetkâr bulmuştur Napoléon, tamamen kendisiyle birlikte davranmış, içsavaşı bitirmek için şiddetli ölüm cezaları ve idamlar yerine görüşmeler yapmanın, anlayışla yaklaşmanın daha iyi olacağı konusunda aynı inancı paylaşmıştır.<a id="GBS.0126.01"/> Birkaç ay içinde Fouché tüm ülkede kesin huzuru sağlar, Terör yanlılarının ve kralcıların son yuvalarını da dağıtır, sokakları baskınlardan kurtarır ve kendisinin bu küçük tek tek ayrıntılar üzerinde kusursuz işleyen bürokratik enerjisinin Bonaparte’ın büyük devlet adamı planlarının buyruğuna girmesine seve seve razı olur. Her zaman büyük ve iyi işler insanları buluşturmuştur; burada da hizmetkâr<a id="GBS.0126.02"/> efendisini, efendisi de gerçek hizmetkârını bulmuştur.</p>
		<p class="lvl1">Bonaparte’ın Fouché’den ne zaman kuşkulanmaya başladığı garip ama gününe, hatta saatine kadar tespit edilebilir, oysa birçok olayın yaşandığı o dönem, daha önceki yıllara kıyasla hep gizli kalmıştır. Fakat Balzac’ın o psikolojik şahin bakışı, gözle görülmeyen olaylardaki önemli olanı, etkisini sürdüren <em>petit détail, </em>yani en küçük ayrıntılarıyla<a id="GBS.0126.03"/> ortaya koymuştur (tabii ki biraz da edebi bir şekilde süslemiştir). Bu küçük oyun, Avusturya ile Fransa arasındaki savaşın sonunun belli olacağı İtalya Seferi sırasında oynanmıştır. 20 Ocak 1800’de Paris’te bakanlar ve önemli kurullar garip bir havanın estiği bir sırada toplanmışlardı. Marengo savaş meydanından bir haberci kötü haberler getirmişti; haberci, Bonaparte’ın acı bir yenilgiye<a id="GBS.0126.04"/> uğradığını ve Fransız Ordusu’nun çekilmeye başladığını bildirmişti. Toplantıda bulunanların hepsinin aklından aynı şey geçer: Yenilmiş bir generalin Birinci Konsül olarak kalmasına izin vermek mümkün değildir, hepsi onun yerine geçecek birini düşünmeye başlarlar. Her birinin, bunun zorunluluğunu ne kadar net bir şekilde açıkladığı asla belirtilmemiştir, fakat hiç kuşkusuz bir darbe yapmak için gerekli<a id="GBS.0126.05"/> hazırlıklar yavaş yavaş görüşülmüş ve Napoléon’un erkek kardeşleri bunu fark etmişlerdir. En ileri giden de Carnot olmuş ve derhal eski Güvenlik Komitesi’nin yeniden kurulmasını istemişti; Fouché’ye gelince, o en azından karakterine uygun olarak susmuştu herhalde, sözde yenilmiş olan Konsül’e sadık kalarak ona destek vermek yerine, gerekirse Bonaparte’ın yanında kalmak, ancak olaylar değişirse<a id="GBS.0127.01"/> yeni efendisinin yanında olmak için dikkatle suskun kalmayı tercih etmişti. Ertesi günü bir başka atlı haberci gelir ve tam aksini, Marengo’da parlak bir zafer kazanıldığını söyler: Son anda General Desaix, Bonaparte’ın öğrettiği askerî taktikle yardıma gelmiş ve yenilgiyi bir zafere dönüştürmüştür. Böylece Birinci Konsül Bonaparte, yola çıktığından yüz kat daha güçlü, gücünden emin bir şekilde<a id="GBS.0127.02"/> birkaç gün içinde geri döner. Gelir gelmez de tüm bakanlarının ve güvendiği insanların ilk yenilgi haberi geldiğinde kendisini hemen bir kenara fırlattıklarını öğrenir ve ilk kurban olarak fazla ileri gitmiş olan Carnot cezasını çeker: Bakanlığını kaybeder. Diğerleri, Fouché de dahil olmak üzere yerlerinde kalırlar: Çok dikkatli olan Fouché’nin ihaneti kanıtlanamamıştır, ancak sadakati de. Kendisini<a id="GBS.0127.03"/> zor duruma düşürmemiştir, ama güvenilir olduğunu da gösterememiştir, yani her zamanki kimliğini kanıtlamıştır: iyi zamanda güvenilir, kötü zamanda güvenilmez olduğunu. Bonaparte, Fouché’yi görevden almaz, onu azarlamaz, cezalandırmaz, ancak o günden sonra ona güvenmez de.</p>
		<p class="lvl1">Bu küçük, tarih içinde neredeyse tamamen gölgede kalmış olayın psikolojik etkileri olmuştur. Çünkü bu olay, sadece kılıç<a id="GBS.0127.04"/> ve zafer üzerine kurulmuş bir hükümetin ilk yenilgide düşürüleceğini, kan ve soyla hükümdar olmamış bir kişinin, mutlaka ve çok geç olmadan kendisine yeni dayanaklar araması gerektiğini göstermişti. Gücünün bilincinde olan Bonaparte, dâhi doğaların yükseliş sırasında sahip oldukları o kesintisiz iyimserlik duygusu içinde böyle küçük bir uyarıyı dikkate almamış olabilirdi; ancak kardeşleri değil.<a id="GBS.0127.05"/> Çünkü çoğu anlatımlarda gözden kaçmıştır bu nokta, Napoléon yalnız başına gelmemiştir Fransa’ya, aksine aç ve güç hırsı olan koca aile çevresiyle birlikte gelmiştir. Annesi için, diğer dört işsiz oğlunun yükünü üstlenen, onlara siyasette yol açan Napoléon’un, kız kardeşlerine güzel giysiler alabilmesi için zengin bir fabrikatör kızıyla evlenmesi yetmişti ilk başlarda. Ancak oğlunun beklenmedik şekilde<a id="GBS.0128.01"/> iktidara yükselmesi ile hepsi Napoléon’a sımsıkı sarılmıştı, bütün aileyi kendisi ile birlikte yükseltsin diye; ailesi de Napoléon ile birlikte o şaşaanın içinde yer almak istiyor, bütün Fransa’yı ve ileride de tüm dünyayı Bonaparte’ın bölünmez bir aile hanedanlığı haline getirmek istiyordu; pis, doymak bilmez ve en ufak bir dehadan yoksun olan bu aile, sadece kendi çıkarlarını düşünerek Napoléon’a<a id="GBS.0128.02"/> yükleniyordu; Napoléon’un tüm gerekli önlemleri almasını, halkın sevgisine bağlı iktidarını bağımsız, sürekli, veraset yoluyla geçen hanedanlığa dönüştürmesini arzu ediyordu. Her birine bir hükümdarlık kurmasını, kendisinin de kral ya da imparator olmasını istiyordu; Badenlı bir prensesle evlenebilmesi için Josephine’den ayrılmasını istiyordu – henüz, hiçbiri Çar’ın kardeşini ya da Habsburg<a id="GBS.0128.03"/> hanedanının kızını düşünmeye cesaret etmiyordu! Sürekli entrikalar çevirerek Napoléon’u eski dava arkadaşlarından, eski ideallerinden koparmaya, cumhuriyetçilikten gericiliğe, özgürlükten despotizme sürüklemeye çalışıyordu.</p>
		<p>Sürekli kışkırtan, doymak bilmeyen bu sevimsiz aile karşısında Konsül’ün karısı Josephine tek başına ve çaresiz kalmıştı. Yukarıya, tek başına iktidara giden yolda atılan<a id="GBS.0128.04"/> her adımın Bonaparte’ı kendisinden uzaklaştırdığını biliyordu, çünkü krala ya da imparatora hanedanlığın ilk ve tek koşulu olan şeyi veremeyeceğini biliyordu: Taht için bir vâris, böylece hükümdarlığın sürekliliği sağlanamayacaktı ve Bonaparte’ın danışmanlarından sadece birkaçı ondan yanaydı (çünkü Josephine’in verecek parası yoktu, aksine sürekli borç içindeydi) ve o tarihlerde yanında olan en<a id="GBS.0128.05"/> sadık kişi Fouché’ydi. Fouché de, Bonaparte’ın inanılmaz başarılarından sonra hırsının da inanılmaz bir yöne kaydığını, Bonaparte’ın dürüst ve cumhuriyetçi düşüncedeki bütün dava arkadaşlarını sürekli anarşist ve şiddet yanlısı olarak damgalamasını ve kovuşturmasını çok uzun bir süredir kuşkuyla izlemekteydi. Ve yine Fouché keskin ve kuşkucu bakışlarıyla, Victor Hugo’nun deyişiyle, “<em>Déjà</em> <em>Napoléon<a id="GBS.0129.01"/> perçait sous Bonaparte”</em><a class="si-noteref" epub:type="noteref" href="#f62" id="ref_f62">62</a> General’in arkasından İmparator’un, yurttaş Napoléon’un altından da Caesar gibi bir hükümdarın tehlikeli bir şekilde çıkacağını da görmüştü. Ancak Fouché, oyunu krala karşı kullanmıştı ve bütün varlığıyla Cumhuriyet’e bağlı bir kişi olarak, Cumhuriyet’in sürekliliğinden yanaydı. Bu nedenle monarşinin her biçiminden korkuyor, gizli gizli ya da açıkça Josephine’in yanında<a id="GBS.0129.02"/> mücadele ediyordu.</p>
		<p>Fouché’nin bu davranışını Napoléon’un ailesi affetmez. Korsikalı nefretiyle attığı her adımı izler, çevirdikleri işlerde kendilerini rahatsız eden bu adamı ilk sendeleyişinde çukura atmak için fırsat kollar.</p>
		<p class="lvl1">Hepsi uzun süre ve sabırla bekler. Derken birdenbire ona çelme takacakları bir fırsat çıkar. 24 Aralık 1800’de Bonaparte, Haydn’ın <em>Yaradılış </em>adlı eserinin Paris galasında<a id="GBS.0129.03"/> bulunmak için dar Rue Nicaise’den arabasıyla operaya giderken arabasının hemen arkasında bir gayzerin patlar, barut ve mermiler öyle korkunç bir gürültü koparır ki, birçok ev yıkılır: Bir suikasttır bu, cehennem makinesi denilen bir şeydir. Sarhoş olduğu söylenen arabacısının hızla atlarını sürmesiyle kurtulabilmiştir Birinci Konsül, ancak kırk kişinin kanlar içindeki parçalanmış cesedi sokağı<a id="GBS.0129.04"/> kaplamıştır; araba basınç nedeniyle kurşun yemiş hayvan gibi şaha kalkmıştır. Bonaparte heyecan içindeki insanlara soğukkanlılığını göstermek için bembeyaz kesilmiş, mermer gibi bir yüzle operaya girer. Yanında oturan Josephine sinir krizi geçirip gözyaşlarını tutamazken, Napoléon umursamaz ve donuk bir yüzle Haydn Baba’nın yumuşak melodisini dinler ve sevinç çığlıkları atan halkın sevgi gösterisine<a id="GBS.0129.05"/> zorlama bir rahatlıkla teşekkür eder.</p>
		<p>Fakat bakanları ve danışmanları bu soğukkanlılığın halkın önünde oynanan bir oyundan ibaret olduğunu operadan Tuileries’ye döndüğü zaman fark ederler. Öfkesini en çok Fouché’ye boşaltır; adeta çıldırmış gibi bu soluk yüzlü, hareketsiz adamın üzerine yürür Napoléon: Polis Bakanı olarak böyle bir komplonun varlığından çoktan haberdar olması gerektiğini, ama<a id="GBS.0130.01"/> Fouché’nin canice bir hoşgörüyle arkadaşlarını, eski suç ortaklarını, Jakobenleri koruduğunu söyler. Fouché sakin bir tonla buna karşı çıkar, şimdiye kadar bu komplonun, Jakobenlerin işi olduğunun kanıtlanmadığını söyler, kendisi, bunun kralcı komplocular tarafından yapıldığına ve İngilizlerin parasının başrolü oynadığına inanmaktadır. Fakat Fouché’nin böyle sakince karşı koyması Birinci Konsül’ü<a id="GBS.0130.02"/> daha da hiddetlendirir. “Jakobenlerdi onlar, o Terör yanlıları, tüm hükümetlere karşı birleşen, sürekli huzursuzluk yaratan o alçaklar sürüsü. Bu alçaklar beni katletmek için binlerce insanı kurban etmekten çekinmezler. Fakat onlara adaletimi öyle bir göstereceğim ki, ibret olacak.” Fouché bir kez daha aynı fikirde olmadığını söylemeye cesaret eder etmez, ateşli Korsikalı neredeyse Bakan’ın üzerine<a id="GBS.0130.03"/> atlayacakken Josephine araya girer, eşini sakinleştirmek için kolundan tutar. Fakat Bonaparte kolunu çeker ve Jakobenlerin tüm cinayetlerinden ve suçlarından Fouché’yi sorumlu tuttuğunu gösteren öfkeli bir konuşma yapar. Paris’teki aralık gününü, cumhuriyetçilerin Nantes’ta yaptığı büyük olayları, Versaille’da mahkûmların kıyımdan geçirilmesini söyler – ve bununla da <em>Mitrailleur de Lyon</em>’un geçmişte<a id="GBS.0130.04"/> yaptıklarını unutmadığını gösterir. Fakat Bonaparte bağırdıkça, Fouché ısrarla susar. Suçlamalar birbiri ardına inerken, Napoléon’un kardeşleri ile saray mensupları nihayet bir açık verdi diye alaycı bakışlarıyla Polis Bakanı’nı süzerken, Fouché’nin tunçtan bir maske gibi olan yüzünde tek bir kas kımıldamaz. Taş gibi sert bir soğukkanlılıkla bütün suçlamaları reddeder, taş gibi sert bir şekilde<a id="GBS.0130.05"/> Tuileries’yi terk eder.</p>
		<p>Fouché’nin bakanlıktan indirilmesi kaçınılmaz görünmekteydi, çünkü Napoléon, Josephine’in Fouché lehine söylediği her şeyi reddediyordu: “Fouché’nin kendisi de Jakobenlerin liderlerinden biri değil miydi? Onun Lyon’da ve Loire’da neler yaptığını bilmiyor muyum? Sadece Lyon ve Loire bile bana Fouché’nin davranışını açıklamaya yeter!” diye kızgın bir şekilde bağırır. Derken<a id="GBS.0131.01"/> yeni polis bakanının kim olacağı konusunda tahminler yürütülmeye başlanır, saray mensupları gözden düşen Fouché’ye sırt çevirmeye başlarlar ve sonunda (kim bilir kaçıncı kez) Fouché’nin işi bitmiş görünür.</p>
		<p class="lvl1">Daha sonraki günlerde durumda iyi gelişmeler olmaz. Bonaparte, bu komployu Jakobenlerin hazırladığı fikrinden vazgeçmez, sert önlemler ve cezalar verilmesini ister. Fouché Bonaparte’a ve<a id="GBS.0131.02"/> diğerlerine bu konuyla ilgili olarak başka izler sürdüğünü söylediyse de, kendisiyle alay edilir ve aşağılanır. Bütün aptallar, her şeyin apaçık ortada olduğu bu olayın su yüzüne çıkmasını istemeyen Polis Bakanı’na güler ve onunla alay ederler; Fouché’nin bütün düşmanları zafer çığlıkları atar, çünkü Fouché ısrarla hatasını sürdürmektedir. Fouché kimseye cevap vermez. Kimseyle kavga etmez, sadece<a id="GBS.0131.03"/> sessiz kalır. On dört gün boyunca susar, susar ve karşı koymadan itaat eder, hatta Guyana’ya, yani “kuru giyotin”e gönderilmek üzere radikallerden ve eski Jakobenlerden yüz otuz kişilik bir liste yapması emredildiğinde de. Gözünü kırpmadan son “Montagnard”ları, Dağlılar’ı, Napoléon’un, Fransa’nın hükümdarlığını satın alabilmek için İtalya’da birkaç milyon çaldığını söylemekten başka bir suçu olmayan<a id="GBS.0131.04"/> arkadaşı Babeuf’ün oğulları Topino ve Arena’yı mahkeme önüne çıkaracak genelgeyi hazırlar. Suçlu olduklarına inanmadığı halde kimilerinin sürgüne, kimilerinin ölüme gönderilmesine seyirci kalır. Günah çıkaran kişinin sırrını söylememeye yeminli papazların, suçsuz bir insanın mahkûm edilmesi pahasına ağzını açmaması gibi susar. Çünkü diğerleri kendisiyle alay ederken, Bonaparte aptalca inatçılığıyla<a id="GBS.0131.05"/> alay ederek onu her gün suçlarken, Fouché, Napoléon’a yapılan suikastın kralcı partiden Chouanların işi olduğuna dair kesin kanıtları kimsenin erişemediği kabinesinde biriktirmişti bile. Bir yandan bakanlar kurulunda ve Tuileries Sarayı’nın bekleme salonlarında bütün suçlamaları soğuk ve umursamaz bir tavırla sineye çekerken, öte yandan da gizli odasında en iyi casuslarla harıl harıl çalışmaktadır.<a id="GBS.0132.01"/> İkramiye olarak oluk gibi para akıtıyor, Fransa’nın bütün casusları ve ajanlarını harekete geçiriyor, bütün kentin tanıklığına başvuruyordu. Cehennem makinesini çeken ve yüzlerce parçaya bölünen kısrak bulunmuş, eski sahibi tespit edilmiş, kısrağı kimlerin satın aldığı belirlenmiş ve ustaca hazırlanmış <em>biographie chouannique</em>’te (Fouché’nin buluşu olan sürgündekiler, kralcılar ve tüm “Chouanlar”ın<a id="GBS.0132.02"/> özgeçmişlerinin yazılı olduğu kitapçık) suikastçıların isimleri saptanmıştır – ve Fouché hâlâ susmaktaydı. Kendisiyle alay edilmesine ve düşmanlarının zafer çığlıkları atmasına hâlâ kahramanca göğüs germekteydi. Gittikçe daha büyük bir hızla, hiç parçalanmayacak bir ağın son ilmikleri atılmaktaydı; birkaç gün daha, ondan sonra düşecekti zehirli örümcek bu ağa. Birkaç gün daha! Mevki hırsı parçalanmış,<a id="GBS.0132.03"/> gururu ayaklar altına alınmış olan Fouché, Bonaparte’a ve kendisini doğru dürüst haber alamamakla suçlayan herkese karşı küçük, sıradan bir zafer istemiyordu – o da Marengo gibi katıksız ve ezici bir zafer istiyordu.</p>
		<p class="lvl1">On dört gün sonra birdenbire düğmeye basar. Komplo tümüyle ortaya çıkarılır, bütün kanıtlar ortaya konur. Tamamen Fouché’nin dediği gibi, Chouanların en korkuncu olan Cadoudal<a id="GBS.0132.04"/> önderleridir ve İngilizler tarafından satın alınan kralcı komplocular da yardımcılığını yapmışlardır. Bu haber yıldırım gibi düşer Fouché’nin düşmanlarının üzerine. Çünkü şunu görürler: Boşuna ve haksız yere yüz otuz kişi ölüme gönderilmiş ve kafasından geçenleri hiç kimsenin bilmediği Fouché ile küstahça alay edilmiştir; eskisinden daha güçlü, daha çok saygı gören ve kendisinden daha çok korkulan<a id="GBS.0132.05"/> bir kişi olmuştur yanılmaz Polis Bakanı halkın gözünde. Bonaparte, soğukkanlı tahminleriyle bir kez daha haklı çıkan bu demir gibi sert, hesabını bilen adama öfkeyle karışık hayranlıkla bakar. İstemese de şunu kabul etmek zorunda kalır: “Fouché birçoklarından daha iyi karar verdi. Haklı çıktı. Sürgünden geri dönmüş insanlara, Chouanlara ve bu partinin tüm adamlarına karşı uyanık olmalı.” Fakat Fouché<a id="GBS.0133.01"/> bu olayla Bonaparte’ın sadece takdirini kazanır, sevgisini değil. Çünkü mutlak hükümdarlar yaptıkları bir hatayı, bir haksızlığı kendilerine gösteren bir insana asla minnettar olmazlar; savaş meydanında hayatı tehlikede olan kralı kurtaran ve bilge kişinin öğüdüne uyup derhal ortadan kaybolmak yerine, kralın minnettarlığını göstereceğini umarken kellesinden olan askerin hikâyesini anlatan Plutarkhos’un<a id="GBS.0133.02"/> sözü ölümsüzlüğünü korumuştur: Krallar, kendilerinin zayıf ânını gören insanları sevmezler, despot doğaları olan kişiler ise bir kez bile olsa kendilerinden daha akıllı olduklarını gösteren danışmanlarını.</p>
		<p class="lvl1">Polis bakanlığı gibi dar bir çevrede Fouché, mümkün olan en büyük zaferi elde etmişti. Fakat onun bu zaferi, Bonaparte’ın konsüllüğünün son iki yılı içinde kazandığı zaferlerinin yanında<a id="GBS.0133.03"/> ne kadar da küçüktü! Bir dizi zaferle en güzel şekilde taçlandırmıştı diktatör başarılarını, İngiltere ile barış yaparak, kilise ile uyum sağlayarak: Dünyanın en kuvvetli bu iki gücü, Bonaparte’ın azmi, plan yapabilen ve yaratıcı üstünlüğü sayesinde Fransa’nın düşmanları değildi artık. Ülkeyi rahatlatmış, maliyeyi düzene sokmuş, partileşmeyi sona erdirmiş, çatışmaları yatıştırmıştı: Zenginlik yine<a id="GBS.0133.04"/> çiçek açmaya, endüstri yeniden gelişmeye, sanat hareketlenmeye başlamıştı, Augustus<a class="si-noteref" epub:type="noteref" href="#f63" id="ref_f63">63</a> dönemi başlamıştı ve Augustus’un kendisini Caesar ilan edeceği saat pek uzak değildi. Bonaparte’ın her bir sinirini, her bir düşüncesini tanıyan Fouché, Korsikalı’nın hırsının nereye varacağını görüyordu: Cumhuriyette bir numaralı rolü oynamanın ona yetmediğini, kendisinin kurtardığı bu ülkenin, ölünceye ve sonsuza<a id="GBS.0133.05"/> kadar kendisinin ve ailesinin malı olmasını istediğini görüyordu. Tabii ki halkın önünde Cumhuriyet karşıtı olan bu hırsını telaffuz etmiyordu Cumhuriyet’in Konsülü, ancak gizli gizli güvendiği insanlara açılıyor ve senatonun kendisine olan minnettarlığını olağanüstü güven duyduğunu <em>témoignage éclatant</em><a class="si-noteref" epub:type="noteref" href="#f64" id="ref_f64">64</a> ile göstermesini istiyordu. Yüreğinin derinliklerinde imparatorluk tacını onun için isteyecek<a id="GBS.0134.01"/> güvenilir ve sadık bir hizmetkâr, bir Marcus Antonius arzu ediyordu ve Fouché, her türlü hileyi bilen, eğilip bükülebilen Fouché şimdi onun teşekkürünü elde edebilirdi.</p>
		<p>Fakat Fouché bu rolü kabul etmeye yanaşmıyordu – daha doğrusu kabul etmediğini açıkça söylemiyor, aksine ondan yanaymış gibi görünürken gizli gizli bu planlarını bozmaya çalışıyordu. Bonaparte’ın kardeşlerine karşı duruyor,<a id="GBS.0134.02"/> tüm Bonaparte ailesine karşı duruyor, Josephine’in, eşinin bir adım sonra monarşiye ulaşacağını korku ve endişe ile izleyen Josephine’in yanında yer alıyordu: Çünkü Josephine eşinin monarşiyi kurması halinde daha uzun süre onun karısı olarak kalamayacağını biliyordu. Fouché onu açıkça karşı koymaması için uyarır. “Sakin davranın,” der ona, “gereksiz yere eşinizin yoluna çıkıyorsunuz. Endişeleriniz<a id="GBS.0134.03"/> onu sıkıyor, benim önerilerim ise onu incitebilir.” Yani Fouché tarzına sadık kalarak bu hırslı arzuları gizli gizli engellemeyi tercih ediyordu ve Bonaparte sahte bir alçakgönüllülükle hâlâ isteğini açıkça ifade etmeyince, senato ise buna rağmen <em>témoignage éclatant </em>önermeye kalkınca, Fouché de senatörlerin kulağına, bu büyük adamın sadık bir cumhuriyetçi olarak Birinci Konsüllük makamının on<a id="GBS.0134.04"/> yıl uzatılmasından başka bir şey istemediğini fısıldayanlardan biri oluyordu. Senatörler bununla Bonaparte’ı onurlandıracaklarına ve sevindireceklerine inanarak törenle bu kararı verirler. Ancak Bonaparte bu entrikayı görür, doğal olarak ipleri elinde tutanı tanır ve kendisine, istemediği böylesi bir sadaka verilmesine korkunç öfkelenir. Buz gibi sözcüklerle senatonun gönderdiği heyeti geri çevirir.<a id="GBS.0134.05"/> İmparatorluk tacının ürpertisini şakaklarında hisseden bir insan için on önemsiz yıl, aşağılayarak ayağının altında ezeceği boş bir cevizdir.</p>
		<p>Sonunda Bonaparte alçakgönüllülük maskesini indirir, açık ve net olarak isteğini ortaya koyar: ömrünün sonuna kadar konsüllük! Bu kelimenin ince kılıfı altında, görebilen herkes için geleceğin imparatorluk tacı parlamaktadır. O tarihte Napoléon öyle güçlenmiştir<a id="GBS.0135.01"/> ki, halkı milyonlarca çoğunluğuyla onun bu isteğini yasallaştırır ve onu ömrünün sonuna kadar (halkın ve kendisinin deyişiyle) hükümdar seçerler. Cumhuriyet sona ermiş, monarşi başlamıştır.</p>
		<p>Joseph Fouché’nin, sabırsızca taht üzerinde hak iddia eden Napoléon’un böylesine önemli arzusunu engellemeye çalıştığını Napoléon’un erkek ve kız kardeşleri unutmaz, Korsikalı ailesi de unutmaz: İşte bu<a id="GBS.0135.02"/> nedenle hepsi sabırsızca Bonaparte’a koşarlar. Napoléon artık demir gibi yerleştiğine göre, bu can sıkıcı adamı tutmak niye? Ülke açıkça onun yaşam boyu konsül kalmasını onayladığına, kargaşalıklar mutlu bir şekilde çözümlendiğine, kavgalar bittiğine göre ülkenin olduğu gibi, kendi karanlık sırlarını da bekleyen bu işgüzar bekçiye ne gerek var? Uzaklaştırmalı onu! Yok etmeli, görevinden almalı bu<a id="GBS.0135.03"/> entrikacıyı, hep zorluk çıkaran adamı! Hiç ara vermeden, sabırsızca, inatla ve ısrarla henüz karar vermemiş ağabeylerini ikna etmeye çalışırlar.</p>
		<p>Bonaparte aslında onlarla aynı görüştedir. Onu da rahatsız etmektedir bu çok şey bilen, daha da fazla bilmek isteyen, kendi ışığının arkasındaki bu gri, sırlarla dolu gölge. Ancak büyük başarılar kazanmış, ülkede sınırsız saygınlığı olan bakanı şimdi<a id="GBS.0135.04"/> görevden almak için bir gerekçe olmalıydı. Üstelik bu adam kendisiyle birlikte güçlenmişti: Bu nedenle onu açıkça düşman ilan etmemek gerekirdi. Bütün sırlarda onun da eli vardı, Korsikalı ailenin pek de temiz olmayan bütün sırlarına pek yakından şahit olmuştu, bu yüzden onu kabaca bertaraf etmek iyi olmazdı. Bu nedenle insanların gözünde Fouché’nin görevden ayrılmasını haklı gösterecek kurnaz<a id="GBS.0135.05"/> ve dikkatli bir çare bulunur: Bakan Joseph Fouché görevinden alınmaz, aksine o görevini öyle kusursuz, öyle ustaca yerine getirmiştir ki, vatandaşların gözetime ihtiyacı kalmamış ve Polis Bakanlığı tamamen gereksiz bir hale gelmiştir. Yani Bakan görevden alınmamış, Polis Bakanlığı ve onun makamı kaldırılmıştır, tabii ki böylece göze çarpmayacak şekilde kendisi de.</p>
		<p>Kırılgan Fouché’nin kapı önüne<a id="GBS.0136.01"/> konulduğu bu sert davranıştan fazla alınmaması için, görevinden ayrılması büyük titizlikle yumuşatılır. Makamından olması senatoda verilen bir üyelikle telafi edilir ve Bonaparte, Fouché’ nin terfi ettiğini yazdığı şu mektupla bildirir: “Polis Bakanı yurttaş Fouché en güç koşullar altında yeteneği, azmi ve hükümete bağlılığı sayesinde olayların gerektirdiği şekilde, mümkün olan her şeyi yerine<a id="GBS.0136.02"/> getirmiştir. Kendisine senatoda bir üyelik veren hükümet, eğer günün birinde tekrar bir polis bakanına ihtiyaç duyarsa, bu kişi güvenini kazanmış Fouché’den başka biri olmayacaktır.” Ayrıca bir zamanların komünisti Fouché’nin, eski düşmanı parayla mükemmel bir barış sağladığını gören Bonaparte, ona emekliliği için altın bir köprü kurar. Polis Bakanı, polis örgütünün hesaplarını tasfiye ederken Bonaparte’a<a id="GBS.0136.03"/> kasadaki iki milyon dört yüz bin frankı teslim ettiğinde, Bonaparte kendisine hemen bunun yarısı olan bir milyon iki yüz frankı hediye eder. Ayrıca bundan on yıl kadar önce öfkeyle parayı aşağılayan ve onu “kirli ve ahlak bozucu” olarak niteleyen Fouché’ye şimdilerde parayı keşfetmiş biri olarak, senatör unvanının yanı sıra Aix’de Marsilya’dan Toulon’a kadar uzanan ve değeri on milyon frank<a id="GBS.0136.04"/> olan küçük bir prensliğin yönetimi de verilir. Bonaparte, Fouché’yi tanıyordu; Fouché’nin tedirgin, oyuna düşkün entrikacı eli olduğunu biliyordu; bu elleri bağlayamayacağına göre, onları altınla doldurmak en iyisiydi. İşte bütün bu olanlardan sonra şunu söyleyebiliriz: Tarih boyunca hiçbir bakan, Fouché gibi onurlandırılarak ve itinayla görevinden uzaklaştırılmamıştır.</p>

		<section class="si-footnotes" epub:type="footnotes">

			<aside class="si-footnote" epub:type="footnote" id="f54"><a class="si-backref" href="#ref_f54">54 .</a><span class="si-footnote-text"> (Fr.) Her<div style="display:none;"><a id="GBS.0136.05"/></div> işe yatkın, her kılıfa giren. (Y.N.)</span></aside>
			
			
			<aside class="si-footnote" epub:type="footnote" id="f55"><a class="si-backref" href="#ref_f55">55 .</a><span class="si-footnote-text"> (İt.) Kahraman ve delifişek. Roma kentinde kullanılan bir deyimdir. Kahraman geçinen, kahraman gibi davranan anlamında kullanılır. (Ç.N.)</span></aside>
			
			
			<aside class="si-footnote" epub:type="footnote" id="f56"><a class="si-backref" href="#ref_f56">56 .</a><span class="si-footnote-text"> Fransız Devrimi takviminde 4 Eylül 1797’ye denk düşen gün. (Y.N.)</span></aside>
			
			
			<aside class="si-footnote" epub:type="footnote" id="f57"><a class="si-backref" href="#ref_f57">57 .</a><span class="si-footnote-text"> Fransız Devrimi takviminde 21 Temmuz 1799’a denk düşen gün. (Y.N.)</span></aside>
			
			
			<aside class="si-footnote" epub:type="footnote" id="f58"><a class="si-backref" href="#ref_f58">58 .</a><span class="si-footnote-text"> (İsp.) Umutsuz. (Ç.N.)</span></aside>
<div style="display:none;"><a id="GBS.0137.01"/></div>			
			
			<aside class="si-footnote" epub:type="footnote" id="f59"><a class="si-backref" href="#ref_f59">59 .</a><span class="si-footnote-text"> (Fr.) Resmî daire, kalem, büro. (Y.N.)</span></aside>
			
			
			<aside class="si-footnote" epub:type="footnote" id="f60"><a class="si-backref" href="#ref_f60">60 .</a><span class="si-footnote-text"> (Rus.) Çar’ın korunmasını sağlamak amacıyla XVI. yüzyıl ortalarında kurulan ve yaklaşık yüz yıl Rus Ordusu’nun ana bölümünü oluşturan askerî birlikler. (Ç.N.)</span></aside>
			
			
			<aside class="si-footnote" epub:type="footnote" id="f61"><a class="si-backref" href="#ref_f61">61 .</a><span class="si-footnote-text"> (Fr.) Saint-Cloud’nun Rüzgârgülü. (Y.N.)</span></aside>
			
			
			<aside class="si-footnote" epub:type="footnote" id="f62"><a class="si-backref" href="#ref_f62">62 .</a><span class="si-footnote-text"> (Fr.) “Napoléon, Bonaparte’ın altından kendini göstermeye başlamıştı bile.” 1802 doğumlu Victor<div style="display:none;"><a id="GBS.0137.02"/></div> Hugo, 1831’de yazdığı <em>Le Feuilles d’autommne</em> (Sonbahar Yaprakları) adlı siyasi şiirlerinde Napoléon’dan böyle bahsetmiştir. (Ç.N.)</span></aside>
			
			
			<aside class="si-footnote" epub:type="footnote" id="f63"><a class="si-backref" href="#ref_f63">63 .</a><span class="si-footnote-text"> Augustus, Caesar, Octavianus (MÖ 23 Eylül 63-MS 19 Ağustos 14): Asıl adı Gaius Octavius, sonradan Gaius Julius Caesar Octavianus. İlk Roma İmparatoru’dur. (Ç.N.)</span></aside>
			
			
			<aside class="si-footnote" epub:type="footnote" id="f64"><a class="si-backref" href="#ref_f64">64 .</a><span class="si-footnote-text"> (Fr.) Gösterişli bir kanıt. (Y.N.)</span></aside>
		</section>
	</section>
<div style="display:none;"><a id="GBS.0137.03"/></div></body>
</html>