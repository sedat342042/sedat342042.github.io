<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>SEKIZINCI_BOLUM.xhtml</title>
  <link href="../Styles/template.css" rel="stylesheet" type="text/css" />
</head>

<body>
  <div class="generated-style" id="sekizinci-bolum">
    <p class="bolum-ismi" xml:lang="tr"><span class="bolum-ismi">Sekizinci bölüm</span></p>

    <h1 class="bolum-ismi-2-satir" id="toc-anchor" xml:lang="tr"><span class="bolum-ismi">Başbakanın biyografisine bir katkı</span></h1>

    <p class="duz" xml:lang="tr"><span class="duz">Başbakan Recep Tayyip Erdoğan’ın eşi Emine Erdoğan zaman zaman giyimiyle medyanın gündemine gelen bir isim. Genelde yapılan haberler övgü dolu. Bizim topraklarımızda henüz “estetik” ile “süsleme” farkı pek bilinmediği için övgüler bazen insanı şaşırtıyor.</span></p>

    <p class="duz" xml:lang="tr"><span class="duz">Diyanet İşleri başkanının cüppesi dikkatinizi çekiyor mu?</span></p>

    <p class="duz" xml:lang="tr"><span class="duz">Her geçen yıl cüppe daha süslü hale geliyor. Önce bir soralım: Bu cüppe örfi mi, dini mi?</span></p>

    <p class="duz" xml:lang="tr"><span class="duz">İslam’da cüppe var mı?</span></p>

    <p class="duz" xml:lang="tr"><span class="duz">Hz. Muhammed namaz kılarken özel bir giysisi var mıydı? Yoktu.</span></p>

    <p class="duz" xml:lang="tr"><span class="duz">Dört halifenin özel bir cüppesi, kıyafeti var mıydı? Yoktu.</span></p>

    <p class="duz" xml:lang="tr"><span class="duz">Demek ki İslam’da cüppe yok.</span></p>

    <p class="duz" xml:lang="tr"><span class="duz">Son yıllara kadar Diyanet İşleri başkanları sade, beyaz bir cüppe giyerlerdi. Sedefler, kaftanlar yoktu öyle.</span></p>

    <p class="duz" xml:lang="tr"><span class="duz">Peki, Neden her geçen yıl Diyanet İşleri başkanının cüppesi süslü hale geldi? Nereden çıktı bu sedef düğmeler, kaftanlar?</span></p>

    <p class="duz" xml:lang="tr"><span class="duz">Nasıl sormayız: Özlenen Osmanlı şeyhülislamlığı mı?</span></p>

    <p class="duz-ilk-paragraf" xml:lang="tr"><span class="duz">Neyse konumuz bu değil…</span></p>

    <p class="duz" xml:lang="tr"><span class="duz">Konumuz odatv.com’da yer alan bir haber.</span></p>

    <p class="duz" xml:lang="tr"><span class="duz">Habere göre, Emine Erdoğan her ayın belli günleri birkaç yakın arkadaşıyla akşam saatlerinde İstanbul Kanyon’daki Harvey Nichols mağazasına gidiyor. Nedense gidişini gizliyor; örneğin mağazaya garaj kapısından giriyor.</span></p>

    <p class="duz" xml:lang="tr"><span class="duz">Herhalde güvenlik için!</span></p>

    <p class="duz" xml:lang="tr"><span class="duz">Bu arada yine güvenlik için olacak Harvey Nichols mağazası Emine Erdoğan gelmeden birkaç saat önce müşterilere kapatılıyor.</span></p>

    <p class="duz" xml:lang="tr"><span class="duz">Emine Erdoğan Harvey Nichols’ın satış danışmanları eşliğinde alışverişini yapıyor. Yine kimselere görünmeden asansörle direkt garaja iniyor ve kendisi bekleyen araçlarla Kanyon’dan ayrılıyor.</span></p>

    <p class="duz-ilk-paragraf" xml:lang="tr"><span class="duz">Haber böyleydi.</span></p>

    <p class="duz" xml:lang="tr"><span class="duz">Bu haberden sonra Emine Erdoğan odatv.com’u mahkemeye verdi.&nbsp;5 000 TL’lik tazminat davası açtı. Emine Erdoğan dava dilekçesinde kişilik haklarının zedelendiğini öne sürdü.</span></p>

    <p class="duz" xml:lang="tr"><span class="duz">Alışveriş merkezinden alışveriş yapmanın bir hakaret olarak görülmesi ilginçti!</span></p>

    <p class="duz" xml:lang="tr"><span class="duz">Dava, Ankara 10. Sulh Hukuk Mahkemesi’nde görüldü.</span></p>

    <p class="duz" xml:lang="tr"><span class="duz">Herhalde mahkeme heyeti de böyle bir davayla ilk kez karşılaşmış olacak ki, davada tazminat koşullarının oluşmadığına karar verdi. Yani Emine Erdoğan’ın açtığı davayı reddetti.</span></p>

    <p class="duz" xml:lang="tr"><span class="duz">Böylece Emine Erdoğan hayatında ilk kez bir medya kuruluşuna açtığı davayı kaybetti.</span></p>

    <p class="duz-ilk-paragraf" xml:lang="tr"><span class="duz">Dünyanın her yerinde başbakan eşlerinin kıyafetleri, nereden alışveriş yaptıkları haber olarak medyada yer alır. Fransa’da yaşanan sıcak bir olayı örnek vermeliyim:</span></p>

    <p class="duz" xml:lang="tr"><span class="duz">Fransa’da hükümet yanlısı</span> <span class="italik">Le Figaro</span> <span class="duz">gazetesi, Fas asıllı Adalet Bakanı Rachida Dati’nin fotoğrafından, parmağındaki 16 000 euro’luk yüzüğü silince büyük bir skandal patladı.</span></p>

    <p class="duz" xml:lang="tr"><span class="duz">Evet,</span> <span class="italik">Le Figaro</span><span class="duz">, Dati’yle yapılmış röportajda kullanılan fotoğrafta Dati’nin parmağındaki Chaumet marka 15 900 euro (yaklaşık 33 500 YTL) değerinde elmaslarla süslü yüzüğü fotoshop yöntemiyle silmişti.</span></p>

    <p class="duz" xml:lang="tr"><span class="duz">Olay,</span> <span class="italik">Le Figaro</span> <span class="duz">gazetesinin “yandaş medya” olmakla suçlanmasına yol açtı.</span></p>

    <p class="duz" xml:lang="tr"><span class="duz">Bu suçlamalar üzerine,</span> <span class="italik">Le Figaro</span><span class="duz">’nun görsel yönetmeni Debora Altman, “Dati’nin kararımızdan hiç haberi yok. Kendi inisiyatifimizle yaptık. Ve kararımızdan pişman değiliz. Gösterişli yüzüğün sözlerinden daha fazla göze çarpmasını istemedik” savunmasını yaptı.</span></p>

    <p class="duz" xml:lang="tr"><span class="duz">Hatırlanacağı üzere Cumhurbaşkanı Abdullah Gül’ün eşi Hayrünnisa Gül’ün bir serginin açılışında parmağında bulunan yüzük de Türkiye’de konu olmuştu.</span></p>

    <p class="duz" xml:lang="tr"><span class="duz">“Firs Lady” Hayrünnisa Hanım’ın parmağında; 65 000 YTL’lik tek taş topaz “İstanbul yüzüğü”nde Ayasofya ve Topkapı Sarayı’nın motifleri vardı.</span></p>

    <p class="duz" xml:lang="tr"><span class="duz">Yüzük bizim medyada Bayan Gül’ün şıklığını artırdığı için övülmüştü! Neyse… İki ülkenin iki kültür, iki medya arasındaki farkı bu diyelim! Suudi Arabistan kralının hediye ettiği mücevher iddialarına ise hiç girmeyelim.</span></p>

    <p class="duz-ilk-paragraf" xml:lang="tr"><span class="duz">Konumuza dönersek, Emine Erdoğan politikacı eşlerinin kıyafetlerinin haber olduğunu iyi bilir.</span></p>

    <p class="duz" xml:lang="tr"><span class="duz">Harvey Nichols mağazasından alışveriş yapmasını “kişiliğine hakaret” olarak görmesi için bir nedeni olmalı kuşkusuz.</span></p>

    <p class="duz" xml:lang="tr"><span class="duz">Niye bu kadar tepki göstermişti acaba?</span></p>

    <p class="duz" xml:lang="tr"><span class="duz">Bu soru önemli.</span></p>

    <p class="duz" xml:lang="tr"><span class="duz">Çünkü odatv.com’un Erdoğan ailesi için yaptığı şu haberlere nedense hiçbiri bir tepki göstermedi…</span></p>

    <p class="duz" xml:lang="tr"><span class="duz">Bu haberlerden biri Verso Strateji Uzmanı Erhan Göksel’in “Başbakan’a soru” başlığı altında dostlarına attığı şu mesajdı:&nbsp;</span></p>

    <p class="alinti-ilk-paragraf" xml:lang="tr"><span class="dar-paragraf-duz">BAŞBAKAN,&nbsp;</span></p>

    <p class="alinti-ilk-paragraf" xml:lang="tr"><span class="dar-paragraf-duz">– 23.7.2001 tarih ve 2501 sayılı gider pusulası ile A. Burak Erdoğan’a altın takı bozdurma ödemesi yapan Asgold AŞ 262.802.364.000 TL ödedi mi?</span></p>

    <p class="alinti-ilk-paragraf" xml:lang="tr"><span class="dar-paragraf-duz">– 23.7.2001 tarihinde oğlunuz Burak Erdoğan, altın takı bozdurma ödemesi yapan Asgold AŞ’den aldığı 262.802.364.000 TL’yi size borç mu verdi?&nbsp;</span></p>

    <p class="alinti-ilk-paragraf" xml:lang="tr"><span class="dar-paragraf-duz">– 2001’de oğlunuzdan aldığınız 262 milyar TL tutarındaki borcun ödendiği, ancak 7 şubat 2006 tarihli mal beyanınızda gözükmediği doğru mu?</span></p>

    <p class="duz-ilk-paragraf" xml:lang="tr"><span class="duz">Bu sorular nedeniyle odatv.com’a bir açıklama gelmedi. Dava da açılmadı. Gerçi sonra Erhan Göksel Ergenekon soruşturması nedeniyle gözaltına alınıp sorgulandı; ama bunun bu sorularla bir ilgisi var mıydı, bilemem…</span></p>

    <p class="duz-ilk-paragraf" xml:lang="tr"><span class="duz">Devam edelim:</span></p>

    <p class="duz" xml:lang="tr"><span class="duz">Sonra yerel seçimler döneminde CHP’li Kemal Kılıçdaroğlu ortaya bir isim attı: Ekrem Tosun.</span></p>

    <p class="duz" xml:lang="tr"><span class="duz">Ardından Kılıçdaroğlu şunu sordu: “Başbakan Ekrem Tosun’u tanıyor mu?”</span></p>

    <p class="duz" xml:lang="tr"><span class="duz">İş hemen anlaşıldı. Ekrem Tosun meselesi açığa çıktı.</span></p>

    <p class="duz" xml:lang="tr"><span class="duz">Artık Türkiye bir ismi yakından tanıyor: Cihan Kamer.</span></p>

    <p class="duz" xml:lang="tr"><span class="duz">AKP döneminde yıldızı parlayan işadamlarından. Hangi “değerli taşı” kaldırsanız altından Cihan Kamer çıkıyor:</span></p>

    <p class="duz" xml:lang="tr"><span class="duz">Bir bakıyorsunuz Fenerbahçe yönetim kurulunda… Bir bakıyorsunuz İstanbul’daki sel felaketinde yedi şoförün öldüğü dere kenarındaki TIR garajının sahibi.</span></p>

    <p class="duz" xml:lang="tr"><span class="duz">Neyse konumuz Cihan Kamer değil; gün gelir AKP’nin işadamları da kitap olur! Konumuza dönersek:</span></p>

    <p class="duz" xml:lang="tr"><span class="duz">Hani, Erhan Göksel, Burak Erdoğan’ın altınlarını sormuştu.</span></p>

    <p class="duz" xml:lang="tr"><span class="duz">İşte bu Ekrem Tosun bu altınların akıbetinin ortaya çıkmasına neden oldu.</span></p>

    <p class="duz" xml:lang="tr"><span class="duz">Burak Erdoğan’ın eşi Sema ile Recep Tayyip Erdoğan’ın diğer oğlu Bilal ortak olup İstanbul Atatürk Havaalanı freeshop bölümünde bir altın mağazası açtılar.</span></p>

    <p class="duz" xml:lang="tr"><span class="duz">Atagold firmasına ait mağazanın hepsine sahip değillerdi, diğer ortakları Cihan Kamer ve Ekrem Tosun’du.</span></p>

    <p class="duz" xml:lang="tr"><span class="duz">Kılıçdaroğlu’nun sorduğu Ekrem Tosun, Erdoğan ailesinin ortağıydı. Bu ortaklıktaki sermayeleri düğün takıları mıydı, bilinmez!</span></p>

    <p class="duz" xml:lang="tr"><span class="duz">Ancak Erdoğan ailesinin çocukları ticari hayatta çok aktiftiler. Örneğin, Başbakan Erdoğan’ın Necmettin Erbakan’dan dolayı adına Necmettin Bilal ismini verdiği genç yaşındaki başarılı oğlunun sadece kuyumcu mağazası yoktu; kozmetikten fast-food zincirine kadar birkaç şirketi daha vardı. Maye Dış Ticaret, Doruk Izgara Limited Şirketi, Atagold AŞ…<a class="footnote-link" href="#footnote-231-1" id="footnote-231-1-backlink">[1]</a></span></p>

    <p class="duz" xml:lang="tr"><span class="duz">Emine Erdoğan Harvey Nichols mağazasından alışveriş yaptığını yazanları mahkemeye veriyor, ama oğlu Bilal Erdoğan ABD’nin ünlü makyaj malzemesi üreticisi Bellapierre Cosmetic ürünlerinin Türkiye’de ortaklık yapmasına onay veriyor. Demek ki Emine Hanım’ın meselesi Harvey Nichols mağazasından alışveriş yapması değildi. Neydi peki?..</span></p>

    <p class="duz" xml:lang="tr"><span class="duz">Bilal Erdoğan iyi de para kazanıyor anlaşılan; ABD’de 261 500 dolara ev aldı.</span></p>

    <p class="duz" xml:lang="tr"><span class="duz">Düşünsenize başarıyı; babaları 1994’te İstanbul belediye başkanı olarak gösterdiği mal beyanında, sadece 5 110 lira serveti vardı.</span></p>

    <p class="duz" xml:lang="tr"><span class="duz">Her ne kadar ünlü</span> <span class="italik">Forbes</span> <span class="duz">dergisi dünyanın en zengin politikacıları arasında Başbakan Erdoğan’ı 8. sırada gösterse de ben inanmıyorum. Güya Erdoğan’ın serveti İngiltere kraliçesinden, Norveç kralından, Monako prensinden filan fazlaymış!</span></p>

    <p class="duz" xml:lang="tr"><span class="duz">Servetini bilmem ama Erdoğan kim ne derse desin politikada son derece başarılı oldu.</span></p>

    <p class="baslik-3" xml:lang="tr"><span class="duyuru-baslik">Yahudi cesaret madalyalı ilk Müslüman mücahitti!</span></p>

    <p class="duz" xml:lang="tr"><span class="duz">Bu madalyanın önemi büyüktür…</span></p>

    <p class="duz" xml:lang="tr"><span class="duz">1906’da New York’ta Yahudi bankerler tarafından kurulan; misyonu, İsrail devletini kurmak ve Siyonizm’i dünyaya egemen kılmak olan, dünya Musevi örgütlerinin çatısı kabul edilen AJC&nbsp;(ABD Yahudi Kongresi), sadece Siyonist önderlere layık gördüğü cesaret madalyasını kuruluşundan beri ilk kez Müslüman bir siyasetçiye verdi: Başbakan Erdoğan’a.</span></p>

    <p class="duz" xml:lang="tr"><span class="duz">Keza Yahudilerin diğer örgütü ADL (Anti Deformation Launge) de Başbakan Erdoğan’a üstün hizmet madalyası verdi. Bakın, bunlar kolay kolay kimseye verilen ödüller değildir.</span></p>

    <p class="duz" xml:lang="tr"><span class="duz">Helal olsun deyip biz diğer oğlu Ahmet Burak Erdoğan’dan devam edelim…</span></p>

    <p class="duz-ilk-paragraf" xml:lang="tr"><span class="duz">Başbakan Erdoğan”ın babasının adını verdiği Ahmet Burak Erdoğan’ın Bumerz ve MB isimli iki denizcilik şirketinde yönetim kurulu üyeliği ve ortaklığı var.</span></p>

    <p class="duz" xml:lang="tr"><span class="duz">Peki, hepsi bu kadar mı?</span></p>

    <p class="duz" xml:lang="tr"><span class="duz">Acaba başbakanın oğullarının yurtdışında şirketleri var mı?</span></p>

    <p class="duz" xml:lang="tr"><span class="duz">Henüz uluslararası belgelere ulaşamıyoruz, ama güvenilir kaynaklarımızın aktardığına göre böyle bir şirket var. Bu şirket deniz taşımacılığı yapıyor ve bünyesinde 10 kadar gemi barındırıyor. İddia bu.</span></p>

    <p class="duz" xml:lang="tr"><span class="duz">Ama şu iddia değil…</span></p>

    <p class="duz" xml:lang="tr"><span class="duz">İstanbul’un son dönemde yıldızı parlayan Emirgân sırtlarında Reşitpaşa Aykan Sokak 10 numarada güzel bir villa var.</span></p>

    <p class="duz" xml:lang="tr"><span class="duz">Bir genç adam, bir gün Aykan Sokak 10 numaradaki villayı gezdi, beğendi. Kısa süre sonra bir başka adam geldi ve villa sahibine, “Kaça satarsınız?” diye sordu.</span></p>

    <p class="duz" xml:lang="tr"><span class="duz">Villanın sahibi bir Avusturyalıydı. Avusturyalı, mülkünü satmak niyetinde olmadığını için uçuk bir fiyat söyledi: “1 milyon 750 bin dolara satarım.”</span></p>

    <p class="duz" xml:lang="tr"><span class="duz">Alıcı, hiç üstelemedi; pazarlık bile yapmadı. Avusturyalı mülk sahibine 500 bin dolar nakit ön ödeme yaptı. Villanın içinde kiracı çıktıktan sonra tapu devri yapıldı. Devir esnasında bedelin bakiyesi, yani 1 milyon 200 bin dolar ödendi.</span></p>

    <p class="duz" xml:lang="tr"><span class="duz">Dikkat ediniz, paralar hep nakit ödeniyor.</span></p>

    <p class="duz" xml:lang="tr"><span class="duz">Villayı satın alan genç adam çok mutlu oldu; ortağı olduğu şirketi villaya taşıdı.</span></p>

    <p class="duz" xml:lang="tr"><span class="duz">Bu genç adam, Başbakan Recep Tayyip Erdoğan’ın büyük oğlu Ahmet Burak’tı.</span></p>

    <p class="duz" xml:lang="tr"><span class="duz">Şirketin adı: Bumerz Denizcilik ve Ticaret Anonim Şirketi’ydi.</span></p>

    <p class="duz" xml:lang="tr"><span class="duz">1 milyon 750 bin dolara villa alan bu şirketin sermayesi ne kadardır dersiniz? Şirket sermayesi, Aykan Sokak 10 numaraya taşınırken 1 milyon liraydı. Yani villanın fiyatı, şirket sermayesini aşıyor.</span></p>

    <p class="duz" xml:lang="tr"><span class="duz">Peki, bu nasıl oluyor?</span></p>

    <p class="duz" xml:lang="tr"><span class="duz">Her şeyi de bana sormayın!</span></p>

    <p class="duz-ilk-paragraf" xml:lang="tr"><span class="duz">Bumerz şirketinin ilk adı Turkuaz’dı.</span></p>

    <p class="duz" xml:lang="tr"><span class="duz">Aralarında Burak Erdoğan’ın bulunduğu beş ortak, 10 nisan 2006’da bir milyon lira sermayeyle Turkuaz’ı kurdu. İlk adres Üsküdar İmrahor Mahallesi’ndeydi.</span></p>

    <p class="duz" xml:lang="tr"><span class="duz">Ortaklar arasında başbakanın, ağabeyi Mustafa Erdoğan ile eniştesi Ziya İlgen ve 2001 yılında Burak Erdoğan’ın kayınpederi olan Osman Ketenci yer aldı.</span></p>

    <p class="duz" xml:lang="tr"><span class="duz">Burak Erdoğan, 250 bin liralık sermayeyle şirketin yüzde 25’ine sahipti. Yüzde 25’er pay sahibi diğer iki isim ise büyük enişte İlgen ile amca Erdoğan’dı.</span></p>

    <p class="duz" xml:lang="tr"><span class="duz">Aradan beş ay geçti; şirket olağanüstü genel kurulu topladı. Genel kurul, Plakçılar Çarşısı olarak bilinen Unkapanı’ndaki IMÇ 2. blokta gerçekleşti.</span></p>

    <p class="duz" xml:lang="tr"><span class="duz">Şirketin yeni unvanının Bumerz’e dönüştürülmesi ve şirketin 1 milyon 750 bin dolara satın alınan Aykan Sokak 10 numaradaki yeni mekânına taşınması kararı alındı. Resmi kayıtlara göre bu tarihte şirket sermayesi halen bir milyon liraydı.</span></p>

    <p class="duz" xml:lang="tr"><span class="duz">Aradan altı ay geçti, ortaklar yeniden bir araya geldi. Bumerz’in 2006 yılı olağan genel kurulu 7 şubat 2007 tarihinde toplandı. Şirket sermayesi 1 milyon liradan iki milyon liraya yükseltildi. Burak Erdoğan’ın sermaye taahhüdü de 250 bin liradan 500 bin liraya yükseltildi.</span></p>

    <p class="duz" xml:lang="tr"><span class="duz">Ne tempo değil mi?</span></p>

    <p class="duz" xml:lang="tr"><span class="duz">Nisan 2006’da 1 milyon lira sermayeyle şirketi kur, beşinci ayın sonunda 1 milyon 750 bin dolara villa ofis al, altı ay sonra da sermayeni 2 milyon liraya çıkar.</span></p>

    <p class="duz" xml:lang="tr"><span class="duz">İlginç olan ise, şubat 2007 tarihinden sonra sermaye artırımı filan olmaması. Oysa işe son derece hızlı başlamışlardı.</span></p>

    <p class="duz" xml:lang="tr"><span class="duz">Acaba işler mi pek iyi değildi?</span></p>

    <p class="duz" xml:lang="tr"><span class="duz">Unutmadan küçük bir not daha aktaralım.</span></p>

    <p class="duz" xml:lang="tr"><span class="duz">Burak Erdoğan’ın villa komşuları arasında Remzi Gür ile Başbakan Erdoğan’a yakın, Sudan ve İran’da petrol ve gaz kuyuları alan çok zengin bir başka aile dostu daha bulunuyor.</span></p>

    <p class="duz" xml:lang="tr"><span class="duz">Bu para işleri hep sıkıcıdır. Gelin, Erdoğan ailesinin denizciliğe merakının nereden geldiğine bakalım…</span></p>

    <p class="baslik-3" xml:lang="tr"><span class="duyuru-baslik">Başbakan Erdoğan’ın ataları</span></p>

    <p class="duz" xml:lang="tr"><span class="duz">Başbakan Erdoğan İstanbul metrobüs hattının açılışında bir pankartla karşılandı: “Son Osmanlı Padişahı I. Recep Tayyip Erdoğan!” Başbakan Erdoğan’ın ailesinin Osmanlı Sarayı ile bir ilgisi var mıydı?</span></p>

    <p class="duz" xml:lang="tr"><span class="duz">Gerçi aile içinde Başbakan Erdoğan’a “Sultanım”, “Sultanımız” diye hitap ettiği söyleniyorsa da Dede Bakatalı Tayyip’in Osmanlı Sarayı’yla pek ilgisi yoktu…</span></p>

    <p class="duz-ilk-paragraf" xml:lang="tr"><span class="duz">Tarih, 8 mart 1916.</span></p>

    <p class="duz" xml:lang="tr"><span class="duz">Ruslar Rize’yi işgal etti.</span></p>

    <p class="duz" xml:lang="tr"><span class="duz">Yöre halkı evini, bahçesini, hayvanını bırakıp Trabzon’a doğru kaçmaya başladı.</span></p>

    <p class="duz" xml:lang="tr"><span class="duz">Ruslara en büyük yardımı Karadeniz’deki Rum ve Ermeni çeteler yaptı.</span></p>

    <p class="duz" xml:lang="tr"><span class="duz">İki yıl önce İstanbul’dan Rize’ye gelen ve buradaki yerli halkın katılımıyla gücünü artıran Teşkilat-ı Mahsusa fedaileri bu kez işgalci güçlere karşı çete savaşı vermeye başladılar. Bu İttihatçı fedailerin arasında yöre de “Bakatalılar” olarak bilinen aileden kimseler var mıydı?</span></p>

    <p class="duz-ilk-paragraf" xml:lang="tr"><span class="duz">Tarih, 17 kasım 1913.</span></p>

    <p class="duz" xml:lang="tr"><span class="duz">Ayrılıkçı çetelerle, aynı onların yöntemlerini kullanarak gayrinizami harp yapmak amacıyla paramiliter Teşkilat-ı Mahsusa kuruldu.</span></p>

    <p class="duz" xml:lang="tr"><span class="duz">Teşkilat, Harbiye Nezareti’ne bağlıydı. Beş kişilik çelik çekirdek yönetim kadrosu vardı: Dr. Nâzım, Dr. Bahaeddin Şakir, Yüzbaşı Atıf (Kamçıl), Binbaşı Süleyman Askeri, Emniyet Müdür Muavini Cemal Azmi.</span></p>

    <p class="duz" xml:lang="tr"><span class="duz">Başkan Süleyman Askeri’ydi.</span></p>

    <p class="duz" xml:lang="tr"><span class="duz">Teşkilatın iki birimi vardı: Harici ve Dahili.</span></p>

    <p class="duz" xml:lang="tr"><span class="duz">Harici bölümün görevi, cephe gerisinden sızarak sabotaj eylemleri düzenlemek, düşman hakkında istihbarat toplamak, düşman topraklarına gerilla tipi akınlar ve propaganda yapmaktı.</span></p>

    <p class="duz" xml:lang="tr"><span class="duz">Dahili bölüm ise, yurtiçinde asayişi sağlamaktan, mahalli güçleri örgütlemekten, propaganda yapmaktan sorumluydu.</span></p>

    <p class="duz" xml:lang="tr"><span class="duz">Sadece askerler değil siviller de –Mehmet Âkif (Ersoy)’dan Said-i Nursi’ye, İzmir’de ilk kurşunu atan Hasan Tahsin’den şair Mehmet Emin (Yurdakul)’a kadar– gönüllü olarak teşkilata katıldı.</span></p>

    <p class="duz" xml:lang="tr"><span class="duz">Her kesimden ve görüşten insanı tek yüksek hedef birleştirmişti: Vatanı savunmak! Bu nedenle Kafkasya’dan Hindistan’a, Avrupa’dan Arabistan çöllerine kadar, sonuçta ömrünü çoktan tamamlamış bir imparatorluğu yeniden diriltmek için öldürdüler, öldüler, esir düştüler…</span></p>

    <p class="duz-ilk-paragraf" xml:lang="tr"><span class="duz">Tarih, 1 kasım 1914.</span></p>

    <p class="duz" xml:lang="tr"><span class="duz">Ruslar karadan ve denizden Karadeniz’e harekâta başladı. Rus donanması Karadeniz kıyılarını bombalarken, kara ordusu Artvin’i işgal etti.</span></p>

    <p class="duz" xml:lang="tr"><span class="duz">Aynı günlerde Teşkilat-ı Mahsusa fedaileri İstanbul’dan Karadeniz’e geldi ve merkezi Trabzon’da bulunan Lazistan Müfrezesi Komutanlığı kuruldu. Bölgedeki neredeyse tüm erkekler silah altına alındı.</span></p>

    <p class="duz" xml:lang="tr"><span class="duz">Kimler yoktu ki gönüllüler arasında; Tuzcuoğlu Memiş Grubu, Basaoğulları, Alemdaroğulları, Sipahioğulları, Mataracılar vs.</span></p>

    <p class="duz" xml:lang="tr"><span class="duz">Bakatalı Tayyip bunlar arasında mıydı? Bilinmiyor!</span></p>

    <p class="duz-ilk-paragraf" xml:lang="tr"><span class="duz">Ermeniler kurmayı düşündükleri Büyük Ermenistan sınırları içine Doğu Karadeniz’i de katmak istiyorlardı. Rumlar da Ermenilerle ittifak halindeydi. Savaş sırasında Rus ordusuna destek veriyor, cephe gerisinde ayaklanma çıkarıyorlardı.</span></p>

    <p class="duz" xml:lang="tr"><span class="duz">Trabzon Vilayeti salnamesinde merkez, Canik, Rize ve Gümüşhane’de 50 233 Ermeni vardı. Hepsi değil ama önemli bir bölümü iç bölgelere tehcir edildi. Ancak göç yollarında nakliye araçlarının olmaması, saldırılar ve hastalıklar yüzünden binlerce Ermeni öldü.</span></p>

    <p class="duz" xml:lang="tr"><span class="duz">Bu arada sadece Ermenilere tehcir yapılmadı. 16 haziran 1916’da eli silah tutan 15-50 yaş arasındaki Rumlar da Karadeniz’den uzaklaştırıldı.</span></p>

    <p class="duz" xml:lang="tr"><span class="duz">Bu tehcir sırasında Bakatalı Tayyip görev yaptı mı? Bilinmiyor!..</span></p>

    <p class="duz-ilk-paragraf" xml:lang="tr"><span class="duz">Ermeni ve Rum tehcirlerine rağmen, Sarıkamış’ta büyük kayıp veren Osmanlı ordusu, Rusların Karadeniz harekâtını durduramadı. Rus ordusu Trabzon’a kadar yaklaştı.</span></p>

    <p class="duz" xml:lang="tr"><span class="duz">Teşkilat-ı Mahsusa müfrezelerinin mevcudu bin kişiye kadar düştü. Bu fedailerin de tek yapabildikleri, Rus askerlerinin kıyafetlerini giyip içlerine sızıp eylem yaparak Rusları durdurmaya çalışmaktı.</span></p>

    <p class="duz" xml:lang="tr"><span class="duz">Rize’nin Pekmezli köyünden Serdümen Recep, Çakıroğullu İsmail Ağa, İkizdereli Süleyman Sırrı, Mataracı Mehmet, Pazarlı Talatorzade Fevzi, Rizeli Lazoğlu Mustafa, kahramanlıklarıyla örnek oldular.</span></p>

    <p class="duz-ilk-paragraf" xml:lang="tr"><span class="duz">Rusya’daki Bolşevik Devrimi sonucu Ruslar çekilmeye başladı. Fakat Ermenilerin Karadeniz’i bırakmaya hiç niyeti yoktu. Teşkilat-ı Mahsusa ile aralarında kanlı çarpışmalar oldu. Rize, 2 mart 1918’de kurtarıldı.</span></p>

    <p class="duz" xml:lang="tr"><span class="duz">Bakatalı Tayyip kayıptı…</span></p>

    <p class="duz-ilk-paragraf" xml:lang="tr"><span class="duz">Potamya; Rize’nin Güneysu ilçesinin Osmanlı dönemindeki adıydı. İlçeye bağlı Tepebaşı (Singaz) ile Dumankaya (Pilihoz) köylerini birbirinden ayıran ve “Ayane Dağı” olarak bilinen tepede, Rus işgalinden kalma çadır direkleri bugün hâlâ mevcuttur.</span></p>

    <p class="duz" xml:lang="tr"><span class="duz">Başbakan Erdoğan’ın baba tarafı Pilihozludur.</span></p>

    <p class="duz" xml:lang="tr"><span class="duz">Babası bu köy doğumlu; Ahmet Erdoğan.</span></p>

    <p class="duz" xml:lang="tr"><span class="duz">Dedesi ise Bakatalı Tayyip.</span></p>

    <p class="duz" xml:lang="tr"><span class="duz">Ailenin kökü Osmanlı kayıtlarında 1835’e kadar gidiyor.</span></p>

    <p class="duz" xml:lang="tr"><span class="duz">Kırcasakallı Mehmet’in Mustafa ve Yunus adında iki oğlu var.</span></p>

    <p class="duz" xml:lang="tr"><span class="duz">Başbakan Erdoğan’ın ailesi Yunus’tan gelme…</span></p>

    <p class="duz" xml:lang="tr"><span class="duz">Kafkasya’dan geldikleri söyleniyor. Başbakan Erdoğan’a göre Gürcüler.</span></p>

    <p class="duz" xml:lang="tr"><span class="duz">Yöre halkına göre ise Bakatalılar, Çeçen ya da Çerkez.<a class="footnote-link" href="#footnote-231-2" id="footnote-231-2-backlink">[2]</a></span></p>

    <p class="duz" xml:lang="tr"><span class="duz">Dede Bakatalı Tayyip hakkında hemen hemen hiç bilgi yok.</span></p>

    <p class="duz" xml:lang="tr"><span class="duz">Çünkü Birinci Dünya Savaşı’nda kayboldu.</span></p>

    <p class="duz" xml:lang="tr"><span class="duz">Rize’deki çarpışmalar sırasında şehit düştüğü söyleniyor. Düzenli orduda mı görev aldı, yoksa Teşkilat-ı Mahsusa müfrezelerinde mi yer aldı, pek bilinmiyor. Bilinen, Ermeni tehciri döneminde Karadeniz’de olduğu söylentisi. İttihatçı fedailere katıldığı yorumları da yapılıyor.</span></p>

    <p class="duz" xml:lang="tr"><span class="duz">Dedesi konusunda Başbakan Erdoğan da –belki de sorulmadığı için– bugüne kadar hiç konuşmadı.</span></p>

    <p class="duz" xml:lang="tr"><span class="duz">Başbakanın biyografisini anlatan kitaplarda da Bakatalı Tayyip’in adı yok.</span></p>

    <p class="duz" xml:lang="tr"><span class="duz">Pilihoz köyündeki sarp kayaların olduğu tepenin en üstü, Ruslarla çarpışarak ölenlerin anısına “Şehitlik” adıyla biliniyor. Kim bilir Bakatalı Tayyip de oradaki isimsiz kahramanlardan biridir…</span></p>

    <p class="duz-ilk-paragraf" xml:lang="tr"><span class="duz">Kayıp Bakatalı Tayyip arkasında dul bir eş ve bir oğul bıraktı: Ahmet.</span></p>

    <p class="duz" xml:lang="tr"><span class="duz">Küçük yaşta babasız kalan Ahmet’i, bir iddiaya göre amcası, bir diğer iddiaya göre üvey babası Molla Yunus büyüttü. Molla Yunus seferberlikte askere alınmadı; anlatılanlara göre, bunun sebebi çevrede eli kalem tutan eğitimli tek kişi olması.</span></p>

    <p class="duz" xml:lang="tr"><span class="duz">Bakatalı Tayyip pek anımsanmasa da Molla Yunus ilçede tanınmış biri. İlginç bir karakter:</span></p>

    <p class="duz" xml:lang="tr"><span class="duz">Hem Osmanlı döneminde İttihatçılara hem de Milli Mücadele döneminde Kuva-yı Milliye’ye destek veren Molla Yunus’un, Cumhuriyet devrimlerinin halk tarafından anlaşılması ve benimsenmesinde de önemli katkıları olduğu dile getiriliyor. Keza Rize’de Latin harflerini ilk öğrenen ve halka öğreten kişi olarak anılıyor. Rize’deki Şapka Devrimi’ne karşı çıkan yobazlara karşı duruşuyla hatırlanıyor.</span></p>

    <p class="duz-ilk-paragraf" xml:lang="tr"><span class="duz">Ahmet Erdoğan genç yaşında aynı köyden Fatma Hanım’la evlendi. 1929’da oğlu Hasan, bir yıl sonra da ikinci oğlu Muhammed dünyaya geldi.</span></p>

    <p class="duz" xml:lang="tr"><span class="duz">Ahmet Erdoğan, ailesini köyde bırakıp İstanbul’a göçtü. Bütün göçmen Rizeliler gibi denizcilik yaparak hayatını kazandı. İstanbul’da Tenzile Hanım’la ikinci evliliğini yaptı.</span></p>

    <p class="duz" xml:lang="tr"><span class="duz">Bu evlilikten de iki oğlu bir kızı oldu; Mustafa, Vesile ve… “Son Osmanlı Padişahı I. Recep Tayyip Erdoğan!”</span></p>

    <p class="duz-ilk-paragraf" xml:lang="tr"><span class="duz">Bugün Ahmet Erdoğan’ın yolunu torunu sürdürüyor. Torun Ahmet Burak Erdoğan, amcası ve eniştesiyle birlikte aile mesleği olan deniz taşımacılığını devam ettiriyor. Tabii bir farkla; Ahmet Erdoğan ücretli bir işçiydi, torunu ise patron…</span></p>

    <p class="duz" xml:lang="tr"><span class="duz">Necmettin Bilal Erdoğan ise son şirketi Doruk Limitet Şirketi’yle baba mesleği gıda sektörüne girdi.</span></p>

    <p class="duz" xml:lang="tr"><span class="duz">Başbakan Erdoğan Elif Sucukları’nın muhasebecisiydi. Sonra Sabri Ülker’in damadı Orhan Özkorur ile Yenidoğan Gıda Pazarlama ve Ticaret AŞ’yi ve eniştesi ve kardeşiyle Emniyet Gıda Limitet Şirketi’ni kurdu.</span></p>

    <p class="duz" xml:lang="tr"><span class="duz">Başbakan Erdoğan ticarete devam etseydi ne kadar başarılı olurdu acaba?</span></p>

    <p class="duz" xml:lang="tr"><span class="duz">Bunu şu nedenle sordum; ticarette bu topraklarda herhalde en başarılı devlet adamı Sultan II. Abdülhamid!</span></p>

    <p class="duz" xml:lang="tr"><span class="duz">II. Abdülhamid’i çok seven Başbakan Erdoğan, padişahı kendine örnek alıyor olabilir mi?</span></p>

    <p class="baslik-3" xml:lang="tr"><span class="duyuru-baslik">Ekonomik krizden zengin çıkan bir padişah</span></p>

    <p class="duz" xml:lang="tr"><span class="duz">Son iki yıldır dünya finans kriziyle yatıp kalkıyoruz.</span></p>

    <p class="duz" xml:lang="tr"><span class="duz">Bankaların durumu, borsa, döviz ne olacak herkes merak içinde.</span></p>

    <p class="duz" xml:lang="tr"><span class="duz">Bu topraklar benzer mali krizi XIX. yüzyılın son çeyreğinde de yaşadı. Ve o mali krizi, borsada akıllı oynayarak lehine çeviren bir Osmanlı padişahı vardı: II. Abdülhamid!</span></p>

    <p class="duz" xml:lang="tr"><span class="duz">Akıl hocası kimdi?</span></p>

    <p class="duz" xml:lang="tr"><span class="duz">Dudak uçuklatacak serveti sadece borsada oynayarak mı kazandı?</span></p>

    <p class="duz" xml:lang="tr"><span class="duz">İşte farklı bir padişah portresi…</span></p>

    <p class="alinti-ilk-paragraf" xml:lang="tr"><span class="dar-paragraf-duz">Şehzadeliğimde üç dört ayda bir maaş çıkar, onu da kaime veya metelik para olarak verirlerdi. Ben de koyun ticareti yapardım. Maslak çiftliğinde ekin de ektirirdim, lakin ondan fayda olmazdı. Asıl fayda koyun ticaretindeydi. Senede beş-altı yüz merinos koyun getirirdim. Bunların yavrularını, sütünü yapağını değerlendirir; kısır olanları kasaplara satardım. Ertesi sene başka sütlü koyunlar satın alırdım. Senede koyun başına bir mecidiye kâr bırakırdı. Bu iş çok kârlıdır. Üstübeç de Venedik’ten gelir, boyacılar kullanır, ben daha ucuza satardım. Herkes benden alırdı. Ondan da istifade ederdim. Diğer şehzadeler borç içindeydiler. Çünkü ticaret bilmezler, çalışıp kazanmazlardı. Kazanmak, iş yapmak da bir hünerdir.</span></p>

    <p class="duz-ilk-paragraf" xml:lang="tr"><span class="duz">Şehzadeliği döneminde ticarete başlayıp Osmanlı’nın en zenginlerinden biri olan Sultan II. Abdülhamid’in servetinin kaynağı sadece buğday-koyun-boya ticareti miydi?</span></p>

    <p class="duz" xml:lang="tr"><span class="duz">Bilinir ki, ticaret ve ekonomiyle yakından ilgilenen ilk Osmanlı padişahıydı. İlgisi sadece ticaretin pratiğiyle de sınırlı değildi. XIX. yüzyılın ikinci yarısına damgasını vurmasına rağmen adı gölgede kalmış aydınlardan Münif Paşa’dan iktisat dersleri aldı.</span></p>

    <p class="duz" xml:lang="tr"><span class="duz">Ve bir gün…</span></p>

    <p class="duz" xml:lang="tr"><span class="duz">Şehzadeliği dönemiydi.</span></p>

    <p class="duz" xml:lang="tr"><span class="duz">Osmanlı devleti yayınladığı “İrade-i Seniye”yle borçlarını erteleme kararı almıştı. Çünkü hazinesi tamtakırdı.</span></p>

    <p class="duz-ilk-paragraf" xml:lang="tr"><span class="duz">Bu kötü ekonomiden Dolmabahçe Sarayı da etkilendi.</span></p>

    <p class="duz" xml:lang="tr"><span class="duz">Şehzade Abdülhamid zamanında alamadığı maaşını kırdırmak için saraya rahatlıkla girip çıkan, Osmanlı Hanedanı’na borç para bulan Rum Banker Yorgo Zarifi (1807-1884) ile tanıştı.</span></p>

    <p class="duz" xml:lang="tr"><span class="duz">Yorgo Zarifi, kayınpederi Çelebi Dimitraki ile “Zafiripulos&amp;Zarifi” işletmesinin ortağıydı. Galata Borsası’nın en tanınmış isimlerinden biriydi.</span></p>

    <p class="duz" xml:lang="tr"><span class="duz">Bankerler, Osmanlı devletinin dış ticaret açıklarının kapatılması için gerekli olan yabancı kredileri bulan kişilerdi. Bir yanda Galata bankerlerinden; G. Tubini, Mihran Düz Bey, Köşeoğlu Agop, J. Lorando, Mısırlı Andon Bey “Credit General Otoman” ile; diğer yanda Zarifi, Baltazzi, Boğos Mısırlıoğlu, Zafiripulos, Oppenheim, S. Sulabch, Kristaki, J. Kamondo “Societe Generale Ottomane” ile Osmanlı devletinin iki kasası durumundaydılar.</span></p>

    <p class="duz" xml:lang="tr"><span class="duz">Bankerler aynı zamanda Osmanlı Hanedanı mensuplarının kişisel ihtiyaçları için de kredi/borç veriyorlardı!</span></p>

    <p class="duz" xml:lang="tr"><span class="duz">Banker Yorgo Zarifi, sadece Şehzade Abdülhamid’le değil, Veliaht Murad ve Padişah Abdülaziz’le de görüşüyordu.</span></p>

    <p class="duz" xml:lang="tr"><span class="duz">Abdülhamid kardeşleri arasında en çok Murad’ı seviyordu; onunla sıkça görüşüyordu. Banker Zarifi’yi onun aracılığıyla mı tanımıştı acaba? Bilinmiyor.</span></p>

    <p class="duz" xml:lang="tr"><span class="duz">Bilindiği gibi Murad, amcası Sultan Abdülaziz’i tahtan indirmek için Midhat Paşa gibi siyasiler, Harp Okulu Komutanı Süleyman Paşa gibi askerler ve yukarıda isimlerini yazdığımız Yorgo Zarifi gibi bankerlerle işbirliği yaptı. Amacına ulaştı ama ruh sağlığı bozulduğu için tahtan indirildi.</span></p>

    <p class="duz" xml:lang="tr"><span class="duz">Abdülhamid, padişah olup fırsatını yakalayınca, amcası Abdülaziz ve çok sevdiği kardeşi Murad’ın başına gelenlerin tüm sorumlularını, –ayak işlerine bakanları bile– cezalandırdı. Ancak nedense Banker Zarifi’ye dokunmadı. Rum banker, Yıldız Mahkemesi’ne bile çıkarılmadı.</span></p>

    <p class="duz" xml:lang="tr"><span class="duz">Niye acaba? İşin ucunda para vardı:</span></p>

    <p class="duz" xml:lang="tr"><span class="duz">Abdülhamid şehzadeliği döneminde o kadar parası vardı ki cülus bahşişi olarak dağıtılan 60 bin altını kendi cebinden verdi. Servetinin kaynağı 1864 yılında Havyar Han’da faaliyete başlayan kambiyo ve menkul kıymetler borsasında Banker Zarifi aracılığıyla esham (hisse-borç senedi) alıp satmasıydı.</span></p>

    <p class="duz" xml:lang="tr"><span class="duz">Zarifi, padişahın mali danışmanıydı; zenginleşmesinin aracıydı.</span></p>

    <p class="duz" xml:lang="tr"><span class="duz">Bu nedenle Banker Yorgo Zarifi’ye dokunmadı.</span></p>

    <p class="duz" xml:lang="tr"><span class="duz">Hatta, Meclis-i Mebusan’ın 22 ocak 1878 tarihli oturumunda Aydın Mebusu Hacı Ahmed Efendi bölgesindeki köylülerin palamut gelirlerine devletten alacaklarına karşılık el koyan Banker Zarifi’yi şikâyet etti. Saray bu sözleri hiç duymak istemedi.</span></p>

    <p class="duz-ilk-paragraf" xml:lang="tr"><span class="duz">Rum tüccarlarına genellikle “çorbacı” deniyordu. II. Abdülhamid de bu nedenle Banker Zarifi’ye hep “Çorbacı” diye hitap etti. Ve, “Çorbacı”dan sadece finansal kurumların işleyişi hakkında özel bilgiler almakla kalmadı, parasını borsada nasıl değerlendireceği konusunda akıl da danıştı.</span></p>

    <p class="duz" xml:lang="tr"><span class="duz">O dönemde de sıkça yapılan borsa spekülasyonlarından Banker Zarifi aracılığıyla yararlandı. Örneğin, 1873’ten başlayarak Avrupa’yı etkileyen mali krizden tutun da, Güney Afrika’daki bulunan altın madenlerine kadar çeşitli spekülasyonlardan haberdar oldu.</span></p>

    <p class="duz" xml:lang="tr"><span class="duz">Mabeyn Başkâtibi Tahsin Paşa “hatıratı”nda ilişkilerini şöyle yazdı:</span></p>

    <p class="alinti-ilk-paragraf" xml:lang="tr"><span class="dar-paragraf-duz">Mösyö Zarifi, Abdülhamid Efendi’nin iskonto ettiği maaşlarını gene kendi nezlindeki hesab-ı carisine kaydeder ve bunlara bir faiz yürüterek, gerek bunun hasılını ve gerek çiftliğinden ve diğer bazı emlak ve akarından aldığı gelirleri kârlı işlerde kullanırdı. Abdülhamid Efendi’nin, Mösyö Zarifi’yi sık sık kabul ederek her ziyarette kendisiyle para işleri hakkında görüştüğünü ve servetinin idaresini teftiş ve takip ettiğini saray emektarlarından işittiğim gibi bizzat kendisi de bunu anlatır dururdu.</span></p>

    <p class="duz-ilk-paragraf" xml:lang="tr"><span class="duz">Abdülhamid iktidara geldiğinde Banker Yorgo Zarifi artık 70 yaşına gelmişti. Ancak dinçti. Padişahın huzura en çok kabul ettiği banker olmakla kalmamış, en çok görüştüğü kişi de olmuştu.</span></p>

    <p class="duz" xml:lang="tr"><span class="duz">Abdülhamid tüm mali bilgisini bu ünlü bankere borçluydu.</span></p>

    <p class="duz" xml:lang="tr"><span class="duz">Ve Banker Yorgo Zarifi sayesinde Galata liberalizminden etkilendi; ekonomik liberalizmden yana oldu.</span></p>

    <p class="duz" xml:lang="tr"><span class="duz">II. Abdülhamid ekonomide öyle bir liberalizmden yanaydı ki, Mekteb-i Mülkiye’de iktisat derslerinin programını bizzat kendisi belirliyordu. Osmanlı’da liberalizmin öncüleri; Sakızlı Ohannes Paşa’nın</span> <span class="italik">Mebadi-i İlm-i Servet-i Milel</span> <span class="duz">ve idadilerde okutulan Mehmed Cavid’in</span> <span class="italik">İlm-i İktisat</span> <span class="duz">favori kitaplarıydı.</span></p>

    <p class="duz" xml:lang="tr"><span class="duz">Öğrencilerin ticaretle ilgilenmelerini çok arzuluyordu.</span></p>

    <p class="duz" xml:lang="tr"><span class="duz">Osmanlı insanının ticaretle ilgilenmemesine kızıyordu. “Avarelik her sınıf halkımızda öyle kökleşmiş, öyle bir tabiat haline gelmiştir ki, haklı olarak bütün felaketlerimizin sebebi olduğu ifade edilebilir” diyordu.</span></p>

    <p class="duz" xml:lang="tr"><span class="duz">Ama kendisinin kişisel kuruntuları-kuşkuları gelişmenin önündeki en büyük engeldi. Döneminde elektrik, telefon, uçak gibi teknolojik gelişmelere; anonim şirket, ticaret borsası gibi kapitalist gelişme potansiyellerine soğuk baktı. Anonim şirketleri, ülke gelişmesinin değil padişaha karşı menfi düşüncelerin geliştirileceği yerler olarak gördü.</span></p>

    <p class="duz-ilk-paragraf" xml:lang="tr"><span class="duz">Banker Yorgo Zarifi’nin adını taşıyan torunu Yorgo Leonida Zarifi’nin</span> <span class="italik">Hatıralarım</span> <span class="duz">adlı kitabında yazdığına göre ailece görüşürlerdi. Örneğin, Leonida Zarifi doğduğunda II. Abdülhamid Zarifilere hediye göndermiş; annesi Froso Zarifi de teşekkür için padişahın analığı Perestu Kadın’ı ziyaret etmişti.</span></p>

    <p class="duz" xml:lang="tr"><span class="duz">Yine kitaptan öğrendiğimize göre Banker Yorgo Zarifi 27 mart 1884’te vefat ettiğinde II. Abdülhamid’le arası bozuktu.</span></p>

    <p class="duz" xml:lang="tr"><span class="duz">Banker Zarifi, 1877-78 Savaşı sırasında devlete açtığı kredilerle savaşın finansmanına önemli katkıda bulunmuş, fakat açtığı avansların yüksek faizleri ve ağır şartları padişahı bile rahatsız eder boyuta ulaşmıştı. Dargınlığın sebebi bu olabilir miydi? Ya da daha kişisel miydi? Neyse.</span></p>

    <p class="duz" xml:lang="tr"><span class="duz">Banker Zarifi’nin ölümü aradaki soğukluğu giderdi, II. Abdülhamid Banker Zarifi’nin başta eşi Eleni olmak üzere ailesini yemeğe davet etti. İlişkiler düzeldi.</span></p>

    <p class="alinti-ilk-paragraf" xml:lang="tr"><span class="dar-paragraf-duz">Bir sabah, Sultan’ın bir emir eri atıyla Galata’ya gelerek acilen babamla konuşmak ister. Babama saraydan beklendiğini iletir. Babam acilen Yıldız Sarayı’na gider. Sultan Hamid onu hemen kabul eder. “12 sene önce” der Sultan, “baban beni alacaklarımın pençesinden kurtardı, borçlarımı ödedi ve mali durumunu düzeltti. Şimdi kardeşim Reşad aynı durumda, Onu bulunduğu çıkmazdan kurtarmanı rica ediyorum.” Babam elinden gelen her şeyi yapacağına söz verir.</span></p>

    <p class="duz-ilk-paragraf" xml:lang="tr"><span class="duz">Banker Leonida Zarifi elinden geleni yapar, bir iki kez Veliaht Reşad’la görüşmeye gider. Son gidişinden bir gün sonra Yıldız Sarayı’na davet edilir. II. Abdülhamid bu kez kızgındır. Sertçe, “Sen benim düşmanlarımla bir olup bana komplo mu kurmaya çalışıyorsun?” der. Ardından artık kardeşinin hesaplarıyla ilgilenmemesini emreder.</span></p>

    <p class="duz" xml:lang="tr"><span class="duz">II. Abdülhamid, bankerlerin amcası Abdülaziz’e ne yaptıklarını iyi biliyordu; Banker Yorgo Zarifi’ye güveniyordu, ama oğlu Leonida Zarifi’den emin olamamıştı… Ancak zamanla ona güvenip onunla da işbirliği yapmayı sürdürdü.</span></p>

    <p class="duz-ilk-paragraf" xml:lang="tr"><span class="duz">II. Abdülhamid Banker Zarifi’den kötü huylar kapmış mıydı?</span></p>

    <p class="duz" xml:lang="tr"><span class="duz">Abdülhamid’in servetini ülke ekonomisinde değerlendirmek yerine, büyük ölçüde Avrupa bankalarında ve yabancı sermaye piyasa spekülasyonlarında değerlendirmesi şaşırtıcıydı.</span></p>

    <p class="duz" xml:lang="tr"><span class="duz">Şaşırtıcı olmasının bir nedeni de, ekonomi dersleri aldığı Münif Paşa’ya bir mektubunda yazdıklarıydı. Mektubunda amcası Abdülaziz döneminde zenginleşen bürokratların paralarını yurtdışı bankalarına yatırmalarını ağır bir dille eleştiriyordu!</span></p>

    <p class="duz" xml:lang="tr"><span class="duz">Oysa kendisinin Deutsche Bank, Barclay Bank, Credit-Lyonnaise gibi Avrupa bankalarında hesabı vardı!</span></p>

    <p class="duz" xml:lang="tr"><span class="duz">Ve servetine servet katmaya devam etti…</span></p>

    <p class="duz-ilk-paragraf" xml:lang="tr"><span class="duz">II. Abdülhamid’in malvarlığına birkaç örnek verelim:</span></p>

    <p class="duz" xml:lang="tr"><span class="duz">– İstanbul Sultanhamamı’ndaki İzmirli Hanı</span></p>

    <p class="duz" xml:lang="tr"><span class="duz">– İstanbul Direklerarası’nda Letafet Apartmanı</span></p>

    <p class="duz" xml:lang="tr"><span class="duz">– İstanbul Gedikpaşa’daki tiyatro arsası</span></p>

    <p class="duz" xml:lang="tr"><span class="duz">– Eyüp Kopçageçidi’ndeki 21 dönüm tarla</span></p>

    <p class="duz" xml:lang="tr"><span class="duz">– Eyüp’te 18 dönümlük Bahariye Kışlası</span></p>

    <p class="duz" xml:lang="tr"><span class="duz">– Kâğıthane’de 20 dönüm arazi</span></p>

    <p class="duz" xml:lang="tr"><span class="duz">– Kâğıthane’de Silahtarağa Çiftliği</span></p>

    <p class="duz" xml:lang="tr"><span class="duz">– Bakırköy’de 70 dönüm arazi</span></p>

    <p class="duz" xml:lang="tr"><span class="duz">– Bakırköy Veliefendi Çayırı</span></p>

    <p class="duz" xml:lang="tr"><span class="duz">– Dolmabahçe’de 30 dönüm bostan</span></p>

    <p class="duz" xml:lang="tr"><span class="duz">– Küçükçekmece’de Burunsuz Mandıra Çiftliği</span></p>

    <p class="duz" xml:lang="tr"><span class="duz">– Nişantaşı’nda Celaleddin Paşa Konağı, Kâmil Paşa Konağı</span></p>

    <p class="duz" xml:lang="tr"><span class="duz">– Teşvikiye’de bir dönüm arsa</span></p>

    <p class="duz" xml:lang="tr"><span class="duz">– Beşiktaş’ta 2 dönüm bağ, 3 dönüm arsa</span></p>

    <p class="duz" xml:lang="tr"><span class="duz">– İstanbul Horhor’da konak ve 5 dönüm arsası</span></p>

    <p class="duz" xml:lang="tr"><span class="duz">– Arnavutköy Akıntı Burnu’nda gazino ve müştemilatı</span></p>

    <p class="duz" xml:lang="tr"><span class="duz">– Ortaköy’de Dalyan Mahallesi ve Ali Saib Paşa Yalısı</span></p>

    <p class="duz" xml:lang="tr"><span class="duz">– Kuruçeşme önündeki ada (Galatasaray Adası)</span></p>

    <p class="duz" xml:lang="tr"><span class="duz">– Kartal Soğanlık Köyü’nde köşk ve 3 dönüm arazisi</span></p>

    <p class="duz" xml:lang="tr"><span class="duz">– Kartal’da Alemdağı Çiftliği, Çakmak Çiftliği ve 21 parça tarla</span></p>

    <p class="duz" xml:lang="tr"><span class="duz">– Paşabahçe İrcirli Köyü’nde 40 dönüm arazi ve şişe fabrikası</span></p>

    <p class="duz" xml:lang="tr"><span class="duz">– Beykoz’da 40 dönüm bostan, 3 bahçe, 6 tarla, 2 çayır, 3 arsa, 1 bağ, 1 dükkân ve yalısıyla Tokat Çiftliği, Yalnız Servi Çiftliği</span></p>

    <p class="duz" xml:lang="tr"><span class="duz">– Beykoz’da Abraham Paşa’dan alınan 38 dönüm arazi ve üzerindeki müştemilat ve teferruatıyla çiftlikler</span></p>

    <p class="duz" xml:lang="tr"><span class="duz">– Fenerbahçe’de tarla, çayır, kahvehane</span></p>

    <p class="duz" xml:lang="tr"><span class="duz">– İzmit’te 3 dönüm bahçe, İzmit Çiftliği</span></p>

    <p class="duz" xml:lang="tr"><span class="duz">– Geyve’de 26 dönüm Balabal Çiftliği</span></p>

    <p class="duz" xml:lang="tr"><span class="duz">– Şişli’de İzzet Paşa Çiftliği</span></p>

    <p class="duz" xml:lang="tr"><span class="duz">– Çatalca ve Çekmece’de; Filifos Çiftliği, Kaparya Çiftliği, Safra Çiftliği, Kılıçali Sagır Çiftliği, Silivri Çiftliği, Bosna Çiftliği, Sazlı Bosna Çiftliği, Haraççı Çiftliği, Papas Bergos Çiftliği, İzzettin Çiftliği, Tozalak Çiftliği ve Yahya Bey Kışlası</span></p>

    <p class="duz" xml:lang="tr"><span class="duz">– Yalova 11 odalı han, hamam, 17 odalı otel, 7 odalı misafirhane, dükkân, fırın, 2 500 dönüm orman</span></p>

    <p class="duz" xml:lang="tr"><span class="duz">– Mihalıç’ta; Çeribaşı Çiftliği, Melda Çiftliği, Cambaz Çiftliği, Ekmekçibaşı Çiftliği, Kayseri Çiftliği, Orta Çiftliği, Keçifdere Çiftliği, İskele Çiftliği, Kızıllar Köyü’nde 24 parça gayrimenkul, Akköprü köyünde 280 dönümlük Paris Bey arazisi, yine aynı köyde 308 dönümlük Hızır Bey arazisi</span></p>

    <p class="duz" xml:lang="tr"><span class="duz">– Burdur Ağlasun’da Çeltikçi Çiftliği</span></p>

    <p class="duz" xml:lang="tr"><span class="duz">– İzmir’de Hayrettin Çiftliği</span></p>

    <p class="duz" xml:lang="tr"><span class="duz">– Tire’de Meşhet Çiftliği</span></p>

    <p class="duz" xml:lang="tr"><span class="duz">– Akhisar’da Rahime Çiftliği</span></p>

    <p class="duz" xml:lang="tr"><span class="duz">– Nazilli’de 7 000 dönüm arazisiyle Bilare Çiftliği</span></p>

    <p class="duz" xml:lang="tr"><span class="duz">– Keşan’da Türkmen Çiftliği</span></p>

    <p class="duz" xml:lang="tr"><span class="duz">– Babaeski’de Keçili merası</span></p>

    <p class="duz" xml:lang="tr"><span class="duz">– Havza’da Pavli Köyü arazisi vs vs vs.</span></p>

    <p class="duz-ilk-paragraf" xml:lang="tr"><span class="duz">Peki, II. Abdülhamid’in mirasına ne oldu? “Paran var mı derdin var” sözünü doğrular gibi II. Abdülhamid’in serveti uzun yıllar Türkiye gündeminden düşmedi.</span></p>

    <p class="duz" xml:lang="tr"><span class="duz">1908 Temmuz Devrimi olunca II. Abdülhamid, yeni gelen iktidara hoş gözükmek için ya da İttihatçıların baskısıyla, 8 eylül 1908’de bir kısım mal ve gelirlerini devlet hazinesine devretti.</span></p>

    <p class="duz" xml:lang="tr"><span class="duz">31 Mart (1909) Ayaklanması’nı takiben tahtan indirilen II. Abdülhamid’in tapuya kayıtlı mallarının çok büyük bir kısmı devlet hazinesine geçirildi. Ancak Vahideddin 8 mart 1920’de çıkardığı bir kararnameyle bu malları (işgalci ülkelerden kaçırmak için mi acaba?) tekrar Hazine-i Hassa’ya iade etti. Böylece II. Abdülhamid’in ailesine miras hakkı doğdu. Ancak işgal güçleri Sevr Antlaşması’yla (madde 240) bu mallara el koydu.</span></p>

    <p class="duz" xml:lang="tr"><span class="duz">II. Abdülhamid’in mirası Lozan Antlaşması’nın da gündemine geldi. Tam manasıyla çözülemedi. Öncelikli mesele gayrimenkullerin bir bölümünün Türkiye sınırları içinde olmamasıydı; artık o topraklar işgal edilip koparılmıştı. II. Abdülhamid’in ailesi yurtdışında bu topraklar, çiftlikler, petrol kuyuları vs için dava açsa da hiçbirini kazanamadı. Almanya İmparatoru Wilhelm’in şahsi servetini iade edenler nedense aynı hukuki hakkı II. Abdülhamid’in vârislerine göstermedi!</span></p>

    <p class="duz-ilk-paragraf" xml:lang="tr"><span class="duz">3 mart 1924’te Osmanlı Hanedanı yurtdışına çıkarılınca padişahların tapuya kayıtlı tüm malvarlığına el konuldu. II. Abdülhamid’in vârislerinden Bedri Felek, Müşfika Hanım ve daha sonra Müşfika Kayasoy ile Emsalinur Hanım çeşitli girişimlerde bulunsalar da isteklerini alamadılar.</span></p>

    <p class="duz" xml:lang="tr"><span class="duz">Bu arada meseleyi çözeceğini belirtip devreye giren diş hekimi Sami Günzberg gibi hanedana yakın bazı “iş bitiriciler” mirasçılardan hayli para kopardılar.</span></p>

    <p class="duz" xml:lang="tr"><span class="duz">Daha sonraki yıllarda hanedan mensuplarının yurda girişleriyle ilgili yasalar değiştikçe buna paralel miras davaları açıldı, ama bunlardan da bir sonuç çıkmadı.</span></p>

    <p class="duz" xml:lang="tr"><span class="duz">Son olarak üç yıl önce, II. Abdülhamid’in Fransa’da yaşayan torunu Cemil Adra dava açtı. Hukukçular, “Bugünkü yasalarımaza göre zor” deyip torun Adra’ya AİHM’e gitmesini salık verdiler.</span></p>

    <p class="duz" xml:lang="tr"><span class="duz">Anlayacağınız, ölümünün 90. yılında II. Abdülhamid’in mirası hâlâ tartışma konusuydu…</span></p>

    <p class="baslik-3" xml:lang="tr"><span class="duyuru-baslik">İşte gizli kasalar</span></p>

    <p class="duz" xml:lang="tr"><span class="duz">Tayyip Erdoğan’la başladık nereye geldik!</span></p>

    <p class="duz" xml:lang="tr"><span class="duz">Asıl sorumuz şuydu: Başbakan Erdoğan ticaret hayatında kalsaydı başarılı olur muydu?</span></p>

    <p class="duz" xml:lang="tr"><span class="duz">Ne bileyim</span> <span class="italik">İslâm</span> <span class="duz">dergisinin bir dönem fedakâr mücahitleri gibi zamanla 350 milyon dolarlık iş merkezine ortak olabilir miydi?</span></p>

    <p class="duz" xml:lang="tr"><span class="duz">Bir Zahid Akman, bir Zekeriya Karaman kadar başarılı olur muydu?</span></p>

    <p class="duz" xml:lang="tr"><span class="duz">Bir dönem de Sülayman Mercümek vardı; Bosna yardım paralarını “iç ettiği” iddiasıyla yargılanmıştı.</span></p>

    <p class="duz" xml:lang="tr"><span class="duz">Biraz geçmişi bilenler; Necmettin Erbakan’ın kayıp trilyonlarını, Süleyman Mercümek’i ya da Yimpaş, Kombassan, İhlas, Jet-Pa, Endüstri Holding’i hatırlarlar.</span></p>

    <p class="duz" xml:lang="tr"><span class="duz">Peki, siz, Mehmet Satoğlu, Tahsin Armutçuoğlu, Gürgen Mazhar Bayatlı, Beşir Darçın isimlerini duydunuz mu?</span></p>

    <p class="duz" xml:lang="tr"><span class="duz">Bunlar kimdi?</span></p>

    <p class="duz" xml:lang="tr"><span class="duz">Kimlerin gizli kasasıydı?</span></p>

    <p class="duz" xml:lang="tr"><span class="duz">Neden yargılandılar?</span></p>

    <p class="duz" xml:lang="tr"><span class="duz">Sonra nasıl ortadan kayboldular?</span></p>

    <p class="duz" xml:lang="tr"><span class="duz">Gelin önce biraz gerilere gidelim.</span></p>

    <p class="duz-ilk-paragraf" xml:lang="tr"><span class="duz">Tarikat, siyaset, ticaret üçlemesiyle ilk kez Nakşibendi Gümüşhanevi Dergâhı karşılaştı.</span></p>

    <p class="duz" xml:lang="tr"><span class="duz">Şeyh Ahmed Ziyaüddin, 1838 Osmanlı-İngiliz Ticaret Antlaşması’yla Anadolu’ya gelen yabancı sermayeye karşı, ulusal pazarı korumak için “yardım sandıkları” kurdu. Toplanan zekâtlar, yoksullaşan esnaflara aktarılarak milli sermaye korunacaktı.</span></p>

    <p class="duz" xml:lang="tr"><span class="duz">Şeyh Ahmed Ziyaüddin tüccar bir ailenin çocuğuydu. Bu nedenle bu hareketi kişisel olabilir miydi? Hayır.</span></p>

    <p class="duz" xml:lang="tr"><span class="duz">Çünkü yıllar sonra, 1954’te benzer uygulamayı yine aynı tarikat hayata geçirdi.</span></p>

    <p class="duz" xml:lang="tr"><span class="duz">Demokrat Parti’nin ülkeyi ithal mallara boğması üzerine, Nakşibendi Gümüşhanevi Dergâhı’nın şeyhi Mehmed Zahid Kotku’nun girişimiyle “Gümüş Motor” kuruldu. Amaç “milli sanayi” yaratmaktı. Üzerinde cami resmi olan hisseler çıkarılıp satıldı. Ancak, bu milli atılım pek uzun ömürlü olamadı; Gümüş Motor battı. İş mahkemeye yansıdı. Genel Müdürü Necmettin Erbakan’ın, dönemin parasıyla 69 bin lirayı kardeşi Kemalettin Erbakan’a gönderdiği murakıp raporlarında ortaya çıktı. Yıllık imalatı, Devlet Planlama Teşkilatı’na 10 bin olarak bildirmişlerdi; gerçek rakam 70’ti! Vs vs.</span></p>

    <p class="duz-ilk-paragraf" xml:lang="tr"><span class="duz">Nakşibendi Gümüşhanevi Dergâhı zamanla ticaretin yanına siyaseti de koydu. Yani artık bireysel girişimcilikle değil, iktidara gelerek milli sanayi hamlesi gerçekleştirilecekti.</span></p>

    <p class="duz" xml:lang="tr"><span class="duz">26 ocak 1970’te Milli Nizam Partisi’ni kurdular. Yargıtay Başsavcılığı, partinin kapatılması için Anayasa Mahkemesi’ne dava açtı. 21 mayıs 1971’de parti kapatıldı. Malvarlığına el kondu.</span></p>

    <p class="duz" xml:lang="tr"><span class="duz">İşte bugün konuştuğumuz kritik mesele bu son cümlede saklıdır: Bu tarihten sonra Milli Görüş hareketinin kurduğu tüm şirketler, partiler-dernekler üzerine değil, kişiler üzerine kuruldu.</span></p>

    <p class="duz" xml:lang="tr"><span class="duz">Örneğin, 18 haziran 1971’de “İPA AŞ” kuruldu. Kurucularından Tahsin Armutçuoğlu ve Mehmet Satoğlu aynı zamanda Milli Nizam Partisi kurucusuydu.</span></p>

    <p class="duz" xml:lang="tr"><span class="duz">Tahsin Armutçuoğlu ve Mehmet Satoğlu bir başka şirket daha kurdular: “Nidaş.” Bu şirketin ortakları arasında Hasan Aksay, Fehmi Cumalıoğlu gibi yine Milli Nizam Partisi kurucuları vardı.</span></p>

    <p class="duz" xml:lang="tr"><span class="duz">Aksay ve Cumalıoğlu bu kez Oğuzhan Asiltürk, A. Tevfik Paksu ile “Yeni Neşriyat AŞ”yi kurdular. 17 ağustos 1972’de faaliyete geçen bu şirket,</span> <span class="italik">Milli Gazete</span><span class="duz">’yi çıkardı.</span></p>

    <p class="duz" xml:lang="tr"><span class="duz">Milli Nizam Partisi “şirketlerine” baktığınızda hemen hepsinde iki isim öne çıkıyor:</span></p>

    <p class="duz" xml:lang="tr"><span class="duz">Avukat Tahsin Armutçuoğlu ile Harita Mühendisi Mehmet Satoğlu. Mehmet Satoğlu, Cumhurbaşkanı Abdullah Gül’ün dayısıdır. Kişiler üzerinde gözüken şirketler aslında partinindi.</span></p>

    <p class="duz-ilk-paragraf" xml:lang="tr"><span class="duz">Gelelim MSP’nin şirketlerine…</span></p>

    <p class="duz" xml:lang="tr"><span class="duz">MNP kapatılınca Milli Görüş, 11 ekim 1972’de Milli Selamet Partisi’ni kurdu.</span></p>

    <p class="duz" xml:lang="tr"><span class="duz">Bu partinin “şirketlerine” baktığınızda bir isim ön plana çıkıyor: Gürgen Mazhar Bayatlı.</span></p>

    <p class="duz" xml:lang="tr"><span class="duz">8 şubat 1977’de kurulan “Milsan”; 3 mart 1978’de kurulan “Mila AŞ”; 27 ağustos 1980’de kurulan “Mades Holding” ve yine aynı gün kurulan “Heka Dış Ticaret AŞ”nin kurucuları arasında hep Gürgen Mazhar Bayatlı vardı.</span></p>

    <p class="duz" xml:lang="tr"><span class="duz">Peki, bu şirketler ne yapıyordu?</span></p>

    <p class="duz" xml:lang="tr"><span class="duz">Mila AŞ’nin yeri, MSP Genel Merkezi’nin bulunduğu Hoşdere Caddesi’ndeki Alican Apartmanı’ydı. 5 milyon sermayeyle kurulan bu şirket, kuruluşundan dört ay sonra Demetevler’de 10 milyon liraya apartman aldı ve adını “Milli Görüş Sarayı” koydu. Burada parti toplantıları yapılıyordu zaten.</span></p>

    <p class="duz" xml:lang="tr"><span class="duz">Şirketlerin sermayeleri hızla arttı: Örneğin, Milsan 2 milyon lira sermayeyle kuruldu. Beş buçuk ay sonra 15 temmuzda sermayesini 13 milyona çıkardı. 30 nisan 1979’da ise rakam 22 milyona çıktı. 22 nisan 1981’de ise 50 milyona yükseldi.</span></p>

    <p class="duz" xml:lang="tr"><span class="duz">Milsan’a bu paralar nereden geliyordu?</span></p>

    <p class="duz" xml:lang="tr"><span class="duz">Milsan’ın, Vakıflar Bankası Fatih Şubesi’ndeki 1016 No’lu hesabına, 18 şubat 1977 tarihinde Yapı Kredi Bankası Ankara Aşağı Ayrancı Şubesi’nden 630802 No’lu çekle 1 milyon 900 bin lira yatırıldı. Aşağı Ayrancı’daki bu hesap kime aitti; Necmettin Erbakan’a!</span></p>

    <p class="duz" xml:lang="tr"><span class="duz">Kâğıt üzerinde MSP’nin mali işlerinden sorumlu kişi, Genel Başkan Yardımcısı Abdurrahim Bezci gözüküyordu. “Gözüküyordu” diyorum, çünkü Bezci İzmit’te yaşıyordu ve Ankara’ya pek gelmiyordu.</span></p>

    <p class="duz" xml:lang="tr"><span class="duz">İşin özünde partinin parasal işlerini yürüten kişi Gürgen Mazhar Bayatlı’ydı. Ziraat Bankası Çankaya, Vakıflar Bankası Kızılay, Yapı Kredi Bankası Çankaya şubelerinde hesapları vardı.</span></p>

    <p class="duz" xml:lang="tr"><span class="duz">12 Eylül 1980 askeri darbesinden sonra Mazhar Gürgen Bayatlı tutuklandı, hapis yattı ve “Şirketleri aldığım borçlarla kurdum” deyince salıverildi.</span></p>

    <p class="duz" xml:lang="tr"><span class="duz">Sonraki yıllarda ismi Erbakan hareketi içinde bir daha hiç ön plana çıkmadı. Bugün Niğde’de yaşıyor. 6 nisan 2007’de TBMM Üstün Hizmet Ödülü’nü dönemin TBMM Başkanı Bülent Arınç’ın elinden aldı! O törende Deniz Feneri de ödül aldı!</span></p>

    <p class="duz" xml:lang="tr"><span class="duz">RP’nin de şirketleri vardı ve bu partiyle birlikte yeni bir isim ortaya çıktı: Beşir Darçın.</span></p>

    <p class="duz" xml:lang="tr"><span class="duz">Beşir Darçın aslında Ankara Ulus’ta terziydi. Bakın sonra nasıl trilyoner oldu?</span></p>

    <p class="duz" xml:lang="tr"><span class="duz">En büyük parayı hac organizasyonundan kazandı.</span></p>

    <p class="duz" xml:lang="tr"><span class="duz">Bilirsiniz, 1988’de Suudi Arabistan, Mekke’ye kontenjan koydu; Türkiye’nin nüfusu 72 milyon ise o yıl sadece 72 bin kişi gidebilecekti. Hacı adayları kendi kafalarına göre gitmeyecekti; bir organizasyona dahil olacaklardı.</span></p>

    <p class="duz" xml:lang="tr"><span class="duz">En büyük organizasyonu, Türkiye Diyanet İşleri Başkanlığı yapıyordu. Ancak hepsinin altından kalkması zordu, yarısını özel şirketlere verdi. Bu özel şirketlerden biri de RP Genel Merkezi’nin bulunduğu binada faaliyet yürüten “ETAŞ AŞ” idi. Sahibi Beşir Darçın’dı.</span></p>

    <p class="duz" xml:lang="tr"><span class="duz">Beşir Darçın 1990 yılında da, “Van Der Zee” adlı şirketi satın aldı. Alır almaz da Suudi Arabistan, Beşir Darçın’a 5 000 kişilik ek/özel kontenjan verdi! Kontenjan tabii Refah Partisi’ne verilmişti. Düşünebiliyor musunuz, Suudi Arabistan, Türkiye Cumhuriyeti’ne değil RP’ye kontenjan veriyordu. Niye sizce?</span></p>

    <p class="duz" xml:lang="tr"><span class="duz">Evet, Beşir Darçın hac organizasyonundan çok para kazandı.</span></p>

    <p class="duz" xml:lang="tr"><span class="duz">Diyanet’ten sonra en büyük hac organizasyonunu “Van Der Zee” yapıyordu. Bürosu nerede miydi? Tabii RP Genel Merkez binasında. Zaten binanın sahibi de Beşir Darçın’dı!</span></p>

    <p class="duz" xml:lang="tr"><span class="duz">“Gizli Kasa” Beşir Darçın’ın, “ETAŞ” gibi, “Sürtaş” adlı şirketi de aynı binadaydı.</span></p>

    <p class="duz" xml:lang="tr"><span class="duz">Hatırlatayım; RP’nin genel muhasibi yine MSP’de olduğu gibi Abdurrahim Bezci’ydi. Ve Bezci hâlâ İzmit’te yaşıyordu. Zaten kulakları artık pek duymuyor, gözleri de iyi görmüyordu. Yani göstermelikti!</span></p>

    <p class="duz-ilk-paragraf" xml:lang="tr"><span class="duz">Beşir Darçın sadece hacılardan para kazanmadı. Tefecilik yaptı: Nakit paraya sıkışan Konyalı işadamı Süleyman Çınar, Beşir Darçın’dan 1 milyar borç aldı, 30 gün sonra bunu 1 milyar 104 milyon olarak ödeyecekti. Süleyman Çınar borçlarını ödeyemedi ve Beşir Darçın ailenin gayrimenkulleri ile Toroslar Un Fabrikası’na el koydu.</span></p>

    <p class="duz" xml:lang="tr"><span class="duz">Bitmedi:</span></p>

    <p class="duz" xml:lang="tr"><span class="duz">Beşir Darçın, Kurban Bayramı öncesi</span> <span class="italik">Milli Gazete</span><span class="duz">’ye ilan verdi: “Bankada açtığımız hesaba 1 milyon lira yatırın; bizler sizin adınıza kurbanı kesip Bosna-Hersek’e, Azerbaycan’a, Abhazya’ya gönderelim!”</span></p>

    <p class="duz" xml:lang="tr"><span class="duz">Araştırıldı; ortada para çok ama kesilen kurban yoktu!</span></p>

    <p class="duz" xml:lang="tr"><span class="duz">Beşir Darçın gözaltına alındı. Ancak birkaç gün sonra suçsuz olduğu anlaşılıverdi!</span></p>

    <p class="duz" xml:lang="tr"><span class="duz">Beşir Darçın son olarak</span> <span class="italik">Milli Gazete</span><span class="duz">’nin yan kuruluşu MİLDA’nın ortağı olarak özelleştirilen SEKA Giresun Kâğıt Fabrikası’nı satın aldı.</span></p>

    <p class="duz" xml:lang="tr"><span class="duz">2000’li yıllarda Beşir Darçın adı pek duyulmadı.</span></p>

    <p class="duz" xml:lang="tr"><span class="duz">Bugünün gizli kasaları “sakallı”lar; “arslan”lar gibi delikanlılar…</span></p>

    <p class="duz" xml:lang="tr"><span class="duz">Kim mi bunlar?</span></p>

    <p class="duz" xml:lang="tr"><span class="duz">Hepsini bir kitaba sığdıramayız.</span></p>

    <p class="duz" xml:lang="tr"><span class="duz">Sadece şunu yazabiliriz:</span></p>

    <p class="duz" xml:lang="tr"><span class="duz">II. Abdülhamid tüm parasını, malını mülkünü güvenilir “sakallı,” “arslan” gibi isimlerin üzerine yaptırsaydı, malı mülkü nedeniyle başı pek ağrıtılmazdı.</span></p>

    <p class="duz-son-paragraf-2" xml:lang="tr"><span class="duz">Neyse tehlikeli konulara girmeyelim. Biz daha Emine Erdoğan’ın odatv.com’u niye dava ettiğini anlayamadık! Başbakanın oğullarının iş hayatındaki başarılarına da artık alıştık. Bu ülkede politikacıların oğulları ticarette nedense pek başarılı oluyorlar. Bıktık bunları görmekten, yazmaktan. Gelin başka bir alandaki baba-oğul ilişkilerine bakalım… Türkiye’nin gündeminde başka baba-oğullar da var…</span></p>

    <div class="footnotes">
      <div class="footnote">
        <p class="dipnotlar" xml:lang="tr">[<a class="footnote-anchor" href="#footnote-231-1-backlink" id="footnote-231-1">1</a>]<span class="dipnot">Necmettin Bilal Erdoğan Harward’da master yaptı, John Hopkins’te doktora yaparken birden yurda dönüp bir aylık askerlikten yararlandı. Askerlik biter bitmez de Türkiye’de fast-food zinciri kurdu. Bu kadar ilim irfan okuma bunun için miydi?</span></p>
      </div>

      <div class="footnote">
        <p class="dipnotlar" xml:lang="tr">[<a class="footnote-anchor" href="#footnote-231-2-backlink" id="footnote-231-2">2</a>]<span class="dipnot">Dr. Turgut Günay’ın Rize İli Ağızları kitabına baktım, “Bakata” sözcüğünü bulamadım.</span></p>
      </div>
    </div>
  </div>
</body>
</html>
