<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="Atlantis Word Processor 1.6.5.2" name="Generator" />
  <link href="../Styles/stylesheet.css" rel="stylesheet" type="text/css" />

  <title></title>
  
<style type="text/css">
@page { margin-bottom: 5.000000pt; margin-top: 5.000000pt; }
                @font-face {
    font-family: "Arial";
    font-style: normal;
    font-weight: bold;
    src: url(../Fonts/ARIALBD.TTF)
    }

                @font-face {
    font-family: "Arial";
    font-style: normal;
    font-weight: normal;
    src: url(../Fonts/ARIAL.TTF)
    }
</style>
</head>

<body class="calibre">
  <p class="calibre1">ulaşır. Bazılarının günahlarıysa sonradan ortaya çıkar.</p>

  <p class="calibre1"> </p>

  <p class="calibre1">1.Ti.5: 25 Bunun gibi, iyi işler de bellidir; belli olmayanlar bile gizli kalamaz.</p>

  <p class="calibre1"> </p>

  <p class="calibre1">BÖLÜM 6</p>

  <p class="calibre1"> </p>

  <p class="calibre1">1.Ti.6: 1 Kölelik boyunduruğu altında olanların hepsi kendi efendilerini tam bir</p>

  <p class="calibre1">saygıya layık görsünler ki, Tanrı'nın adı ve öğretisi kötülenmesin.</p>

  <p class="calibre1"> </p>

  <p class="calibre1">1.Ti.6: 2 Efendileri iman etmiş olanlarsa, nasıl olsa kardeşiz deyip efendilerine</p>

  <p class="calibre1">saygısızlık etmesinler. Tersine, daha iyi hizmet etsinler. Çünkü bu iyi hizmetten</p>

  <p class="calibre1">yararlananlar, sevdikleri imanlılardır. Bu ilkeleri öğret ve öğütle.</p>

  <p class="calibre1"> </p>

  <p class="calibre1">Tanrı Yolunda Yürümek</p>

  <p class="calibre1"> </p>

  <p class="calibre1">1.Ti.6: 3-5 Eğer biri farklı öğretiler yayar, doğru sözleri, yani Rabbimiz İsa</p>

  <p class="calibre1">Mesih'in sözlerini ve Tanrı yoluna dayanan öğretiyi onaylamazsa, kendini</p>

  <p class="calibre1">beğenmiş, bilgisiz bir kişidir. Böyle biri tartışmaları ve kelime kavgalarını</p>

  <p class="calibre1">hastalık derecesinde sever. Bu şeyler kıskançlığa, çekişmeye, iftiraya, kötü</p>

  <p class="calibre1">kuşkulara, düşünceleri yozlaşmış ve gerçeği yitirmiş kişilerin durmadan</p>

  <p class="calibre1">sürtüşmesine yol açar. Onlar Tanrı yolunu kazanç yolu sanıyorlar.</p>

  <p class="calibre1"> </p>

  <p class="calibre1">1.Ti.6: 6 Oysa eldekiyle yetinerek Tanrı yolunda yürümek büyük kazançtır.</p>

  <p class="calibre1"> </p>

  <p class="calibre1">1.Ti.6: 7 Çünkü dünyaya ne bir şey getirdik, ne de ondan bir şey götürebiliriz.</p>

  <p class="calibre1"> </p>

  <p class="calibre1">1.Ti.6: 8 Yiyeceğimiz, giyeceğimiz varsa bunlarla yetiniriz.</p>

  <p class="calibre1"> </p>

  <p class="calibre1">1.Ti.6: 9 Zengin olmak isteyenler ayartılıp tuzağa düşerler, insanı çöküşe ve yıkıma</p>

  <p class="calibre1">götüren birçok saçma ve zararlı arzulara kapılırlar.</p>

  <p class="calibre1"> </p>

  <p class="calibre1">1.Ti.6: 10 Çünkü her türlü kötülüğün bir kökü de para sevgisidir. Kimileri zengin olma hevesiyle imandan saptılar, kendi kendilerine çok acı çektirdiler.</p>

  <p class="calibre1"> </p>

  <p class="calibre1">1.Ti.6: 11 Ama sen, ey Tanrı adamı, bu şeylerden kaç! Doğruluğun, Tanrı yolunun,</p>

  <p class="calibre1">imanın, sevginin, sabrın, uysallığın ardından koş.</p>

  <p class="calibre1"> </p>

  <p class="calibre1">1.Ti.6: 12 İman uğrunda yüce mücadeleyi sürdür. Sonsuz yaşama sımsıkı sarıl. Bunun için çağrıldın ve birçok tanık önünde yüce inancı açıkça benimsedin.</p>

  <p class="calibre1"> </p>

  <p class="calibre1">1.Ti.6: 13-14 Her şeye yaşam veren Tanrı'nın ve Pontius Pilatus önünde yüce inanca tanıklık etmiş olan Mesih İsa'nın huzurunda sana buyuruyorum: Rabbimiz İsa</p>

  <p class="calibre1">Mesih'in gelişine dek Tanrı buyruğunu lekesiz ve kusursuz olarak koru.</p>

  <p class="calibre1"> </p>

  <p class="calibre1">1.Ti.6: 15-16 Mübarek ve tek Hükümdar, kralların Kralı, rablerin Rabbi, ölümsüzlüğün tek sahibi, yaklaşılmaz ışıkta yaşayan, hiçbir insanın görmediği ve göremeyeceği Tanrı, Mesih'i belirlenen zamanda ortaya çıkaracaktır. Onur ve kudret sonsuza dek O'nun olsun! Amin.</p>

  <p class="calibre1"> </p>

  <p class="calibre1">1.Ti.6: 17 Şimdiki çağda zengin olanlara gururlanmamalarını, gelip geçici zenginliğe umut bağlamamalarını buyur. Zevk almamız için bize her şeyi bol bol veren Tanrı'ya umut bağlasınlar.</p>

  <p class="calibre1"> </p>

  <p class="calibre1">1.Ti.6: 18 İyilik yapmalarını, iyilikten yana zengin, eliaçık ve paylaşmaya istekli</p>

  <p class="calibre1">olmalarını buyur.</p>

  <p class="calibre1"> </p>

  <p class="calibre1">1.Ti.6: 19 Böylelikle gerçek yaşama kavuşmak üzere gelecek için kendilerine sağlam temel olacak bir hazine biriktirmiş olurlar.</p>

  <p class="calibre1"> </p>

  <p class="calibre1">1.Ti.6: 20 Ey Timoteos, sana emanet edileni koru! Kutsallıktan yoksun, boş sözlerden, yalan yere "bilgi" denen düşüncelerin çelişkilerinden sakın.</p>

  <p class="calibre1"> </p>

  <p class="calibre1">1.Ti.6: 21 Kimileri bu sözde bilgiye sahip olduklarını ileri sürerek imandan saptılar.</p>

  <p class="calibre1">Tanrı'nın lütfu sizlerle birlikte olsun.</p>

  <p class="calibre1"> </p>

  <p class="calibre1">DİPNOTLAR:</p>

  <p class="calibre1"> </p>

  <p class="calibre1">2:15 "Doğum yapıp": Grekçe deyim "Çocuğu doğurmakla" anlamına da gelebilir.</p>

  <p class="calibre1">5:1-2 "Yaşlı adam" ya da "İhtiyar", yani kilise önderi.</p>

  <p class="calibre1">5:9-10 Ayak yıkamak, bir konukseverlik gösterisiydi.</p>

  <p class="calibre1"> </p>

  <p class="calibre1">Pavlus'tan Timoteos'a İkinci Mektup</p>

  <p class="calibre1"> </p>

  <p class="calibre1">BÖLÜM 1</p>

  <p class="calibre1"> </p>

  <p class="calibre1">2.Ti.1: 1-2 Mesih İsa'daki yaşam vaadi uyarınca Tanrı'nın isteğiyle Mesih İsa'nın</p>

  <p class="calibre1">elçisi atanan ben Pavlus'tan sevgili oğlum Timoteos'a selam! Baba Tanrı'dan ve</p>

  <p class="calibre1">Rabbimiz Mesih İsa'dan sana lütuf, merhamet ve esenlik olsun.</p>

  <p class="calibre1"> </p>

  <p class="calibre1">Müjde'ye Bağlılık Çağrısı</p>

  <p class="calibre1"> </p>

  <p class="calibre1">2.Ti.1: 3 Durmadan, gece gündüz dualarımda seni anarak atalarım gibi temiz vicdanla kulluk ettiğim Tanrı'ya şükrediyorum.</p>

  <p class="calibre1"> </p>

  <p class="calibre1">2.Ti.1: 4 Gözyaşlarını anımsıyor, sevinçle dolmak için seni görmeyi özlemle</p>

  <p class="calibre1">bekliyorum.</p>

  <p class="calibre1"> </p>

  <p class="calibre1">2.Ti.1: 5 Sendeki içten imanı anımsıyorum. Önce büyükannen Lois'in ve annen Evniki'nin sahip olduğu imana şimdi senin de sahip olduğuna eminim.</p>

  <p class="calibre1"> </p>

  <p class="calibre1">2.Ti.1: 6 Bu nedenle, ellerimi senin üzerine koymamla Tanrı'nın sana verdiği armağanı alevlendirmen gerektiğini hatırlatıyorum.</p>

  <p class="calibre1"> </p>

  <p class="calibre1">2.Ti.1: 7 Çünkü Tanrı bize korkaklık ruhu değil, güç, sevgi ve özdenetim ruhu</p>

  <p class="calibre1">vermiştir.</p>

  <p class="calibre1"> </p>

  <p class="calibre1">2.Ti.1: 8 Bunun için Rabbimiz'e tanıklık etmekten de O'nun uğruna tutuklu bulunan</p>

  <p class="calibre1">benden de utanma. Tanrı'nın gücüyle Müjde uğruna benimle birlikte sıkıntıya göğüs</p>

  <p class="calibre1">ger.</p>

  <p class="calibre1"> </p>

  <p class="calibre1">2.Ti.1: 9-10 Tanrı bizi yaptıklarımıza göre değil, kendi amacına ve lütfuna göre</p>

  <p class="calibre1">kurtarıp kutsal bir yaşama çağırdı. Bu lütuf bize zamanın başlangıcından önce</p>

  <p class="calibre1">Mesih İsa'da bağışlanmış, şimdi de O'nun gelişiyle açığa çıkarılmıştır.</p>

  <p class="calibre1">Kurtarıcımız Mesih İsa ölümü etkisiz kılmış, yaşamı ve ölümsüzlüğü Müjde</p>

  <p class="calibre1">aracılığıyla ışığa çıkarmıştır.</p>

  <p class="calibre1"> </p>

  <p class="calibre1">2.Ti.1: 11 Ben Müjde'nin habercisi, elçisi ve öğretmeni atandım.</p>

  <p class="calibre1"> </p>

  <p class="calibre1">2.Ti.1: 12 Bu acıları çekmemin nedeni de budur. Ama bundan utanmıyorum. Çünkü kime inandığımı biliyorum. O'nun bana emanet ettiğini o güne dek koruyacak güçte olduğuna eminim.</p>

  <p class="calibre1"> </p>

  <p class="calibre1">2.Ti.1: 13 Benden işitmiş olduğun doğru sözleri örnek alarak imanla ve Mesih İsa'da olan sevgiyle bunlara bağlı kal.</p>

  <p class="calibre1"> </p>

  <p class="calibre1">2.Ti.1: 14 Sana emanet edilen iyi öğretileri içimizde yaşayan Kutsal Ruh aracılığıyla koru.</p>

  <p class="calibre1"> </p>

  <p class="calibre1">2.Ti.1: 15 Biliyorsun, Asya İli'ndekilerin hepsi beni terk edip gittiler. Figelos'la</p>

  <p class="calibre1">Hermogenis de bunlardandır.</p>

  <p class="calibre1"> </p>

  <p class="calibre1">2.Ti.1: 16 Rab, Onisiforos'un ev halkına merhamet etsin. Çünkü o çok kez içimi</p>

  <p class="calibre1">ferahlattı ve zincire vurulmuş olmamdan utanmadı.</p>

  <p class="calibre1"> </p>

  <p class="calibre1">2.Ti.1: 17 Tersine, Roma'ya geldiğinde beni gayretle arayıp buldu.</p>

  <p class="calibre1"> </p>

  <p class="calibre1">2.Ti.1: 18 O gün Rab'den merhamet bulmasını dilerim. Efes'te onun bana ne kadar hizmet ettiğini sen de çok iyi bilirsin.</p>

  <p class="calibre1"> </p>

  <p class="calibre1">BÖLÜM 2</p>

  <p class="calibre1"> </p>

  <p class="calibre1">Sıkıntıya Göğüs Ger</p>

  <p class="calibre1"> </p>

  <p class="calibre1">2.Ti.2: 1 Oğlum, Mesih İsa'da olan lütufla güçlen.</p>

  <p class="calibre1"> </p>

  <p class="calibre1">2.Ti.2: 2 Birçok tanık önünde benden işittiğin sözleri, başkalarına da öğretmeye</p>

  <p class="calibre1">yeterli olacak güvenilir kişilere emanet et.</p>

  <p class="calibre1"> </p>

  <p class="calibre1">2.Ti.2: 3 Mesih İsa'nın iyi bir askeri olarak benimle birlikte sıkıntıya göğüs ger.</p>

  <p class="calibre1"> </p>

  <p class="calibre1">2.Ti.2: 4 Askerlik yapan kişi günlük yaşamla ilgili işlere karışmaz; kendisini</p>

  <p class="calibre1">askerliğe çağıranı hoşnut etmeye çalışır.</p>

  <p class="calibre1"> </p>

  <p class="calibre1">2.Ti.2: 5 Bunun gibi, spor yarışmasına katılan kişi de kurallar uyarınca yarışmazsa</p>

  <p class="calibre1">zafer tacını giyemez.</p>

  <p class="calibre1"> </p>

  <p class="calibre1">2.Ti.2: 6 Emek veren çiftçi üründen ilk payı alan kişi olmalıdır.</p>

  <p class="calibre1"> </p>

  <p class="calibre1">2.Ti.2: 7 Dediklerimi iyi düşün. Rab sana her konuda anlayış verecektir.</p>

  <p class="calibre1"> </p>

  <p class="calibre1">2.Ti.2: 8 Yaydığım Müjde'de açıklandığı gibi, Davut'un soyundan olup ölümden dirilmiş olan İsa Mesih'i anımsa.</p>

  <p class="calibre1"> </p>

  <p class="calibre1">2.Ti.2: 9 Bu Müjde uğruna bir suçlu gibi zincire vurulmaya kadar varan sıkıntılara</p>

  <p class="calibre1">katlanıyorum. Ama Tanrı'nın sözü zincire vurulmuş değildir.</p>

  <p class="calibre1"> </p>

  <p class="calibre1">2.Ti.2: 10 Bunun içindir ki, seçilmişler uğruna her şeye dayanıyorum. Öyle ki, onlar</p>

  <p class="calibre1">da sonsuz yüceliğin yanısıra Mesih İsa'da olan kurtuluşa kavuşsunlar.</p>

  <p class="calibre1"> </p>

  <p class="calibre1">2.Ti.2: 11 Şu güvenilir bir sözdür:</p>

  <p class="calibre1">"O'nunla birlikte öldüysek,</p>

  <p class="calibre1">O'nunla birlikte yaşayacağız.</p>

  <p class="calibre1"> </p>

  <p class="calibre1">2.Ti.2: 12 Dayanırsak,</p>

  <p class="calibre1">O'nunla birlikte egemenlik süreceğiz.</p>

  <p class="calibre1">O'nu inkâr edersek,</p>

  <p class="calibre1">O da bizi inkâr edecek.</p>

  <p class="calibre1"> </p>

  <p class="calibre1">2.Ti.2: 13 Biz sadık kalmasak da,</p>

  <p class="calibre1">O sadık kalacak.</p>

  <p class="calibre1">Çünkü kendi özüne aykırı davranamaz."</p>

  <p class="calibre1"> </p>

  <p class="calibre1">Alnı Ak İşçi</p>

  <p class="calibre1"> </p>

  <p class="calibre1">2.Ti.2: 14 Bu konuları imanlılara anımsat. Dinleyenleri felakete sürüklemekten başka yararı olmayan kelime kavgaları çıkarmamaları için onları Tanrı'nın önünde uyar.</p>

  <p class="calibre1"> </p>

  <p class="calibre1">2.Ti.2: 15 Kendini Tanrı'ya makbul, gerçeğin bildirisini doğru kullanan, alnı ak bir</p>

  <p class="calibre1">işçi olarak sunmaya gayret et.</p>

  <p class="calibre1"> </p>

  <p class="calibre1">2.Ti.2: 16 Bayağı, boş sözlerden sakın. Çünkü bunlara dalanlar tanrısızlıkta daha da</p>

  <p class="calibre1">ileri gidecekler.</p>

  <p class="calibre1"> </p>

  <p class="calibre1">2.Ti.2: 17 Sözleri kangren gibi yayılacak. Himeneos'la Filitos bunlardandır.</p>

  <p class="calibre1"> </p>

  <p class="calibre1">2.Ti.2: 18 Diriliş olup bitti diyerek gerçek yoldan saptılar. Şimdi de bazılarının</p>

  <p class="calibre1">imanını altüst ediyorlar.</p>

  <p class="calibre1"> </p>

  <p class="calibre1">2.Ti.2: 19 Ne var ki, Tanrı'nın attığı sağlam temel, "Rab kendine ait olanları bilir"</p>

  <p class="calibre1">ve "Rab'bin adını anan herkes kötülükten uzak dursun" sözleriyle mühürlenmiş</p>

  <p class="calibre1">olarak duruyor.</p>

  <p class="calibre1"> </p>

  <p class="calibre1">2.Ti.2: 20 Büyük bir evde yalnız altın ve gümüş kaplar bulunmaz; tahta ve toprak</p>

  <p class="calibre1">kaplar da vardır. Kimi onurlu, kimi bayağı iş için kullanılır.</p>

  <p class="calibre1"> </p>

  <p class="calibre1">2.Ti.2: 21 Bunun gibi, kişi de kendini bayağı işlerden arıtırsa, onurlu amaçlara</p>

  <p class="calibre1">uygun, kutsal kılınmış, efendisine yararlı, her iyi işe hazır bir kap olur.</p>

  <p class="calibre1"> </p>

  <p class="calibre1">2.Ti.2: 22 Gençlik arzularından kaç. Temiz yürekle Rab'be yakaranlarla birlikte</p>

  <p class="calibre1">doğruluğun, imanın, sevginin ve esenliğin ardından koş.</p>

  <p class="calibre1"> </p>

  <p class="calibre1">2.Ti.2: 23 Saçma, cahilce tartışmalara girmeyi reddet. Bunların kavga doğurduğunu</p>

  <p class="calibre1">bilirsin.</p>

  <p class="calibre1"> </p>

  <p class="calibre1">2.Ti.2: 24 Rab'bin kulu kavgacı olmamalı. Tersine, herkese şefkatle davranmalı,</p>

  <p class="calibre1">öğretme yeteneği olmalı, haksızlıklara sabırla dayanmalıdır.</p>

  <p class="calibre1"> </p>

  <p class="calibre1">2.Ti.2: 25 Kendisine karşı olanları yumuşak huyla yola getirmeli. Gerçeği anlamaları için Tanrı belki onlara bir tövbe yolu açar.</p>

  <p class="calibre1"> </p>

  <p class="calibre1">2.Ti.2: 26 Böylelikle ayılabilir, isteğini yerine getirmeleri için kendilerini tutsak</p>

  <p class="calibre1">eden İblis'in tuzağından kurtulabilirler.</p>

  <p class="calibre1"> </p>

  <p class="calibre1">BÖLÜM 3</p>

  <p class="calibre1"> </p>

  <p class="calibre1">Son Günler</p>

  <p class="calibre1"> </p>

  <p class="calibre1">2.Ti.3: 1 Şunu bil ki, son günlerde çetin anlar olacaktır.</p>

  <p class="calibre1"> </p>

  <p class="calibre1">2.Ti.3: 2-3 İnsanlar kendilerini seven, para düşkünü, övüngen, kibirli, küfürbaz, anne baba sözü dinlemez, nankör, kutsallıktan ve sevgiden yoksun, uzlaşmaz, iftiracı,</p>

  <p class="calibre1">özünü denetleyemeyen, azgın, iyilik düşmanı olacaklar.</p>

  <p class="calibre1"> </p>

  <p class="calibre1">2.Ti.3: 4-5 Hain, aceleci, kendini beğenmiş, Tanrı'dan çok eğlenceyi seven, Tanrı</p>

  <p class="calibre1">yolundaymış gibi görünüp bu yolun gücünü inkâr edenler olacaklar. Böylelerinden</p>

  <p class="calibre1">uzak dur.</p>

  <p class="calibre1"> </p>

  <p class="calibre1">2.Ti.3: 6-7 Bunların arasında evlerin içine sokulup günahla yüklü, çeşitli arzularla</p>

  <p class="calibre1">sürüklenen, her zaman öğrenen, ama gerçeğin bilgisine bir türlü erişemeyen zayıf</p>

  <p class="calibre1">iradeli kadınları adeta tutsak eden adamlar var.</p>

  <p class="calibre1"> </p>

  <p class="calibre1">2.Ti.3: 8 Yannis'le Yambris nasıl Musa'ya karşı geldilerse, bunlar da gerçeğe karşı</p>

  <p class="calibre1">gelirler. Düşünceleri yozlaşmış, iman konusunda reddedilmiş insanlardır.</p>

  <p class="calibre1"> </p>

  <p class="calibre1">2.Ti.3: 9 Ama daha ileri gidemeyecekler. Çünkü Yannis'le Yambris örneğindeki gibi, bunların da akılsızlığını herkes açıkça görecektir.</p>

  <p class="calibre1"> </p>

  <p class="calibre1">Timoteos'a Son Öğütler</p>

  <p class="calibre1"> </p>

  <p class="calibre1">2.Ti.3: 10-11 Sense benim öğretimi, davranışımı, amacımı, imanımı, sabrımı, sevgimi, dayanma gücümü, çektiğim zulüm ve acıları, örneğin Antakya'da, Konya'da ve Listra'da başıma gelenleri yakından izledin. Ne zulümlere katlandım! Ama Rab beni hepsinden kurtardı.</p>

  <p class="calibre1"> </p>

  <p class="calibre1">2.Ti.3: 12 Mesih İsa'ya ait olup Tanrı yoluna yaraşır bir yaşam sürmek isteyenlerin</p>

  <p class="calibre1">hepsi zulüm görecek.</p>

  <p class="calibre1"> </p>

  <p class="calibre1">2.Ti.3: 13 Ama kötüler ve sahtekârlar, aldatarak ve aldanarak gittikçe daha beter</p>

  <p class="calibre1">olacaklar.</p>

  <p class="calibre1"> </p>

  <p class="calibre1">2.Ti.3: 14-15 Sense öğrendiğin ve güvendiğin ilkelere bağlı kal. Çünkü bunları</p>

  <p class="calibre1">kimlerden öğrendiğini biliyorsun. Mesih İsa'ya iman aracılığıyla seni bilge kılıp</p>

  <p class="calibre1">kurtuluşa kavuşturacak güçte olan Kutsal Yazılar'ı da çocukluğundan beri biliyorsun.</p>

  <p class="calibre1"> </p>

  <p class="calibre1">2.Ti.3: 16 Kutsal Yazılar'ın tümü Tanrı esinlemesidir ve öğretmek, azarlamak, yola</p>

  <p class="calibre1">getirmek, doğruluk konusunda eğitmek için yararlıdır.</p>

  <p class="calibre1"> </p>

  <p class="calibre1">2.Ti.3: 17 Bunlar sayesinde Tanrı adamı her iyi iş için donatılmış olarak yetkin olur.</p>

  <p class="calibre1"> </p>

  <p class="calibre1">BÖLÜM 4</p>

  <p class="calibre1"> </p>

  <p class="calibre1">2.Ti.4: 1-2 Tanrı'nın ve dirilerle ölüleri yargılayacak olan Mesih İsa'nın önünde,</p>

  <p class="calibre1">O'nun gelişi ve egemenliği hakkı için sana buyuruyorum: Tanrı sözünü duyur. Zaman uygun olsun olmasın, bu görevi sürdür. İnsanları tam bir sabırla eğiterek ikna</p>

  <p class="calibre1">et, uyar, isteklendir.</p>

  <p class="calibre1"> </p>

  <p class="calibre1">2.Ti.4: 3 Çünkü öyle bir zaman gelecek ki, sağlam öğretiye katlanamayacaklar.</p>

  <p class="calibre1">Kulaklarını okşayan sözler duymak için çevrelerine kendi arzularına uygun</p>

  <p class="calibre1">öğretmenler toplayacaklar.</p>

  <p class="calibre1"> </p>

  <p class="calibre1">2.Ti.4: 4 Kulaklarını gerçeğe tıkayıp masallara sapacaklar.</p>

  <p class="calibre1"> </p>

  <p class="calibre1">2.Ti.4: 5 Ama sen her durumda ayık ol, sıkıntıya göğüs ger, müjdeci olarak işini yap, görevini tamamla.</p>

  <p class="calibre1"> </p>

  <p class="calibre1">2.Ti.4: 6 Çünkü kanım adak şarabı gibi dökülmek üzere . Benim için ayrılma zamanı geldi.</p>

  <p class="calibre1"> </p>

  <p class="calibre1">2.Ti.4: 7 Yüce mücadeleyi sürdürdüm, yarışı bitirdim, imanı korudum.</p>

  <p class="calibre1"> </p>

  <p class="calibre1">2.Ti.4: 8 Bundan böyle doğruluk tacı benim için hazır duruyor. Adil yargıç olan Rab o gün bu tacı bana, yalnız bana değil, O'nun gelişini özlemle beklemiş olanların</p>

  <p class="calibre1">hepsine verecektir.</p>

  <p class="calibre1"> </p>

  <p class="calibre1">Özel İstekler, Selamlar</p>

  <p class="calibre1"> </p>

  <p class="calibre1">2.Ti.4: 9 Yanıma tez gelmeye gayret et.</p>

  <p class="calibre1"> </p>

  <p class="calibre1">2.Ti.4: 10 Çünkü Dimas bu dünyayı sevdiği için beni terk edip Selanik'e gitti. Kriskis Galatya'ya, Titus Dalmaçya'ya gitti.</p>

  <p class="calibre1"> </p>

  <p class="calibre1">2.Ti.4: 11 Yanımda yalnız Luka var. Markos'u alıp beraberinde getir, yapacağım</p>

  <p class="calibre1">hizmette bana yardım eder.</p>

  <p class="calibre1"> </p>

  <p class="calibre1">2.Ti.4: 12 Tihikos'u Efes'e gönderdim.</p>

  <p class="calibre1"> </p>

  <p class="calibre1">2.Ti.4: 13 Troas'ta Karp'ın yanında bıraktığım abayı, kitapları, özellikle yazı</p>

  <p class="calibre1">derilerini gelirken beraberinde getir.</p>

  <p class="calibre1"> </p>

  <p class="calibre1">2.Ti.4: 14 Bakırcı İskender bana çok kötülük etti. Rab ona yaptıklarının karşılığını</p>

  <p class="calibre1">verecektir.</p>

  <p class="calibre1"> </p>

  <p class="calibre1">2.Ti.4: 15 Sen de ondan sakın. Çünkü söylediklerimize şiddetle karşı koydu.</p>

  <p class="calibre1"> </p>

  <p class="calibre1">2.Ti.4: 16 İlk savunmamda benden yana çıkan olmadı, hepsi beni terk etti. Bunun hesabı onlardan sorulmasın.</p>

  <p class="calibre1"> </p>

  <p class="calibre1">2.Ti.4: 17 Ama Tanrı bildirisi aracılığımla tam olarak açıklansın, bütün uluslar bunu</p>

  <p class="calibre1">duysun diye Rab yardımıma gelip beni güçlendirdi. Aslanın ağzından böyle</p>

  <p class="calibre1">kurtuldum!</p>

  <p class="calibre1"> </p>

  <p class="calibre1">2.Ti.4: 18 Rab beni her kötülükten kurtarıp güvenlik içinde göksel egemenliğine</p>

  <p class="calibre1">ulaştıracak. Sonsuzlara dek O'na yücelik olsun! Amin.</p>

  <p class="calibre1"> </p>

  <p class="calibre1">2.Ti.4: 19 Priska, Akvila ve Onisiforos'un ev halkına selam söyle.</p>

  <p class="calibre1"> </p>

  <p class="calibre1">2.Ti.4: 20 Erastus, Korint'te kaldı. Trofimos'u da Milet'te hasta bıraktım.</p>

  <p class="calibre1"> </p>

  <p class="calibre1">2.Ti.4: 21 Kış bastırmadan gelmeye gayret et. Evvulus, Pudens, Linus, Klavdiya ve</p>

  <p class="calibre1">bütün kardeşler sana selam ederler.</p>

  <p class="calibre1"> </p>

  <p class="calibre1">2.Ti.4: 22 Rab ruhunla birlikte olsun. Tanrı'nın lütfu sizlerle olsun.</p>

  <p class="calibre1"> </p>

  <p class="calibre1">DİPNOTLAR:</p>

  <p class="calibre1"> </p>

  <p class="calibre1">1:12 "O'nun bana emanet ettiğini" ya da "O'na emanet ettiğimi".</p>

  <p class="calibre1">4:6 "Kanım adak şarabı gibi dökülmek üzere": Grekçe "Ben zaten adak şarabı gibi</p>

  <p class="calibre1">dökülmekteyim".</p>

  <p class="calibre1"> </p>

  <p class="calibre1"> </p>

  <p class="calibre1">Pavlus'tan Titus'a Mektup</p>

  <p class="calibre1"> </p>

  <p class="calibre1">BÖLÜM 1</p>

  <p class="calibre1"> </p>

  <p class="calibre1">Tit.1: 1 Tanrı'nın seçtiği kişilerin iman etmeleri, Tanrı yoluna uygun gerçeği</p>

  <p class="calibre1">anlamaları için Tanrı'nın kulu ve İsa Mesih'in elçisi atanan ben Pavlus'tan selam!</p>

  <p class="calibre1"> </p>

  <p class="calibre1">Tit.1: 2 Elçiliğim, yalan söylemeyen Tanrı'nın zamanın başlangıcından önce vaat</p>

  <p class="calibre1">ettiği sonsuz yaşam umuduna dayanmaktadır.</p>

  <p class="calibre1"> </p>

  <p class="calibre1">Tit.1: 3 Kurtarıcımız Tanrı'nın buyruğuyla bana emanet edilen bildiride Tanrı, kendi</p>

  <p class="calibre1">sözünü uygun zamanda açıklamıştır.</p>

  <p class="calibre1"> </p>

  <p class="calibre1">Tit.1: 4 Ortak imanımıza göre öz oğlum olan Titus'a Baba Tanrı'dan ve Kurtarıcımız</p>

  <p class="calibre1">Mesih İsa'dan lütuf ve esenlik olsun.</p>

  <p class="calibre1"> </p>

  <p class="calibre1">Titus'un Girit'teki Görevi</p>

  <p class="calibre1"> </p>

  <p class="calibre1">Tit.1: 5 Geri kalan işleri düzene sokman ve sana buyurduğum gibi her kentte</p>

  <p class="calibre1">ihtiyarlar ataman için seni Girit'te bıraktım.</p>

  <p class="calibre1"> </p>

  <p class="calibre1">Tit.1: 6 İhtiyar seçilecek kişi eleştirilecek yönü olmayan, tek karılı biri olsun.</p>

  <p class="calibre1">Çocukları imanlı olmalı, sefahatle suçlanan ya da asi çocuklar olmamalı.</p>

  <p class="calibre1"> </p>

  <p class="calibre1">Tit.1: 7 Gözetmen, Tanrı evinin kâhyası olduğuna göre, eleştirilecek yönü olmamalı.</p>

  <p class="calibre1">Dikbaşlı, tez öfkelenen, şarap düşkünü, zorba, haksız kazanç peşinde koşan biri</p>

  <p class="calibre1">olmamalı.</p>

  <p class="calibre1"> </p>

  <p class="calibre1">Tit.1: 8 Tersine, konuksever, iyiliksever, sağduyulu, adil, pak, kendini denetleyebilen biri olmalı.</p>

  <p class="calibre1"> </p>

  <p class="calibre1">Tit.1: 9 Hem başkalarını sağlam öğretiyle yüreklendirmek, hem de karşı çıkanları ikna edebilmek için imanlılara öğretilen güvenilir söze sımsıkı sarılmalı.</p>

  <p class="calibre1"> </p>

  <p class="calibre1">Tit.1: 10 Çünkü asi, boşboğaz, aldatıcı birçok kişi vardır. Özellikle sünnet</p>

  <p class="calibre1">yanlıları bunlardandır.</p>

  <p class="calibre1"> </p>

  <p class="calibre1">Tit.1: 11 Onların ağzını kapamak gerek. Haksız kazanç uğruna, öğretmemeleri gerekeni öğreterek bazı aileleri tümüyle yıkıyorlar.</p>

  <p class="calibre1"> </p>

  <p class="calibre1">Tit.1: 12 Kendilerinden biri, öz peygamberlerinden biri şöyle demiştir: "Giritliler</p>

  <p class="calibre1">hep yalancıdır, azgın canavarlar, tembel oburlardır."</p>

  <p class="calibre1"> </p>

  <p class="calibre1">Tit.1: 13-14 Bu tanıklık doğrudur. Bu nedenle, Yahudi masallarına, gerçeği</p>

  <p class="calibre1">reddedenlerin buyruklarına kulak vermeyip sağlam imana sahip olmaları için onları</p>

  <p class="calibre1">sert bir şekilde uyar.</p>

  <p class="calibre1"> </p>

  <p class="calibre1">Tit.1: 15 Yüreği temiz olanlar için her şey temizdir, ama yüreği kirli olanlar ve</p>

  <p class="calibre1">imansızlar için hiçbir şey temiz değildir. Çünkü onların zihinleri de vicdanları</p>

  <p class="calibre1">da kirlenmiştir.</p>

  <p class="calibre1"> </p>

  <p class="calibre1">Tit.1: 16 Tanrı'yı tanıdıklarını ileri sürer, ama yaptıklarıyla O'nu yadsırlar. Söz</p>

  <p class="calibre1">dinlemez, hiçbir iyi işe yaramaz iğrenç kişilerdir.</p>

  <p class="calibre1"> </p>

  <p class="calibre1">BÖLÜM 2</p>

  <p class="calibre1"> </p>

  <p class="calibre1">Uygun Olanı Öğret</p>

  <p class="calibre1"> </p>

  <p class="calibre1">Tit.2: 1 Sana gelince, sağlam öğretiye uygun olanı öğret.</p>

  <p class="calibre1"> </p>

  <p class="calibre1">Tit.2: 2 Yaşlı erkeklere ölçülü, ağırbaşlı, sağduyulu olmalarını buyur. İmanda,</p>

  <p class="calibre1">sevgide ve sabırda sağlam olsunlar.</p>

  <p class="calibre1"> </p>

  <p class="calibre1">Tit.2: 3 Aynı şekilde yaşlı kadınlar saygın bir yaşam sürmeli. İftiracı, şaraba</p>

  <p class="calibre1">tutsak olmamalı; iyi olanı öğretmeli.</p>

  <p class="calibre1"> </p>

  <p class="calibre1">Tit.2: Tit.2: 4-5 Öyle ki genç kadınları, kocalarını ve çocuklarını seven, sağduyulu, temiz yürekli, iyi birer ev kadını ve kocalarına bağımlı olmak üzere eğitebilsinler. O</p>

  <p class="calibre1">zaman Tanrı'nın sözü kötülenmez.</p>

  <p class="calibre1"> </p>

  <p class="calibre1">Tit.2: 6 Genç erkekleri de sağduyulu olmaya özendir.</p>

  <p class="calibre1"> </p>

  <p class="calibre1">Tit.2: 7-8 İyi olanı yaparak her konuda onlara örnek ol. Öğretişinde dürüst ve</p>

  <p class="calibre1">ağırbaşlı ol, kimsenin kınayamayacağı doğru sözler söyle. Öyle ki bize karşı</p>

  <p class="calibre1">gelen, hakkımızda söyleyecek kötü bir söz bulamayıp utansın.</p>

  <p class="calibre1"> </p>

  <p class="calibre1">Tit.2: 9 Köleleri, her konuda efendilerine bağımlı olmaya özendir. Efendilerini</p>

  <p class="calibre1">hoşnut etsinler. Ters yanıt vermeden,</p>

  <p class="calibre1"> </p>

  <p class="calibre1">Tit.2: 10 hırsızlık yapmadan, tümüyle güvenilir olduklarını göstersinler. Böylece</p>

  <p class="calibre1">Kurtarıcımız Tanrı'yla ilgili öğretiyi her yönden çekici kılsınlar.</p>

  <p class="calibre1"> </p>

  <p class="calibre1">Tit.2: 11 Çünkü Tanrı'nın bütün insanlara kurtuluş sağlayan lütfu ortaya çıkmıştır.</p>

  <p class="calibre1"> </p>

  <p class="calibre1">Tit.2: 12 Bu lütuf, tanrısızlığı ve dünyasal arzuları reddedip şimdiki çağda</p>

  <p class="calibre1">sağduyulu, doğru, Tanrı yoluna yaraşır bir yaşam sürebilmemiz için bizi eğitiyor.</p>

  <p class="calibre1"> </p>

  <p class="calibre1">Tit.2: 13 Bu arada, mübarek umudumuzun gerçekleşmesini, ulu Tanrı ve Kurtarıcımız İsa Mesih'in yücelik içinde gelmesini bekliyoruz.</p>

  <p class="calibre1"> </p>

  <p class="calibre1">Tit.2: 14 Mesih bizi her suçtan kurtarmak, arıtıp kendisine ait, iyilik etmekte</p>

  <p class="calibre1">gayretli bir halk yapmak üzere kendini bizim için feda etti.</p>

  <p class="calibre1"> </p>

  <p class="calibre1">Tit.2: 15 Bunları tam bir yetkiyle bildir, dinleyenleri isteklendir, günahlı olanları</p>

  <p class="calibre1">ikna et. Hiç kimse seni küçümsemesin.</p>

  <p class="calibre1"> </p>

  <p class="calibre1">BÖLÜM 3</p>

  <p class="calibre1"> </p>

  <p class="calibre1">Doğru Olanı Yapmak</p>

  <p class="calibre1"> </p>

  <p class="calibre1">Tit.3: 1 Yöneticilerle yönetimlere bağlı olmaları, söz dinlemeleri ve iyi olan her</p>

  <p class="calibre1">şeyi yapmaya hazır olmaları gerektiğini imanlılara anımsat.</p>

  <p class="calibre1"> </p>

  <p class="calibre1">Tit.3: 2 Kimseyi kötülemesinler. Kavgacı değil, uysal olsunlar. Herkese her zaman</p>

  <p class="calibre1">yumuşak davransınlar.</p>

  <p class="calibre1"> </p>

  <p class="calibre1">Tit.3: 3 Çünkü bir zamanlar biz de anlayışsız, söz dinlemez, kolay aldanan, türlü</p>

  <p class="calibre1">arzulara ve zevklere köle olan, kötülük ve kıskançlık içinde yaşayan, nefret</p>

  <p class="calibre1">edilen ve birbirimizden nefret eden kişilerdik.</p>

  <p class="calibre1"> </p>

  <p class="calibre1">Tit.3: 4-6 Ama Kurtarıcımız Tanrı iyiliğini ve insana olan sevgisini açıkça</p>

  <p class="calibre1">göstererek bizi kurtardı. Bunu doğrulukla yaptığımız işlerden dolayı değil, kendi</p>

  <p class="calibre1">merhametiyle, yeniden doğuş yıkamasıyla ve Kurtarıcımız İsa Mesih aracılığıyla</p>

  <p class="calibre1">üzerimize bol bol döktüğü Kutsal Ruh'un yenilemesiyle yaptı.</p>

  <p class="calibre1"> </p>

  <p class="calibre1">Tit.3: 7 Öyle ki, O'nun lütfuyla aklanmış olarak umut içinde sonsuz yaşamın</p>

  <p class="calibre1">mirasçıları olalım.</p>

  <p class="calibre1"> </p>

  <p class="calibre1">Tit.3: 8 Bu güvenilir bir sözdür. Tanrı'ya iman etmiş olanların, kendilerini iyi</p>

  <p class="calibre1">işlere vermeye özen göstermeleri için bu konularda ısrarlı olmanı istiyorum.</p>

  <p class="calibre1">Bunlar insan için iyi ve yararlıdır.</p>

  <p class="calibre1"> </p>

  <p class="calibre1">Tit.3: 9 Akılsız tartışmalardan, soyağacı didişmelerinden, Kutsal Yasa'yla ilgili</p>

  <p class="calibre1">çekişme ve kavgalardan sakın. Bunlar yararsız ve boş şeylerdir.</p>

  <p class="calibre1"> </p>

  <p class="calibre1">Tit.3: 10 Birinci ve ikinci uyarıdan sonra bölücü kişiyle ilişkini kes.</p>

  <p class="calibre1"> </p>

  <p class="calibre1">Tit.3: 11 Böyle birinin sapmış olduğundan ve günah işlediğinden emin olabilirsin; o</p>

  <p class="calibre1">kendi kendini mahkûm etmiştir.</p>

  <p class="calibre1"> </p>

  <p class="calibre1">Son İstekler ve Selamlar</p>

  <p class="calibre1"> </p>

  <p class="calibre1">Tit.3: 12 Ben Artemas'ı ya da Tihikos'u sana gönderir göndermez, Nikopolis'e, yanıma gelmeye gayret et. Çünkü kışı orada geçirmeye karar verdim.</p>

  <p class="calibre1"> </p>

  <p class="calibre1">Tit.3: 13 Hukukçu Zenas'la Apollos'u yolcu ederken bir eksikleri</p>

  <p class="calibre1">olmamasına dikkat et.</p>

  <p class="calibre1"> </p>

  <p class="calibre1">Tit.3: 14 Bizimkiler de kendilerini iyi işlere vermeyi öğrensinler. Böylelikle temel</p>

  <p class="calibre1">ihtiyaçları karşılamış ve verimsiz bir yaşam sürmemiş olurlar.</p>

  <p class="calibre1"> </p>

  <p class="calibre1">Tit.3: 15 Yanımdakilerin hepsi sana selam eder. Bizi seven imanlılara selam söyle.</p>

  <p class="calibre1">Tanrı'nın lütfu hepinizle birlikte olsun.</p>

  <p class="calibre1"> </p>

  <p class="calibre1">Pavlus'tan Filimon'a Mektup</p>

  <p class="calibre1"> </p>

  <p class="calibre1">BÖLÜM 1</p>

  <p class="calibre1"> </p>

  <p class="calibre1">Flm.1: 1-2 Sevgili emektaşımız Filimon, Mesih İsa uğruna tutuklu olan ben Pavlus ve kardeşimiz Timoteos'tan sana, kızkardeşimiz Afiya'ya, birlikte mücadele</p>

  <p class="calibre1">verdiğimiz Arhippus'a ve senin evindeki inanlılar topluluğuna selam!</p>

  <p class="calibre1"> </p>

  <p class="calibre1">Flm.1: 3 Babamız Tanrı'dan ve Rab İsa Mesih'ten sizlere lütuf ve esenlik olsun.</p>

  <p class="calibre1"> </p>

  <p class="calibre1">Şükran ve Dua</p>

  <p class="calibre1"> </p>

  <p class="calibre1">Flm.1: 4-5 Rab İsa'ya olan imanını ve bütün kutsallara beslediğin sevgiyi duydukça</p>

  <p class="calibre1">dualarımda seni anıyor, Tanrım'a sürekli şükrediyorum.</p>

  <p class="calibre1"> </p>

  <p class="calibre1">Flm.1: 6 Mesih'te sahip olduğumuz her iyiliğin bilincine vararak imanını başkalarıyla</p>

  <p class="calibre1">paylaşmakta etkin olman için dua ediyorum.</p>

  <p class="calibre1"> </p>

  <p class="calibre1">Flm.1: 7 Sevgin benim için büyük sevinç ve teselli kaynağı oldu. Çünkü kutsalların</p>

  <p class="calibre1">yürekleri senin sayende ferahladı, kardeşim.</p>

  <p class="calibre1"> </p>

  <p class="calibre1">Pavlus'un Onisimos için Ricası</p>

  <p class="calibre1"> </p>

  <p class="calibre1">Flm.1: 8-9 Bu nedenle, gerekeni sana buyurmaya Mesih'te büyük cesaretim olduğu halde,şimdi Mesih İsa uğruna tutuklu bulunan ben yaşlı Pavlus sana sevgiyle rica etmeyi yeğliyorum.</p>

  <p class="calibre1"> </p>

  <p class="calibre1">Flm.1: 10-11 Tutukluluğum sırasında kendisine ruhsal baba olduğum oğlum</p>

  <p class="calibre1">Onisimos'la ilgili bir ricam var. Bir zamanlar sana yararsızdı; ama şimdi hem</p>

  <p class="calibre1">sana hem de bana yararlıdır.</p>

  <p class="calibre1"> </p>

  <p class="calibre1">Flm.1: 12 Kendisini, yani can ciğerimi sana geri gönderiyorum.</p>

  <p class="calibre1"> </p>

  <p class="calibre1">Flm.1: 13-14 Müjde'nin uğruna tutuklu kaldığım sürece senin yerine bana hizmet etmesi için onu yanımda alıkoymak isterdim; ama senin onayın olmadan bir şey yapmak istemedim. Öyle ki, yapacağın iyilik zorunluluktanmış gibi görünmesin, gönülden olsun.</p>

  <p class="calibre1"> </p>

  <p class="calibre1">Flm.1: 15 Onisimos'un bir süre senden ayrılması belki de onu temelli geri alman</p>

  <p class="calibre1">içindi.</p>

  <p class="calibre1"> </p>

  <p class="calibre1">Flm.1: 16 Onu artık köle değil, köleden üstün, sevgili bir kardeş olarak geri</p>

  <p class="calibre1">alacaksın. O, özellikle benim için çok değerlidir. Ama hem bir insan, hem de</p>

  <p class="calibre1">Rab'be ait biri olarak senin için daha da çok sevilecek bir kardeştir.</p>

  <p class="calibre1"> </p>

  <p class="calibre1">Flm.1: 17 Bu nedenle, eğer beni yoldaşın sayıyorsan, kendisini beni kabul eder gibi</p>

  <p class="calibre1">kabul et.</p>

  <p class="calibre1"> </p>

  <p class="calibre1">Flm.1: 18 Sana herhangi bir haksızlık etmişse ya da bir borcu varsa, bunu benim</p>

  <p class="calibre1">hesabıma say.</p>

  <p class="calibre1"> </p>

  <p class="calibre1">Flm.1: 19 Ben Pavlus bunu kendi elimle yazıyorum, bedelini ben öderim. Senin kendi yaşamını bile bana borçlu olduğunu söylememe gerek yok.</p>

  <p class="calibre1"> </p>

  <p class="calibre1">Flm.1: 20 Evet, kardeş, Rab yolunda bana bir yardımın olsun. Mesih'te yüreğimi</p>

  <p class="calibre1">ferahlat.</p>

  <p class="calibre1"> </p>

  <p class="calibre1">Flm.1: 21 Sözümü dinleyeceğinden emin olarak ve istediğimden fazlasını da yapacağını bilerek sana yazıyorum.</p>

  <p class="calibre1"> </p>

  <p class="calibre1">Flm.1: 22 Bu arada bana kalabileceğim bir yer hazırla. Çünkü dualarınız aracılığıyla</p>

  <p class="calibre1">sizlere bağışlanacağımı umuyorum.</p>

  <p class="calibre1"> </p>

  <p class="calibre1">Son Selamlar</p>

  <p class="calibre1"> </p>

  <p class="calibre1">Flm.1: 23-24 Mesih İsa uğruna kendisiyle birlikte tutuklu bulunduğum Epafras,</p>

  <p class="calibre1">emektaşlarım Markos, Aristarhus, Dimas ve Luka sana selam ederler.</p>

  <p class="calibre1"> </p>

  <p class="calibre1">Flm.1: 25 Rab İsa Mesih'in lütfu ruhunuzla birlikte olsun.</p>

  <p class="calibre1"> </p>

  <p class="calibre1">DİPNOTLAR:</p>

  <p class="calibre1"> </p>

  <p class="calibre1">10-11 "Onisimos": Yararlı anlamına gelir.</p>

  <p class="calibre1"> </p>

  <p class="calibre1"> </p>

  <p class="calibre1"><span class="t"><b class="calibre2">İBRANİLERE MEKTUP</b></span></p>

  <p class="calibre1"><span class="t2"> </span></p>

  <p class="calibre1">BÖLÜM 1</p>

  <p class="calibre1"> </p>

  <p class="calibre1">Oğul Meleklerden Üstündür</p>

  <p class="calibre1"> </p>

  <p class="calibre1">İbr.1: 1 Tanrı eski zamanlarda peygamberler aracılığıyla birçok kez çeşitli yollardan atalarımıza seslendi.</p>

  <p class="calibre1"> </p>

  <p class="calibre1">İbr.1: 2 Bu son çağda da her şeye mirasçı kıldığı ve aracılığıyla evreni yarattığı kendi Oğlu'yla bize seslenmiştir.</p>

  <p class="calibre1"> </p>

  <p class="calibre1">İbr.1: 3 Oğul, Tanrı yüceliğinin parıltısı, O'nun varlığının öz görünümüdür. Güçlü sözüyle her şeyi devam ettirir. Günahlardan arınmayı sağladıktan sonra, yücelerde ulu Tanrı'nın sağında oturdu.</p>

  <p class="calibre1"> </p>

  <p class="calibre1">İbr.1: 4 Meleklerden ne denli üstün bir adı miras aldıysa, onlardan o denli üstün oldu.</p>

  <p class="calibre1"> </p>

  <p class="calibre1">İbr.1: 5 Çünkü Tanrı meleklerin herhangi birine, "Sen benim Oğlum'sun, Bugün ben sana Baba oldum" Ya da, "Ben O'na Baba olacağım, O da bana Oğul olacak"demiş midir?</p>

  <p class="calibre1"> </p>

  <p class="calibre1">İbr.1: 6 Yine Tanrı ilk doğanı dünyaya gönderirken diyor ki, "Tanrı'nın bütün melekleri O'na tapınsın."</p>

  <p class="calibre1"> </p>

  <p class="calibre1">İbr.1: 7 Melekler için, "Kendi meleklerini rüzgar, Hizmetkârlarını ateş alevi yapar" diyor.</p>

  <p class="calibre1"> </p>

  <p class="calibre1">İbr.1: 8 Ama Oğul için şöyle diyor: "Ey Tanrı, tahtın sonsuzluklar boyunca kalıcıdır, Egemenliğinin asası adalet asasıdır.</p>

  <p class="calibre1"> </p>

  <p class="calibre1">İbr.1: 9 Doğruluğu sevdin, kötülükten nefret ettin. Bunun için Tanrı, senin Tanrın, Seni sevinç yağıyla Arkadaşlarından daha çok meshetti ."</p>

  <p class="calibre1"> </p>

  <p class="calibre1">İbr.1: 10 Yine diyor ki, "Ya Rab, başlangıçta Dünyanın temellerini sen attın. Gökler de senin ellerinin yapıtıdır.</p>

  <p class="calibre1"> </p>

  <p class="calibre1">İbr.1: 11 Onlar yok olacak, ama sen kalıcısın. Hepsi bir giysi gibi eskiyecek.</p>

  <p class="calibre1"> </p>

  <p class="calibre1">İbr.1: 12 Bir kaftan gibi düreceksin onları, Bir giysi gibi değiştirilecekler. Ama sen hep aynısın, Yılların tükenmeyecek."</p>

  <p class="calibre1"> </p>

  <p class="calibre1">İbr.1: 13 Tanrı meleklerin herhangi birine, "Ben düşmanlarını Ayaklarının altına serinceye dek , Sağımda otur" demiş midir?</p>

  <p class="calibre1"> </p>

  <p class="calibre1">İbr.1: 14 Bütün melekler kurtuluşu miras alacaklara hizmet etmek için gönderilen görevli ruhlar değil midir?</p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 2</p>

  <p class="calibre1"> </p>

  <p class="calibre1">Dikkatli Olalım</p>

  <p class="calibre1"> </p>

  <p class="calibre1">İbr.2: 1 Bu nedenle, akıntıya kapılıp sürüklenmemek için işittiklerimizi daha çok önemsemeliyiz.</p>

  <p class="calibre1"> </p>

  <p class="calibre1">İbr.2: 2-3 Çünkü melekler aracılığıyla bildirilen söz geçerli olduysa, her suç ve her sözdinlemezlik hak ettiği karşılığı aldıysa, bu denli büyük kurtuluşu görmezlikten gelirsek nasıl kurtulabiliriz? Başlangıçta Rab tarafından bildirilen bu kurtuluş, Rab'bi dinlemiş olanlarca bize doğrulandı.</p>

  <p class="calibre1"> </p>

  <p class="calibre1">İbr.2: 4 Tanrı da belirtiler, harikalar, çeşitli mucizeler ve kendi isteği uyarınca dağıttığı Kutsal Ruh armağanlarıyla buna tanıklık etti.İzleyicileriyle Özdeşleşen İsa</p>

  <p class="calibre1"> </p>

  <p class="calibre1">İbr.2: 5 Tanrı, sözünü ettiğimiz gelecek dünyayı meleklere bağlı kılmadı.</p>

  <p class="calibre1"> </p>

  <p class="calibre1">İbr.2: 6 Ama biri bir yerde şöyle tanıklık etmiştir: "Ya Rab, insan ne ki, onu anasın, Ya da insanoğlu ne ki, ona ilgi gösteresin?</p>

  <p class="calibre1"> </p>

  <p class="calibre1">İbr.2: 7 Onu meleklerden biraz aşağı kıldın, Başına yücelik ve onur tacını koydun, Ellerinin yapıtları üzerine onu görevlendirdin .</p>

  <p class="calibre1"> </p>

  <p class="calibre1">İbr.2: 8 Her şeyi ayakları altına sererek Ona bağımlı kıldın." Tanrı her şeyi insana bağımlı kılmakla insana bağımlı olmayan hiçbir şey bırakmadı. Ne var ki, her şeyin insana bağımlı kılındığını henüz görmüyoruz.</p>

  <p class="calibre1"> </p>

  <p class="calibre1">İbr.2: 9 Ama meleklerden biraz aşağı kılınmış olan İsa'yı, Tanrı'nın lütfuyla herkes için ölümü tatsın diye çektiği ölüm acısı sonucunda yücelik ve onur tacı giydirilmiş olarak görüyoruz.</p>

  <p class="calibre1"> </p>

  <p class="calibre1">İbr.2: 10 Birçok oğulu yüceliğe eriştirirken onların kurtuluş öncüsünü acılarla yetkinliğe erdirmesi, her şeyi kendisi için ve kendi aracılığıyla var eden Tanrı'ya uygun düşüyordu.</p>

  <p class="calibre1"> </p>

  <p class="calibre1">İbr.2: 11 Çünkü hepsi -kutsal kılan da kutsal kılınanlar da- aynı Baba'dandır. Bunun içindir ki, İsa onlara "kardeşlerim" demekten utanmıyor.</p>

  <p class="calibre1"> </p>

  <p class="calibre1">İbr.2: 12 "Adını kardeşlerime duyuracağım, Topluluğun ortasında Seni ilahilerle öveceğim" diyor.</p>

  <p class="calibre1"> </p>

  <p class="calibre1">İbr.2: 13 Yine, "Ben O'na güveneceğim" ve yine, "İşte ben ve Tanrı'nın bana verdiği çocuklar" diyor.</p>

  <p class="calibre1"> </p>

  <p class="calibre1">İbr.2: 14 Bu çocuklar etten ve kandan oldukları için İsa, ölüm gücüne sahip olanı, yani İblis'i, ölüm aracılığıyla etkisiz kılmak üzere onlarla aynı insan yapısını aldı.</p>

  <p class="calibre1"> </p>

  <p class="calibre1">İbr.2: 15 Bunu, ölüm korkusu yüzünden yaşamları boyunca köle olanların hepsini özgür kılmak için yaptı.</p>

  <p class="calibre1"> </p>

  <p class="calibre1">İbr.2: 16 Kuşkusuz O, meleklere değil, İbrahim'in soyundan olanlara yardım ediyor.</p>

  <p class="calibre1"> </p>

  <p class="calibre1">İbr.2: 17 Bunun için her yönden kardeşlerine benzemesi gerekiyordu. Öyle ki, Tanrı'ya hizmetinde merhametli ve sadık bir başkâhin olup halkın günahlarını bağışlatabilsin.</p>

  <p class="calibre1"> </p>

  <p class="calibre1">İbr.2: 18 Çünkü kendisi denenip acı çektiği için denenenlere yardım edebilir.</p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 3</p>

  <p class="calibre1"> </p>

  <p class="calibre1">İsa Musa'dan Yücedir</p>

  <p class="calibre1"> </p>

  <p class="calibre1">İbr.3: 1 Bunun için, göksel çağrıya ortak olan kutsal kardeşlerim, dikkatinizi açıkça benimsediğimiz inancın elçisi ve başkâhini İsa'ya çevirin.</p>

  <p class="calibre1"> </p>

  <p class="calibre1">İbr.3: 2 Musa Tanrı'nın bütün evinde Tanrı'ya nasıl sadık kaldıysa, İsa da kendisini görevlendirene sadıktır.</p>

  <p class="calibre1"> </p>

  <p class="calibre1">İbr.3: 3 Evi yapan nasıl evden daha çok saygı görürse, İsa da Musa'dan daha büyük yüceliğe layık sayıldı.</p>

  <p class="calibre1"> </p>

  <p class="calibre1">İbr.3: 4 Her evin bir yapıcısı vardır, her şeyin yapıcısı ise Tanrı'dır.</p>

  <p class="calibre1"> </p>

  <p class="calibre1">İbr.3: 5 Musa, gelecekte söylenecek sözlere tanıklık etmek için Tanrı'nın bütün evinde bir hizmetkâr olarak sadık kaldı.</p>

  <p class="calibre1"> </p>

  <p class="calibre1">İbr.3: 6 Oysa Mesih, O'nun evi üzerinde yetkili oğul olarak sadıktır. Eğer cesaretimizi ve övündüğümüz umudu gevşemeden sonuna dek sürdürürsek, O'nun evi biziz.</p>

  <p class="calibre1"> </p>

  <p class="calibre1">İmansızlığa Karşı Uyarı</p>

  <p class="calibre1"> </p>

  <p class="calibre1">İbr.3: 7-8 Bu nedenle, Kutsal Ruh'un dediği gibi, "Bugün O'nun sesini duyarsanız, Atalarınızın başkaldırdığı, Çölde O'nu sınadığı günkü gibi Yüreklerinizi nasırlaştırmayın.</p>

  <p class="calibre1"> </p>

  <p class="calibre1">İbr.3: 9 Atalarınız beni orada sınayıp denediler Ve kırk yıl boyunca yaptıklarımı gördüler.</p>

  <p class="calibre1"> </p>

  <p class="calibre1">İbr.3: 10 Bu nedenle o kuşağa darıldım Ve dedim ki, 'Yürekleri hep kötüye sapar, Yollarımı öğrenmediler.</p>

  <p class="calibre1"> </p>

  <p class="calibre1">İbr.3: 11 Öfkelendiğimde ant içtiğim gibi, Onlar huzur diyarıma asla girmeyecekler.'"</p>

  <p class="calibre1"> </p>

  <p class="calibre1">İbr.3: 12 Ey kardeşler, hiçbirinizde diri Tanrı'yı terk eden kötü, imansız bir yüreğin bulunmamasına dikkat edin.</p>

  <p class="calibre1"> </p>

  <p class="calibre1">İbr.3: 13 "Gün bugündür" denildikçe birbirinizi her gün yüreklendirin. Öyle ki, hiçbirinizin yüreği günahın aldatıcılığıyla nasırlaşmasın.</p>

  <p class="calibre1"> </p>

  <p class="calibre1">İbr.3: 14 Çünkü Mesih'e ortak olduk. Yalnız başlangıçtaki güvenimizi gevşemeden sonuna dek sürdürmeliyiz.</p>

  <p class="calibre1"> </p>

  <p class="calibre1">İbr.3: 15 Yukarıda belirtildiği gibi, "Bugün O'nun sesini duyarsanız, Atalarınızın başkaldırdığı günkü gibi Yüreklerinizi nasırlaştırmayın."</p>

  <p class="calibre1"> </p>

  <p class="calibre1">İbr.3: 16 O'nun sesini işitip başkaldıran kimlerdi? Musa önderliğinde Mısır'dan çıkanların hepsi değil mi?</p>

  <p class="calibre1"> </p>

  <p class="calibre1">İbr.3: 17 Tanrı kimlere kırk yıl dargın kaldı? Günah işleyip cesetleri çöle serilenlere değil mi?</p>

  <p class="calibre1"> </p>

  <p class="calibre1">İbr.3: 18 Sözünü dinlemeyenler dışında kendi huzur diyarına kimlerin girmeyeceğine ant içti?</p>

  <p class="calibre1"> </p>

  <p class="calibre1">İbr.3: 19 Görüyoruz ki, imansızlıklarından ötürü oraya giremediler.</p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 4</p>

  <p class="calibre1"> </p>

  <p class="calibre1">Tanrı'nın Huzur Diyarı</p>

  <p class="calibre1"> </p>

  <p class="calibre1">İbr.4: 1 Bu nedenle Tanrı'nın huzur diyarına girme vaadi hâlâ geçerliyken, herhangi birinizin buna erişmemiş sayılmasından korkalım.</p>

  <p class="calibre1"> </p>

  <p class="calibre1">İbr.4: 2 Çünkü onlar gibi biz de iyi haberi aldık. Ama onlar duydukları sözü imanla birleştirmedikleri için bunun kendilerine bir yararı olmadı.</p>

  <p class="calibre1"> </p>

  <p class="calibre1">İbr.4: 3 Biz inanmış olanlar huzur diyarına gireriz. Nitekim Tanrı şöyle demiştir: "Öfkelendiğimde ant içtiğim gibi, Onlar huzur diyarıma asla girmeyecekler." Oysa Tanrı dünyanın kuruluşundan beri işlerini tamamlamıştır.</p>

  <p class="calibre1"> </p>

  <p class="calibre1">İbr.4: 4 Çünkü bir yerde yedinci günle ilgili şunu demiştir: "Tanrı bütün işlerinden yedinci gün dinlendi."</p>

  <p class="calibre1"> </p>

  <p class="calibre1">İbr.4: 5 Bu konuda yine diyor ki, "Onlar huzur diyarıma asla girmeyecekler."</p>

  <p class="calibre1"> </p>

  <p class="calibre1">İbr.4: 6 Demek ki, bazılarının huzur diyarına gireceği kesindir. Daha önce iyi haberi almış olanlar söz dinlemedikleri için o diyara giremediler.</p>

  <p class="calibre1"> </p>

  <p class="calibre1">İbr.4: 7 Bu yüzden Tanrı, uzun zaman sonra Davut'un aracılığıyla, "bugün" diyerek yine bir gün belirliyor. Daha önce denildiği gibi, "Bugün O'nun sesini duyarsanız, Yüreklerinizi nasırlaştırmayın."</p>

  <p class="calibre1"> </p>

  <p class="calibre1">İbr.4: 8 Eğer Yeşu onları huzura kavuştursaydı, Tanrı daha sonra bir başka günden söz etmezdi.</p>

  <p class="calibre1"> </p>

  <p class="calibre1">İbr.4: 9 Böylece Tanrı halkı için bir Şabat Günü rahatı kalıyor.</p>

  <p class="calibre1"> </p>

  <p class="calibre1">İbr.4: 10 Tanrı işlerinden nasıl dinlendiyse, O'nun huzur diyarına giren de kendi işlerinden öylece dinlenir.</p>

  <p class="calibre1"> </p>

  <p class="calibre1">İbr.4: 11 Bu nedenle o huzur diyarına girmeye gayret edelim; öyle ki, hiçbirimiz aynı tür sözdinlemezlikten ötürü düşmesin.</p>

  <p class="calibre1"> </p>

  <p class="calibre1">İbr.4: 12 Tanrı'nın sözü diri ve etkilidir, iki ağızlı kılıçtan daha keskindir. Canla ruhu, ilikle eklemleri birbirinden ayıracak kadar derinlere işler; yüreğin düşüncelerini, amaçlarını yargılar.</p>

  <p class="calibre1"> </p>

  <p class="calibre1">İbr.4: 13 Tanrı'nın görmediği hiçbir yaratık yoktur. Kendisine hesap vereceğimiz Tanrı'nın gözü önünde her şey çıplak ve açıktır.</p>

  <p class="calibre1"> </p>

  <p class="calibre1">Başkâhinimiz İsa</p>

  <p class="calibre1"> </p>

  <p class="calibre1"> </p>

  <p class="calibre1">İbr.4: 14 Tanrı Oğlu İsa gökleri aşan büyük başkâhinimiz olduğu için açıkça benimsediğimiz inanca sımsıkı sarılalım.</p>

  <p class="calibre1"> </p>

  <p class="calibre1">İbr.4: 15 Çünkü başkâhinimiz zayıflıklarımızda bize yakınlık duyamayan biri değildir; tersine, her alanda bizim gibi denenmiş, ama günah işlememiştir.</p>

  <p class="calibre1"> </p>

  <p class="calibre1">İbr.4: 16 Onun için Tanrı'nın lütuf tahtına cesaretle yaklaşalım; öyle ki, yardım gereksindiğimizde merhamet görelim ve lütuf bulalım.</p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 5</p>

  <p class="calibre1"> </p>

  <p class="calibre1">İbr.5: 1 İnsanlar arasından seçilen her başkâhin, günahlara karşılık sunular ve kurbanlar sunmak üzere Tanrı'yla ilgili konularda insanları temsil etmek için atanır.</p>

  <p class="calibre1"> </p>

  <p class="calibre1">İbr.5: 2 Bilgisizlere, yoldan sapanlara yumuşak davranabilir. Çünkü kendisi de zayıflıklarla kuşatılmıştır.</p>

  <p class="calibre1"> </p>

  <p class="calibre1">İbr.5: 3 Bundan ötürü, halk için olduğu gibi, kendisi için de günah sunusu sunmak zorundadır.</p>

  <p class="calibre1"> </p>

  <p class="calibre1">İbr.5: 4 Kimse başkâhin olma onurunu kendi kendine alamaz; ancak Harun gibi, Tanrı tarafından çağrılırsa alır.</p>

  <p class="calibre1"> </p>

  <p class="calibre1">İbr.5: 5 Nitekim Mesih de başkâhin olmak için kendi kendini yüceltmedi. O'na,  "Sen benim Oğlum'sun, Bugün ben sana Baba oldum" diyen Tanrı O'nu yüceltti.</p>

  <p class="calibre1"> </p>

  <p class="calibre1">İbr.5: 6 Başka bir yerde de diyor ki, "Melkisedek düzeni uyarınca Sen sonsuza dek kâhinsin."</p>

  <p class="calibre1"> </p>

  <p class="calibre1">İbr.5: 7 Mesih, yeryüzünde olduğu günlerde kendisini ölümden kurtaracak güçte olan Tanrı'ya büyük feryat ve gözyaşlarıyla dua etti, yakardı ve Tanrı korkusu nedeniyle işitildi.</p>

  <p class="calibre1"> </p>

  <p class="calibre1">İbr.5: 8 Oğul olduğu halde, çektiği acılarla söz dinlemeyi öğrendi.</p>

  <p class="calibre1"> </p>

  <p class="calibre1">İbr.5: 9 Yetkin kılınınca, sözünü dinleyen herkes için sonsuz kurtuluş kaynağı oldu.</p>

  <p class="calibre1"> </p>

  <p class="calibre1">İbr.5: 10 Çünkü Tanrı tarafından Melkisedek düzeni uyarınca başkâhin atanmıştı.</p>

  <p class="calibre1"> </p>

  <p class="calibre1">Temel İlkeleri Aşıp İlerleyin</p>

  <p class="calibre1"> </p>

  <p class="calibre1">İbr.5: 11 Bu konuda söyleyecek çok sözümüz var, ama kulaklarınız uyuştuğu için anlatmak zor.</p>

  <p class="calibre1"> </p>

  <p class="calibre1">İbr.5: 12 Şimdiye dek öğretmen olmanız gerekirken, Tanrı sözlerinin temel ilkelerini size yeni baştan öğretecek birine ihtiyacınız var. Size yine süt gerekli, katı yiyecek değil!</p>

  <p class="calibre1"> </p>

  <p class="calibre1">İbr.5: 13 Sütle beslenen herkes bebektir ve doğruluk sözünde deneyimsizdir.</p>

  <p class="calibre1"> </p>

  <p class="calibre1">İbr.5: 14 Katı yiyecek, yetişkinler içindir; onlar duyularını iyi ile kötüyü ayırt etmek üzere alıştırmayla eğitmiş kişilerdir.</p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 6</p>

  <p class="calibre1"> </p>

  <p class="calibre1">İbr.6: 1-2 Bunun için, ölü işlerden tövbe etmenin ve Tanrı'ya inanmanın temelini, vaftizler , elle kutsama , ölülerin dirilişi ve sonsuz yargıyla ilgili öğretinin temelini yeni baştan atmadan Mesih'le ilgili ilk öğretileri aşarak yetkinliğe doğru ilerleyelim.</p>

  <p class="calibre1"> </p>

  <p class="calibre1">İbr.6: 3 Tanrı izin verirse, bunu yapacağız.</p>

  <p class="calibre1"> </p>

  <p class="calibre1">İbr.6: 4-6 Bir kez aydınlatılmış, göksel armağanı tatmış ve Kutsal Ruh'a ortak edilmiş, Tanrı sözünün iyiliğini ve gelecek çağın güçlerini tatmış oldukları halde yoldan sapanları yeniden tövbe edecek duruma getirmeye olanak yoktur. Çünkü onlar Tanrı'nın Oğlu'nu adeta yeniden çarmıha geriyor, herkesin önünde aşağılıyorlar.</p>

  <p class="calibre1"> </p>

  <p class="calibre1">İbr.6: 7 Üzerine sık sık yağan yağmuru emen ve kimler için işleniyorsa onlara yararlı bitkiler üreten toprağı Tanrı bereketli kılar.</p>

  <p class="calibre1"> </p>

  <p class="calibre1">İbr.6: 8 Ama dikenli bitki, devedikeni üreten toprak yararsızdır; lanetlenmeye yakındır, sonu yanmaktır.</p>

  <p class="calibre1"> </p>

  <p class="calibre1">İbr.6: 9 Size gelince, sevgili kardeşler, böyle konuştuğumuz halde, durumunuzun daha iyi olduğuna, kurtuluşa uygun düştüğüne eminiz.</p>

  <p class="calibre1"> </p>

  <p class="calibre1">İbr.6: 10 Tanrı adaletsiz değildir; emeğinizi ve kutsallara hizmet etmiş olarak ve etmeye devam ederek O'nun adına gösterdiğiniz sevgiyi unutmaz.</p>

  <p class="calibre1"> </p>

  <p class="calibre1">İbr.6: 11 Umudunuzdan doğan tam güvenceye kavuşmanız için her birinizin sona dek aynı gayreti göstermesini diliyoruz.</p>

  <p class="calibre1"> </p>

  <p class="calibre1">İbr.6 :12 Tembel olmamanızı, vaat edilenleri iman ve sabır aracılığıyla miras alanların örneğine uymanızı istiyoruz.</p>

  <p class="calibre1"> </p>

  <p class="calibre1">Tanrı'nın Vaadi</p>

  <p class="calibre1"> </p>

  <p class="calibre1">İbr.6 :13 Tanrı İbrahim'e vaatte bulunduğu zaman, üzerine ant içecek daha üstün biri olmadığı için kendi üzerine ant içerek şöyle dedi:</p>

  <p class="calibre1"> </p>

  <p class="calibre1">İbr.6 :14 "Seni kutsadıkça kutsayacağım, Soyunu çoğalttıkça çoğaltacağım."</p>

  <p class="calibre1"> </p>

  <p class="calibre1">İbr.6 :15 Böylece İbrahim sabırla dayanarak vaade erişti.</p>

  <p class="calibre1"> </p>

  <p class="calibre1">İbr.6: 16 İnsanlar kendilerinden üstün biri üzerine ant içerler. Onlar için ant, söyleneni doğrular ve her tartışmayı sona erdirir.</p>

  <p class="calibre1"> </p>

  <p class="calibre1">İbr.6: 17 Tanrı da amacının değişmezliğini vaadin mirasçılarına daha açıkça belirtmek istediği için vaadini antla pekiştirdi.</p>

  <p class="calibre1"> </p>

  <p class="calibre1">İbr.6: 18 Öyle ki, önümüze konan umuda tutunmak için Tanrı'ya sığınan bizler, Tanrı'nın yalan söylemesi olanaksız olan bu iki değişmez şey aracılığıyla büyük cesaret bulalım.</p>

  <p class="calibre1"> </p>

  <p class="calibre1">İbr.6: 19 Canlarımız için gemi demiri gibi sağlam ve güvenilir olan bu umut, perdenin arkasındaki iç bölmeye geçer.</p>

  <p class="calibre1"> </p>

  <p class="calibre1">İbr.6: 20 Melkisedek düzeni uyarınca sonsuza dek başkâhin olan İsa oraya uğrumuza öncü olarak girdi.</p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 7</p>

  <p class="calibre1"> </p>

  <p class="calibre1">Kâhin Melkisedek</p>

  <p class="calibre1"> </p>

  <p class="calibre1">İbr.7: 1 Bu Melkisedek, Şalem Kralı ve yüce Tanrı'nın kâhiniydi . Kralları bozguna uğratmaktan dönen İbrahim'i karşılamış ve onu kutsamıştı.</p>

  <p class="calibre1"> </p>

  <p class="calibre1">İbr.7: 2 İbrahim de ona her şeyin ondalığını verdi. Melkisedek, adının anlamına göre, önce "Doğruluk Kralı"dır; sonra da "Şalem Kralı", yani "Esenlik Kralı"dır.</p>

  <p class="calibre1"> </p>

  <p class="calibre1">İbr.7: 3 Babasız, annesizdir; soyağacı yoktur. Ne günlerinin başlangıcı, ne yaşamının sonu vardır. Tanrı'nın Oğlu gibi sonsuza dek kâhin kalacaktır.</p>

  <p class="calibre1"> </p>

  <p class="calibre1">İbr.7: 4 Bakın, büyük ata İbrahim'in ganimetten ondalık verdiği bu adam ne kadar büyüktür!</p>

  <p class="calibre1"> </p>

  <p class="calibre1">İbr.7: 5 Levioğulları'ndan olup kâhinlik görevini üstlenenlere Kutsal Yasa uyarınca halktan, yani İbrahim'in soyundan oldukları halde, kardeşlerinden ondalık almaları buyrulmuştur.</p>

  <p class="calibre1"> </p>

  <p class="calibre1">İbr.7: 6 Melkisedek ise Levili kâhinlerin soyundan olmadığı halde, vaatleri alan İbrahim'den ondalık kabul etmiş ve onu kutsamıştır.</p>

  <p class="calibre1"> </p>

  <p class="calibre1">İbr.7: 7 Hiç kuşkusuz, kutsayan kutsanandan üstündür.</p>

  <p class="calibre1"> </p>

  <p class="calibre1">İbr.7: 8 Birinde ölümlü insanlar ondalık alıyor, ötekinde yaşadığına tanıklık edilen biri alıyor.</p>

  <p class="calibre1"> </p>

  <p class="calibre1">İbr.7: 9 Ondalık alan Levi bile İbrahim aracılığıyla ondalık vermiştir denebilir.</p>

  <p class="calibre1"> </p>

  <p class="calibre1">İbr.7: 10 Çünkü Melkisedek İbrahim'i karşıladığı zaman, Levi hâlâ atasının bedenindeydi.</p>

  <p class="calibre1"> </p>

  <p class="calibre1">Yeni Kâhinlik Düzeni</p>

  <p class="calibre1"> </p>

  <p class="calibre1">İbr.7: 11 Eğer Levililer'in kâhinliği aracılığıyla yetkinliğe erişilebilseydi -nitekim Kutsal Yasa bu kâhinliği öngörerek halka verildi- Harun düzenine göre değil de, Melkisedek düzenine göre başka bir kâhinin gelmesinden söz etmeye ne gerek kalırdı?</p>

  <p class="calibre1"> </p>

  <p class="calibre1">İbr.7: 12 Çünkü kâhinlik değişince, Yasa da zorunlu olarak değişir.</p>

  <p class="calibre1"> </p>

  <p class="calibre1">İbr.7: 13 Kendisinden böyle söz edilen kişi başka bir oymaktandır. Bu oymaktan hiç kimse sunakta hizmet etmemiştir.</p>

  <p class="calibre1"> </p>

  <p class="calibre1">İbr.7: 14 Rabbimiz'in Yahuda oymağından geldiği açıktır. Musa bu oymaktan söz ederken kâhinlere ilişkin bir şey söylemedi.</p>

  <p class="calibre1"> </p>

  <p class="calibre1">İbr.7: 15 Melkisedek benzeri başka bir kâhin ortaya çıktığından, bu söylediğimiz artık daha da açıktır.</p>

  <p class="calibre1"> </p>

  <p class="calibre1">İbr.7: 16 O, Yasa'nın soyla ilgili önkoşuluna göre değil, yok edilemez bir yaşamın gücüne göre kâhin olmuştur.</p>

  <p class="calibre1"> </p>

  <p class="calibre1">İbr.7: 17 Çünkü, "Melkisedek düzeni uyarınca Sen sonsuza dek kâhinsin" diye tanıklık ediliyor.</p>

  <p class="calibre1"> </p>

  <p class="calibre1">İbr.7: 18 Önceki buyruk, zayıflığı ve yararsızlığı nedeniyle geçersiz kılındı.</p>

  <p class="calibre1"> </p>

  <p class="calibre1">İbr.7: 19 Çünkü Yasa hiçbir şeyi yetkinleştiremedi. Bunun yerine, aracılığıyla Tanrı'ya yaklaştığımız daha sağlam bir umut verildi.</p>

  <p class="calibre1"> </p>

  <p class="calibre1">İbr.7: 20 Bu da antsız olmadı. Öbürleri ant içilmeden kâhin olmuşlardı.</p>

  <p class="calibre1"> </p>

  <p class="calibre1">İbr.7: 21 Ama O kendisine, "Rab ant içti, kararından dönmez, Sen sonsuza dek kâhinsin" diyen Tanrı'nın andıyla kâhin oldu.</p>

  <p class="calibre1"> </p>

  <p class="calibre1">İbr.7: 22 Böylece İsa daha iyi bir antlaşmanın kefili olmuştur.</p>

  <p class="calibre1"> </p>

  <p class="calibre1">İbr.7: 23 Önceki düzende çok sayıda kâhin görev aldı. Çünkü ölüm, görevlerini sürdürmelerini engelliyordu.</p>

  <p class="calibre1"> </p>

  <p class="calibre1">İbr.7: 24 Ama İsa sonsuza dek yaşadığı için kâhinliği süreklidir.</p>

  <p class="calibre1"> </p>

  <p class="calibre1">İbr.7: 25 Bu nedenle O'nun aracılığıyla Tanrı'ya yaklaşanları tümüyle kurtaracak güçtedir. Çünkü onlara aracılık etmek için hep yaşamaktadır.</p>

  <p class="calibre1"> </p>

  <p class="calibre1">Yeni Bir Antlaşmanın Başkâhini</p>

  <p class="calibre1"> </p>

  <p class="calibre1">İbr.7: 26 Böyle bir başkâhinimiz -kutsal, suçsuz, lekesiz, günahkârlardan ayrılmış, göklerden daha yücelere çıkarılmış bir başkâhinimiz- olması uygundur.</p>

  <p class="calibre1"> </p>

  <p class="calibre1">İbr.7: 27 O, öbür başkâhinler gibi her gün önce kendi günahları, sonra da halkın günahları için kurbanlar sunmak zorunda değildir. Çünkü kendini sunmakla bunu ilk ve son kez yaptı.</p>

  <p class="calibre1"> </p>

  <p class="calibre1">İbr.7: 28 Kutsal Yasa, zayıflıkları olan insanları başkâhin atamaktadır. Ama Yasa'dan sonra gelen ant sözü, sonsuza dek yetkin kılınmış olan Oğul'u başkâhin atamıştır.</p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 8</p>

  <p class="calibre1"> </p>

  <p class="calibre1">İbr.8: 1-2 Söylediklerimizin özü şudur: Göklerde, Yüce Olan'ın tahtının sağında oturan, kutsal yerde, insanın değil, Rab'bin kurduğu asıl tapınma çadırında görev yapan böyle bir başkâhinimiz vardır.</p>

  <p class="calibre1"> </p>

  <p class="calibre1">İbr.8: 3 Her başkâhin sunular, kurbanlar sunmak için atanır. Bu nedenle bizim başkâhinimizin de sunacak bir şeyi olması gerekir.</p>

  <p class="calibre1"> </p>

  <p class="calibre1">İbr.8: 4 Eğer kendisi yeryüzünde olsaydı, kâhin olamazdı. Çünkü Kutsal Yasa uyarınca sunuları sunanlar var.</p>

  <p class="calibre1"> </p>

  <p class="calibre1">İbr.8: 5 Bunlar göktekinin örneği ve gölgesi olan tapınakta hizmet ediyorlar. Nitekim Musa tapınma çadırını kurmak üzereyken Tanrı tarafından şöyle uyarıldı: "Her şeyi sana dağda gösterilen örneğe göre yapmaya dikkat et."</p>

  <p class="calibre1"> </p>

  <p class="calibre1">İbr.8: 6 Şimdiyse, İsa daha iyi vaatler üzerine kurulmuş daha iyi bir antlaşmanın aracısı olduğu kadar, daha üstün bir göreve de sahip olmuştur.</p>

  <p class="calibre1"> </p>

  <p class="calibre1">İbr.8: 7 Eğer o ilk antlaşma kusursuz olsaydı, ikincisine gerek duyulmazdı.</p>

  <p class="calibre1"> </p>

  <p class="calibre1">İbr.8: 8 Oysa halkını kusurlu bulan Tanrı şöyle diyor: "'İsrail halkıyla ve Yahuda halkıyla Yeni bir antlaşma yapacağım günler geliyor' Diyor Rab.</p>

  <p class="calibre1"> </p>

  <p class="calibre1">İbr.8: 9 'Atalarını Mısır'dan çıkarmak için Ellerinden tuttuğum gün Onlarla yaptığım antlaşmaya benzemeyecek. Çünkü onlar antlaşmama bağlı kalmadılar, Ben de onlardan yüz çevirdim' Diyor Rab.</p>

  <p class="calibre1"> </p>

  <p class="calibre1">İbr.8: 10 'O günlerden sonra İsrail halkıyla Yapacağım antlaşma şudur' diyor Rab, 'Yasalarımı zihinlerine işleyeceğim, Yüreklerine yazacağım. Ben onların Tanrısı olacağım, Onlar da benim halkım olacak.</p>

  <p class="calibre1"> </p>

  <p class="calibre1">İbr.8: 11 Hiç kimse yurttaşını, kardeşini, Rab'bi tanı diye eğitmeyecek. Çünkü küçük büyük hepsi tanıyacak beni.</p>

  <p class="calibre1"> </p>

  <p class="calibre1">İbr.8: 12 Çünkü suçlarını bağışlayacağım, Günahlarını artık anmayacağım.'"</p>

  <p class="calibre1"> </p>

  <p class="calibre1">İbr.8: 13 Tanrı, "Yeni bir antlaşma" demekle ilkini eskimiş saymıştır. Eskiyip köhneleşense çok geçmeden yok olur.</p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 9</p>

  <p class="calibre1"> </p>

  <p class="calibre1">Eski Tapınma Düzeni</p>

  <p class="calibre1"> </p>

  <p class="calibre1">İbr.9: 1 İlk antlaşmanın tapınma kuralları ve dünyasal tapınağı vardı.</p>

  <p class="calibre1"> </p>

  <p class="calibre1">İbr.9: 2 Bir çadır kurulmuştu. Kutsal Yer denen birinci bölmede kandillik, masa ve adak ekmekleri bulunurdu.</p>

  <p class="calibre1"> </p>

  <p class="calibre1">İbr.9: 3 İkinci perdenin arkasında En Kutsal Yer denen bir bölme vardı.</p>

  <p class="calibre1"> </p>

  <p class="calibre1">İbr.9: 4 Altın buhur sunağıyla her yanı altınla kaplanmış Antlaşma Sandığı buradaydı. Sandığın içinde altından yapılmış man testisi, Harun'un filizlenmiş değneği ve antlaşma levhaları vardı.</p>

  <p class="calibre1"> </p>

  <p class="calibre1">İbr.9: 5 Sandığın üstünde Bağışlanma Kapağı'nı gölgeleyen yüce Keruvlar dururdu. Ama şimdi bunların ayrıntılarına giremeyiz.</p>

  <p class="calibre1"> </p>

  <p class="calibre1">İbr.9: 6 Her şey böyle düzenlendikten sonra kâhinler her zaman çadırın ilk bölmesine girer, tapınma görevlerini yerine getirirler.</p>

  <p class="calibre1"> </p>

  <p class="calibre1">İbr.9: 7 Ama iç bölmeye yılda bir kez yalnız başkâhin girebilir. Üstelik kendisi için ve halkın bilmeden işlediği suçlar için sunacağı kurban kanı olmaksızın giremez.</p>

  <p class="calibre1"> </p>

  <p class="calibre1">İbr.9: 8 Kutsal Ruh bununla çadırın ilk bölmesi durdukça, kutsal yere giden yolun henüz açıkça gösterilmediğini belirtiyor.</p>

  <p class="calibre1"> </p>

  <p class="calibre1">İbr.9: 9 Bu, şimdiki çağ için bir örnektir; sunulan kurbanlarla sunuların tapınan kişinin vicdanını yetkinleştiremediğini gösteriyor.</p>

  <p class="calibre1"> </p>

  <p class="calibre1">İbr.9: 10 Bunlar yalnız yiyecek, içecek, çeşitli dinsel yıkanmalarla ilgilidir; yeni düzenin başlangıcına kadar geçerli olan bedensel kurallardır.</p>

  <p class="calibre1"> </p>

  <p class="calibre1">Mesih'in Kanı</p>

  <p class="calibre1"> </p>

  <p class="calibre1">İbr.9: 11 Ama Mesih, gelecek iyi şeylerin başkâhini olarak ortaya çıktı. İnsan eliyle yapılmamış, yani bu yaratılıştan olmayan daha büyük, daha yetkin çadırdan geçti.</p>

  <p class="calibre1"> </p>

  <p class="calibre1">İbr.9: 12 Tekelerle danaların kanıyla değil, sonsuz kurtuluşu sağlayarak kendi kanıyla kutsal yere ilk ve son kez girdi.</p>

  <p class="calibre1"> </p>

  <p class="calibre1">İbr.9: 13 Tekelerle boğaların kanı ve serpilen düve külü murdar olanları kutsal kılıyor, bedensel açıdan temizliyor.</p>

  <p class="calibre1"> </p>

  <p class="calibre1">İbr.9: 14 Öyleyse sonsuz Ruh aracılığıyla kendini lekesiz olarak Tanrı'ya sunmuş olan Mesih'in kanının, diri Tanrı'ya kulluk edebilmemiz için vicdanımızı ölü işlerden temizleyeceği ne kadar daha kesindir!</p>

  <p class="calibre1"> </p>

  <p class="calibre1">İbr.9: 15 Bu nedenle, çağrılmış olanların vaat edilen sonsuz mirası almaları için Mesih yeni antlaşmanın aracısı oldu. Kendisi onları ilk antlaşma fx1 zamanında işledikleri suçlardan kurtarmak için fidye olarak öldü.</p>

  <p class="calibre1"> </p>

  <p class="calibre1">İbr.9: 16 Ortada bir vasiyet fx1 varsa, vasiyet edenin ölümünün kanıtlanması gerekir.</p>

  <p class="calibre1"> </p>

  <p class="calibre1">İbr.9: 17 Çünkü vasiyet ancak ölümden sonra geçerli olur. Vasiyet eden yaşadıkça, vasiyetin hiçbir etkinliği yoktur.</p>

  <p class="calibre1"> </p>

  <p class="calibre1">İbr.9: 18 Bu nedenle ilk antlaşma bile kan akıtılmadan yürürlüğe girmedi.</p>

  <p class="calibre1"> </p>

  <p class="calibre1">İbr.9: 19 Musa, Kutsal Yasa'nın her buyruğunu bütün halka bildirdikten sonra su, al yapağı, mercanköşkotu ile danaların ve tekelerin kanını alıp hem kitabın hem de bütün halkın üzerine serpti.</p>

  <p class="calibre1"> </p>

  <p class="calibre1">İbr.9: 20 "Tanrı'nın uymanızı buyurduğu antlaşmanın kanı budur" dedi.</p>

  <p class="calibre1"> </p>

  <p class="calibre1">İbr.9: 21 Aynı biçimde çadırın ve tapınmada kullanılan bütün eşyaların üzerine kan serpti.</p>

  <p class="calibre1"> </p>

  <p class="calibre1">İbr.9: 22 Nitekim Kutsal Yasa uyarınca hemen her şey kanla temiz kılınır, kan dökülmeden bağışlama olmaz.</p>

  <p class="calibre1"> </p>

  <p class="calibre1">Son Kurban</p>

  <p class="calibre1"> </p>

  <p class="calibre1">İbr.9: 23 Böylelikle aslı göklerde olan örneklerin bu kurbanlarla, ama gökteki asıllarının bunlardan daha iyi kurbanlarla temiz kılınması gerekti.</p>

  <p class="calibre1"> </p>

  <p class="calibre1">İbr.9: 24 Çünkü Mesih, asıl kutsal yerin örneği olup insan eliyle yapılan kutsal yere değil, ama şimdi bizim için Tanrı'nın önünde görünmek üzere asıl göğe girdi.</p>

  <p class="calibre1"> </p>

  <p class="calibre1">İbr.9: 25 Başkâhin her yıl kendisinin olmayan kanla En Kutsal Yer'e girer; oysa Mesih kendisini tekrar tekrar sunmak için göğe girmedi.</p>

  <p class="calibre1"> </p>

  <p class="calibre1">İbr.9: 26 Öyle olsaydı, dünyanın kuruluşundan beri Mesih'in tekrar tekrar acı çekmesi gerekirdi. Oysa Mesih, kendisini bir kez kurban ederek günahı ortadan kaldırmak için çağların sonunda ortaya çıkmıştır.</p>

  <p class="calibre1"> </p>

  <p class="calibre1">İbr.9: 27-28 Bir kez ölmek, sonra da yargılanmak nasıl insanların kaderiyse, Mesih de birçoklarının günahlarını yüklenmek için bir kez kurban edildi. İkinci kez, günah yüklenmek için değil, kurtuluş getirmek için kendisini bekleyenlere görünecektir.</p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 10</p>

  <p class="calibre1"> </p>

  <p class="calibre1">İbr.10: 1 Kutsal Yasa'da gelecek iyi şeylerin aslı yoktur, sadece gölgesi vardır. Bu nedenle Yasa, her yıl sürekli aynı kurbanları sunarak Tanrı'ya yaklaşanları asla yetkinliğe erdiremez.</p>

  <p class="calibre1"> </p>

  <p class="calibre1">İbr.10: 2 Erdirebilseydi, kurban sunmaya son verilmez miydi? Çünkü tapınanlar bir kez günahlarından arındıktan sonra artık günahlılık duygusu kalmazdı.</p>

  <p class="calibre1"> </p>

  <p class="calibre1">İbr.10: 3 Ancak o kurbanlar insanlara yıldan yıla günahlarını anımsatıyor.</p>

  <p class="calibre1"> </p>

  <p class="calibre1">İbr.10: 4 Çünkü boğalarla tekelerin kanı günahları ortadan kaldıramaz.</p>

  <p class="calibre1"> </p>

  <p class="calibre1">İbr.10: 5 Bunun için Mesih dünyaya gelirken şöyle diyor: "Kurban ve sunu istemedin, Ama bana bir beden hazırladın.</p>

  <p class="calibre1"> </p>

  <p class="calibre1">İbr.10: 6 Yakmalık sunudan ve günah sunusundan Hoşnut olmadın.</p>

  <p class="calibre1"> </p>

  <p class="calibre1">İbr.10: 7 O zaman şöyle dedim: 'Kutsal Yazı tomarında Benim için yazıldığı gibi, Senin isteğini yapmak üzere, Ey Tanrı, işte geldim.'"</p>

  <p class="calibre1"> </p>

  <p class="calibre1">İbr.10: 8 Mesih ilkin, "Kurban, sunu, yakmalık sunu, günah sunusu istemedin ve bunlardan hoşnut olmadın" dedi. Oysa bunlar Yasa'nın bir gereği olarak sunulur.</p>

  <p class="calibre1"> </p>

  <p class="calibre1">İbr.10: 9 Sonra, "Senin isteğini yapmak üzere işte geldim" dedi. Yani ikinciyi geçerli kılmak için birinciyi ortadan kaldırıyor.</p>

  <p class="calibre1"> </p>

  <p class="calibre1">İbr.10: 10 Tanrı'nın bu isteği uyarınca, İsa Mesih'in bedeninin ilk ve son kez sunulmasıyla kutsal kılındık.</p>

  <p class="calibre1"> </p>

  <p class="calibre1">İbr.10: 11 Her kâhin her gün ayakta durup görevini yapar ve günahları asla ortadan kaldıramayan aynı kurbanları tekrar tekrar sunar.</p>

  <p class="calibre1"> </p>

  <p class="calibre1">İbr.10: 12 Oysa Mesih günahlar için sonsuza dek geçerli tek bir kurban sunduktan sonra Tanrı'nın sağında oturdu.</p>

  <p class="calibre1"> </p>

  <p class="calibre1">İbr.10: 13 O zamandan beri düşmanlarının, kendi ayaklarının altına serilmesini bekliyor.</p>

  <p class="calibre1"> </p>

  <p class="calibre1">İbr.10: 14 Çünkü kutsal kılınanları tek bir sunuyla sonsuza dek yetkinliğe erdirmiştir.</p>

  <p class="calibre1"> </p>

  <p class="calibre1">İbr.10: 15 Kutsal Ruh da bu konuda bize tanıklık ediyor. Önce diyor ki,</p>

  <p class="calibre1"> </p>

  <p class="calibre1">İbr.10: 16 "Rab, 'O günlerden sonra Onlarla yapacağım antlaşma şudur: Yasalarımı yüreklerine koyacağım, Zihinlerine yazacağım' diyor."</p>

  <p class="calibre1"> </p>

  <p class="calibre1">İbr.10: 17 Sonra şunu ekliyor: "Onların günahlarını ve suçlarını artık anmayacağım."</p>

  <p class="calibre1"> </p>

  <p class="calibre1">İbr.10: 18 Bunların bağışlanması durumunda artık günah için sunuya gerek yoktur.</p>

  <p class="calibre1"> </p>

  <p class="calibre1">Dayanın!</p>

  <p class="calibre1"> </p>

  <p class="calibre1">İbr.10: 19-20 Bu nedenle, ey kardeşler, İsa'nın kanı sayesinde perdede , yani kendi bedeninde bize açtığı yeni ve diri yoldan kutsal yere girmeye cesaretimiz vardır.</p>

  <p class="calibre1"> </p>

  <p class="calibre1">İbr.10: 21 Tanrı'nın evinden sorumlu büyük bir kâhinimiz bulunmaktadır.</p>

  <p class="calibre1"> </p>

  <p class="calibre1">İbr.10.22 Öyleyse yüreklerimiz serpmeyle kötü vicdandan arınmış, bedenlerimiz temiz suyla yıkanmış olarak, imanın verdiği tam güvenceyle, yürekten bir içtenlikle Tanrı'ya yaklaşalım.</p>

  <p class="calibre1"> </p>

  <p class="calibre1">İbr.10: 23 Açıkça benimsediğimiz umuda sımsıkı tutunalım. Çünkü vaat eden Tanrı güvenilirdir.</p>

  <p class="calibre1"> </p>

  <p class="calibre1">İbr.10: 24 Birbirimizi sevgi ve iyi işler için nasıl gayrete getirebileceğimizi düşünelim.</p>

  <p class="calibre1"> </p>

  <p class="calibre1">İbr.10: 25 Bazılarının alıştığı gibi, bir araya gelmekten vazgeçmeyelim; o günün yaklaştığını gördükçe birbirimizi daha da çok yüreklendirelim.</p>

  <p class="calibre1"> </p>

  <p class="calibre1">İbr.10: 26-27 Gerçeği öğrenip benimsedikten sonra, bile bile günah işlemeye devam edersek, günahlar için artık kurban kalmaz; geriye sadece yargının dehşetli beklenişi ve düşmanları yiyip bitirecek kızgın ateş kalır.</p>

  <p class="calibre1"> </p>

  <p class="calibre1">İbr.10: 28 Musa'nın Yasası'nı hiçe sayan, iki ya da üç tanığın sözüyle acımasızca öldürülür.</p>

  <p class="calibre1"> </p>

  <p class="calibre1">İbr.10: 29 Eğer bir kimse Tanrı Oğlu'nu ayaklar altına alır, kendisini kutsal kılan antlaşma kanını bayağı sayar ve lütufkâr Ruh'a hakaret ederse, bundan ne kadar daha ağır bir cezaya layık görülecek sanırsınız?</p>

  <p class="calibre1"> </p>

  <p class="calibre1">İbr.10: 30 Çünkü, "Öç benimdir, karşılığını ben vereceğim" ve yine, "Rab halkını yargılayacak" diyeni tanıyoruz.</p>

  <p class="calibre1"> </p>

  <p class="calibre1">İbr.10: 31 Diri Tanrı'nın eline düşmek korkunç bir şeydir.</p>

  <p class="calibre1"> </p>

  <p class="calibre1">İbr.10: 32 Sizlerse aydınlandıktan sonra acılarla dolu büyük bir mücadeleye dayandığınız o ilk günleri anımsayın.</p>

  <p class="calibre1"> </p>

  <p class="calibre1">İbr.10: 33 Bazen sitemlere, sıkıntılara uğrayıp seyirlik oldunuz, bazen de aynı durumda olanlarla dayanışma içine girdiniz.</p>

  <p class="calibre1"> </p>

  <p class="calibre1">İbr.10: 34 Hem hapistekilerin dertlerine ortak oldunuz, hem de daha iyi ve kalıcı bir malınız olduğunu bilerek mallarınızın yağma edilmesini sevinçle karşıladınız.</p>

  <p class="calibre1"> </p>

  <p class="calibre1">İbr.10: 35 Onun için cesaretinizi yitirmeyin; bu cesaretin ödülü büyüktür.</p>

  <p class="calibre1"> </p>

  <p class="calibre1">İbr.10: 36 Çünkü Tanrı'nın isteğini yerine getirmek ve vaat edilene kavuşmak için dayanma gücüne ihtiyacınız vardır.</p>

  <p class="calibre1"> </p>

  <p class="calibre1">İbr.10: 37 Artık, "Gelecek olan pek yakında gelecek Ve gecikmeyecek.</p>

  <p class="calibre1"> </p>

  <p class="calibre1">İbr.10: 38 Doğru adamım, imanla yaşayacaktır. Ama geri çekilirse, ondan hoşnut olmayacağım."</p>

  <p class="calibre1"> </p>

  <p class="calibre1">İbr.10: 39 Bizler geri çekilip mahvolanlardan değiliz; iman edip canlarının kurtuluşuna kavuşanlardanız.</p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 11</p>

  <p class="calibre1"> </p>

  <p class="calibre1">İman</p>

  <p class="calibre1"> </p>

  <p class="calibre1">İbr.11: 1 İman, umut edilenlere güvenmek, görünmeyen şeylerin varlığından emin olmaktır .</p>

  <p class="calibre1"> </p>

  <p class="calibre1">İbr.11: 2 Atalarımız bununla Tanrı'nın beğenisini kazandılar.</p>

  <p class="calibre1"> </p>

  <p class="calibre1">İbr.11: 3 Evrenin Tanrı'nın buyruğuyla yaratıldığını, böylece görülenlerin görünmeyenlerden oluştuğunu iman sayesinde anlıyoruz.</p>

  <p class="calibre1"> </p>

  <p class="calibre1">İbr.11: 4 Habil'in Tanrı'ya Kayin'den daha iyi bir kurban sunması iman sayesinde oldu.İmanı sayesinde doğru biri olarak Tanrı'nın beğenisini kazandı. Çünkü Tanrı onun sunduğu adakları kabul etti. Nitekim Habil ölmüş olduğu halde, iman sayesinde hâlâ konuşmaktadır.</p>

  <p class="calibre1"> </p>

  <p class="calibre1">İbr.11: 5 İman sayesinde Hanok ölümü tatmamak üzere yukarı alındı. Kimse onu bulamadı, çünkü Tanrı onu yukarı almıştı. Yukarı alınmadan önce Tanrı'yı hoşnut eden biri olduğuna tanıklık edildi.</p>

  <p class="calibre1"> </p>

  <p class="calibre1">İbr.11: 6 İman olmadan Tanrı'yı hoşnut etmek olanaksızdır. Tanrı'ya yaklaşan, O'nun var olduğuna ve kendisini arayanları ödüllendireceğine iman etmelidir.</p>

  <p class="calibre1"> </p>

  <p class="calibre1">İbr.11: 7 İman sayesinde Nuh, henüz olmamış olaylarla ilgili olarak Tanrı tarafından uyarılınca, Tanrı korkusuyla ev halkının kurtuluşu için bir gemi yaptı. Bununla dünyayı yargıladı ve imana dayanan doğruluğun mirasçısı oldu.</p>

  <p class="calibre1"> </p>

  <p class="calibre1">İbr.11: 8 İman sayesinde İbrahim miras alacağı yere gitmesi için çağrılınca, Tanrı'nın sözünü dinledi ve nereye gideceğini bilmeden yola çıktı.</p>

  <p class="calibre1"> </p>

  <p class="calibre1">İbr.11: 9 İman sayesinde bir yabancı olarak vaat edilen ülkeye yerleşti. Aynı vaadin ortak mirasçıları olan İshak ve Yakup'la birlikte çadırlarda yaşadı.</p>

  <p class="calibre1"> </p>

  <p class="calibre1">İbr.11: 10 Çünkü mimarı ve kurucusu Tanrı olan temelli kenti bekliyordu.</p>

  <p class="calibre1"> </p>

  <p class="calibre1">İbr.11: 11 İman sayesinde Sara'nın kendisi de kısır ve yaşı geçmiş olduğu halde vaat edeni güvenilir saydığından çocuk sahibi olmak için güç buldu.</p>

  <p class="calibre1"> </p>

  <p class="calibre1">İbr.11: 12 Böylece tek bir adamdan, üstelik ölüden farksız birinden gökteki yıldızlar, deniz kıyısındaki kum kadar sayısız torun meydana geldi.</p>

  <p class="calibre1"> </p>

  <p class="calibre1">İbr.11: 13 Bu kişilerin hepsi imanlı olarak öldüler. Vaat edilenlere kavuşamadılarsa da bunları uzaktan görüp selamladılar, yeryüzünde yabancı ve konuk olduklarını açıkça kabul ettiler.</p>

  <p class="calibre1"> </p>

  <p class="calibre1">İbr.11: 14 Böyle konuşanlar bir vatan aradıklarını gösteriyorlar.</p>

  <p class="calibre1"> </p>

  <p class="calibre1">İbr.11: 15 Ayrıldıkları ülkeyi düşünselerdi, geri dönmeye fırsatları olurdu.</p>

  <p class="calibre1"> </p>

  <p class="calibre1">İbr.11: 16 Ama onlar daha iyisini, yani göksel olanı arzu ediyorlardı. Bunun içindir ki, Tanrı onların Tanrısı olarak anılmaktan utanmıyor. Çünkü onlara bir kent hazırladı.</p>

  <p class="calibre1"> </p>

  <p class="calibre1">İbr.11: 17 İbrahim sınandığı zaman imanla İshak'ı kurban olarak sundu. Vaatleri almış olan İbrahim biricik oğlunu kurban etmek üzereydi.</p>

  <p class="calibre1"> </p>

  <p class="calibre1">İbr.11: 18 Oysa Tanrı ona, "Senin soyun İshak'la sürecek" demişti.</p>

  <p class="calibre1"> </p>

  <p class="calibre1">İbr.11: 19 İbrahim Tanrı'nın ölüleri bile diriltebileceğini düşündü; nitekim İshak'ı simgesel şekilde ölümden geri aldı.</p>

  <p class="calibre1"> </p>

  <p class="calibre1">İbr.11: 20 İman sayesinde İshak gelecek olaylarla ilgili olarak Yakup'la Esav'ı kutsadı.</p>

  <p class="calibre1"> </p>

  <p class="calibre1">İbr.11: 21 Yakup ölürken iman sayesinde Yusuf'un iki oğlunu da kutsadı, değneğinin ucuna yaslanarak Tanrı'ya tapındı.</p>

  <p class="calibre1"> </p>

  <p class="calibre1">İbr.11: 22 Yusuf ölürken iman sayesinde İsrailoğulları'nın Mısır'dan çıkacağını anımsattı ve kemiklerine ilişkin buyruk verdi.</p>

  <p class="calibre1"> </p>

  <p class="calibre1">İbr.11: 23 Musa doğduğunda annesiyle babası onu imanla üç ay gizlediler. Çünkü çocuğun güzel olduğunu gördüler ve kralın fermanından korkmadılar.</p>

  <p class="calibre1"> </p>

  <p class="calibre1">İbr.11: 24 Musa büyüyünce iman sayesinde firavunun kızının oğlu olarak tanınmayı reddetti.</p>

  <p class="calibre1"> </p>

  <p class="calibre1">İbr.11: 25 Bir süre için günahın sefasını sürmektense, Tanrı'nın halkıyla birlikte baskı görmeyi yeğledi.</p>

  <p class="calibre1"> </p>

  <p class="calibre1">İbr.11: 26 Mesih uğruna aşağılanmayı Mısır hazinelerinden daha büyük zenginlik saydı. Çünkü alacağı ödülü düşünüyordu.</p>

  <p class="calibre1"> </p>

  <p class="calibre1">İbr.11: 27 Kralın öfkesinden korkmadan imanla Mısır'dan ayrıldı. Görünmez Olan'ı görür gibi dayandı.</p>

  <p class="calibre1"> </p>

  <p class="calibre1">İbr.11: 28 İlk doğanları öldüren melek İsrailliler'e dokunmasın diye Musa imanla, Fısıh kurbanının kesilmesini ve kanının kapılara sürülmesini sağladı.</p>

  <p class="calibre1"> </p>

  <p class="calibre1">İbr.11: 29 İman sayesinde İsrailliler karadan geçer gibi Kızıldeniz'den geçtiler. Mısırlılar bunu deneyince boğuldular.</p>

  <p class="calibre1"> </p>

  <p class="calibre1">İbr.11: 30 İsrailliler yedi gün boyunca Eriha surları çevresinde dolandılar; sonunda imanları sayesinde surlar yıkıldı.</p>

  <p class="calibre1"> </p>

  <p class="calibre1">İbr.11: 31 Fahişe Rahav casusları dostça karşıladığı için imanı sayesinde söz dinlemeyenlerle birlikte öldürülmedi.</p>

  <p class="calibre1"> </p>

  <p class="calibre1">İbr.11: 32 Daha ne diyeyim? Gidyon, Barak, Şimşon, Yiftah, Davut, Samuel ve peygamberlerle ilgili olanları anlatsam, zaman yetmeyecek.</p>

  <p class="calibre1"> </p>

  <p class="calibre1">İbr.11: 33 Bunlar iman sayesinde ülkeler ele geçirdiler, adaleti sağladılar, vaat edilenlere kavuştular, aslanların ağzını kapadılar.</p>

  <p class="calibre1"> </p>

  <p class="calibre1">İbr.11: 34 Kızgın ateşi söndürdüler, kılıcın ağzından kaçıp kurtuldular. Güçsüzlükte kuvvet buldular, savaşta güçlendiler, yabancı orduları bozguna uğrattılar.</p>

  <p class="calibre1"> </p>

  <p class="calibre1">İbr.11: 35 Kadınlar dirilen ölülerini geri aldılar. Başkalarıysa salıverilmeyi reddederek dirilip daha iyi bir yaşama kavuşma umuduyla işkencelere katlandılar.</p>

  <p class="calibre1"> </p>

  <p class="calibre1">İbr.11: 36 Daha başkaları alaya alınıp kamçılandı, hatta zincire vurulup hapsedildi.</p>

  <p class="calibre1"> </p>

  <p class="calibre1">İbr.11: 37 Taşlandılar, testereyle biçildiler , kılıçtan geçirilip öldürüldüler. Koyun postu, keçi derisi içinde dolaştılar, yoksulluk çektiler, sıkıntılara uğradılar, baskı gördüler.</p>

  <p class="calibre1"> </p>

  <p class="calibre1">İbr.11: 38 Dünya onlara layık değildi. Çöllerde, dağlarda, mağaralarda, yeraltı oyuklarında dolanıp durdular.</p>

  <p class="calibre1"> </p>

  <p class="calibre1">İbr.11: 39 İmanları sayesinde bunların hepsi Tanrı'nın beğenisini kazandıkları halde, hiçbiri vaat edilene kavuşmadı.</p>

  <p class="calibre1"> </p>

  <p class="calibre1">İbr.11: 40 Bizden ayrı olarak yetkinliğe ermesinler diye, Tanrı bizim için daha iyi bir şey hazırlamıştı.</p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 12</p>

  <p class="calibre1"> </p>

  <p class="calibre1">Rab Sevdiklerini Terbiye Eder</p>

  <p class="calibre1"> </p>

  <p class="calibre1">İbr.12: 1 İşte çevremizi bu denli büyük bir tanıklar bulutu sardığına göre, biz de her yükü ve bizi kolayca kuşatan günahı üzerimizden sıyırıp atalım ve önümüze konan yarışı sabırla koşalım.</p>

  <p class="calibre1"> </p>

  <p class="calibre1">İbr.12: 2 Gözümüzü imanımızın öncüsü ve tamamlayıcısı İsa'ya dikelim. O kendisini bekleyen sevinç uğruna utancı hiçe sayıp çarmıhta ölüme katlandı ve Tanrı'nın tahtının sağında oturdu.</p>

  <p class="calibre1"> </p>

  <p class="calibre1">İbr.12: 3 Yorulup cesaretinizi yitirmemek için, günahkârların bunca karşı koymasına katlanmış Olan'ı düşünün.</p>

  <p class="calibre1"> </p>

  <p class="calibre1">İbr.12: 4 Günaha karşı verdiğiniz mücadelede henüz kanınızı akıtacak kadar direnmiş değilsiniz.</p>

  <p class="calibre1"> </p>

  <p class="calibre1">İbr.12: 5 Size oğullar diye seslenen şu öğüdü de unuttunuz: "Oğlum, Rab'bin terbiye edişini hafife alma, Rab seni azarlayınca cesaretini yitirme.</p>

  <p class="calibre1"> </p>

  <p class="calibre1">İbr.12: 6 Çünkü Rab sevdiğini terbiye eder, Oğulluğa kabul ettiği herkesi cezalandırır."</p>

  <p class="calibre1"> </p>

  <p class="calibre1">İbr.12: 7 Terbiye edilmek uğruna acılara katlanmalısınız. Tanrı size oğullarına davranır gibi davranıyor. Hangi oğul babası tarafından terbiye edilmez?</p>

  <p class="calibre1"> </p>

  <p class="calibre1">İbr.12: 8 Herkesin gördüğü terbiyeden yoksunsanız, oğullar değil, yasadışı evlatlarsınız.</p>

  <p class="calibre1"> </p>

  <p class="calibre1">İbr.12: 9 Kaldı ki, bizi terbiye eden dünyasal babalarımız vardı ve onlara saygı duyardık. Öyleyse Ruhlar Babası'na bağımlı olup yaşamamız çok daha önemli değil mi?</p>

  <p class="calibre1"> </p>

  <p class="calibre1">İbr.12: 10 Babalarımız bizi kısa bir süre için, uygun gördükleri gibi terbiye ettiler. Ama Tanrı, kutsallığına ortak olalım diye bizi kendi yararımıza terbiye ediyor.</p>

  <p class="calibre1"> </p>

  <p class="calibre1">İbr.12: 11 Terbiye edilmek başlangıçta hiç tatlı gelmez, acı gelir. Ne var ki, böyle eğitilenler için bu sonradan esenlik veren doğruluğu üretir.</p>

  <p class="calibre1"> </p>

  <p class="calibre1">İbr.12: 12-13 Bunun için sarkık ellerinizi kaldırın, bükük dizlerinizi doğrultun, ayaklarınız için düz yollar yapın. Öyle ki, kötürüm olan parça eklemden çıkmasın, tersine şifa bulsun.</p>

  <p class="calibre1"> </p>

  <p class="calibre1">Tanrı'yı Reddetmeyin</p>

  <p class="calibre1"> </p>

  <p class="calibre1">İbr.12: 14 Herkesle barış içinde yaşamaya, kutsal olmaya gayret edin. Kutsallığa sahip olmadan kimse Rab'bi göremeyecek.</p>

  <p class="calibre1"> </p>

  <p class="calibre1">İbr.12: 15 Dikkat edin, kimse Tanrı'nın lütfundan yoksun kalmasın. İçinizde sizi rahatsız edecek ve birçoklarını zehirleyecek acı bir kök filizlenmesin.</p>

  <p class="calibre1"> </p>

  <p class="calibre1">İbr.12: 16 Kimse fuhuş yapmasın ya da ilk oğulluk hakkını bir yemeğe karşılık satan Esav gibi kutsal değerlere saygısızlık etmesin.</p>

  <p class="calibre1"> </p>

  <p class="calibre1">İbr.12: 17 Biliyorsunuz, Esav daha sonra kutsanma hakkını miras almak istediyse de geri çevrildi. Kutsanmak için gözyaşı döküp yalvarmasına karşın, vermiş olduğu kararın sonucunu değiştiremedi .</p>

  <p class="calibre1"> </p>

  <p class="calibre1">İbr.12: 18-19 Sizler dokunulabilen, alev alev yanan dağa, karanlığa, koyu karanlık ve kasırgaya, gürleyen çağrı borusuna, tanrısal sözleri ileten sese yaklaşmış değilsiniz. O sesi işitenler, kendilerine bir sözcük daha söylenmesin diye yalvardılar.</p>

  <p class="calibre1"> </p>

  <p class="calibre1">İbr.12: 20 "Dağa bir hayvan bile dokunsa taşlanacak" buyruğuna dayanamadılar.</p>

  <p class="calibre1"> </p>

  <p class="calibre1">İbr.12: 21 Görünüm öyle korkunçtu ki, Musa, "Çok korkuyorum, titriyorum" dedi.</p>

  <p class="calibre1"> </p>

  <p class="calibre1">İbr.12: 22-24 Oysa sizler Siyon Dağı'na, yaşayan Tanrı'nın kenti olan göksel Yeruşalim'e, bir bayram şenliği içindeki onbinlerce meleğe, adları göklerde yazılmış ilk doğanların topluluğuna yaklaştınız. Herkesin yargıcı olan Tanrı'ya, yetkinliğe erdirilmiş doğru kişilerin ruhlarına, yeni antlaşmanın aracısı olan İsa'ya ve Habil'in kanından daha üstün bir anlam taşıyan serpmelik kana yaklaştınız.</p>

  <p class="calibre1"> </p>

  <p class="calibre1">İbr.12: 25 Bunları söyleyeni reddetmemeye dikkat edin. Çünkü yeryüzünde kendilerini uyaranı reddedenler kurtulamadılarsa, göklerden bizi uyarandan yüz çevirirsek, bizim de kurtulamayacağımız çok daha kesindir.</p>

  <p class="calibre1"> </p>

  <p class="calibre1">İbr.12: 26 O zaman O'nun sesi yeri sarsmıştı. Ama şimdi, "Bir kez daha yalnız yeri değil, göğü de sarsacağım" diye söz vermiştir.</p>

  <p class="calibre1"> </p>

  <p class="calibre1">İbr.12: 27 "Bir kez daha" sözü, sarsılanların, yani yaratılmış olan şeylerin ortadan kaldırılacağını, böylelikle sarsılmayanların kalacağını anlatıyor.</p>

  <p class="calibre1"> </p>

  <p class="calibre1">İbr.12: 28 Böylece sarsılmaz bir egemenliğe kavuştuğumuz için minnettar olalım. Öyle ki, Tanrı'yı hoşnut edecek biçimde saygı ve korkuyla tapınalım.</p>

  <p class="calibre1"> </p>

  <p class="calibre1">İbr.12: 29 Çünkü Tanrımız yakıp yok eden bir ateştir.</p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 13</p>

  <p class="calibre1"> </p>

  <p class="calibre1">Son Öğütler</p>

  <p class="calibre1"> </p>

  <p class="calibre1">İbr.13: 1 Kardeş sevgisi sürekli olsun.</p>

  <p class="calibre1"> </p>

  <p class="calibre1">İbr.13: 2 Konuksever olmaktan geri kalmayın. Çünkü bu sayede bazıları bilmeden melekleri konuk ettiler.</p>

  <p class="calibre1"> </p>

  <p class="calibre1">İbr.13: 3 Hapiste olanları, onlarla birlikte hapsedilmiş gibi anımsayın. Sizin de bir bedeniniz olduğunu düşünerek baskı görenleri hatırlayın.</p>

  <p class="calibre1"> </p>

  <p class="calibre1">İbr.13: 4 Herkes evliliğe saygı göstersin. Evlilik yatağı günahla lekelenmesin. Çünkü Tanrı fuhuş yapanları, zina edenleri yargılayacak.</p>

  <p class="calibre1"> </p>

  <p class="calibre1">İbr.13: 5 Yaşayışınız para sevgisinden uzak olsun. Sahip olduklarınızla yetinin. Çünkü Tanrı şöyle dedi: "Seni asla terk etmeyeceğim, Seni asla yüzüstü bırakmayacağım."</p>

  <p class="calibre1"> </p>

  <p class="calibre1">İbr.13: 6 Böylece cesaretle diyoruz ki, "Rab benim yardımcımdır, korkmam; İnsan bana ne yapabilir?"</p>

  <p class="calibre1"> </p>

  <p class="calibre1">İbr.13: 7 Tanrı'nın sözünü size iletmiş olan önderlerinizi anımsayın. Yaşayışlarının sonucuna bakarak onların imanını örnek alın.</p>

  <p class="calibre1"> </p>

  <p class="calibre1">İbr.13: 8 İsa Mesih dün, bugün ve sonsuza dek aynıdır.</p>

  <p class="calibre1"> </p>

  <p class="calibre1">İbr.13: 9 Çeşitli garip öğretilerin etkisine kapılıp sürüklenmeyin. Yüreğin yiyeceklerle değil, Tanrı lütfuyla güçlenmesi iyidir. Yiyeceklere güvenenler hiçbir yarar görmediler.</p>

  <p class="calibre1"> </p>

  <p class="calibre1">İbr.13: 10 Bir sunağımız var ki, tapınma çadırında hizmet edenlerin ondan yemeye hakları yoktur.</p>

  <p class="calibre1"> </p>

  <p class="calibre1">İbr.13: 11 Başkâhin günah sunusu olarak hayvanların kanını kutsal yere taşır, ama bu hayvanların cesetleri ordugahın dışında yakılır.</p>

  <p class="calibre1"> </p>

  <p class="calibre1">İbr.13: 12 Bunun gibi, İsa da kendi kanıyla halkı kutsal kılmak için kent kapısının dışında acı çekti.</p>

  <p class="calibre1"> </p>

  <p class="calibre1">İbr.13: 13 Öyleyse biz de O'nun uğradığı aşağılanmaya katlanarak ordugahtan dışarıya çıkıp yanına gidelim.</p>

  <p class="calibre1"> </p>

  <p class="calibre1">İbr.13: 14 Çünkü burada kalıcı bir kentimiz yoktur, biz gelecekteki kenti özlüyoruz.</p>

  <p class="calibre1"> </p>

  <p class="calibre1">İbr.13: 15 Bu nedenle, İsa aracılığıyla Tanrı'ya sürekli övgü kurbanları, yani O'nun adını açıkça anan dudakların meyvesini sunalım.</p>

  <p class="calibre1"> </p>

  <p class="calibre1">İbr.13: 16 İyilik yapmayı, sizde olanı başkalarıyla paylaşmayı unutmayın. Çünkü Tanrı bu tür kurbanlardan hoşnut olur.</p>

  <p class="calibre1"> </p>

  <p class="calibre1">İbr.13: 17 Önderlerinizin sözünü dinleyin, onlara bağlı kalın. Çünkü onlar canlarınız için hesap verecek kişiler olarak sizi kollarlar. Onların sözünü dinleyin ki, görevlerini inleyerek değil -bunun size yararı olmaz- sevinçle yapsınlar.</p>

  <p class="calibre1"> </p>

  <p class="calibre1">İbr.13: 18 Bizim için dua edin. Vicdanımızı temiz tuttuğumuza, her bakımdan olumlu bir yaşam sürmek istediğimize eminiz.</p>

  <p class="calibre1"> </p>

  <p class="calibre1">İbr.13: 19 Yanınıza tez zamanda dönebilmem için dua etmenizi özellikle rica ediyorum.</p>

  <p class="calibre1"> </p>

  <p class="calibre1">İbr.13: 20 Esenlik veren Tanrı, koyunların büyük Çobanı'nı, Rabbimiz İsa'yı sonsuza dek sürecek antlaşmanın kanıyla ölümden diriltti.</p>

  <p class="calibre1"> </p>

  <p class="calibre1">İbr.13: 21 Tanrı, isteğini yerine getirebilmeniz için sizi her iyilikle donatsın; kendisini hoşnut eden şeyi İsa Mesih aracılığıyla bizlerde gerçekleştirsin. Mesih'e sonsuzlara dek yücelik olsun! Amin.</p>

  <p class="calibre1"> </p>

  <p class="calibre1">İbr.13: 22 Kardeşler, size rica ediyorum, öğütlerimi hoş görün. Zaten size kısaca yazdım.</p>

  <p class="calibre1"> </p>

  <p class="calibre1">İbr.13: 23 Kardeşimiz Timoteos'un salıverildiğini bilmenizi istiyorum. Yakında yanıma gelirse, onunla birlikte sizi görmeye geleceğim.</p>

  <p class="calibre1"> </p>

  <p class="calibre1">İbr.13: 24 Önderlerinizin hepsine ve bütün kutsallara selam söyleyin. İtalya'dan olanlar size selam ederler.</p>

  <p class="calibre1"> </p>

  <p class="calibre1">İbr.13: 25 Tanrı'nın lütfu hepinizle birlikte olsun! Amin.</p>

  <p class="calibre1"> </p>

  <p class="calibre1"> </p>

  <p class="calibre1">DİPNOTLAR</p>

  <p class="calibre1"> </p>

  <p class="calibre1">1:3 "Ulu Tanrı'nın": Grekçe "Ululuğun".</p>

  <p class="calibre1">1:13 "Ayaklarının altına serinceye dek": Grekçe "Ayaklarına tabure yapıncaya dek".</p>

  <p class="calibre1">2:7,9 "Meleklerden biraz" ya da "Kısa bir süre için meleklerden".</p>

  <p class="calibre1">2:7 "Ellerinin yapıtları üzerine onu görevlendirdin" sözleri bazı Grekçe elyazmalarında yoktur.</p>

  <p class="calibre1">5:7 "Yeryüzünde": Grekçe "Bedende".</p>

  <p class="calibre1">6:1-2 "Elle kutsama": Grekçe "El koyma".</p>

  <p class="calibre1">7:25 "Tümüyle" ya da "Sonsuza kadar".</p>

  <p class="calibre1">9:5 "Bağışlanma Kapağı": Tanrı'nın öfkesinin yatıştırıldığı, halkının günahlarının bağışlanıp Tanrı'yla barıştırıldığı özel yeri ifade ediyordu.</p>

  <p class="calibre1">9:5 "Yüce Keruvlar": Tanrı'nın yüceliğiyle birlikte görünen göksel varlıklar.</p>

  <p class="calibre1">9:11 "Gelecek": Bazı elyazmalarında, "Gelmiş" diye geçer.</p>

  <p class="calibre1">9:15,16 "Antlaşma" ve "Vasiyet" için Grekçe'de aynı sözcük kullanılmıştır.</p>

  <p class="calibre1">10:13 "Ayaklarının altına serilmesini": Grekçe "Ayaklarına tabure yapılmasını".</p>

  <p class="calibre1">11:1 "Varlığından emin olmaktır" ya da "Varlığına kanıttır".</p>

  <p class="calibre1">11:37 "Biçildiler": Birçok Grekçe elyazmasında, "Biçildiler, denendiler" diye geçer.</p>

  <p class="calibre1">12:17 "Vermiş olduğu kararın sonucunu değiştiremedi" ya da "Tövbe olanağını bulamadı".</p>

  <p class="calibre1"> </p>

  <p class="calibre1"><span class="t2"> </span></p>

  <p class="calibre1"><span class="t"><b class="calibre2">YAKUP’UN MEKTUBU</b></span></p>

  <p class="calibre1"><span class="t2"> </span></p>

  <p class="calibre1">BÖLÜM 1</p>

  <p class="calibre1"> </p>

  <p class="calibre1">Yak.1: 1 Tanrı'nın ve Rab İsa Mesih'in kulu ben Yakup, dağılmış olan on iki oymağa selam ederim.</p>

  <p class="calibre1"> </p>

  <p class="calibre1">Denenmek ve Ayartılmak</p>

  <p class="calibre1"> </p>

  <p class="calibre1">Yak.1: 2 Kardeşlerim, çeşitli denemelerle yüz yüze geldiğinizde bunu büyük sevinçle karşılayın.</p>

  <p class="calibre1"> </p>

  <p class="calibre1">Yak.1: 3 Çünkü bilirsiniz ki, imanınızın sınanması dayanma gücünü yaratır.</p>

  <p class="calibre1"> </p>

  <p class="calibre1">Yak.1: 4 Dayanma gücü de, hiçbir eksiği olmayan, olgun, yetkin kişiler olmanız için tam bir etkinliğe erişsin.</p>

  <p class="calibre1"> </p>

  <p class="calibre1">Yak.1: 5 İçinizden birinin bilgelikte eksiği varsa, herkese cömertçe, azarlamadan veren Tanrı'dan istesin; kendisine verilecektir.</p>

  <p class="calibre1"> </p>

  <p class="calibre1">Yak.1: 6 Yalnız hiç kuşku duymadan, imanla istesin. Çünkü kuşku duyan kişi rüzgarın sürükleyip savurduğu deniz dalgasına benzer.</p>

  <p class="calibre1"> </p>

  <p class="calibre1">Yak.1: 7-8 Her bakımdan değişken, kararsız olan kişi Rab'den bir şey alacağını ummasın.</p>

  <p class="calibre1"> </p>

  <p class="calibre1">Yak.1: 9-10 Düşkün olan kardeş kendi yüksekliğiyle, zengin olansa kendi düşkünlüğüyle övünsün. Çünkü zengin kişi kır çiçeği gibi solup gidecek.</p>

  <p class="calibre1"> </p>

  <p class="calibre1">Yak.1: 11 Güneş yakıcı sıcağıyla doğar ve otu kurutur. Otun çiçeği düşer, görünüşünün güzelliği yok olur. Zengin de bunun gibi kendi uğraşları içinde kaybolup gidecektir.</p>

  <p class="calibre1"> </p>

  <p class="calibre1">Yak.1: 12 Ne mutlu denemeye dayanan kişiye! Denemeden başarıyla çıktığı zaman Rab'bin kendisini sevenlere vaat ettiği yaşam tacını alacaktır.</p>

  <p class="calibre1"> </p>

  <p class="calibre1">Yak.1: 13 Ayartılan kişi, "Tanrı beni ayartıyor" demesin. Çünkü Tanrı kötülükle ayartılmadığı gibi kendisi de kimseyi ayartmaz.</p>

  <p class="calibre1"> </p>

  <p class="calibre1">Yak.1: 14 Herkes kendi arzularıyla sürüklenip aldanarak ayartılır.</p>

  <p class="calibre1"> </p>

  <p class="calibre1">Yak.1: 15 Sonra arzu gebe kalır ve günah doğurur. Günah olgunlaşınca da ölüm getirir.</p>

  <p class="calibre1"> </p>

  <p class="calibre1">Yak.1: 16 Sevgili kardeşlerim, aldanmayın!</p>

  <p class="calibre1"> </p>

  <p class="calibre1">Yak.1: 17 Her nimet, her mükemmel armağan yukarıdan, kendisinde değişkenlik ya da döneklik gölgesi olmayan Işıklar Babası'ndan gelir.</p>

  <p class="calibre1"> </p>

  <p class="calibre1">Yak.1: 18 O, yarattıklarının bir anlamda ilk meyveleri olmamız için bizleri kendi isteği uyarınca, gerçeğin bildirisiyle yaşama kavuşturdu.</p>

  <p class="calibre1"> </p>

  <p class="calibre1">Dinlemek ve Uygulamak</p>

  <p class="calibre1"> </p>

  <p class="calibre1">Yak.1: 19 Sevgili kardeşlerim, şunu aklınızda tutun: Herkes dinlemekte çabuk, konuşmakta yavaş, öfkelenmekte de yavaş olsun.</p>

  <p class="calibre1"> </p>

  <p class="calibre1">Yak.1: 20 Çünkü insanın öfkesi Tanrı'nın istediği doğruluğu sağlamaz.</p>

  <p class="calibre1"> </p>

  <p class="calibre1">Yak.1: 21 Bunun için, her türlü pisliği ve her tarafa yayılmış olan kötülüğü üstünüzden sıyırıp atarak, içinize ekilmiş, canlarınızı kurtaracak güçte olan sözü alçakgönüllülükle kabul edin.</p>

  <p class="calibre1"> </p>

  <p class="calibre1">Yak.1: 22 Tanrı sözünü yalnız duymakla kalmayın, sözün uygulayıcıları da olun. Yoksa kendinizi aldatmış olursunuz.</p>

  <p class="calibre1"> </p>

  <p class="calibre1">Yak.1: 23 Çünkü sözün dinleyicisi olup da uygulayıcısı olmayan kişi,  aynada kendi doğal yüzüne bakan kişiye benzer.</p>

  <p class="calibre1"> </p>

  <p class="calibre1">Yak.1: 24 Kendini görür, sonra gider ve nasıl bir kişi olduğunu hemen unutur.</p>

  <p class="calibre1"> </p>

  <p class="calibre1">Yak.1: 25 Oysa mükemmel yasaya, özgürlük yasasına yakından bakıp ona bağlı kalan, unutkan dinleyici değil de etkin uygulayıcı olan kişi, yaptıklarıyla mutlu olacaktır.</p>

  <p class="calibre1"> </p>

  <p class="calibre1">Yak.1: 26 Dindar olduğunu sanıp da dilini dizginlemeyen kişi kendini aldatır. Böylesinin dindarlığı boştur.</p>

  <p class="calibre1"> </p>

  <p class="calibre1">Yak.1: 27 Baba Tanrı'nın gözünde temiz ve kusursuz dindarlık, kişinin sıkıntı çeken öksüzler ve dullarla ilgilenmesi ve kendini dünyanın lekelemesinden korumasıdır.</p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 2</p>

  <p class="calibre1"> </p>

  <p class="calibre1">Ayrım Yapmayın</p>

  <p class="calibre1"> </p>

  <p class="calibre1">Yak.2: 1 Kardeşlerim, yüce Rabbimiz İsa Mesih'e iman edenler olarak insanlar arasında ayrım yapmayın.</p>

  <p class="calibre1"> </p>

  <p class="calibre1">Yak.2: 2-4 Toplandığınız yere altın yüzüklü, şık giyimli bir adamla kirli giysiler içinde yoksul bir adam geldiğinde, şık giyimliye ilgiyle, "Sen şuraya, iyi yere otur", yoksula da, "Sen orada dur" ya da "Ayaklarımın dibine otur" derseniz, aranızda ayrım yapmış, kötü düşünceli yargıçlar gibi davranmış olmuyor musunuz?</p>

  <p class="calibre1"> </p>

  <p class="calibre1">Yak.2: 5 Dinleyin, sevgili kardeşlerim: Tanrı, bu dünyada yoksul olanları imanda zenginleşmek ve kendisini sevenlere vaat ettiği egemenliğin mirasçıları olmak üzere seçmedi mi?</p>

  <p class="calibre1"> </p>

  <p class="calibre1">Yak.2: 6 Ama siz yoksulun onurunu kırdınız. Sizi sömüren zenginler değil mi? Sizi mahkemelere sürükleyen onlar değil mi?</p>

  <p class="calibre1"> </p>

  <p class="calibre1">Yak.2: 7 Ait olduğunuz Kişi'nin yüce adına küfreden onlar değil mi?</p>

  <p class="calibre1"> </p>

  <p class="calibre1">Yak.2: 8 "Komşunu kendin gibi seveceksin" diyen Kutsal Yazı'ya uyarak Kralımız Tanrı'nın Yasası'nı gerçekten yerine getiriyorsanız, iyi ediyorsunuz.</p>

  <p class="calibre1"> </p>

  <p class="calibre1">Yak.2: 9 Ama insanlar arasında ayrım yaparsanız, günah işlemiş olursunuz; Yasa tarafından, Yasa'yı çiğnemekten suçlu bulunursunuz.</p>

  <p class="calibre1"> </p>

  <p class="calibre1">Yak.2: 10 Çünkü Yasa'nın her dediğini yerine getirse de tek konuda ondan sapan kişi bütün Yasa'ya karşı suçlu olur.</p>

  <p class="calibre1"> </p>

  <p class="calibre1">Yak.2: 11 Nitekim "Zina etmeyeceksin" diyen, aynı zamanda "Adam öldürmeyeceksin" demiştir. Zina etmez, ama adam öldürürsen, Yasa'yı yine de çiğnemiş olursun.</p>

  <p class="calibre1"> </p>

  <p class="calibre1">Yak.2: 12 Özgürlük Yasası'yla yargılanacak olanlar gibi konuşup davranın.</p>

  <p class="calibre1"> </p>

  <p class="calibre1">Yak.2: 13 Çünkü yargı merhamet göstermeyene karşı merhametsizdir. Merhamet yargıya galip gelir.</p>

  <p class="calibre1"> </p>

  <p class="calibre1">İman ve Eylem</p>

  <p class="calibre1"> </p>

  <p class="calibre1">Yak.2: 14 Kardeşlerim, bir kimse iyi eylemleri yokken imanı olduğunu söylerse, bu neye yarar? Böylesi bir iman onu kurtarabilir mi?</p>

  <p class="calibre1"> </p>

  <p class="calibre1">Yak.2: 15-16 Bir erkek ya da kız kardeş çıplak ve günlük yiyecekten yoksunken, içinizden biri ona, "Esenlikle git, ısınmanı, doymanı dilerim" der, ama bedenin gereksindiklerini vermezse, bu neye yarar?</p>

  <p class="calibre1"> </p>

  <p class="calibre1">Yak.2: 17 Bunun gibi, tek başına eylemsiz iman da ölüdür.</p>

  <p class="calibre1"> </p>

  <p class="calibre1">Yak.2: 18 Ama biri şöyle diyebilir: "Senin imanın var, benimse eylemlerim." Eylemlerin olmadan sen bana imanını göster, ben de sana imanımı eylemlerimle göstereyim.</p>

  <p class="calibre1"> </p>

  <p class="calibre1">Yak.2: 19 Sen Tanrı'nın bir olduğuna inanıyorsun, iyi ediyorsun. Cinler bile buna inanıyor ve titriyorlar!</p>

  <p class="calibre1"> </p>

  <p class="calibre1">Yak.2: 20 Ey akılsız adam, eylem olmadan imanın yararsız olduğuna kanıt mı istiyorsun?</p>

  <p class="calibre1"> </p>

  <p class="calibre1">Yak.2: 21 Atamız İbrahim, oğlu İshak'ı sunağın üzerinde Tanrı'ya adama eylemiyle aklanmadı mı?</p>

  <p class="calibre1"> </p>

  <p class="calibre1">Yak.2: 22 Görüyorsun, onun imanı eylemleriyle birlikte etkindi; imanı eylemleriyle tamamlandı.</p>

  <p class="calibre1"> </p>

  <p class="calibre1">Yak.2: 23 Böylelikle, "İbrahim Tanrı'ya iman etti, böylece aklanmış sayıldı " diyen Kutsal Yazı yerine gelmiş oldu. İbrahim'e de Tanrı'nın dostu dendi.</p>

  <p class="calibre1"> </p>

  <p class="calibre1">Yak.2: 24 Görüyorsunuz, insan yalnız imanla değil, eylemle de aklanır.</p>

  <p class="calibre1"> </p>

  <p class="calibre1">Yak.2: 25 Aynı biçimde, ulakları konuk edip değişik bir yoldan geri gönderen fahişe Rahav da bu eylemiyle aklanmadı mı?</p>

  <p class="calibre1"> </p>

  <p class="calibre1">Yak.2: 26 Ruhsuz beden nasıl ölüyse, eylemsiz iman da ölüdür.</p>

  <p class="calibre1"> </p>

  <p class="calibre1">BÖLÜM 3</p>

  <p class="calibre1"> </p>

  <p class="calibre1">Dizginlenemeyen Dil</p>

  <p class="calibre1"> </p>

  <p class="calibre1">Yak.3: 1 Kardeşlerim, biz öğretmenlerin daha titiz bir yargılamadan geçeceğini biliyorsunuz; bu nedenle çoğunuz öğretmen olmayın.</p>

  <p class="calibre1"> </p>

  <p class="calibre1">Yak.3: 2 Çünkü hepimiz çok hata yaparız. Sözleriyle hata yapmayan kimse, bütün bedenini de dizginleyebilen yetkin bir kişidir.</p>

  <p class="calibre1"> </p>

  <p class="calibre1">Yak.3: 3 Bize boyun eğmeleri için atların ağzına gem vururuz, böylece bütün bedenlerini yönlendiririz.</p>

  <p class="calibre1"> </p>

  <p class="calibre1">Yak.3: 4 Düşünün, gemiler de o kadar büyük olduğu, güçlü rüzgarlar tarafından sürüklendiği halde, dümencinin gönlü nereye isterse küçücük bir dümenle o yöne çevrilirler.</p>

  <p class="calibre1"> </p>

  <p class="calibre1">Yak.3: 5 Bunun gibi, dil de bedenin küçük bir üyesidir, ama büyük işlerle övünür. Düşünün, küçücük bir kıvılcım koca bir ormanı tutuşturabilir.</p>

  <p class="calibre1"> </p>

  <p class="calibre1">Yak.3: 6 Dil de bir ateş, bedenimizin üyeleri arasında bir kötülük dünyasıdır. Bütün varlığımızı kirletir. Cehennemden alevlenmiş olarak yaşamımızın gidişini alevlendirir.</p>

  <p class="calibre1"> </p>

  <p class="calibre1">Yak.3: 7 İnsan soyu, her tür yabanıl hayvanı, kuşu, sürüngeni ve deniz yaratığını evcilleştirmiş ve evcilleştirmektedir.</p>

  <p class="calibre1"> </p>

  <p class="calibre1">Yak.3: 8 Ama dili hiçbir insan evcilleştiremez. Dil öldürücü zehirle dolu, dinmeyen bir kötülüktür.</p>

  <p class="calibre1"> </p>

  <p class="calibre1">Yak.3: 9 Dilimizle Rab'bi, Baba'yı överiz. Yine dilimizle Tanrı'ya benzer yaratılmış insana söveriz.</p>

  <p class="calibre1"> </p>

  <p class="calibre1">Yak.3: 10 Övgü ve sövgü aynı ağızdan çıkar. Kardeşlerim, bu böyle olmamalı.</p>

  <p class="calibre1"> </p>

  <p class="calibre1">Yak.3: 11 Bir pınar aynı gözden tatlı ve acı su akıtır mı?</p>

  <p class="calibre1"> </p>

  <p class="calibre1">Yak.3: 12 Kardeşlerim, incir ağacı zeytin ya da asma incir verebilir mi? Bunun gibi, tuzlu su kaynağı tatlı su veremez.</p>

  <p class="calibre1"> </p>

  <p class="calibre1">Bilge Olan Kim?</p>

  <p class="calibre1"> </p>

  <p class="calibre1">Yak.3: 13 Aranızda bilge ve anlayışlı olan kim? Olumlu yaşayışıyla, bilgelikten doğan alçakgönüllülükle iyi eylemlerini göstersin.</p>

  <p class="calibre1"> </p>

  <p class="calibre1">Yak.3: 14 Ama yüreğinizde kin, kıskançlık, bencillik varsa övünmeyin, gerçeği yadsımayın.</p>

  <p class="calibre1"> </p>

  <p class="calibre1">Yak.3: 15 Böylesi "bilgelik" gökten inen değil, dünyadan, insan doğasından, cinlerden gelen bilgeliktir.</p>

  <p class="calibre1"> </p>

  <p class="calibre1">Yak.3: 16 Çünkü nerede kıskançlık, bencillik varsa, orada karışıklık ve her tür kötülük vardır.</p>

  <p class="calibre1"> </p>

  <p class="calibre1">Yak.3: 17 Ama gökten inen bilgelik her şeyden önce paktır, sonra barışçıldır, yumuşaktır, uysaldır. Merhamet ve iyi meyvelerle doludur. Kayırıcılığı, ikiyüzlülüğü yoktur.</p>

  <p class="calibre1"> </p>

  <p class="calibre1">Yak.3: 18 Barış içinde eken barış yapıcıları doğruluk ürününü biçerler.</p>

  <p class="calibre1"> </p>

  <p class="calibre1">BÖLÜM 4</p>

  <p class="calibre1"> </p>

  <p class="calibre1">Tanrı'ya Bağımlı Olun</p>

  <p class="calibre1"> </p>

  <p class="calibre1">Yak.4: 1 Aranızdaki kavgaların, çekişmelerin kaynağı nedir? Bedeninizin üyelerinde savaşan tutkularınız değil mi?</p>

  <p class="calibre1"> </p>

  <p class="calibre1">Yak.4: 2 Bir şey arzu ediyor, elde edemeyince adam öldürüyorsunuz. Kıskanıyorsunuz, isteğinize erişemeyince çekişip kavga ediyorsunuz. Elde edemiyorsunuz, çünkü Tanrı'dan dilemiyorsunuz.</p>

  <p class="calibre1"> </p>

  <p class="calibre1">Yak.4: 3 Dilediğiniz zaman da dileğinize kavuşamıyorsunuz. Çünkü kötü amaçla, tutkularınız uğruna kullanmak için diliyorsunuz.</p>

  <p class="calibre1"> </p>

  <p class="calibre1">Yak.4: 4 Ey vefasızlar, dünyayla dostluğun Tanrı'ya düşmanlık olduğunu bilmiyor musunuz? Dünyayla dost olmak isteyen, kendini Tanrı'ya düşman eder.</p>

  <p class="calibre1"> </p>

  <p class="calibre1">Yak.4: 5 Sizce Kutsal Yazı boş yere mi şöyle diyor: "Tanrı içimize koyduğu ruhu kıskançlık derecesinde özler ."</p>

  <p class="calibre1"> </p>

  <p class="calibre1">Yak.4: 6 Yine de bize daha çok lütfeder. Bu nedenle Yazı şöyle diyor: "Tanrı kibirlilere karşıdır, Ama alçakgönüllülere lütfeder."</p>

  <p class="calibre1"> </p>

  <p class="calibre1">Yak.4: 7 Bunun için Tanrı'ya bağımlı olun. İblis'e karşı direnin, sizden kaçacaktır.</p>

  <p class="calibre1"> </p>

  <p class="calibre1">Yak.4: 8 Tanrı'ya yaklaşın, O da size yaklaşacaktır. Ey günahkârlar, ellerinizi günahtan temizleyin. Ey kararsızlar, yüreklerinizi paklayın.</p>

  <p class="calibre1"> </p>

  <p class="calibre1">Yak.4: 9 Kederlenin, yas tutup ağlayın. Gülüşünüz yasa, sevinciniz üzüntüye dönüşsün.</p>

  <p class="calibre1"> </p>

  <p class="calibre1">Yak.4: 10 Rab'bin önünde kendinizi alçaltın, sizi yüceltecektir.</p>

  <p class="calibre1"> </p>

  <p class="calibre1">Yak.4: 11 Kardeşlerim, birbirinizi yermeyin. Kardeşini yeren ya da yargılayan kişi,Yasa'yı yermiş ve yargılamış olur. Yasa'yı yargılarsan, Yasa'nın uygulayıcısıdeğil, yargılayıcısı olursun.</p>

  <p class="calibre1"> </p>

  <p class="calibre1">Yak.4: 12 Oysa tek Yasa koyucu, tek Yargıç vardır; kurtarmaya da mahvetmeye de gücü yeten O'dur. Ya komşusunu yargılayan sen, kim oluyorsun?</p>

  <p class="calibre1"> </p>

  <p class="calibre1">Yak.4: 13-14 Dinleyin şimdi, "Bugün ya da yarın filan kente gideceğiz, orada bir yıl kalıp ticaret yapacak, para kazanacağız" diyen sizler, yarın ne olacağını  bilmiyorsunuz. Yaşamınız nedir ki? Kısa süre görünen, sonra yitip giden buğu gibisiniz.</p>

  <p class="calibre1"> </p>

  <p class="calibre1">Yak.4: 15 Bunun yerine, "Rab dilerse yaşayacak, şunu şunu yapacağız" demelisiniz.</p>

  <p class="calibre1"> </p>

  <p class="calibre1">Yak.4: 16 Ne var ki, şimdi küstahlıklarınızla övünüyorsunuz. Bu tür övünmelerin hepsi kötüdür.</p>

  <p class="calibre1"> </p>

  <p class="calibre1">Yak.4: 17 Bu nedenle, yapılması gereken iyi şeyi bilip de yapmayan, günah işlemiş olur.</p>

  <p class="calibre1"> </p>

  <p class="calibre1">BÖLÜM 5</p>

  <p class="calibre1"> </p>

  <p class="calibre1">Zenginlere Uyarı</p>

  <p class="calibre1"> </p>

  <p class="calibre1">Yak.5: 1 Dinleyin şimdi ey zenginler, başınıza gelecek felaketlerden ötürü feryat edip ağlayın.</p>

  <p class="calibre1"> </p>

  <p class="calibre1">Yak.5: 2 Servetiniz çürümüş, giysinizi güve yemiştir.</p>

  <p class="calibre1"> </p>

  <p class="calibre1">Yak.5: 3 Altınlarınız, gümüşleriniz pas tutmuştur. Onların pası size karşı tanıklık edecek, etinizi ateş gibi yiyecek. Bu son çağda servetinize servet kattınız.</p>

  <p class="calibre1"> </p>

  <p class="calibre1">Yak.5: 4 İşte, ekinlerinizi biçen işçilerin haksızca alıkoyduğunuz ücretleri size karşı haykırıyor. Orakçıların feryadı Her Şeye Egemen Rab'bin kulağına erişti.</p>

  <p class="calibre1"> </p>

  <p class="calibre1">Yak.5: 5 Yeryüzünde zevk ve bolluk içinde yaşadınız. Boğazlanacağınız gün için kendinizi besiye çektiniz.</p>

  <p class="calibre1"> </p>

  <p class="calibre1">Yak.5: 6 Size karşı koymayan doğru kişiyi yargılayıp öldürdünüz. Sabredin</p>

  <p class="calibre1"> </p>

  <p class="calibre1">Yak.5: 7 Öyleyse kardeşler, Rab'bin gelişine dek sabredin. Bakın, çiftçi ilk ve son yağmurları alıncaya dek toprağın değerli ürününü nasıl sabırla bekliyor!</p>

  <p class="calibre1"> </p>

  <p class="calibre1">Yak.5: 8 Siz de sabredin. Yüreklerinizi güçlendirin. Çünkü Rab'bin gelişi yakındır.</p>

  <p class="calibre1"> </p>

  <p class="calibre1">Yak.5: 9 Kardeşler, yargılanmamak için birbirinize karşı homurdanmayın. İşte, Yargıç kapının önünde duruyor.</p>

  <p class="calibre1"> </p>

  <p class="calibre1">Yak.5: 10 Kardeşler, Rab'bin adıyla konuşmuş olan peygamberleri sıkıntılarda sabır örneği olarak alın.</p>

  <p class="calibre1"> </p>

  <p class="calibre1">Yak.5: 11 Sıkıntıya dayanmış olanları mutlu sayarız. Eyüp'ün nasıl dayandığını duydunuz. Rab'bin en sonunda onun için neler yaptığını bilirsiniz. Rab çok şefkatli ve merhametlidir.</p>

  <p class="calibre1"> </p>

  <p class="calibre1">Yak.5: 12 Kardeşlerim, öncelikle şunu söyleyeyim: Ne gök üzerine, ne yer üzerine, ne de başka bir şey üzerine ant için. "Evet"iniz evet, "hayır"ınız hayır olsun ki, yargıya uğramayasınız.</p>

  <p class="calibre1"> </p>

  <p class="calibre1">İmanla Dua Edin</p>

  <p class="calibre1"> </p>

  <p class="calibre1">Yak.5: 13 İçinizden biri sıkıntıda mı, dua etsin. Sevinçli mi, ilahi söylesin.</p>

  <p class="calibre1"> </p>

  <p class="calibre1">Yak.5: 14 İçinizden biri hasta mı, kilisenin ihtiyarlarını çağırtsın; Rab'bin adıyla üzerine yağ sürüp onun için dua etsinler.</p>

  <p class="calibre1"> </p>

  <p class="calibre1">Yak.5: 15 İmanla edilen dua hastayı iyileştirecek ve Rab onu ayağa kaldıracaktır. Eğer hasta günah işlemişse, günahları bağışlanacaktır.</p>

  <p class="calibre1"> </p>

  <p class="calibre1">Yak.5: 16 Bu nedenle, şifa bulmak için günahlarınızı birbirinize itiraf edin ve birbiriniz için dua edin. Doğru kişinin yalvarışı çok güçlü ve etkilidir.</p>

  <p class="calibre1"> </p>

  <p class="calibre1">Yak.5: 17 İlyas da tıpkı bizim gibi insandı. Yağmur yağmaması için gayretle dua etti; üç yıl altı ay ülkeye yağmur yağmadı.</p>

  <p class="calibre1"> </p>

  <p class="calibre1">Yak.5: 18 Yeniden dua etti; gök yağmurunu, toprak da ürününü verdi.</p>

  <p class="calibre1"> </p>

  <p class="calibre1">Yak.5: 19-20 Kardeşlerim, içinizden biri gerçeğin yolundan sapar da başka biri onu yine gerçeğe döndürürse, bilsin ki, günahkârı sapık yolundan döndüren, ölümden bir can kurtarmış, bir sürü günahı örtmüş olur.</p>

  <p class="calibre1"> </p>

  <p class="calibre1">DİPNOTLAR:</p>

  <p class="calibre1"> </p>

  <p class="calibre1">1:17 "Işıklar Babası": Tanrı.</p>

  <p class="calibre1">2:23 "Böylece aklanmış sayıldı": Grekçe "Ve ona doğruluk sayıldı".</p>

  <p class="calibre1">3:1 "Öğretmen": Burada, inanlılar topluluğunda ruhsal konuları öğreten kişi demektir.</p>

  <p class="calibre1">4:5 "Tanrı içimize koyduğu ruhu kıskançlık derecesinde özler" ya da "Tanrı'nın içimize koyduğu ruh kıskançlığa çok eğilimlidir".</p>

  <p class="calibre1"><span class="t2"> </span></p>

  <p class="calibre1"><span class="t"><b class="calibre2">PETRUS’UN BİRİNCİ MEKTUBU</b></span></p>

  <p class="calibre1"><span class="t2"> </span></p>

  <p class="calibre1">BÖLÜM 1</p>

  <p class="calibre1"> </p>

  <p class="calibre1">1.Pe.1: 1 Mesih İsa'nın elçisi ben Petrus'tan Pontus, Galatya, Kapadokya, Asya İli ve Bitinya'ya dağılmış ve buralarda yabancı olarak yaşayan seçilmişlere selam!</p>

  <p class="calibre1"> </p>

  <p class="calibre1">1.Pe.1: 2 İsa Mesih'in sözünü dinlemeniz ve O'nun kanının üzerinize serpilmesi için, Baba Tanrı'nın öngörüsü uyarınca Ruh tarafından kutsal kılınarak seçildiniz. Lütuf ve esenlik artan ölçüde sizin olsun.</p>

  <p class="calibre1"> </p>

  <p class="calibre1">Göksel Miras</p>

  <p class="calibre1"> </p>

  <p class="calibre1">1.Pe.1: 3-4 Rabbimiz İsa Mesih'in Tanrısı ve Babası'na övgüler olsun. Çünkü O büyük merhametiyle yeniden doğmamızı sağladı. İsa Mesih'i ölümden diriltmekle bizi yaşayan bir umuda, çürümez, lekesiz, solmaz bir mirasa kavuşturdu. Bu miras sizin için göklerde saklıdır.</p>

  <p class="calibre1"> </p>

  <p class="calibre1">1.Pe.1: 5 Zaman sona ererken açığa çıkarılmaya hazır olan kurtuluşa kavuşasınız diye iman sayesinde Tanrı'nın gücüyle korunuyorsunuz.</p>

  <p class="calibre1"> </p>

  <p class="calibre1">1.Pe.1: 6 Bu nedenle şimdi kısa bir süre çeşitli denemeler sonucu acı çekmeniz gerekiyorsa da, sevinçle coşmaktasınız.</p>

  <p class="calibre1"> </p>

  <p class="calibre1">1.Pe.1: 7 Böylelikle içtenliği kanıtlanan imanınız, İsa Mesih göründüğünde size övgü, yücelik, onur kazandıracak. İmanınız, ateşle arıtıldığı halde yok olup giden altından daha değerlidir.</p>

  <p class="calibre1"> </p>

  <p class="calibre1">1.Pe.1: 8 Mesih'i görmemiş olsanız da O'nu seviyorsunuz. Şu anda O'nu görmediğiniz halde O'na iman ediyor, sözle anlatılmaz yüce bir sevinçle coşuyorsunuz.</p>

  <p class="calibre1"> </p>

  <p class="calibre1">1.Pe.1: 9 Çünkü imanınızın sonucu olarak canlarınızın kurtuluşuna erişiyorsunuz.</p>

  <p class="calibre1"> </p>

  <p class="calibre1">1.Pe.1: 10 Size bağışlanacak lütuftan söz etmiş olan peygamberler, bu kurtuluşla ilgili dikkatli incelemeler, araştırmalar yaptılar.</p>

  <p class="calibre1"> </p>

  <p class="calibre1">1.Pe.1: 11 İçlerinde olan Mesih Ruhu, Mesih'in çekeceği acılara ve bu acıların ardından gelecek yüceliklere tanıklık ettiğinde, Ruh'un hangi zamanı ya da nasıl bir dönemi belirttiğini araştırdılar.</p>

  <p class="calibre1"> </p>

  <p class="calibre1">1.Pe.1: 12 Şimdi size de bildirilen gerçeklerle kendilerine değil, size hizmet ettikleri onlara açıkça gösterildi. Bu gerçekleri gökten gönderilen Kutsal Ruh'un gücüyle size Müjde'yi iletenler bildirdi. Melekler bu gerçekleri yakından görmeye büyük özlem duyarlar.</p>

  <p class="calibre1"> </p>

  <p class="calibre1">Kutsal Olun</p>

  <p class="calibre1"> </p>

  <p class="calibre1">1.Pe.1: 13 Bu nedenle zihinlerinizi eyleme hazırlayın, ayık olun. Umudunuzu tümüyle İsa Mesih'in görünmesiyle size sağlanacak olan lütfa bağlayın.</p>

  <p class="calibre1"> </p>

  <p class="calibre1">1.Pe.1: 14 Söz dinleyen çocuklar olarak, bilgisiz olduğunuz geçmiş zamandaki tutkularınıza uymayın.</p>

  <p class="calibre1"> </p>

  <p class="calibre1">1.Pe.1: 15 Sizi çağıran Tanrı kutsal olduğuna göre, siz de her davranışınızda kutsal olun.</p>

  <p class="calibre1"> </p>

  <p class="calibre1">1.Pe.1: 16 Nitekim şöyle yazılmıştır: "Kutsal olun, çünkü ben kutsalım."</p>

  <p class="calibre1"> </p>

  <p class="calibre1">1.Pe.1: 17 Kimseyi kayırmadan, kişiyi yaptıklarına bakarak yargılayan Tanrı'yı Baba diye çağırdığınıza göre, gurbeti andıran bu dünyadaki zamanınızı Tanrı korkusuyla geçirin.</p>

  <p class="calibre1"> </p>

  <p class="calibre1">1.Pe.1: 18-19 Biliyorsunuz ki, atalarınızdan kalma boş yaşayışınızdan altın ya da gümüş gibi geçici şeylerle değil, kusursuz ve lekesiz kuzuyu andıran Mesih'in değerli kanının fidyesiyle kurtuldunuz.</p>

  <p class="calibre1"> </p>

  <p class="calibre1">1.Pe.1: 20 Dünyanın kuruluşundan önce bilinen Mesih, çağların sonunda sizin yararınıza ortaya çıktı.</p>

  <p class="calibre1"> </p>

  <p class="calibre1">1.Pe.1: 21 O'nu ölümden diriltip yücelten Tanrı'ya O'nun aracılığıyla iman ediyorsunuz. Böylece imanınız ve umudunuz Tanrı'dadır.</p>

  <p class="calibre1"> </p>

  <p class="calibre1">1.Pe.1: 22 Gerçeğe uymakla kendinizi arıttınız, kardeşler için içten bir sevgiye sahip oldunuz. Onun için birbirinizi candan, yürekten sevin.</p>

  <p class="calibre1"> </p>

  <p class="calibre1">1.Pe.1: 23 Çünkü ölümlü değil, ölümsüz bir tohumdan, yani Tanrı'nın diri ve kalıcı sözü aracılığıyla yeniden doğdunuz.</p>

  <p class="calibre1"> </p>

  <p class="calibre1">1.Pe.1: 24-25 Nitekim,"İnsan soyu ota benzer, Bütün yüceliği kır çiçeği gibidir. Ot kurur, çiçek solar, Ama Rab'bin sözü sonsuza dek kalır." İşte size müjdelenmiş olan söz budur.</p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 2</p>

  <p class="calibre1"> </p>

  <p class="calibre1">1.Pe.2: 1 Bu nedenle her kötülüğü, hileyi, ikiyüzlülüğü, kıskançlığı ve bütün iftiraları üzerinizden sıyırıp atın.</p>

  <p class="calibre1"> </p>

  <p class="calibre1">1.Pe.2: 2 Yeni doğmuş bebekler gibi, hilesiz sütü andıran Tanrı sözünü özleyin ki, bununla beslenip büyüyerek kurtuluşa erişesiniz.</p>

  <p class="calibre1"> </p>

  <p class="calibre1">1.Pe.2: 3 Çünkü Rab'bin iyiliğini tattınız.</p>

  <p class="calibre1"> </p>

  <p class="calibre1">Diri Taş, Seçkin Halk</p>

  <p class="calibre1"> </p>

  <p class="calibre1">1.Pe.2: 4 İnsanlarca reddedilmiş, ama Tanrı'ya göre seçkin ve değerli olan diri taşa, Rab'be gelin.</p>

  <p class="calibre1"> </p>

  <p class="calibre1">1.Pe.2: 5 O sizi diri taşlar olarak ruhsal bir tapınağın yapımında kullansın. Böylelikle, İsa Mesih aracılığıyla Tanrı'nın beğenisini kazanan ruhsal kurbanlar sunmak üzere kutsal bir kâhinler topluluğu olursunuz.</p>

  <p class="calibre1"> </p>

  <p class="calibre1">1.Pe.2: 6 Çünkü Kutsal Yazı'da şöyle deniyor: "İşte, Siyon'a bir taş, Seçkin, değerli bir köşe taşı koyuyorum. O'na iman eden hiç utandırılmayacak."</p>

  <p class="calibre1"> </p>

  <p class="calibre1">1.Pe.2: 7-8 İman eden sizler için bu taş değerlidir. Ama imansızlar için, "Yapıcıların reddettiği taş Köşenin baş taşı," "Sürçme taşı ve tökezleme kayası oldu." İmansızlar Tanrı'nın sözünü dinlemedikleri için sürçerler. Zaten sürçmek üzere belirlenmişlerdir.</p>

  <p class="calibre1"> </p>

  <p class="calibre1">1.Pe.2: 9 Ama siz seçilmiş soy, Kral'ın kâhinleri, kutsal ulus, Tanrı'nın öz halkısınız. Sizi karanlıktan şaşılası ışığına çağıran Tanrı'nın erdemlerini duyurmak için seçildiniz.</p>

  <p class="calibre1"> </p>

  <p class="calibre1">1.Pe.2: 10 Bir zamanlar halk değildiniz, ama şimdi Tanrı'nın halkısınız. Bir zamanlar merhamete erişmemiştiniz, şimdiyse merhamete eriştiniz.</p>

  <p class="calibre1"> </p>

  <p class="calibre1">1.Pe.2: 11 Sevgili kardeşler, size yalvarırım, cana karşı savaşan benliğin tutkularından kaçının. Çünkü bu dünyada yabancı ve konuksunuz.</p>

  <p class="calibre1"> </p>

  <p class="calibre1">1.Pe.2: 12 İnanmayanlar arasında olumlu bir yaşam sürün. Öyle ki, kötülük yapanlarmışsınız gibi size iftira etseler de, iyi işlerinizi görerek Tanrı'yı, kendilerine yaklaştığı gün yüceltsinler.</p>

  <p class="calibre1"> </p>

  <p class="calibre1">Yöneticilere Bağımlı Olun</p>

  <p class="calibre1"> </p>

  <p class="calibre1">1.Pe.2: 13-14 İnsanlar arasında yetkili kılınmış her kuruma -gerek her şeyin üstünde olan krala gerekse kötülük yapanların cezalandırılması, iyilik edenlerin onurlandırılması için kral tarafından gönderilen valilere Rab adına bağımlı olun.</p>

  <p class="calibre1"> </p>

  <p class="calibre1">1.Pe.2: 15 Çünkü Tanrı'nın isteği, iyilik yaparak akılsızların bilgisizliğini susturmanızdır.</p>

  <p class="calibre1"> </p>

  <p class="calibre1">1.Pe.2: 16 Özgür insanlar olarak yaşayın, ancak özgürlüğünüzü kötülük yapmak için bahane etmeyin. Tanrı'nın kulları olarak yaşayın.</p>

  <p class="calibre1"> </p>

  <p class="calibre1">1.Pe.2: 17 Herkese saygı gösterin. İmanlı kardeşlerinizi sevin, Tanrı'dan korkun, krala saygı gösterin.</p>

  <p class="calibre1"> </p>

  <p class="calibre1">1.Pe.2: 18 Ey hizmetkârlar, efendilerinizin yalnız iyi ve yumuşak huylu olanlarına değil, ters huylu olanlarına da tam bir saygıyla bağımlı olun.</p>

  <p class="calibre1"> </p>

  <p class="calibre1">1.Pe.2: 19 Haksız yere acı çeken kişi, Tanrı bilinciyle acıya katlanırsa, Tanrı'yı hoşnut eder.</p>

  <p class="calibre1"> </p>

  <p class="calibre1">1.Pe.2: 20 Çünkü günah işleyip dövüldüğünüzde dayanırsanız, bunda övülecek ne var? Ama iyilik edip acı çektiğinizde dayanırsanız, Tanrı'yı hoşnut edersiniz.</p>

  <p class="calibre1"> </p>

  <p class="calibre1">1.Pe.2: 21 Nitekim bunun için çağrıldınız. Mesih, izinden gidesiniz diye uğrunuza acı çekerek size örnek oldu.</p>

  <p class="calibre1"> </p>

  <p class="calibre1">1.Pe.2: 22 "O günah işlemedi, ağzından hileli söz çıkmadı."</p>

  <p class="calibre1"> </p>

  <p class="calibre1">1.Pe.2: 23 Kendisine sövüldüğünde sövgüyle karşılık vermedi, acı çektiğinde kimseyi tehdit etmedi; davasını, adaletle yargılayan Tanrı'ya bıraktı.</p>

  <p class="calibre1"> </p>

  <p class="calibre1">1.Pe.2: 24 Bizler günah karşısında ölelim, doğruluk uğruna yaşayalım diye, günahlarımızı çarmıhta kendi bedeninde yüklendi. O'nun yaralarıyla şifa buldunuz.</p>

  <p class="calibre1"> </p>

  <p class="calibre1">1.Pe.2: 25 Çünkü yolunu şaşırmış koyunlar gibiydiniz, şimdiyse canlarınızın Çobanı'na ve Gözetmeni'ne döndünüz.</p>

  <p class="calibre1"> </p>

  <p class="calibre1">BÖLÜM 3</p>

  <p class="calibre1"> </p>

  <p class="calibre1">Karı Koca İlişkileri</p>

  <p class="calibre1"> </p>

  <p class="calibre1">1.Pe.3: 1-2 Bunun gibi, ey kadınlar, siz de kocalarınıza bağımlı olun. Öyle ki, kimileri Tanrı sözüne inanmasa bile, Tanrı korkusuna dayanan temiz yaşayışınızı görerek söze gerek kalmadan karılarının yaşayışıyla kazanılsınlar.</p>

  <p class="calibre1"> </p>

  <p class="calibre1">1.Pe.3: 3 Süsünüz örgülü saçlar, altın takılar, güzel giysiler gibi dışla ilgili olmasın.</p>

  <p class="calibre1"> </p>

  <p class="calibre1">1.Pe.3: 4 Gizli olan iç varlığınız, sakin ve yumuşak bir ruhun solmayan güzelliğiyle süsünüz olsun. Bu, Tanrı'nın gözünde çok değerlidir.</p>

  <p class="calibre1"> </p>

  <p class="calibre1">1.Pe.3: 5 Çünkü geçmişte umudunu Tanrı'ya bağlamış olan kutsal kadınlar da kocalarına bağımlı olarak böyle süslenirlerdi.</p>

  <p class="calibre1"> </p>

  <p class="calibre1">1.Pe.3: 6 Örneğin Sara İbrahim'i "Efendim" diye çağırır, sözünü dinlerdi. İyilik eder, hiçbir tehditten yılmazsanız, siz de Sara'nın çocukları olursunuz.</p>

  <p class="calibre1"> </p>

  <p class="calibre1">1.Pe.3: 7 Bunun gibi, ey kocalar, siz de daha zayıf varlıklar olan karılarınızla anlayış içinde yaşayın. Tanrı'nın lütfettiği yaşamın ortak mirasçıları oldukları için onlara saygı gösterin. Öyle ki, dualarınıza bir engel çıkmasın.</p>

  <p class="calibre1"> </p>

  <p class="calibre1">Doğruluk Uğruna Acı Çekmek</p>

  <p class="calibre1"> </p>
</body>
</html>
