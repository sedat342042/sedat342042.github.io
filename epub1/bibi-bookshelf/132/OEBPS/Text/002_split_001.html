<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="Atlantis Word Processor 1.6.5.2" name="Generator" />
  <link href="../Styles/stylesheet.css" rel="stylesheet" type="text/css" />

  <title></title>
  
<style type="text/css">
@page { margin-bottom: 5.000000pt; margin-top: 5.000000pt; }
                @font-face {
    font-family: "Arial";
    font-style: normal;
    font-weight: bold;
    src: url(../Fonts/ARIALBD.TTF)
    }

                @font-face {
    font-family: "Arial";
    font-style: normal;
    font-weight: normal;
    src: url(../Fonts/ARIAL.TTF)
    }
</style>
</head>

<body class="calibre">
  <p class="calibre1">Mar.14: 38 Uyanık durup dua edin ki, ayartılmayasınız. Ruh isteklidir, ama beden güçsüzdür."</p>

  <p class="calibre1"> </p>

  <p class="calibre1">Mar.14: 39 Yine uzaklaştı, aynı sözleri tekrarlayarak dua etti.</p>

  <p class="calibre1"> </p>

  <p class="calibre1">Mar.14: 40 Geri geldiğinde öğrencilerini yine uyumuş buldu. Onların göz kapaklarına ağırlık çökmüştü. İsa'ya ne diyeceklerini bilemiyorlardı.</p>

  <p class="calibre1"> </p>

  <p class="calibre1">Mar.14: 41 İsa üçüncü kez yanlarına döndü, "Hâlâ uyuyor, dinleniyor musunuz?" dedi. "Yeter! Saat geldi. İşte İnsanoğlu günahkârların eline veriliyor.</p>

  <p class="calibre1"> </p>

  <p class="calibre1">Mar.14: 42 Kalkın, gidelim. İşte bana ihanet eden geldi!"</p>

  <p class="calibre1"> </p>

  <p class="calibre1">İsa Tutuklanıyor</p>

  <p class="calibre1">(Mat.26:47-56; Luk.22:47-53; Yu.18:3-12)</p>

  <p class="calibre1"> </p>

  <p class="calibre1">Mar.14: 43 Tam o anda, İsa daha konuşurken, Onikiler'den biri olan Yahuda çıkageldi. Yanında başkâhinler, din bilginleri ve ileri gelenler tarafından gönderilmiş kılıçlı sopalı bir kalabalık vardı.</p>

  <p class="calibre1"> </p>

  <p class="calibre1">Mar.14: 44 İsa'ya ihanet eden Yahuda, "Kimi öpersem, İsa O'dur. O'nu tutuklayın, güvenlik altına alıp götürün" diye onlarla sözleşmişti.</p>

  <p class="calibre1"> </p>

  <p class="calibre1">Mar.14: 45 Gelir gelmez İsa'ya yaklaştı, "Rabbî " diyerek O'nu öptü.</p>

  <p class="calibre1"> </p>

  <p class="calibre1">Mar.14: 46 Onlar da İsa'yı yakalayıp tutukladılar.</p>

  <p class="calibre1"> </p>

  <p class="calibre1">Mar.14: 47 İsa'nın yanında bulunanlardan biri kılıcını çekti, başkâhinin kölesine vurup kulağını uçurdu.</p>

  <p class="calibre1"> </p>

  <p class="calibre1">Mar.14: 48 İsa onlara, "Niçin bir haydutmuşum gibi beni kılıç ve sopalarla yakalamaya geldiniz?" dedi.</p>

  <p class="calibre1"> </p>

  <p class="calibre1">Mar.14: 49 "Her gün tapınakta, yanıbaşınızda öğretiyordum, beni tutuklamadınız. Ama bu, Kutsal Yazılar yerine gelsin diye oldu."</p>

  <p class="calibre1"> </p>

  <p class="calibre1">Mar.14: 50 O zaman öğrencilerinin hepsi O'nu bırakıp kaçtı.</p>

  <p class="calibre1"> </p>

  <p class="calibre1">Mar.14: 51 İsa'nın ardından sadece keten beze sarınmış bir genç gidiyordu. Bu genç de yakalandı.</p>

  <p class="calibre1"> </p>

  <p class="calibre1">Mar.14: 52 Ama keten bezden sıyrılıp çıplak olarak kaçtı.</p>

  <p class="calibre1"> </p>

  <p class="calibre1">İsa Yüksek Kurul'un Önünde</p>

  <p class="calibre1">(Mat.26:57-68; Luk.22:54-55,63-71; Yu.18:13-14,19-24)</p>

  <p class="calibre1"> </p>

  <p class="calibre1">Mar.14: 53 İsa'yı görevli başkâhine götürdüler. Bütün başkâhinler, ileri gelenler ve din bilginleri de orada toplandı.</p>

  <p class="calibre1"> </p>

  <p class="calibre1">Mar.14: 54 Petrus, İsa'yı başkâhinin avlusunun içine kadar uzaktan izledi. Avluda nöbetçilerle birlikte ateşin başında oturup ısınmaya başladı.</p>

  <p class="calibre1"> </p>

  <p class="calibre1">Mar.14: 55 Başkâhinler ve Yüksek Kurul'un öteki üyeleri, İsa'yı ölüm cezasına çarptırmak için kendisine karşı tanık arıyor, ama bulamıyorlardı.</p>

  <p class="calibre1"> </p>

  <p class="calibre1">Mar.14: 56 Birçok kişi O'na karşı yalan yere tanıklık ettiyse de, tanıklıkları birbirini tutmadı.</p>

  <p class="calibre1"> </p>

  <p class="calibre1">Mar.14: 57-58 Bazıları kalkıp O'na karşı yalan yere şöyle tanıklık ettiler: "Biz O'nun, 'Elle yapılmış bu tapınağı yıkacağım ve üç günde, elle yapılmamış başka bir tapınak kuracağım' dediğini işittik."</p>

  <p class="calibre1"> </p>

  <p class="calibre1">Mar.14: 59 Ama bu noktada bile tanıklıkları birbirini tutmadı.</p>

  <p class="calibre1"> </p>

  <p class="calibre1">Mar.14: 60 Sonra başkâhin topluluğun ortasında ayağa kalkarak İsa'ya, "Hiç yanıt vermeyecek misin? Nedir bunların sana karşı ettiği bu tanıklıklar?" diye sordu.</p>

  <p class="calibre1"> </p>

  <p class="calibre1">Mar.14: 61 Ne var ki, İsa susmaya devam etti, hiç yanıt vermedi. Başkâhin O'na yeniden, "Yüce Olan'ın Oğlu Mesih sen misin?" diye sordu.</p>

  <p class="calibre1"> </p>

  <p class="calibre1">Mar.14: 62 İsa, "Benim" dedi. "Ve sizler, İnsanoğlu'nun Kudretli Olan'ın sağında oturduğunu ve göğün bulutlarıyla geldiğini göreceksiniz."</p>

  <p class="calibre1"> </p>

  <p class="calibre1">Mar.14: 63-64 Başkâhin giysilerini yırtarak, "Artık tanıklara ne ihtiyacımız var?" dedi. "Küfürü işittiniz. Buna ne diyorsunuz?" Hepsi İsa'nın ölüm cezasını hak ettiğine karar verdiler.</p>

  <p class="calibre1"> </p>

  <p class="calibre1">Mar.14: 65 Bazıları O'nun üzerine tükürmeye, gözlerini bağlayarak O'nu yumruklamaya başladılar. "Haydi, peygamberliğini göster!" diyorlardı. Nöbetçiler de O'nu aralarına alıp tokatladılar.</p>

  <p class="calibre1"> </p>

  <p class="calibre1">Petrus İsa'yı İnkâr Ediyor</p>

  <p class="calibre1">(Mat.26:69-75; Luk.22:56-62; Yu.18:15-18,25-27)</p>

  <p class="calibre1"> </p>

  <p class="calibre1">Mar.14: 66-67 Petrus aşağıda, avludayken, başkâhinin hizmetçi kızlarından biri geldi. Isınmakta olan Petrus'u görünce onu dikkatle süzüp, "Sen de Nasıralı İsa'yla birlikteydin" dedi.</p>

  <p class="calibre1"> </p>

  <p class="calibre1">Mar.14: 68 Petrus ise bunu inkâr ederek, "Senin neden söz ettiğini bilmiyorum, anlamıyorum" dedi ve dışarıya, dış kapının önüne çıktı. Bu arada horoz öttü.</p>

  <p class="calibre1"> </p>

  <p class="calibre1">Mar.14: 69 Hizmetçi kız Petrus'u görünce çevrede duranlara yine, "Bu adam onlardan biri" demeye başladı.</p>

  <p class="calibre1"> </p>

  <p class="calibre1">Mar.14: 70 Petrus tekrar inkâr etti. Çevrede duranlar az sonra Petrus'a yine, "Gerçekten onlardansın; sen de Celileli'sin" dediler.</p>

  <p class="calibre1"> </p>

  <p class="calibre1">Mar.14: 71 Petrus kendine lanet okuyup ant içerek, "Sözünü ettiğiniz o adamı tanımıyorum" dedi.</p>

  <p class="calibre1"> </p>

  <p class="calibre1">Mar.14: 72 Tam o anda horoz ikinci kez öttü. Petrus, İsa'nın kendisine, "Horoz iki kez ötmeden beni üç kez inkâr edeceksin" dediğini hatırladı ve hüngür hüngür ağlamaya başladı.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 15</p>

  <p class="calibre1"> </p>

  <p class="calibre1">İsa, Vali Pilatus'un Önünde</p>

  <p class="calibre1">(Mat.27:1-2,11-14; Luk.23:1-5; Yu.18:28-38)</p>

  <p class="calibre1"> </p>

  <p class="calibre1">Mar.15: 1 Sabah olunca başkâhinler, ileri gelenler, din bilginleri ve Yüksek Kurul'un öteki üyeleri bir danışma toplantısı yaptıktan sonra İsa'yı bağladılar, götürüp Pilatus'a teslim ettiler.</p>

  <p class="calibre1"> </p>

  <p class="calibre1">Mar.15: 2 Pilatus O'na, "Sen Yahudiler'in Kralı mısın?" diye sordu. İsa, "Söylediğin gibidir" yanıtını verdi.</p>

  <p class="calibre1"> </p>

  <p class="calibre1">Mar.15: 3 Başkâhinler O'na karşı birçok suçlamada bulundular.</p>

  <p class="calibre1"> </p>

  <p class="calibre1">Mar.15: 4 Pilatus O'na yeniden, "Hiç yanıt vermeyecek misin?" diye sordu. "Bak, seni ne çok şeyle suçluyorlar!"</p>

  <p class="calibre1"> </p>

  <p class="calibre1">Mar.15: 5 Ama İsa artık yanıt vermiyordu. Pilatus buna şaştı.</p>

  <p class="calibre1"> </p>

  <p class="calibre1">İsa Ölüm Cezasına Çarptırılıyor</p>

  <p class="calibre1">(Mat.27:15-26; Luk.23:13-25; Yu.18:39-19:16)</p>

  <p class="calibre1"> </p>

  <p class="calibre1">Mar.15: 6 Pilatus, her Fısıh Bayramı'nda halkın istediği bir tutukluyu salıverirdi.</p>

  <p class="calibre1"> </p>

  <p class="calibre1">Mar.15: 7 Ayaklanma sırasında adam öldüren isyancılarla birlikte Barabba adında bir tutuklu da vardı.</p>

  <p class="calibre1"> </p>

  <p class="calibre1">Mar.15: 8 Halk, Pilatus'a gelip her zamanki gibi kendileri için birini salıvermesini istedi.</p>

  <p class="calibre1"> </p>

  <p class="calibre1">Mar.15: 9 Pilatus onlara, "Sizin için Yahudiler'in Kralı'nı salıvermemi ister misiniz?" dedi.</p>

  <p class="calibre1"> </p>

  <p class="calibre1">Mar.15: 10 Başkâhinlerin İsa'yı kıskançlıktan ötürü kendisine teslim ettiklerini biliyordu.</p>

  <p class="calibre1"> </p>

  <p class="calibre1">Mar.15: 11 Ne var ki başkâhinler, İsa'nın değil, Barabba'nın salıverilmesini istemeleri için halkı kışkırttılar.</p>

  <p class="calibre1"> </p>

  <p class="calibre1">Mar.15: 12 Pilatus onlara tekrar seslenerek, "Öyleyse Yahudiler'in Kralı dediğiniz adamı ne yapayım?" diye sordu.</p>

  <p class="calibre1"> </p>

  <p class="calibre1">Mar.15: 13 "O'nu çarmıha ger!" diye bağırdılar yine.</p>

  <p class="calibre1"> </p>

  <p class="calibre1">Mar.15: 14 Pilatus onlara, "O ne kötülük yaptı ki?" dedi. Onlar ise daha yüksek sesle, "O'nu çarmıha ger!" diye bağrıştılar.</p>

  <p class="calibre1"> </p>

  <p class="calibre1">Mar.15: 15 Halkı memnun etmek isteyen Pilatus, onlar için Barabba'yı salıverdi. İsa'yı ise kamçılattıktan sonra çarmıha gerilmek üzere askerlere teslim etti.</p>

  <p class="calibre1"> </p>

  <p class="calibre1">Askerlerin İsa'yı Aşağılaması</p>

  <p class="calibre1">(Mat.27:27-31; Yu.19:2-3)</p>

  <p class="calibre1"> </p>

  <p class="calibre1">Mar.15: 16 Askerler İsa'yı, Pretorium denilen vali konağına götürüp bütün taburu topladılar.</p>

  <p class="calibre1"> </p>

  <p class="calibre1">Mar.15: 17 O'na mor bir giysi giydirdiler, dikenlerden bir taç örüp başına geçirdiler.</p>

  <p class="calibre1"> </p>

  <p class="calibre1">Mar.15: 18 "Selam, ey Yahudiler'in Kralı!" diyerek O'nu selamlamaya başladılar.</p>

  <p class="calibre1"> </p>

  <p class="calibre1">Mar.15: 19 Başına bir kamışla vuruyor, üzerine tükürüyor, diz çöküp önünde yere kapanıyorlardı.</p>

  <p class="calibre1"> </p>

  <p class="calibre1">Mar.15: 20 O'nunla böyle alay ettikten sonra mor giysiyi üzerinden çıkarıp kendi giysilerini giydirdiler ve çarmıha germek üzere O'nu dışarı götürdüler.</p>

  <p class="calibre1"> </p>

  <p class="calibre1">İsa Çarmıha Geriliyor</p>

  <p class="calibre1">(Mat.27:32-44; Luk.23:26-43; Yu.19:17-27)</p>

  <p class="calibre1"> </p>

  <p class="calibre1">Mar.15: 21 Kırdan gelmekte olan Simun adında Kireneli bir adam oradan geçiyordu. İskender ve Rufus'un babası olan bu adama İsa'nın çarmıhını zorla taşıttılar.</p>

  <p class="calibre1"> </p>

  <p class="calibre1">Mar.15: 22 İsa'yı Golgota, yani Kafatası denilen yere götürdüler.</p>

  <p class="calibre1"> </p>

  <p class="calibre1">Mar.15: 23 O'na mürle karışık şarap vermek istediler, ama içmedi.</p>

  <p class="calibre1"> </p>

  <p class="calibre1">Mar.15: 24 Sonra O'nu çarmıha gerdiler. Kim ne alacak diye kura çekerek giysilerini aralarında paylaştılar.</p>

  <p class="calibre1"> </p>

  <p class="calibre1">Mar.15: 25 İsa'yı çarmıha gerdiklerinde saat dokuzdu.</p>

  <p class="calibre1"> </p>

  <p class="calibre1">Mar.15: 26 Üzerindeki suç yaftasında, YAHUDİLER'İN KRALI diye yazılıydı.</p>

  <p class="calibre1"> </p>

  <p class="calibre1">Mar.15: 27-28 İsa'yla birlikte, biri sağında öbürü solunda olmak üzere iki haydudu da çarmıha gerdiler.</p>

  <p class="calibre1"> </p>

  <p class="calibre1">Mar.15: 29-30 Oradan geçenler başlarını sallayıp İsa'ya sövüyor, "Hani sen tapınağı yıkıp üç günde yeniden kuracaktın? Çarmıhtan in de kurtar kendini!" diyorlardı.</p>

  <p class="calibre1"> </p>

  <p class="calibre1">Mar.15: 31 Aynı şekilde başkâhinler ve din bilginleri de O'nunla alay ederek aralarında, "Başkalarını kurtardı, kendini kurtaramıyor" diye konuşuyorlardı.</p>

  <p class="calibre1"> </p>

  <p class="calibre1">Mar.15: 32 "İsrail'in Kralı Mesih şimdi çarmıhtan insin de görüp iman edelim." İsa'yla birlikte çarmıha gerilenler de O'na hakaret ettiler.</p>

  <p class="calibre1"> </p>

  <p class="calibre1">İsa'nın Ölümü</p>

  <p class="calibre1">(Mat.27:45-56; Luk.23:44-49; Yu.19:28-30)</p>

  <p class="calibre1"> </p>

  <p class="calibre1">Mar.15: 33 Öğleyin on ikiden üçe kadar bütün ülkenin üzerine karanlık çöktü.</p>

  <p class="calibre1"> </p>

  <p class="calibre1">Mar.15: 34 Saat üçte İsa yüksek sesle, "Elohi, Elohi, lema şevaktani" yani, "Tanrım, Tanrım, beni neden terk ettin?" diye bağırdı.</p>

  <p class="calibre1"> </p>

  <p class="calibre1">Mar.15: 35 Orada duranlardan bazıları bunu işitince, "Bakın, İlyas'ı çağırıyor" dediler.</p>

  <p class="calibre1"> </p>

  <p class="calibre1">Mar.15: 36 Aralarından biri koşup bir süngeri ekşi şaraba batırdı, bir kamışın ucuna takarak İsa'ya içirdi. "Dur bakalım, İlyas gelip O'nu indirecek mi?" dedi.</p>

  <p class="calibre1"> </p>

  <p class="calibre1">Mar.15: 37 Ama İsa yüksek sesle bağırarak son nefesini verdi.</p>

  <p class="calibre1"> </p>

  <p class="calibre1">Mar.15: 38 O anda tapınaktaki perde yukarıdan aşağıya yırtılarak ikiye bölündü.</p>

  <p class="calibre1"> </p>

  <p class="calibre1">Mar.15: 39 İsa'nın karşısında duran yüzbaşı, O'nun bu şekilde son nefesini verdiğini görünce, "Bu adam gerçekten Tanrı'nın Oğlu'ydu" dedi.</p>

  <p class="calibre1"> </p>

  <p class="calibre1">Mar.15: 40 Olup bitenleri uzaktan izleyen bazı kadınlar da vardı. Aralarında Mecdelli Meryem, küçük Yakup ile Yose'nin annesi Meryem ve Salome bulunuyordu.</p>

  <p class="calibre1"> </p>

  <p class="calibre1">Mar.15: 41 İsa daha Celile'deyken bu kadınlar O'nun ardından gitmiş, O'na hizmet etmişlerdi. O'nunla birlikte Yeruşalim'e gelmiş olan daha birçok kadın da olup bitenleri izliyordu.</p>

  <p class="calibre1"> </p>

  <p class="calibre1">İsa'nın Gömülmesi</p>

  <p class="calibre1">(Mat.27:57-61; Luk.23:50-56; Yu.19:38-42)</p>

  <p class="calibre1"> </p>

  <p class="calibre1">Mar.15: 42-43 O gün Hazırlık Günü, yani Şabat Günü'nden önceki gündü. Artık akşam oluyordu. Bu nedenle, Yüksek Kurul'un saygın bir üyesi olup Tanrı'nın Egemenliği'ni umutla bekleyen Aramatyalı Yusuf geldi, cesaretini toplayarak Pilatus'un huzuruna çıktı, İsa'nın cesedini istedi.</p>

  <p class="calibre1"> </p>

  <p class="calibre1">Mar.15: 44 Pilatus, İsa'nın bu kadar çabuk ölmüş olmasına şaştı. Yüzbaşıyı çağırıp, "Öleli çok oldu mu?" diye sordu.</p>

  <p class="calibre1"> </p>

  <p class="calibre1">Mar.15: 45 Yüzbaşıdan durumu öğrenince Yusuf'a, cesedi alması için izin verdi.</p>

  <p class="calibre1"> </p>

  <p class="calibre1">Mar.15: 46 Yusuf keten bez satın aldı, cesedi çarmıhtan indirip beze sardı, kayaya oyulmuş bir mezara yatırarak mezarın girişine bir taş yuvarladı.</p>

  <p class="calibre1"> </p>

  <p class="calibre1">Mar.15: 47 Mecdelli Meryem ile Yose'nin annesi Meryem, İsa'nın nereye konulduğunu gördüler.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 16</p>

  <p class="calibre1"> </p>

  <p class="calibre1">İsa'nın Dirilişi</p>

  <p class="calibre1">(Mat.28:1-8; Luk.24:1-12; Yu.20:1-10)</p>

  <p class="calibre1"> </p>

  <p class="calibre1">Mar.16: 1 Şabat Günü geçince, Mecdelli Meryem, Yakup'un annesi Meryem ve Salome gidip İsa'nın cesedine sürmek üzere baharat satın aldılar.</p>

  <p class="calibre1"> </p>

  <p class="calibre1">Mar.16: 2 Haftanın ilk günü sabah çok erkenden, güneşin doğuşuyla birlikte mezara gittiler.</p>

  <p class="calibre1"> </p>

  <p class="calibre1">Mar.16: 3 Aralarında, "Mezarın girişindeki taşı bizim için kim yana yuvarlayacak?" diye konuşuyorlardı.</p>

  <p class="calibre1"> </p>

  <p class="calibre1">Mar.16: 4 Başlarını kaldırıp bakınca, o kocaman taşın yana yuvarlanmış olduğunu gördüler.</p>

  <p class="calibre1"> </p>

  <p class="calibre1">Mar.16: 5 Mezara girip sağ tarafta, beyaz kaftan giyinmiş genç bir adamın oturduğunu görünce çok şaşırdılar.</p>

  <p class="calibre1"> </p>

  <p class="calibre1">Mar.16: 6 Adam onlara, "Şaşırmayın!" dedi. "Çarmıha gerilen Nasıralı İsa'yı arıyorsunuz. O dirildi, burada yok. İşte O'nu yatırdıkları yer.</p>

  <p class="calibre1"> </p>

  <p class="calibre1">Mar.16: 7 Şimdi öğrencilerine ve Petrus'a gidip şöyle deyin: 'İsa sizden önce Celile'ye gidiyor. Size bildirdiği gibi, kendisini orada göreceksiniz.'"</p>

  <p class="calibre1"> </p>

  <p class="calibre1">Mar.16: 8 Kadınlar mezardan çıkıp kaçtılar. Onları bir titreme, bir şaşkınlık almıştı. Korkularından kimseye bir şey söylemediler.</p>

  <p class="calibre1"> </p>

  <p class="calibre1">İsa Öğrencilerine Görünüyor</p>

  <p class="calibre1">(Mat.28:9-10; Luk.24:13-35; Yu.20:11-18)</p>

  <p class="calibre1"> </p>

  <p class="calibre1">Mar.16: 9 İsa, haftanın ilk günü sabah erkenden dirildiği zaman önce Mecdelli Meryem'e göründü. Ondan yedi cin kovmuştu.</p>

  <p class="calibre1"> </p>

  <p class="calibre1">Mar.16: 10 Meryem gitti, İsa'yla bulunmuş olan, şimdiyse yas tutup gözyaşı döken öğrencilerine haberi verdi.</p>

  <p class="calibre1"> </p>

  <p class="calibre1">Mar.16: 11 Ne var ki onlar, İsa'nın yaşadığını, Meryem'e göründüğünü duyunca inanmadılar.</p>

  <p class="calibre1"> </p>

  <p class="calibre1">Mar.16: 12 Bundan sonra İsa kırlara doğru yürümekte olan öğrencilerinden ikisine değişik bir biçimde göründü.</p>

  <p class="calibre1"> </p>

  <p class="calibre1">Mar.16: 13 Bunlar geri dönüp öbürlerine haber verdiler, ama öbürleri bunlara da inanmadılar.</p>

  <p class="calibre1"> </p>

  <p class="calibre1">Mar.16: 14 İsa daha sonra, sofrada otururlarken Onbirler'e göründü. Onları imansızlıklarından ve yüreklerinin duygusuzluğundan ötürü azarladı. Çünkü kendisini diri görenlere inanmamışlardı.</p>

  <p class="calibre1"> </p>

  <p class="calibre1">İsa Öğrencilerini Bütün Dünyaya Gönderiyor</p>

  <p class="calibre1">(Mat.28:16-20; Luk.24:36-53; Yu.20:19-23; Elç.1:6-11)</p>

  <p class="calibre1"> </p>

  <p class="calibre1">Mar.16: 15 İsa onlara şöyle buyurdu: "Dünyanın her yanına gidin, Müjde'yi bütün yaratılışa duyurun.</p>

  <p class="calibre1"> </p>

  <p class="calibre1">Mar.16: 16 İman edip vaftiz olan kurtulacak, iman etmeyen ise hüküm giyecek.</p>

  <p class="calibre1"> </p>

  <p class="calibre1">Mar.16: 17-18 İman edenlerle birlikte görülecek belirtiler şunlardır: Benim adımla cinleri kovacaklar, yeni dillerle konuşacaklar, yılanları elleriyle tutacaklar. Öldürücü bir zehir içseler bile, zarar görmeyecekler. Ellerini hastaların üzerine koyacaklar ve hastalar iyileşecek."</p>

  <p class="calibre1"> </p>

  <p class="calibre1">Mar.16: 19 Rab İsa, onlara bu sözleri söyledikten sonra göğe alındı ve Tanrı'nın sağında oturdu.</p>

  <p class="calibre1"> </p>

  <p class="calibre1">Mar.16: 20 Öğrencileri de gidip Tanrı sözünü her yere yaydılar. Rab onlarla birlikte çalışıyor, görülen belirtilerle sözünü doğruluyordu.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">DİPNOTLAR:</p>

  <p class="calibre1"> </p>

  <p class="calibre1">6:47-48 "Sabaha karşı": Grekçe "Gecenin dördüncü nöbetinde" (bkz. Sözlük, "Saat").</p>

  <p class="calibre1">7:6 "Beni": Tanrı'yı.</p>

  <p class="calibre1">7:15-16 Birçok Grekçe elyazması, "İşitecek kulağı olan işitsin!" sözlerini de içerir (bkz. Mar.4: 9,23).</p>

  <p class="calibre1">7:24 "Sur": Bazı Grekçe elyazmalarında, "Sur ve Sayda" diye geçer.</p>

  <p class="calibre1">9:29 "Duayla": Birçok Grekçe elyazmasında, "Dua ve oruçla" diye geçer.</p>

  <p class="calibre1">9:48 Bu ayet bazı Grekçe elyazmalarında ayrıca 45. ve 47. ayetlerden önce tekrarlanır.</p>

  <p class="calibre1">10:38 Bu ayette İsa, çekeceği acılardan ve çarmıhtaki ölümünden söz etmektedir.</p>

  <p class="calibre1">10:51 "Rabbuni": Aramice'de öğretmenim anlamına gelir.</p>

  <p class="calibre1">11:25-26 Birçok Grekçe elyazması, "Ama siz bağışlamazsanız, göklerdeki Babanız da sizin suçlarınızı bağışlamaz" sözlerini de içerir (bkz. Mat.6:15; 18:35).</p>

  <p class="calibre1">11:30 "Yahya'nın vaftiz etme yetkisi Tanrı'dan": Grekçe "Yahya'nın vaftizi gökten". 31. ayette de "Tanrı'dan" diye çevrilen sözcük Grekçe "Gökten" diye geçer.</p>

  <p class="calibre1">12:42 "Birkaç kuruş değerinde iki bakır para": Grekçe "Bir kodrantis olan iki lepton" (bkz. Birimler Cetveli).</p>

  <p class="calibre1">13:30 "Kuşak" ya da "Soy".</p>

  <p class="calibre1">14:35-36 Grekçe, "Biraz ilerledi, yüzüstü yere kapanıp mümkünse o saatin kendisinden geçmesi için dua etti. Dedi ki, 'Abba, Baba, senin için her şey mümkün, bu kâseyi benden uzaklaştır.'"</p>

  <p class="calibre1">14:36 "Abba": Aramice'de baba anlamına gelir.</p>

  <p class="calibre1">14:61 "Yüce Olan'ın": Grekçe "Mübarek'in", yani "Tanrı'nın".</p>

  <p class="calibre1">14:62 "Kudretli Olan": Tanrı.</p>

  <p class="calibre1">15:27-28 Birçok Grekçe elyazması, "Böylece 'O, suçlularla bir sayıldı' diyen Kutsal Yazı yerine geldi" sözlerini de içerir (bkz. Luk.22:37).</p>

  <p class="calibre1">16:20 9-20 ayetleri bazı Grekçe elyazmalarında yoktur._</p>

  <p class="calibre1"><span class="t"> </span></p>

  <p class="calibre1"><span class="t"><b class="calibre2">LUKA</b></span></p>

  <p class="calibre1"><span class="t"> </span></p>

  <p class="calibre1">BÖLÜM 1</p>

  <p class="calibre1"> </p>

  <p class="calibre1">Luk.1: 1-3 Sayın Teofilos, Birçok kişi aramızda olup bitenlerin tarihçesini yazmaya girişti. Nitekim başlangıçtan beri bu olayların görgü tanığı ve Tanrı sözünün hizmetkârı olanlar bunları bize ilettiler. Ben de bütün bu olayları ta başından özenle araştırmış biri olarak bunları sana sırasıyla yazmayı uygun gördüm.</p>

  <p class="calibre1"> </p>

  <p class="calibre1">Luk.1: 4 Öyle ki, sana verilen bilgilerin doğruluğunu bilesin.</p>

  <p class="calibre1"> </p>

  <p class="calibre1">Yahya'nın Doğumu Önceden Bildiriliyor</p>

  <p class="calibre1"> </p>

  <p class="calibre1">Luk.1: 5 Yahudiye Kralı Hirodes zamanında, Aviya bölüğünden Zekeriya adında bir kâhin vardı. Harun soyundan gelen karısının adı ise Elizabet'ti.</p>

  <p class="calibre1"> </p>

  <p class="calibre1">Luk.1: 6 Her ikisi de Tanrı'nın gözünde doğru kişilerdi, Rab'bin bütün buyruk ve kurallarına eksiksizce uyarlardı.</p>

  <p class="calibre1"> </p>

  <p class="calibre1">Luk.1: 7 Elizabet kısır olduğu için çocukları olmuyordu. İkisinin de yaşı ilerlemişti.</p>

  <p class="calibre1"> </p>

  <p class="calibre1">Luk.1: 8 Zekeriya, hizmet sırasının kendi bölüğünde olduğu bir gün, Tanrı'nın önünde kâhinlik görevini yerine getiriyordu.</p>

  <p class="calibre1"> </p>

  <p class="calibre1">Luk.1: 9 Kâhinlik geleneği uyarınca Rab'bin Tapınağı'na girip buhur yakma görevi kurayla ona verilmişti.</p>

  <p class="calibre1"> </p>

  <p class="calibre1">Luk.1: 10 Buhur yakma saatinde bütün halk topluluğu dışarıda dua ediyordu.</p>

  <p class="calibre1"> </p>

  <p class="calibre1">Luk.1: 11 Bu sırada, Rab'bin bir meleği buhur sunağının sağında durup Zekeriya'ya göründü.</p>

  <p class="calibre1"> </p>

  <p class="calibre1">Luk.1: 12 Zekeriya onu görünce şaşırdı, korkuya kapıldı.</p>

  <p class="calibre1"> </p>

  <p class="calibre1">Luk.1: 13 Melek, "Korkma, Zekeriya" dedi, "Duan kabul edildi. Karın Elizabet sana bir oğul doğuracak, adını Yahya koyacaksın.</p>

  <p class="calibre1"> </p>

  <p class="calibre1">Luk.1: 14 Sevinip coşacaksın. Birçokları da onun doğumuna sevinecek.</p>

  <p class="calibre1"> </p>

  <p class="calibre1">Luk.1: 15 O, Rab'bin gözünde büyük olacak. Hiç şarap ve içki içmeyecek; daha annesinin rahmindeyken Kutsal Ruh'la dolacak.</p>

  <p class="calibre1"> </p>

  <p class="calibre1">Luk.1: 16 İsrailoğulları'ndan birçoğunu, Tanrıları Rab'be döndürecek.</p>

  <p class="calibre1"> </p>

  <p class="calibre1">Luk.1: 17 Babaların yüreklerini çocuklarına döndürmek, söz dinlemeyenleri doğru kişilerin anlayışına yöneltmek ve Rab için hazırlanmış bir halk yetiştirmek üzere, İlyas'ın ruhu ve gücüyle Rab'bin önünden gidecektir."</p>

  <p class="calibre1"> </p>

  <p class="calibre1">Luk.1: 18 Zekeriya meleğe, "Bundan nasıl emin olabilirim?" dedi. "Çünkü ben yaşlandım, karımın da yaşı ilerledi."</p>

  <p class="calibre1"> </p>

  <p class="calibre1">Luk.1: 19 Melek ona şöyle karşılık verdi: "Ben Tanrı'nın huzurunda duran Cebrail'im. Seninle konuşmak ve bu müjdeyi sana bildirmek için gönderildim.</p>

  <p class="calibre1"> </p>

  <p class="calibre1">Luk.1: 20 İşte, belirlenen zamanda yerine gelecek olan sözlerime inanmadığın için dilin tutulacak, bunların gerçekleşeceği güne dek konuşamayacaksın."</p>

  <p class="calibre1"> </p>

  <p class="calibre1">Luk.1: 21 Zekeriya'yı bekleyen halk, onun tapınakta bu kadar uzun süre kalmasına şaştı.</p>

  <p class="calibre1"> </p>

  <p class="calibre1">Luk.1: 22 Zekeriya ise dışarı çıktığında onlarla konuşamadı. O zaman tapınakta bir görüm gördüğünü anladılar. Kendisi onlara işaretler yapıyor, ama konuşamıyordu.</p>

  <p class="calibre1"> </p>

  <p class="calibre1">Luk.1: 23 Görev süresi bitince Zekeriya evine döndü.</p>

  <p class="calibre1"> </p>

  <p class="calibre1">Luk.1: 24 Bir süre sonra karısı Elizabet gebe kaldı ve beş ay evine kapandı.</p>

  <p class="calibre1"> </p>

  <p class="calibre1">Luk.1: 25 "Bunu benim için yapan Rab'dir" dedi. "Bu günlerde benimle ilgilenerek insanlar arasında utancımı giderdi."</p>

  <p class="calibre1"> </p>

  <p class="calibre1">İsa'nın Doğumu Önceden Bildiriliyor</p>

  <p class="calibre1"> </p>

  <p class="calibre1">Luk.1: 26-27 Elizabet'in hamileliğinin altıncı ayında Tanrı, Melek Cebrail'i Celile'de bulunan Nasıra adlı kente, Davut'un soyundan Yusuf adındaki adamla nişanlı kıza gönderdi. Kızın adı Meryem'di.</p>

  <p class="calibre1"> </p>

  <p class="calibre1">Luk.1: 28 Onun yanına giren melek, "Selam, ey Tanrı'nın lütfuna erişen kız! Rab seninledir" dedi.</p>

  <p class="calibre1"> </p>

  <p class="calibre1">Luk.1: 29 Söylenenlere çok şaşıran Meryem, bu selamın ne anlama gelebileceğini düşünmeye başladı.</p>

  <p class="calibre1"> </p>

  <p class="calibre1">Luk.1: 30 Ama melek ona, "Korkma Meryem" dedi, "Sen Tanrı'nın lütfuna eriştin.</p>

  <p class="calibre1"> </p>

  <p class="calibre1">Luk.1: 31 Bak, gebe kalıp bir oğul doğuracak, adını İsa koyacaksın.</p>

  <p class="calibre1"> </p>

  <p class="calibre1">Luk.1: 32 O büyük olacak, kendisine 'Yüceler Yücesi'nin Oğlu' denecek. Rab Tanrı O'na, atası Davut'un tahtını verecek.</p>

  <p class="calibre1"> </p>

  <p class="calibre1">Luk.1: 33 O da sonsuza dek Yakup'un soyu üzerinde egemenlik sürecek, egemenliğinin sonu gelmeyecektir."</p>

  <p class="calibre1"> </p>

  <p class="calibre1">Luk.1: 34 Meryem meleğe, "Bu nasıl olur? Ben erkeğe varmadım ki" dedi.</p>

  <p class="calibre1"> </p>

  <p class="calibre1">Luk.1: 35 Melek ona şöyle yanıt verdi: "Kutsal Ruh senin üzerine gelecek, Yüceler Yücesi'nin gücü sana gölge salacak. Bunun için doğacak olana kutsal, Tanrı Oğlu denecek.</p>

  <p class="calibre1"> </p>

  <p class="calibre1">Luk.1: 36 Bak, senin akrabalarından Elizabet de yaşlılığında bir oğula gebe kaldı. Kısır bilinen bu kadın şimdi altıncı ayındadır.</p>

  <p class="calibre1"> </p>

  <p class="calibre1">Luk.1: 37 Tanrı'nın yapamayacağı hiçbir şey yoktur."</p>

  <p class="calibre1"> </p>

  <p class="calibre1">Luk.1: 38 "Ben Rab'bin kuluyum" dedi Meryem, "Bana dediğin gibi olsun." Bundan sonar melek onun yanından ayrıldı.</p>

  <p class="calibre1"> </p>

  <p class="calibre1">Meryem, Elizabet'i Ziyaret Ediyor</p>

  <p class="calibre1"> </p>

  <p class="calibre1">Luk.1: 39 O günlerde Meryem kalkıp aceleyle Yahuda'nın dağlık bölgesindeki bir kente gitti.</p>

  <p class="calibre1"> </p>

  <p class="calibre1">Luk.1: 40 Zekeriya'nın evine girip Elizabet'i selamladı.</p>

  <p class="calibre1"> </p>

  <p class="calibre1">Luk.1: 41-42 Elizabet Meryem'in selamını duyunca rahmindeki çocuk hopladı. Kutsal Ruh'la dolan Elizabet yüksek sesle şöyle dedi: "Kadınlar arasında kutsanmış bulunuyorsun, rahminin ürünü de kutsanmıştır!</p>

  <p class="calibre1"> </p>

  <p class="calibre1">Luk.1: 43 Nasıl oldu da Rabbim'in annesi yanıma geldi?</p>

  <p class="calibre1"> </p>

  <p class="calibre1">Luk.1: 44 Bak, selamın kulaklarıma eriştiği an, çocuk rahmimde sevinçle hopladı.</p>

  <p class="calibre1"> </p>

  <p class="calibre1">Luk.1: 45 İman eden kadına ne mutlu! Çünkü Rab'bin ona söylediği sözler gerçekleşecektir."</p>

  <p class="calibre1"> </p>

  <p class="calibre1">Luk.1: 46-47 Meryem de şöyle dedi: "Canım Rab'bi yüceltir; Ruhum, Kurtarıcım Tanrı sayesinde sevinçle coşar.</p>

  <p class="calibre1"> </p>

  <p class="calibre1">Luk.1: 48 Çünkü O, sıradan biri olan kuluyla ilgilendi. İşte, bundan böyle bütün kuşaklar beni mutlu sayacak.</p>

  <p class="calibre1"> </p>

  <p class="calibre1">Luk.1: 49 Çünkü Güçlü Olan, benim için büyük işler yaptı. O'nun adı kutsaldır.</p>

  <p class="calibre1"> </p>

  <p class="calibre1">Luk.1: 50 Kuşaklar boyunca kendisinden korkanlara merhamet eder.</p>

  <p class="calibre1"> </p>

  <p class="calibre1">Luk.1: 51 Bileğiyle büyük işler yaptı; Gururluları yüreklerindeki kuruntularla darmadağın etti.</p>

  <p class="calibre1"> </p>

  <p class="calibre1">Luk.1: 52 Hükümdarları tahtlarından indirdi, Sıradan insanları yükseltti.</p>

  <p class="calibre1"> </p>

  <p class="calibre1">Luk.1: 53 Aç olanları iyiliklerle doyurdu, Zenginleri ise elleri boş çevirdi.</p>

  <p class="calibre1"> </p>

  <p class="calibre1">Luk.1: 54-55 Atalarımıza söz verdiği gibi, İbrahim'e ve onun soyuna sonsuza dek Merhamet etmeyi unutmayarak Kulu İsrail'in yardımına yetişti."</p>

  <p class="calibre1"> </p>

  <p class="calibre1">Luk.1: 56 Meryem, üç ay kadar Elizabet'in yanında kaldı, sonra kendi evine döndü.</p>

  <p class="calibre1"> </p>

  <p class="calibre1">Yahya'nın Doğumu</p>

  <p class="calibre1"> </p>

  <p class="calibre1">Luk.1: 57 Elizabet'in doğurma vakti geldi ve bir oğul doğurdu.</p>

  <p class="calibre1"> </p>

  <p class="calibre1">Luk.1: 58 Komşularıyla akrabaları, Rab'bin ona ne büyük merhamet gösterdiğini duyunca, onun sevincine katıldılar.</p>

  <p class="calibre1"> </p>

  <p class="calibre1">Luk.1: 59 Sekizinci gün çocuğun sünnetine geldiler. Ona babası Zekeriya'nın adını vereceklerdi.</p>

  <p class="calibre1"> </p>

  <p class="calibre1">Luk.1: 60 Ama annesi, "Hayır, adı Yahya olacak" dedi.</p>

  <p class="calibre1"> </p>

  <p class="calibre1">Luk.1: 61 Ona, "Akrabaların arasında bu adı taşıyan kimse yok ki" dediler.</p>

  <p class="calibre1"> </p>

  <p class="calibre1">Luk.1: 62 Bunun üzerine babasına işaretle çocuğun adını ne koymak istediğini sordular.</p>

  <p class="calibre1"> </p>

  <p class="calibre1">Luk.1: 63 Zekeriya bir yazı levhası istedi ve, "Adı Yahya'dır" diye yazdı. Herkes şaşakaldı.</p>

  <p class="calibre1"> </p>

  <p class="calibre1">Luk.1: 64 O anda Zekeriya'nın ağzı açıldı, dili çözüldü. Tanrı'yı överek konuşmaya başladı.</p>

  <p class="calibre1"> </p>

  <p class="calibre1">Luk.1: 65 Çevrede oturanların hepsi korkuya kapıldı. Bütün bu olaylar, Yahudiye'nin dağlık bölgesinin her yanında konuşulur oldu.</p>

  <p class="calibre1"> </p>

  <p class="calibre1">Luk.1: 66 Duyan herkes derin derin düşünüyor, "Acaba bu çocuk ne olacak?" diyordu. Çünkü Rab onunla birlikteydi.</p>

  <p class="calibre1"> </p>

  <p class="calibre1">Zekeriya'nın Şükran İlahisi</p>

  <p class="calibre1"> </p>

  <p class="calibre1">Luk.1: 67 Çocuğun babası Zekeriya, Kutsal Ruh'la dolarak şu peygamberlikte bulundu:</p>

  <p class="calibre1"> </p>

  <p class="calibre1">Luk.1: 68 "İsrail'in Tanrısı Rab'be övgüler olsun! Çünkü halkının yardımına gelip onları fidyeyle kurtardı.</p>

  <p class="calibre1"> </p>

  <p class="calibre1">Luk.1: 69-71 Eski çağlardan beri Kutsal peygamberlerinin ağzından bildirdiği gibi, Kulu Davut'un soyundan Bizim için güçlü bir kurtarıcı çıkardı; Düşmanlarımızdan, Bizden nefret edenlerin hepsinin elinden Kurtuluşumuzu sağladı.</p>

  <p class="calibre1"> </p>

  <p class="calibre1">Luk.1: 72 Böylece atalarımıza merhamet ederek Kutsal antlaşmasını anmış oldu.</p>

  <p class="calibre1"> </p>

  <p class="calibre1">Luk.1: 73-75 Nitekim bizi düşmanlarımızın elinden kurtaracağına</p>

  <p class="calibre1">Ve ömrümüz boyunca Kendi önünde kutsallık ve doğruluk içinde, Korkusuzca kendisine tapınmamızı sağlayacağına dair Atamız İbrahim'e ant içerek söz vermişti.</p>

  <p class="calibre1"> </p>

  <p class="calibre1">Luk.1: 76-77 Sen de, ey çocuk, Yüceler Yücesi'nin peygamberi diye anılacaksın. Rab'bin yollarını hazırlamak üzere önünden gidecek Ve O'nun halkına, Günahlarının bağışlanmasıyla kurtulacaklarını bildireceksin.</p>

  <p class="calibre1"> </p>

  <p class="calibre1">Luk.1: 78-79 Çünkü Tanrımız'ın yüreği merhamet doludur. O'nun merhameti sayesinde, Yücelerden doğan Güneş , Karanlıkta ve ölümün gölgesinde yaşayanlara ışık saçmak Ve ayaklarımızı esenlik yoluna yöneltmek üzere Yardımımıza gelecektir."</p>

  <p class="calibre1"> </p>

  <p class="calibre1">Luk.1: 80 Çocuk büyüyor, ruhsal yönden güçleniyordu. İsrail halkına görüneceği güne dek ıssız yerlerde yaşadı.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 2</p>

  <p class="calibre1"> </p>

  <p class="calibre1">İsa'nın Doğumu</p>

  <p class="calibre1">(Mat.1:18-25)</p>

  <p class="calibre1"> </p>

  <p class="calibre1">Luk.2: 1 O günlerde Sezar Avgustus bütün Roma dünyasında bir nüfus sayımının yapılması için buyruk çıkardı.</p>

  <p class="calibre1"> </p>

  <p class="calibre1">Luk.2: 2 Bu ilk sayım, Kirinius'un Suriye valiliği zamanında yapıldı.</p>

  <p class="calibre1"> </p>

  <p class="calibre1">Luk.2: 3 Herkes yazılmak için kendi kentine gitti.</p>

  <p class="calibre1"> </p>

  <p class="calibre1">Luk.2: 4 Böylece Yusuf da, Davut'un soyundan ve torunlarından olduğu için Celile'nin Nasıra Kenti'nden Yahudiye bölgesine, Davut'un kenti Beytlehem'e gitti.</p>

  <p class="calibre1"> </p>

  <p class="calibre1">Luk.2: 5 Orada, hamile olan nişanlısı Meryem'le birlikte yazılacaktı.</p>

  <p class="calibre1"> </p>

  <p class="calibre1">Luk.2: 6-7 Onlar oradayken, Meryem'in doğurma vakti geldi ve ilk oğlunu doğurdu. Onu kundağa sarıp bir yemliğe yatırdı. Çünkü handa yer yoktu.</p>

  <p class="calibre1"> </p>

  <p class="calibre1">Çobanlar ve Melekler</p>

  <p class="calibre1"> </p>

  <p class="calibre1">Luk.2: 8 Aynı yörede, sürülerinin yanında nöbet tutarak geceyi kırlarda geçiren çobanlar vardı.</p>

  <p class="calibre1"> </p>

  <p class="calibre1">Luk.2: 9 Rab'bin bir meleği onlara göründü ve Rab'bin görkemi çevrelerini aydınlattı. Büyük bir korkuya kapıldılar.</p>

  <p class="calibre1"> </p>

  <p class="calibre1">Luk.2: 10-11 Melek onlara, "Korkmayın!" dedi. "Size, bütün halkı çok sevindirecek bir haber müjdeliyorum: Bugün size, Davut'un kentinde bir Kurtarıcı doğdu. Bu, Rab olan Mesih'tir .</p>

  <p class="calibre1"> </p>

  <p class="calibre1">Luk.2: 12 İşte size bir işaret: Kundağa sarılmış ve yemlikte yatan bir bebek bulacaksınız."</p>

  <p class="calibre1"> </p>

  <p class="calibre1">Luk.2: 13-14 Birdenbire meleğin yanında, göksel ordulardan oluşan büyük bir topluluk belirdi. Tanrı'yı överek, "En yücelerde Tanrı'ya yücelik olsun, Yeryüzünde O'nun hoşnut kaldığı insanlara Esenlik olsun!" dediler.</p>

  <p class="calibre1"> </p>

  <p class="calibre1">Luk.2: 15 Melekler yanlarından ayrılıp göğe çekildikten sonra çobanlar birbirlerine, "Haydi, Beytlehem'e gidelim, Rab'bin bize bildirdiği bu olayı görelim" dediler.</p>

  <p class="calibre1"> </p>

  <p class="calibre1">Luk.2: 16 Aceleyle gidip Meryem'le Yusuf'u ve yemlikte yatan bebeği buldular.</p>

  <p class="calibre1"> </p>

  <p class="calibre1">Luk.2: 17 Onları görünce, çocukla ilgili kendilerine anlatılanları bildirdiler.</p>

  <p class="calibre1"> </p>

  <p class="calibre1">Luk.2: 18 Bunu duyanların hepsi, çobanların söylediklerine şaşıp kaldılar.</p>

  <p class="calibre1"> </p>

  <p class="calibre1">Luk.2: 19 Meryem ise bütün bu sözleri derin derin düşünerek yüreğinde saklıyordu.</p>

  <p class="calibre1"> </p>

  <p class="calibre1">Luk.2: 20 Çobanlar, işitip gördüklerinin tümü için Tanrı'yı yüceltip överek geri döndüler. Her şeyi, kendilerine anlatıldığı gibi bulmuşlardı.</p>

  <p class="calibre1"> </p>

  <p class="calibre1">İsa'nın Tapınakta Tanrı'ya Adanması</p>

  <p class="calibre1"> </p>

  <p class="calibre1">Luk.2: 21 Sekizinci gün, çocuğu sünnet etme zamanı gelince, O'na İsa adı verildi. Bu, O'nun anne rahmine düşmesinden önce meleğin kendisine verdiği isimdi.</p>

  <p class="calibre1"> </p>

  <p class="calibre1">Luk.2: 22 Musa'nın Yasası'na göre arınma günlerinin bitiminde Yusuf'la Meryem çocuğu Rab'be adamak için Yeruşalim'e götürdüler.</p>

  <p class="calibre1"> </p>

  <p class="calibre1">Luk.2: 23 Nitekim Rab'bin Yasası'nda, "İlk doğan her erkek çocuk Rab'be adanmış sayılacak" diye yazılmıştır.</p>

  <p class="calibre1"> </p>

  <p class="calibre1">Luk.2: 24 Ayrıca Rab'bin Yasası'nda buyrulduğu gibi, kurban olarak "bir çift kumru ya da iki güvercin yavrusu" sunacaklardı.</p>

  <p class="calibre1"> </p>

  <p class="calibre1">Luk.2: 25 O sırada Yeruşalim'de Şimon adında bir adam vardı. Doğru ve dindar biriydi. İsrail'in avutulmasını özlemle bekliyordu. Kutsal Ruh onun üzerindeydi.</p>

  <p class="calibre1"> </p>

  <p class="calibre1">Luk.2: 26 Rab'bin Mesihi'ni görmeden ölmeyeceği Kutsal Ruh aracılığıyla kendisine bildirilmişti.</p>

  <p class="calibre1"> </p>

  <p class="calibre1">Luk.2: 27-28 Böylece Şimon, Ruh'un yönlendirmesiyle tapınağa geldi. Küçük İsa'nın annesi babası, Kutsal Yasa'nın ilgili kuralını yerine getirmek üzere O'nu içeri getirdiklerinde, Şimon O'nu kucağına aldı, Tanrı'yı överek şöyle dedi:</p>

  <p class="calibre1"> </p>

  <p class="calibre1">Luk.2: 29 "Ey Rabbim, verdiğin sözü tuttun; Artık ben, kulun huzur içinde ölebilirim .</p>

  <p class="calibre1"> </p>

  <p class="calibre1">Luk.2: 30-32 Çünkü senin sağladığın, Bütün halkların gözü önünde hazırladığın kurtuluşu, Ulusları aydınlatıp Halkın İsrail'e yücelik kazandıracak ışığı Gözlerimle gördüm."</p>

  <p class="calibre1"> </p>

  <p class="calibre1">Luk.2: 33 İsa'nın annesiyle babası, O'nun hakkında söylenenlere şaştılar.</p>

  <p class="calibre1"> </p>

  <p class="calibre1">Luk.2: 34 Şimon onları kutsayıp çocuğun annesi Meryem'e şöyle dedi: "Bu çocuk, İsrail'de birçok kişinin düşmesine ya da yükselmesine yol açmak ve aleyhinde konuşulacak bir belirti olmak üzere belirlenmiştir.</p>

  <p class="calibre1"> </p>

  <p class="calibre1">Luk.2: 35 Senin kalbine de adeta bir kılıç saplanacak. Bütün bunlar, birçoklarının yüreğindeki düşüncelerin açığa çıkması için olacak."</p>

  <p class="calibre1"> </p>

  <p class="calibre1">Luk.2: 36-37 Anna adında çok yaşlı bir kadın peygamber vardı. Aşer oymağından Fanuel'in kızıydı. Genç kız olarak evlenip kocasıyla yedi yıl yaşadıktan sonra dul kalmıştı. Şimdi seksen dört yaşındaydı. Tapınaktan ayrılmaz, oruç tutup dua ederek gece gündüz Tanrı'ya tapınırdı.</p>

  <p class="calibre1"> </p>

  <p class="calibre1">Luk.2: 38 Tam o sırada ortaya çıkan Anna, Tanrı'ya şükrederek Yeruşalim'in kurtuluşunu bekleyen herkese İsa'dan söz etmeye başladı.</p>

  <p class="calibre1"> </p>

  <p class="calibre1">Luk.2: 39 Yusuf'la Meryem, Rab'bin Yasası'nda öngörülen her şeyi yerine getirdikten sonra Celile'ye, kendi kentleri Nasıra'ya döndüler.</p>

  <p class="calibre1"> </p>

  <p class="calibre1">Luk.2: 40 Çocuk büyüyor, güçleniyor ve bilgelikte yetkinleşiyordu. Tanrı'nın lütfu O'nun üzerindeydi.</p>

  <p class="calibre1"> </p>

  <p class="calibre1">İsa Tapınakta</p>

  <p class="calibre1"> </p>

  <p class="calibre1">Luk.2: 41 İsa'nın annesi babası her yıl Fısıh Bayramı'nda Yeruşalim'e giderlerdi.</p>

  <p class="calibre1"> </p>

  <p class="calibre1">Luk.2: 42 İsa on iki yaşına gelince, bayram geleneğine uyarak yine gittiler.</p>

  <p class="calibre1"> </p>

  <p class="calibre1">Luk.2: 43-44 Bayramdan sonra eve dönerlerken küçük İsa Yeruşalim'de kaldı. Bunu farketmeyen annesiyle babası, çocuğun yol arkadaşlarıyla birlikte olduğunu sanarak bir günlük yol gittiler. Sonra O'nu akrabalar ve dostlar arasında aramaya başladılar.</p>

  <p class="calibre1"> </p>

  <p class="calibre1">Luk.2: 45 Bulamayınca O'nu araya araya Yeruşalim'e döndüler.</p>

  <p class="calibre1"> </p>

  <p class="calibre1">Luk.2: 46 Üç gün sonra O'nu tapınakta buldular. Din öğretmenleri arasında oturmuş, onları dinliyor, sorular soruyordu.</p>

  <p class="calibre1"> </p>

  <p class="calibre1">Luk.2: 47 O'nu dinleyen herkes, zekâsına ve verdiği yanıtlara hayran kalıyordu.</p>

  <p class="calibre1"> </p>

  <p class="calibre1">Luk.2: 48 Annesiyle babası O'nu görünce şaşırdılar. Annesi, "Çocuğum, bize bunu niçin yaptın? Bak, babanla ben büyük kaygı içinde seni arayıp durduk" dedi.</p>

  <p class="calibre1"> </p>

  <p class="calibre1">Luk.2: 49 O da onlara, "Beni niçin arayıp durdunuz?" dedi. "Babam'ın evinde bulunmam gerektiğini bilmiyor muydunuz?"</p>

  <p class="calibre1"> </p>

  <p class="calibre1">Luk.2: 50 Ne var ki onlar ne demek istediğini anlamadılar.</p>

  <p class="calibre1"> </p>

  <p class="calibre1">Luk.2: 51 İsa onlarla birlikte yola çıkıp Nasıra'ya döndü. Onların sözünü dinlerdi. Annesi bütün bu olup bitenleri yüreğinde sakladı.</p>

  <p class="calibre1"> </p>

  <p class="calibre1">Luk.2: 52 İsa bilgelikte ve boyda gelişiyor, Tanrı'nın ve insanların beğenisini kazanıyordu.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 3</p>

  <p class="calibre1"> </p>

  <p class="calibre1">Yahya Rab'bin Yolunu Hazırlıyor</p>

  <p class="calibre1">(Mat.3:1-12; Mar.1:1-8; Yu.1:19-28)</p>

  <p class="calibre1"> </p>

  <p class="calibre1">Luk.3: 1 Sezar Tiberius'un egemenliğinin on beşinci yılıydı. Yahudiye'de Pontius Pilatus valilik yapıyordu. Celile'yi Hirodes , İtureya ve Trahonitis bölgesini Hirodes'in kardeşi Filipus, Avilini'yi Lisanias yönetiyordu.</p>

  <p class="calibre1"> </p>

  <p class="calibre1">Luk.3: 2 Hanan ile Kayafa başkâhinlik ediyorlardı. Bu sırada Tanrı çölde bulunan Zekeriya oğlu Yahya'ya seslendi.</p>

  <p class="calibre1"> </p>

  <p class="calibre1">Luk.3: 3 O da Şeria Irmağı'nın çevresindeki bütün bölgeyi dolaşarak insanları, günahlarının bağışlanması için tövbe edip vaftiz olmaya çağırdı.</p>

  <p class="calibre1"> </p>

  <p class="calibre1">Luk.3: 4 Nitekim Peygamber Yeşaya'nın sözlerini içeren kitapta şöyle yazılmıştır: "Çölde haykıran, 'Rab'bin yolunu hazırlayın, Geçeceği patikaları düzleyin' diye sesleniyor.</p>

  <p class="calibre1"> </p>

  <p class="calibre1">Luk.3: 5 'Her vadi doldurulacak, Her dağ ve her tepe alçaltılacak. Dolambaçlı yollar doğrultulacak, Engebeli yollar düzleştirilecek.</p>

  <p class="calibre1"> </p>

  <p class="calibre1">Luk.3: 6 Ve bütün insanlar Tanrı'nın sağladığı kurtuluşu görecektir.'"</p>

  <p class="calibre1"> </p>

  <p class="calibre1">Luk.3: 7 Yahya, vaftiz olmak için kendisine gelen kalabalıklara şöyle seslendi: "Ey engerekler soyu! Gelecek gazaptan kaçmak için sizi kim uyardı?</p>

  <p class="calibre1"> </p>

  <p class="calibre1">Luk.3: 8 Bundan böyle tövbeye yaraşır meyveler verin! Kendi kendinize, 'Biz İbrahim'in soyundanız' demeye kalkmayın. Ben size şunu söyleyeyim: Tanrı, İbrahim'e şu taşlardan da çocuk yaratabilir.</p>

  <p class="calibre1"> </p>

  <p class="calibre1">Luk.3: 9 Balta ağaçların köküne dayanmış bile. İyi meyve vermeyen her ağaç kesilip ateşe atılır."</p>

  <p class="calibre1"> </p>

  <p class="calibre1">Luk.3: 10 Halk ona, "Öyleyse biz ne yapalım?" diye sordu.</p>

  <p class="calibre1"> </p>

  <p class="calibre1">Luk.3: 11 Yahya onlara, "İki mintanı olan birini mintanı olmayana versin; yiyeceği olan yiyeceği olmayanla paylaşsın" yanıtını verdi.</p>

  <p class="calibre1"> </p>

  <p class="calibre1">Luk.3: 12 Bazı vergi görevlileri de vaftiz olmaya gelerek, "Öğretmenimiz, biz ne yapalım?" dediler.</p>

  <p class="calibre1"> </p>

  <p class="calibre1">Luk.3: 13 Yahya, "Size buyrulandan çok vergi almayın" dedi.</p>

  <p class="calibre1"> </p>

  <p class="calibre1">Luk.3: 14 Bazı askerler de, "Ya biz ne yapalım?" diye sordular. O da, "Kaba kuvvetle ya da yalan suçlamalarla kimseden para koparmayın" dedi, "Ücretinizle yetinin."</p>

  <p class="calibre1"> </p>

  <p class="calibre1">Luk.3: 15 Halk umut içinde bekliyordu. Yahya'yla ilgili olarak herkesin aklında, "Acaba Mesih bu mu?" sorusu vardı.</p>

  <p class="calibre1"> </p>

  <p class="calibre1">Luk.3: 16 Yahya ise hepsine şöyle yanıt verdi: "Ben sizi suyla vaftiz ediyorum, ama benden daha güçlü Olan geliyor. Ben O'nun çarıklarının bağını çözmeye bile layık değilim. O sizi Kutsal Ruh'la ve ateşle vaftiz edecek.</p>

  <p class="calibre1"> </p>

  <p class="calibre1">Luk.3: 17 Harman yerini temizlemek ve buğdayı toplayıp ambarına yığmak için yabası elinde hazır duruyor. Samanı ise sönmeyen ateşte yakacak."</p>

  <p class="calibre1"> </p>

  <p class="calibre1">Luk.3: 18 Yahya başka birçok konuda halka çağrıda bulunuyor, Müjde'yi duyuruyordu.</p>

  <p class="calibre1"> </p>

  <p class="calibre1">Luk.3: 19-20 Ne var ki bölgenin kralı Hirodes, kardeşinin karısı Hirodiya'yla ilgili olayı ve kendi yapmış olduğu bütün kötülükleri yüzüne vuran Yahya'yı hapse attırarak kötülüklerine bir yenisini ekledi.</p>

  <p class="calibre1"> </p>

  <p class="calibre1">İsa'nın Vaftiz Olması</p>

  <p class="calibre1">(Mat.3:13-17; Mar.1:9-11)</p>

  <p class="calibre1"> </p>

  <p class="calibre1">Luk.3: 21-22 Bütün halk vaftiz olduktan sonra İsa da vaftiz oldu. Dua ederken gök açıldı ve Kutsal Ruh, bedensel görünümde, güvercin gibi O'nun üzerine indi. Gökten, "Sen benim sevgili Oğlum'sun, senden hoşnudum" diyen bir ses duyuldu.</p>

  <p class="calibre1"> </p>

  <p class="calibre1">İsa'nın Soyu</p>

  <p class="calibre1">(Mat.1:1-17)</p>

  <p class="calibre1"> </p>

  <p class="calibre1">Luk.3: 23 İsa görevine başladığı zaman otuz yaşlarındaydı. Yusuf'un oğlu olduğu sanılıyordu. Yusuf da Eli oğlu,</p>

  <p class="calibre1"> </p>

  <p class="calibre1">Luk.3: 24 Mattat oğlu, Levi oğlu, Malki oğlu, Yannay oğlu, Yusuf oğlu,</p>

  <p class="calibre1"> </p>

  <p class="calibre1">Luk.3: 25 Mattitya oğlu, Amos oğlu, Nahum oğlu, Hesli oğlu, Nagay oğlu,</p>

  <p class="calibre1"> </p>

  <p class="calibre1">Luk.3: 26 Mahat oğlu, Mattitya oğlu, Şimi oğlu, Yosek oğlu, Yoda oğlu,</p>

  <p class="calibre1"> </p>

  <p class="calibre1">Luk.3: 27 Yohanan oğlu, Reşa oğlu, Zerubbabil oğlu, Şealtiel oğlu, Neri oğlu,</p>

  <p class="calibre1"> </p>

  <p class="calibre1">Luk.3: 28 Malki oğlu, Addi oğlu, Kosam oğlu, Elmadam oğlu, Er oğlu,</p>

  <p class="calibre1"> </p>

  <p class="calibre1">Luk.3: 29 Yeşu oğlu, Eliezer oğlu, Yorim oğlu, Mattat oğlu, Levi oğlu,</p>

  <p class="calibre1"> </p>

  <p class="calibre1">Luk.3: 30 Şimon oğlu, Yahuda oğlu, Yusuf oğlu, Yonam oğlu, Elyakim oğlu,</p>

  <p class="calibre1"> </p>

  <p class="calibre1">Luk.3: 31 Mala oğlu, Menna oğlu, Mattata oğlu, Natan oğlu, Davut oğlu,</p>

  <p class="calibre1"> </p>

  <p class="calibre1">Luk.3: 32 İşay oğlu, Ovet oğlu, Boaz oğlu, Salmon oğlu, Nahşon oğlu,</p>

  <p class="calibre1"> </p>

  <p class="calibre1">Luk.3: 33 Amminadav oğlu, Ram oğlu , Hesron oğlu, Peres oğlu, Yahuda oğlu,</p>

  <p class="calibre1"> </p>

  <p class="calibre1">Luk.3: 34 Yakup oğlu, İshak oğlu, İbrahim oğlu, Terah oğlu, Nahor oğlu,</p>

  <p class="calibre1"> </p>

  <p class="calibre1">Luk.3: 35 Seruk oğlu, Reu oğlu, Pelek oğlu, Ever oğlu, Şelah oğlu,</p>

  <p class="calibre1"> </p>

  <p class="calibre1">Luk.3: 36 Kenan oğlu, Arpakşat oğlu, Sam oğlu, Nuh oğlu, Lemek oğlu,</p>

  <p class="calibre1"> </p>

  <p class="calibre1">Luk.3: 37 Metuşelah oğlu, Hanok oğlu, Yeret oğlu, Mahalalel oğlu, Kenan oğlu,</p>

  <p class="calibre1"> </p>

  <p class="calibre1">Luk.3: 38 Enoş oğlu, Şit oğlu, Adem oğlu, Tanrı Oğlu'ydu.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 4</p>

  <p class="calibre1"> </p>

  <p class="calibre1">İsa'nın Çölde Denenmesi</p>

  <p class="calibre1">(Mat.4:1-11; Mar.1:12-13)</p>

  <p class="calibre1"> </p>

  <p class="calibre1">Luk.4: 1-2 Kutsal Ruh'la dolu olarak Şeria Irmağı'ndan dönen İsa, Ruh'un yönlendirmesiyle çölde dolaştırılarak kırk gün İblis tarafından denendi. O günlerde hiçbir şey yemedi. Dolayısıyla bu süre sonunda acıktı.</p>

  <p class="calibre1"> </p>

  <p class="calibre1">Luk.4: 3 Bunun üzerine İblis O'na, "Tanrı'nın Oğlu'ysan, şu taşa söyle ekmek olsun" dedi.</p>

  <p class="calibre1"> </p>

  <p class="calibre1">Luk.4: 4 İsa, "'İnsan yalnız ekmekle yaşamaz' diye yazılmıştır" karşılığını verdi.</p>

  <p class="calibre1"> </p>

  <p class="calibre1">Luk.4: 5 Sonra İblis İsa'yı yükseklere çıkararak bir anda O'na dünyanın bütün ülkelerini gösterdi.</p>

  <p class="calibre1"> </p>

  <p class="calibre1">Luk.4: 6 O'na, "Bütün bunların yönetimini ve zenginliğini sana vereceğim" dedi. "Bunlar bana teslim edildi, ben de dilediğim kişiye veririm.</p>

  <p class="calibre1"> </p>

  <p class="calibre1">Luk.4: 7 Bana taparsan, hepsi senin olacak."</p>

  <p class="calibre1"> </p>

  <p class="calibre1">Luk.4: 8 İsa ona şu karşılığı verdi: "'Tanrın Rab'be tapacak, yalnız O'na kulluk edeceksin' diye yazılmıştır."</p>

  <p class="calibre1"> </p>

  <p class="calibre1">Luk.4: 9 İblis O'nu Yeruşalim'e götürüp tapınağın tepesine çıkardı. "Tanrı'nın Oğlu'ysan, kendini buradan aşağı at" dedi.</p>

  <p class="calibre1"> </p>

  <p class="calibre1">Luk.4: 10 "Çünkü şöyle yazılmıştır: 'Tanrı, seni korumaları için Meleklerine buyruk verecek.'</p>

  <p class="calibre1"> </p>

  <p class="calibre1">Luk.4: 11 'Ayağın bir taşa çarpmasın diye Seni elleri üzerinde taşıyacaklar.'"</p>

  <p class="calibre1"> </p>

  <p class="calibre1">Luk.4: 12 İsa ona şöyle karşılık verdi: "'Tanrın Rab'bi denemeyeceksin!' diye buyrulmuştur."</p>

  <p class="calibre1"> </p>

  <p class="calibre1">Luk.4: 13 İblis, İsa'yı her bakımdan denedikten sonra bir süre için O'nun yanından ayrıldı.</p>

  <p class="calibre1"> </p>

  <p class="calibre1">İsa Celile'de</p>

  <p class="calibre1">(Mat.4:12-17; Mar.1:14-15)</p>

  <p class="calibre1"> </p>

  <p class="calibre1">Luk.4: 14 İsa, Ruh'un gücüyle donanmış olarak Celile'ye döndü. Haber bütün bölgeye yayıldı.</p>

  <p class="calibre1"> </p>

  <p class="calibre1">Luk.4: 15 Oranın havralarında öğretiyor, herkes tarafından övülüyordu.</p>

  <p class="calibre1"> </p>

  <p class="calibre1">Luk.4: 16-17 İsa, büyüdüğü Nasıra Kenti'ne geldiğinde her zamanki gibi Şabat Günü havraya gitti. Kutsal Yazılar'ı okumak üzere ayağa kalkınca O'na Peygamber Yeşaya'nın Kitabı verildi. Kitabı açarak şu sözlerin yazılı olduğu yeri buldu:</p>

  <p class="calibre1"> </p>

  <p class="calibre1">Luk.4: 18-19 "Rab'bin Ruhu üzerimdedir. Çünkü O beni yoksullara Müjde'yi iletmek için meshetti . Tutsaklara serbest bırakılacaklarını, Körlere gözlerinin açılacağını duyurmak için, Ezilenleri özgürlüğe kavuşturmak Ve Rab'bin lütuf yılını ilan etmek için Beni gönderdi."</p>

  <p class="calibre1"> </p>

  <p class="calibre1">Luk.4: 20 Sonra kitabı kapattı, görevliye geri verip oturdu. Havradakilerin hepsi dikkatle O'na bakıyordu.</p>

  <p class="calibre1"> </p>

  <p class="calibre1">Luk.4: 21 İsa, "Dinlediğiniz bu Yazı bugün yerine gelmiştir" diye konuşmaya başladı.</p>

  <p class="calibre1"> </p>

  <p class="calibre1">Luk.4: 22 Herkes İsa'yı övüyor, ağzından çıkan lütufkâr sözlere hayran kalıyordu. "Yusuf'un oğlu değil mi bu?" diyorlardı.</p>

  <p class="calibre1"> </p>

  <p class="calibre1">Luk.4: 23 İsa onlara şöyle dedi: "Kuşkusuz bana şu deyimi hatırlatacaksınız: 'Ey hekim, önce kendini iyileştir! Kefarnahum'da yaptıklarını duyduk. Aynısını burada, kendi memleketinde de yap.'"</p>

  <p class="calibre1"> </p>

  <p class="calibre1">Luk.4: 24 "Size doğrusunu söyleyeyim" diye devam etti İsa, "Hiçbir peygamber kendi memleketinde kabul görmez.</p>

  <p class="calibre1"> </p>

  <p class="calibre1">Luk.4: 25 Yine size gerçeği söyleyeyim, gökyüzünün üç yıl altı ay kapalı kaldığı, bütün ülkede korkunç bir kıtlığın baş gösterdiği İlyas zamanında İsrail'de çok sayıda dul kadın vardı.</p>

  <p class="calibre1"> </p>

  <p class="calibre1">Luk.4: 26 İlyas bunlardan hiçbirine gönderilmedi; yalnız Sayda bölgesinin Sarefat Kenti'nde bulunan dul bir kadına gönderildi.</p>

  <p class="calibre1"> </p>

  <p class="calibre1">Luk.4: 27 Peygamber Elişa'nın zamanında İsrail'de çok sayıda cüzamlı vardı. Bunlardan hiçbiri iyileştirilmedi; yalnız Suriyeli Naaman iyileştirildi."</p>

  <p class="calibre1"> </p>

  <p class="calibre1">Luk.4: 28 Havradakiler bu sözleri duyunca öfkeden kudurdular.</p>

  <p class="calibre1"> </p>

  <p class="calibre1">Luk.4: 29 Ayağa kalkıp İsa'yı kentin dışına kovdular. O'nu uçurumdan aşağı atmak için kentin kurulduğu tepenin yamacına götürdüler.</p>

  <p class="calibre1"> </p>

  <p class="calibre1">Luk.4: 30 Ama İsa onların arasından geçerek oradan uzaklaştı.</p>

  <p class="calibre1"> </p>

  <p class="calibre1">İsa Kötü Bir Ruhu Kovuyor</p>

  <p class="calibre1">(Mar.1:21-28)</p>

  <p class="calibre1"> </p>

  <p class="calibre1">Luk.4: 31 Sonra İsa Celile'nin Kefarnahum Kenti'ne gitti. Şabat Günü halka öğretiyordu.</p>

  <p class="calibre1"> </p>

  <p class="calibre1">Luk.4: 32 Yetkiyle konuştuğu için O'nun öğretişine şaşıp kaldılar.</p>

  <p class="calibre1"> </p>

  <p class="calibre1">Luk.4: 33-34 Havrada cinli, içinde kötü ruh olan bir adam vardı. Adam yüksek sesle, "Ey Nasıralı İsa, bırak bizi! Bizden ne istiyorsun?" diye bağırdı. "Bizi mahvetmeye mi geldin? Senin kim olduğunu biliyorum, Tanrı'nın Kutsalı'sın sen!"</p>

  <p class="calibre1"> </p>

  <p class="calibre1">Luk.4: 35 İsa, "Sus, çık adamdan!" diyerek cini azarladı. Cin adamı herkesin önünde yere vurduktan sonra, ona hiç zarar vermeden içinden çıktı.</p>

  <p class="calibre1"> </p>

  <p class="calibre1">Luk.4: 36 Herkes şaşkına dönmüştü. Birbirlerine, "Bu nasıl söz? Güç ve yetkiyle kötü ruhlara çıkmalarını buyuruyor, onlar da çıkıyor!" diyorlardı.</p>

  <p class="calibre1"> </p>

  <p class="calibre1">Luk.4: 37 İsa'yla ilgili haber o bölgenin her yanında yankılandı.</p>

  <p class="calibre1"> </p>

  <p class="calibre1">İsa Birçok Hastayı İyileştiriyor</p>

  <p class="calibre1">(Mat.8:14-17; Mar.1:29-34)</p>

  <p class="calibre1"> </p>

  <p class="calibre1">Luk.4: 38 İsa havradan ayrılarak Simun'un evine gitti. Simun'un kaynanası hastaydı, ateşler içindeydi. Onun için İsa'dan yardım istediler.</p>

  <p class="calibre1"> </p>

  <p class="calibre1">Luk.4: 39 İsa kadının başucunda durup ateşi azarladı, kadının ateşi düştü. Kadın hemen ayağa kalkıp onlara hizmet etmeye başladı.</p>

  <p class="calibre1"> </p>

  <p class="calibre1">Luk.4: 40 Güneş batarken herkes çeşitli hastalıklara yakalanmış akrabalarını İsa'ya getirdi. İsa her birinin üzerine ellerini koyarak onları iyileştirdi.</p>

  <p class="calibre1"> </p>

  <p class="calibre1">Luk.4: 41 Birçoğunun içinden cinler de, "Sen Tanrı'nın Oğlu'sun!" diye bağırarak çıkıyordu. Ne var ki, İsa onları azarladı, konuşmalarına izin vermedi. Çünkü kendisinin Mesih olduğunu biliyorlardı.</p>

  <p class="calibre1"> </p>

  <p class="calibre1">Luk.4: 42 Sabah olunca İsa dışarı çıkıp ıssız bir yere gitti. Halk ise O'nu arıyordu. Bulunduğu yere geldiklerinde O'nu yanlarında alıkoymaya çalıştılar.</p>

  <p class="calibre1"> </p>

  <p class="calibre1">Luk.4: 43 Ama İsa, "Öbür kentlerde de Tanrı'nın Egemenliği'yle ilgili Müjde'yi yaymam gerek" dedi. "Çünkü bunun için gönderildim."</p>

  <p class="calibre1"> </p>

  <p class="calibre1">Luk.4: 44 Böylece Yahudiye'deki havralarda Tanrı sözünü duyurmaya devam etti.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 5</p>

  <p class="calibre1"> </p>

  <p class="calibre1">İsa'nın İlk Öğrencileri</p>

  <p class="calibre1">(Mat.4:18-22; Mar.1:16-20)</p>

  <p class="calibre1"> </p>

  <p class="calibre1">Luk.5: 1 Halk, Ginnesar Gölü'nün kıyısında duran İsa'nın çevresini sarmış, Tanrı'nın sözünü dinliyordu.</p>

  <p class="calibre1"> </p>

  <p class="calibre1">Luk.5: 2 İsa, gölün kıyısında iki tekne gördü. Balıkçılar teknelerinden inmiş ağlarını yıkıyorlardı.</p>

  <p class="calibre1"> </p>

  <p class="calibre1">Luk.5: 3 İki tekneden Simun'a ait olanına binen İsa, ona kıyıdan biraz açılmasını rica etti. Sonra oturdu, teknenin içinden halka öğretmeye devam etti.</p>

  <p class="calibre1"> </p>

  <p class="calibre1">Luk.5: 4 Konuşmasını bitirince Simun'a, "Derin sulara açılın, balık tutmak için ağlarınızı atın" dedi.</p>

  <p class="calibre1"> </p>

  <p class="calibre1">Luk.5: 5 Simun şu karşılığı verdi: "Efendimiz, bütün gece çabaladık, hiçbir şey tutamadık. Yine de senin sözün üzerine ağları atacağım."</p>

  <p class="calibre1"> </p>

  <p class="calibre1">Luk.5: 6 Bunu yapınca öyle çok balık yakaladılar ki, ağları yırtılmaya başladı.</p>

  <p class="calibre1"> </p>

  <p class="calibre1">Luk.5: 7 Öbür teknedeki ortaklarına işaret ederek gelip yardım etmelerini istediler. Onlar da geldiler ve her iki tekneyi balıkla doldurdular; tekneler neredeyse batıyordu.</p>

  <p class="calibre1"> </p>

  <p class="calibre1">Luk.5: 8 Simun Petrus bunu görünce, "Ya Rab, benden uzak dur, ben günahlı bir adamım" diyerek İsa'nın dizlerine kapandı.</p>

  <p class="calibre1"> </p>

  <p class="calibre1">Luk.5: 9 Kendisi ve yanındakiler, tutmuş oldukları balıkların çokluğuna şaşıp kalmışlardı.</p>

  <p class="calibre1"> </p>

  <p class="calibre1">Luk.5: 10 Simun'un ortakları olan Zebedi oğulları Yakup'la Yuhanna'yı da aynı şaşkınlık almıştı. İsa Simun'a, "Korkma" dedi, "Bundan böyle balık yerine insan tutacaksın."</p>

  <p class="calibre1"> </p>

  <p class="calibre1">Luk.5: 11 Sonra onlar tekneleri karaya çektiler ve her şeyi bırakıp İsa'nın ardından gittiler.</p>

  <p class="calibre1"> </p>

  <p class="calibre1">İsa Bir Cüzamlıyı İyileştiriyor</p>

  <p class="calibre1">(Mat.8:1-4; Mar.1:40-45)</p>

  <p class="calibre1"> </p>

  <p class="calibre1">Luk.5: 12 İsa kentlerden birindeyken, her yanını cüzam kaplamış bir adamla karşılaştı. Adam İsa'yı görünce yüzüstü yere kapanıp yalvardı: "Ya Rab, istersen beni temiz kılabilirsin" dedi.</p>

  <p class="calibre1"> </p>

  <p class="calibre1">Luk.5: 13 İsa elini uzatıp adama dokundu, "İsterim, temiz ol!" dedi. Adam anında cüzamdan kurtuldu.</p>

  <p class="calibre1"> </p>

  <p class="calibre1">Luk.5: 14 İsa ona, bundan kimseye söz etmemesini buyurdu. "Git, kâhine görün ve cüzamdan temizlendiğini herkese kanıtlamak için Musa'nın buyurduğu sunuları sun" dedi.</p>

  <p class="calibre1"> </p>

  <p class="calibre1">Luk.5: 15 Ne var ki, İsa'yla ilgili haber daha da çok yayıldı. Kalabalık halk toplulukları İsa'yı dinlemek ve hastalıklarından kurtulmak amacıyla akın akın geliyordu.</p>

  <p class="calibre1"> </p>

  <p class="calibre1">Luk.5: 16 Kendisi ise ıssız yerlere çekilip dua ediyordu.</p>

  <p class="calibre1"> </p>

  <p class="calibre1">Bir Felçlinin İyileştirilmesi</p>

  <p class="calibre1">(Mat.9:1-8; Mar.2:1-12)</p>

  <p class="calibre1"> </p>

  <p class="calibre1">Luk.5: 17 Bir gün İsa öğretiyordu. Celile'nin ve Yahudiye'nin bütün köylerinden ve Yeruşalim'den gelen Ferisiler'le Kutsal Yasa öğretmenleri O'nun çevresinde oturuyorlardı. İsa, Rab'bin gücü sayesinde hastaları iyileştiriyordu.</p>

  <p class="calibre1"> </p>

  <p class="calibre1">Luk.5: 18 O sırada birkaç kişi, yatak üzerinde taşıdıkları felçli bir adamı evden içeri sokup İsa'nın önüne koymaya çalışıyordu.</p>

  <p class="calibre1"> </p>

  <p class="calibre1">Luk.5: 19 Kalabalıktan ötürü onu içeri sokacak yol bulamayınca dama çıktılar, kiremitleri kaldırıp adamı yatakla birlikte orta yere, İsa'nın önüne indirdiler.</p>

  <p class="calibre1"> </p>

  <p class="calibre1">Luk.5: 20 İsa onların imanını görünce, "Dostum, günahların bağışlandı" dedi.</p>

  <p class="calibre1"> </p>

  <p class="calibre1">Luk.5: 21 Din bilginleriyle Ferisiler, "Tanrı'ya küfreden bu adam kim? Tanrı'dan başka kim günahları bağışlayabilir?" diye düşünmeye başladılar.</p>

  <p class="calibre1"> </p>

  <p class="calibre1">Luk.5: 22 Akıllarından geçenleri bilen İsa onlara şöyle seslendi: "Aklınızdan neden böyle şeyler geçiriyorsunuz?</p>

  <p class="calibre1"> </p>

  <p class="calibre1">Luk.5: 23 Hangisi daha kolay, 'Günahların bağışlandı' demek mi, yoksa 'Kalk, yürü' demek mi?</p>

  <p class="calibre1"> </p>

  <p class="calibre1">Luk.5: 24 Ne var ki, İnsanoğlu'nun yeryüzünde günahları bağışlama yetkisine sahip olduğunu bilesiniz diye..." Sonra felçli adama, "Sana söylüyorum, kalk, yatağını toplayıp evine git!" dedi.</p>

  <p class="calibre1"> </p>

  <p class="calibre1">Luk.5: 25 Adam onların gözü önünde hemen ayağa kalktı, üzerinde yattığı yatağı topladı ve Tanrı'yı yücelterek evine gitti.</p>

  <p class="calibre1"> </p>

  <p class="calibre1">Luk.5: 26 Herkesi bir şaşkınlık almıştı. Tanrı'yı yüceltiyor, büyük korku içinde, "Bugün şaşılacak işler gördük!" diyorlardı.</p>

  <p class="calibre1"> </p>

  <p class="calibre1">Levi'nin Öğrencilere Katılması</p>

  <p class="calibre1">(Mat.9:9-13; Mar.2:13-17)</p>

  <p class="calibre1"> </p>

  <p class="calibre1">Luk.5: 27 Bu olaydan sonra İsa dışarı çıktı, vergi toplama yerinde oturan Levi adında bir vergi görevlisini gördü. Adama, "Ardımdan gel" dedi.</p>

  <p class="calibre1"> </p>

  <p class="calibre1">Luk.5: 28 O da kalktı, her şeyi bırakıp İsa'nın ardından gitti.</p>

  <p class="calibre1"> </p>

  <p class="calibre1">Luk.5: 29 Sonra Levi, evinde İsa'nın onuruna büyük bir şölen verdi. Vergi görevlileriyle başka kişilerden oluşan büyük bir kalabalık onlarla birlikte yemeğe oturmuştu.</p>

  <p class="calibre1"> </p>

  <p class="calibre1">Luk.5: 30 Ferisiler'le onların din bilginleri söylenmeye başladılar. İsa'nın öğrencilerine, "Siz neden vergi görevlileri ve günahkârlarla birlikte yiyip içiyorsunuz?" dediler.</p>

  <p class="calibre1"> </p>

  <p class="calibre1">Luk.5: 31 İsa onlara şu karşılığı verdi: "Sağlıklı olanların değil, hastaların hekime ihtiyacı var.</p>

  <p class="calibre1"> </p>

  <p class="calibre1">Luk.5: 32 Ben doğru kişileri değil, günahkârları tövbeye çağırmaya geldim."</p>

  <p class="calibre1"> </p>

  <p class="calibre1">Oruçla İlgili Soru</p>

  <p class="calibre1">(Mat.9:14-17; Mar.2:18-22)</p>

  <p class="calibre1"> </p>

  <p class="calibre1">Luk.5: 33 Onlar İsa'ya, "Yahya'nın öğrencileri sık sık oruç tutup dua ediyorlar, Ferisiler'in öğrencileri de öyle. Seninkiler ise yiyip içiyor" dediler.</p>

  <p class="calibre1"> </p>

  <p class="calibre1">Luk.5: 34 İsa şöyle karşılık verdi: "Güvey aralarında olduğu sürece davetlilere oruç tutturabilir misiniz?</p>

  <p class="calibre1"> </p>

  <p class="calibre1">Luk.5: 35 Ama güveyin aralarından alınacağı günler gelecek, onlar işte o zaman, o günler oruç tutacaklar."</p>

  <p class="calibre1"> </p>

  <p class="calibre1">Luk.5: 36 İsa onlara şu benzetmeyi de anlattı: "Hiç kimse yeni giysiden bir parça yırtıp eski giysiyi yamamaz. Yoksa hem yeni giysi yırtılır, hem de o giysiden koparılan yama eskisine uymaz.</p>

  <p class="calibre1"> </p>

  <p class="calibre1">Luk.5: 37 Hiç kimse yeni şarabı eski tulumlara doldurmaz. Yoksa yeni şarap tulumları patlatır; hem şarap dökülür, hem de tulumlar mahvolur.</p>

  <p class="calibre1"> </p>

  <p class="calibre1">Luk.5: 38 Yeni şarabı yeni tulumlara doldurmak gerek.</p>

  <p class="calibre1"> </p>

  <p class="calibre1">Luk.5: 39 Üstelik hiç kimse eski şarabı içtikten sonra yenisini istemez. 'Eskisi güzel' der."</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 6</p>

  <p class="calibre1"> </p>

  <p class="calibre1">Şabat Günü Sorunu</p>

  <p class="calibre1">(Mat.12:1-14; Mar.2:23-3:6)</p>

  <p class="calibre1"> </p>

  <p class="calibre1">Luk.6: 1 Bir Şabat Günü İsa ekinler arasından geçiyordu. Öğrencileri başakları koparıyor, avuçlarında ufalayıp yiyorlardı.</p>

  <p class="calibre1"> </p>

  <p class="calibre1">Luk.6: 2 Ferisiler'den bazıları, "Şabat Günü yasak olanı neden yapıyorsunuz?" dediler.</p>

  <p class="calibre1"> </p>

  <p class="calibre1">Luk.6: 3 İsa onlara şöyle karşılık verdi: "Davut'la yanındakiler acıkınca Davut'un ne yaptığını okumadınız mı?</p>

  <p class="calibre1"> </p>

  <p class="calibre1">Luk.6: 4 Tanrı'nın evine girdi, kâhinlerden başkasının yemesi yasak olan adak ekmeklerini alıp yedi ve yanındakilere de verdi."</p>

  <p class="calibre1"> </p>

  <p class="calibre1">Luk.6: 5 Sonra İsa onlara, "İnsanoğlu Şabat Günü'nün de Rabbi'dir" dedi.</p>

  <p class="calibre1"> </p>

  <p class="calibre1">Luk.6: 6 Bir başka Şabat Günü İsa havraya girmiş öğretiyordu. Orada sağ eli sakat bir adam vardı.</p>

  <p class="calibre1"> </p>

  <p class="calibre1">Luk.6: 7 İsa'yı suçlamak için fırsat kollayan din bilginleriyle Ferisiler, Şabat Günü hastaları iyileştirecek mi diye O'nu gözlüyorlardı.</p>

  <p class="calibre1"> </p>

  <p class="calibre1">Luk.6: 8 İsa, onların ne düşündüklerini biliyordu. Eli sakat olan adama, "Ayağa kalk, öne çık" dedi. O da kalktı, orta yerde durdu.</p>

  <p class="calibre1"> </p>

  <p class="calibre1">Luk.6: 9 İsa onlara, "Size sorayım" dedi, "Kutsal Yasa'ya göre Şabat Günü iyilik yapmak mı doğru, kötülük yapmak mı? Can kurtarmak mı doğru, öldürmek mi?"</p>

  <p class="calibre1"> </p>

  <p class="calibre1">Luk.6: 10 Gözlerini hepsinin üzerinde gezdirdikten sonra adama, "Elini uzat" dedi. Adam elini uzattı, eli yine sapasağlam oluverdi.</p>

  <p class="calibre1"> </p>

  <p class="calibre1">Luk.6: 11 Onlar ise öfkeden deliye döndüler ve aralarında İsa'ya ne yapabileceklerini tartışmaya başladılar.</p>

  <p class="calibre1"> </p>

  <p class="calibre1">İsa On İki Elçisini Seçiyor</p>

  <p class="calibre1">(Mat.10:1-4; Mar.3:13-19)</p>

  <p class="calibre1"> </p>

  <p class="calibre1">Luk.6: 12 O günlerde İsa, dua etmek için dağa çıktı ve bütün geceyi Tanrı'ya dua ederek geçirdi.</p>

  <p class="calibre1"> </p>

  <p class="calibre1">Luk.6: 13-16 Gün doğunca öğrencilerini yanına çağırdı ve onların arasından, elçi diye adlandırdığı şu on iki kişiyi seçti: Petrus adını verdiği Simun, onun kardeşi Andreas, Yakup, Yuhanna, Filipus, Bartalmay, Matta, Tomas, Alfay oğlu Yakup, Yurtsever diye tanınan Simun, Yakup oğlu Yahuda ve İsa'ya ihanet eden Yahuda İskariot.</p>

  <p class="calibre1"> </p>

  <p class="calibre1">Luk.6: 17 İsa bunlarla birlikte aşağı inip düzlük bir yerde durdu. Öğrencilerinden büyük bir kalabalık ve bütün Yahudiye'den, Yeruşalim'den, Sur'la Sayda yakınlarındaki kıyı bölgesinden gelen büyük bir halk topluluğu da oradaydı.</p>

  <p class="calibre1"> </p>

  <p class="calibre1">Luk.6: 18 İsa'yı dinlemek ve hastalıklarına şifa bulmak için gelmişlerdi. Kötü ruhlar yüzünden sıkıntı çekenler de iyileştiriliyordu.</p>

  <p class="calibre1"> </p>

  <p class="calibre1">Luk.6: 19 Kalabalıkta herkes İsa'ya dokunmak için çabalıyordu. Çünkü O'nun içinden akan bir güç herkese şifa veriyordu.</p>

  <p class="calibre1"> </p>

  <p class="calibre1">Mutlular ve Mutsuzlar</p>

  <p class="calibre1">(Mat.5:1-12)</p>

  <p class="calibre1"> </p>

  <p class="calibre1">Luk.6: 20 İsa, gözlerini öğrencilerine çevirerek şöyle dedi: "Ne mutlu size, ey yoksullar! Çünkü Tanrı'nın Egemenliği sizindir.</p>

  <p class="calibre1"> </p>

  <p class="calibre1">Luk.6: 21 Ne mutlu size, şimdi açlık çekenler! Çünkü doyurulacaksınız. Ne mutlu size, şimdi ağlayanlar! Çünkü güleceksiniz.</p>

  <p class="calibre1"> </p>

  <p class="calibre1">Luk.6: 22 İnsanoğlu'na bağlılığınız yüzünden İnsanlar sizden nefret ettikleri, Sizi toplum dışı edip aşağıladıkları Ve adınızı kötüleyip sizi reddettikleri zaman Ne mutlu size!</p>

  <p class="calibre1"> </p>

  <p class="calibre1">Luk.6: 23 O gün sevinin, coşkuyla zıplayın! Çünkü gökteki ödülünüz büyüktür. Nitekim onların ataları da Peygamberlere böyle davrandılar.</p>

  <p class="calibre1"> </p>

  <p class="calibre1">Luk.6: 24 Ama vay halinize, ey zenginler, Çünkü tesellinizi almış bulunuyorsunuz!</p>

  <p class="calibre1"> </p>

  <p class="calibre1">Luk.6: 25 Vay halinize, şimdi karnı tok olan sizler, Çünkü açlık çekeceksiniz! Vay halinize, ey şimdi gülenler, Çünkü yas tutup ağlayacaksınız!</p>

  <p class="calibre1"> </p>

  <p class="calibre1">Luk.6: 26 Bütün insanlar sizin için iyi sözler söyledikleri zaman, Vay halinize! Çünkü onların ataları da Sahte peygamberlere böyle davrandılar."</p>

  <p class="calibre1"> </p>

  <p class="calibre1">Düşmanlarınızı Sevin</p>

  <p class="calibre1">(Mat.5:38-48; 7:12)</p>

  <p class="calibre1"> </p>

  <p class="calibre1">Luk.6: 27-28 "Ama beni dinleyen sizlere şunu söylüyorum: Düşmanlarınızı sevin, sizden nefret edenlere iyilik yapın, size lanet edenler için iyilik dileyin, size hakaret edenler için dua edin.</p>

  <p class="calibre1"> </p>

  <p class="calibre1">Luk.6: 29 Bir yanağınıza vurana öbür yanağınızı da çevirin. Abanızı alandan mintanınızı da esirgemeyin.</p>

  <p class="calibre1"> </p>

  <p class="calibre1">Luk.6: 30 Sizden bir şey dileyen herkese verin, malınızı alandan onu geri istemeyin.</p>

  <p class="calibre1"> </p>

  <p class="calibre1">Luk.6: 31 İnsanların size nasıl davranmasını istiyorsanız, siz de onlara öyle davranın.</p>

  <p class="calibre1"> </p>

  <p class="calibre1">Luk.6: 32 "Eğer yalnız sizi sevenleri severseniz, bu size ne övgü kazandırır? Günahkârlar bile kendilerini sevenleri sever.</p>

  <p class="calibre1"> </p>

  <p class="calibre1">Luk.6: 33 Size iyilik yapanlara iyilik yaparsanız, bu size ne övgü kazandırır? Günahkârlar bile böyle yapar.</p>

  <p class="calibre1"> </p>

  <p class="calibre1">Luk.6: 34 Geri alacağınızı umduğunuz kişilere ödünç verirseniz, bu size ne övgü kazandırır? Günahkârlar bile verdiklerini geri almak koşuluyla günahkârlara ödünç verirler.</p>

  <p class="calibre1"> </p>

  <p class="calibre1">Luk.6: 35 Ama siz düşmanlarınızı sevin, iyilik yapın, hiçbir karşılık beklemeden ödünç verin. Alacağınız ödül büyük olacak, Yüceler Yücesi'nin oğulları olacaksınız. Çünkü O, nankör ve kötü kişilere karşı iyi yüreklidir.</p>

  <p class="calibre1"> </p>

  <p class="calibre1">Luk.6: 36 Babanız merhametli olduğu gibi, siz de merhametli olun."</p>

  <p class="calibre1"> </p>

  <p class="calibre1">Başkasını Yargılamayın</p>

  <p class="calibre1">(Mat.7:1-5)</p>

  <p class="calibre1"> </p>

  <p class="calibre1">Luk.6: 37 "Başkasını yargılamayın, siz de yargılanmazsınız. Suçlu çıkarmayın, siz de suçlu çıkarılmazsınız. Başkasını bağışlayın, siz de bağışlanırsınız.</p>

  <p class="calibre1"> </p>

  <p class="calibre1">Luk.6: 38 Verin, size verilecektir. İyice bastırılmış, silkelenmiş ve taşmış, dolu bir ölçekle kucağınıza boşaltılacak. Hangi ölçekle verirseniz, aynı ölçekle  alacaksınız."</p>

  <p class="calibre1"> </p>

  <p class="calibre1">Luk.6: 39 İsa onlara şu benzetmeyi de anlattı: "Kör köre kılavuzluk edebilir mi? İkisi de çukura düşmez mi?</p>

  <p class="calibre1"> </p>

  <p class="calibre1">Luk.6: 40 Öğrenci öğretmeninden üstün değildir, ama eğitimini tamamlayan her öğrenci öğretmeni gibi olacaktır.</p>

  <p class="calibre1"> </p>

  <p class="calibre1">Luk.6: 41 "Sen neden kardeşinin gözündeki çöpü görürsün de kendi gözündeki merteği farketmezsin?</p>

  <p class="calibre1"> </p>

  <p class="calibre1">Luk.6: 42 Kendi gözündeki merteği görmezken, kardeşine nasıl, 'Kardeş, izin ver, gözündeki çöpü çıkarayım' dersin? Seni ikiyüzlü! Önce kendi gözündeki merteği çıkar, o zaman kardeşinin gözündeki çöpü çıkarmak için daha iyi görürsün."</p>

  <p class="calibre1"> </p>

  <p class="calibre1">Ağaç ve Meyvesi</p>

  <p class="calibre1">(Mat.7:16-20; 12:33-35)</p>

  <p class="calibre1"> </p>

  <p class="calibre1">Luk.6: 43 "İyi ağaç kötü meyve, kötü ağaç da iyi meyve vermez.</p>

  <p class="calibre1"> </p>

  <p class="calibre1">Luk.6: 44 Her ağaç meyvesinden tanınır. Dikenli bitkilerden incir toplanmaz, çalılardan üzüm devşirilmez.</p>

  <p class="calibre1"> </p>

  <p class="calibre1">Luk.6: 45 İyi insan yüreğindeki iyilik hazinesinden iyilik, kötü insan içindeki kötülük hazinesinden kötülük çıkarır. İnsanın ağzı, yüreğinden taşanı söyler.</p>

  <p class="calibre1"> </p>

  <p class="calibre1">Luk.6: 46 "Niçin beni 'Ya Rab, ya Rab' diye çağırıyorsunuz da söylediklerimi yapmıyorsunuz?</p>

  <p class="calibre1"> </p>

  <p class="calibre1">Luk.6: 47 Bana gelen ve sözlerimi duyup uygulayan kişinin kime benzediğini size anlatayım.</p>

  <p class="calibre1"> </p>

  <p class="calibre1">Luk.6: 48 Böyle bir kişi, evini yaparken toprağı kazan, derinlere inip temeli kaya üzerine atan adama benzer. Sel sularıyla kabaran ırmak o eve saldırsa da, onu sarsamaz. Çünkü ev sağlam yapılmıştır.</p>

  <p class="calibre1"> </p>

  <p class="calibre1">Luk.6: 49 Ama sözlerimi duyup da uygulamayan kişi, evini temel koymaksızın toprağın üzerine kuran adama benzer. Kabaran ırmak saldırınca ev hemen çöker. Evin yıkılışı da korkunç olur."</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 7</p>

  <p class="calibre1"> </p>

  <p class="calibre1">Yüzbaşının İmanı</p>

  <p class="calibre1">(Mat.8:5-13)</p>

  <p class="calibre1"> </p>

  <p class="calibre1">Luk.7: 1 İsa, kendisini dinleyen halka bütün bu sözleri söyledikten sonra Kefarnahum'a gitti.</p>

  <p class="calibre1"> </p>

  <p class="calibre1">Luk.7: 2 Orada bir yüzbaşının çok değer verdiği kölesi ölüm döşeğinde hasta yatıyordu.</p>

  <p class="calibre1"> </p>

  <p class="calibre1">Luk.7: 3 İsa'yla ilgili haberleri duyan yüzbaşı, gelip kölesini iyileştirmesini rica etmek üzere O'na Yahudiler'in bazı ileri gelenlerini gönderdi.</p>

  <p class="calibre1"> </p>

  <p class="calibre1">Luk.7: 4 Bunlar İsa'nın yanına gelince içten bir yalvarışla O'na şöyle dediler: "Bu adam senin yardımına layıktır.</p>

  <p class="calibre1"> </p>

  <p class="calibre1">Luk.7: 5 Çünkü ulusumuzu seviyor. Havramızı yaptıran da kendisidir."</p>

  <p class="calibre1"> </p>

  <p class="calibre1">Luk.7: 6 İsa onlarla birlikte yola çıktı. Eve yaklaştığı sırada, yüzbaşı bazı dostlarını yollayıp O'na şu haberi gönderdi: "Ya Rab, zahmet etme; evime girmene layık değilim.</p>

  <p class="calibre1"> </p>

  <p class="calibre1">Luk.7: 7 Bu yüzden yanına gelmeye de kendimi layık görmedim. Sen yeter ki bir söz söyle, uşağım iyileşir.</p>

  <p class="calibre1"> </p>

  <p class="calibre1">Luk.7: 8 Ben de buyruk altında bir görevliyim, benim de buyruğumda askerlerim var. Birine, 'Git' derim, gider; ötekine, 'Gel' derim, gelir; köleme, 'Şunu yap' derim, yapar."</p>

  <p class="calibre1"> </p>

  <p class="calibre1">Luk.7: 9 Bu sözleri duyan İsa yüzbaşıya hayran kaldı. Ardından gelen kalabalığa dönerek, "Size şunu söyleyeyim" dedi, "İsrail'de bile böyle iman görmedim."</p>

  <p class="calibre1"> </p>

  <p class="calibre1">Luk.7: 10 Gönderilenler eve döndüklerinde köleyi iyileşmiş buldular.</p>

  <p class="calibre1"> </p>

  <p class="calibre1">İsa Bir Dulun Oğlunu Diriltiyor</p>

  <p class="calibre1"> </p>

  <p class="calibre1">Luk.7: 11 Bundan kısa bir süre sonra İsa, Nain denilen bir kente gitti. Öğrencileriyle büyük bir kalabalık O'na eşlik ediyordu.</p>

  <p class="calibre1"> </p>

  <p class="calibre1">Luk.7: 12 İsa kentin kapısına tam yaklaştığı sırada, dul annesinin tek oğlu olan bir adamın cenazesi kaldırılıyordu. Kent halkından büyük bir kalabalık da kadınla birlikteydi.</p>

  <p class="calibre1"> </p>

  <p class="calibre1">Luk.7: 13 Rab kadını görünce ona acıdı. Kadına, "Ağlama" dedi.</p>

  <p class="calibre1"> </p>

  <p class="calibre1">Luk.7: 14 Yaklaşıp cenaze sedyesine dokununca sedyeyi taşıyanlar durdu. İsa, "Delikanlı" dedi, "Sana söylüyorum, kalk!"</p>

  <p class="calibre1"> </p>

  <p class="calibre1">Luk.7: 15 Ölü doğrulup oturdu ve konuşmaya başladı. İsa onu annesine geri verdi.</p>

  <p class="calibre1"> </p>

  <p class="calibre1">Luk.7: 16 Herkesi bir korku almıştı. "Aramızda büyük bir peygamber ortaya çıktı!" ve "Tanrı, halkının yardımına geldi!" diyerek Tanrı'yı yüceltmeye başladılar.</p>

  <p class="calibre1"> </p>

  <p class="calibre1">Luk.7: 17 İsa'yla ilgili bu haber bütün Yahudiye'ye ve çevre bölgelere yayıldı.</p>

  <p class="calibre1"> </p>

  <p class="calibre1">İsa ve Vaftizci Yahya</p>

  <p class="calibre1">(Mat.11:2-19)</p>

  <p class="calibre1"> </p>

  <p class="calibre1">Luk.7: 18-19 Yahya'nın öğrencileri bütün bu olup bitenleri kendisine bildirdiler. Öğrencilerinden ikisini yanına çağıran Yahya, "Gelecek Olan sen misin, yoksa başkasını mı bekleyelim?" diye sormaları için onları Rab'be gönderdi.</p>

  <p class="calibre1"> </p>

  <p class="calibre1">Luk.7: 20 Adamlar İsa'nın yanına gelince şöyle dediler: "Bizi sana Vaftizci Yahya gönderdi. 'Gelecek Olan sen misin, yoksa başkasını mı bekleyelim?' diye soruyor."</p>

  <p class="calibre1"> </p>

  <p class="calibre1">Luk.7: 21 Tam o sırada İsa, çeşitli hastalıklara, illetlere ve kötü ruhlara tutulmuş birçok kişiyi iyileştirdi, birçok körün gözünü açtı.</p>

  <p class="calibre1"> </p>

  <p class="calibre1">Luk.7: 22 Sonra Yahya'nın öğrencilerine şöyle karşılık verdi: "Gidin, görüp işittiklerinizi Yahya'ya bildirin. Körlerin gözleri açılıyor, kötürümler yürüyor, cüzamlılar temiz kılınıyor, sağırlar işitiyor, ölüler diriliyor ve Müjde yoksullara duyuruluyor.</p>

  <p class="calibre1"> </p>

  <p class="calibre1">Luk.7: 23 Benden ötürü sendeleyip düşmeyene ne mutlu!"</p>

  <p class="calibre1"> </p>

  <p class="calibre1">Luk.7: 24 Yahya'nın gönderdiği haberciler gittikten sonra İsa, halka Yahya'dan söz etmeye başladı. "Çöle ne görmeye gittiniz?" dedi. "Rüzgarda sallanan bir kamış mı?</p>

  <p class="calibre1"> </p>

  <p class="calibre1">Luk.7: 25 Söyleyin, ne görmeye gittiniz? Pahalı giysiler giymiş bir adam mı? Oysa şahane giysiler giyip bolluk içinde yaşayanlar kral saraylarında bulunur.</p>

  <p class="calibre1"> </p>

  <p class="calibre1">Luk.7: 26 Öyleyse ne görmeye gittiniz? Bir peygamber mi? Evet! Size şunu söyleyeyim, gördüğünüz kişi peygamberden de üstündür.</p>

  <p class="calibre1"> </p>

  <p class="calibre1">Luk.7: 27 'İşte, habercimi senin önünden gönderiyorum; O önden gidip senin yolunu hazırlayacak' diye yazılmış olan sözler onunla ilgilidir.</p>

  <p class="calibre1"> </p>

  <p class="calibre1">Luk.7: 28 Size şunu söyleyeyim, kadından doğanlar arasında Yahya'dan daha üstün olanı yoktur. Bununla birlikte, Tanrı'nın Egemenliği'nde en küçük olan ondan üstündür."</p>

  <p class="calibre1"> </p>

  <p class="calibre1">Luk.7: 29 Yahya tarafından vaftiz edilen halk, hatta vergi görevlileri bile bunu duyunca Tanrı'nın adil olduğunu doğruladılar.</p>

  <p class="calibre1"> </p>

  <p class="calibre1">Luk.7: 30 Oysa Yahya tarafından vaftiz edilmeye yanaşmayan Ferisiler'le Kutsal Yasa uzmanları, Tanrı'nın kendileriyle ilgili tasarısını reddettiler.</p>

  <p class="calibre1"> </p>

  <p class="calibre1">Luk.7: 31 İsa, "Bu kuşağın insanlarını neye benzeteyim? Bunlar neye benziyorlar?"</p>

  <p class="calibre1">dedi.</p>

  <p class="calibre1"> </p>

  <p class="calibre1">Luk.7: 32 "Çarşı meydanında oturup birbirlerine, 'Size kaval çaldık, oynamadınız; Ağıt yaktık, ağlamadınız' \m diye seslenen çocuklara benziyorlar.</p>

  <p class="calibre1"> </p>

  <p class="calibre1">Luk.7: 33 Vaftizci Yahya geldiği zaman oruç tutup şaraptan kaçındı, ona 'cinli' diyorsunuz.</p>

  <p class="calibre1"> </p>

  <p class="calibre1">Luk.7: 34 İnsanoğlu geldiği zaman yiyip içti. Bu kez de diyorsunuz ki, 'Şu obur ve ayyaş adama bakın! Vergi görevlileri ve günahkârlarla dost oldu!'</p>

  <p class="calibre1"> </p>

  <p class="calibre1">Luk.7: 35 Ne var ki bilgelik, onu benimseyen herkes tarafından doğrulanır."</p>

  <p class="calibre1"> </p>

  <p class="calibre1">İsa ve Günahkâr Kadın</p>

  <p class="calibre1"> </p>

  <p class="calibre1">Luk.7: 36 Ferisiler'den biri İsa'yı yemeğe çağırdı. O da Ferisi'nin evine gidip sofraya oturdu.</p>

  <p class="calibre1"> </p>

  <p class="calibre1">Luk.7: 37-38 O sırada, kentte günahkâr olarak tanınan bir kadın, İsa'nın, Ferisi'nin evinde yemek yediğini öğrenince kaymaktaşından bir kap içinde güzel kokulu yağ getirdi. İsa'nın arkasında, ayaklarının dibinde durup ağlayarak, gözyaşlarıyla O'nun ayaklarını ıslatmaya başladı. Saçlarıyla ayaklarını sildi, öptü ve yağı üzerlerine sürdü.</p>

  <p class="calibre1"> </p>

  <p class="calibre1">Luk.7: 39 İsa'yı evine çağırmış olan Ferisi bunu görünce kendi kendine, "Bu adam peygamber olsaydı, kendisine dokunan bu kadının kim ve ne tür bir kadın olduğunu, günahkâr biri olduğunu anlardı" dedi.</p>

  <p class="calibre1"> </p>

  <p class="calibre1">Luk.7: 40 Bunun üzerine İsa Ferisi'ye, "Simun" dedi, "Sana bir söyleyeceğim var." O da, "Buyur, öğretmenim" dedi.</p>

  <p class="calibre1"> </p>

  <p class="calibre1">Luk.7: 41 "Tefeciye borçlu iki kişi vardı. Biri beş yüz, öbürü de elli dinar borçluydu.</p>

  <p class="calibre1"> </p>

  <p class="calibre1">Luk.7: 42 Borçlarını ödeyecek güçte olmadıklarından, tefeci her ikisinin de borcunu bağışladı. Buna göre, hangisi onu çok sever?"</p>

  <p class="calibre1"> </p>

  <p class="calibre1">Luk.7: 43 Simun, "Sanırım, kendisine daha çok bağışlanan" diye yanıtladı. İsa ona, "Doğru söyledin" dedi.</p>

  <p class="calibre1"> </p>

  <p class="calibre1">Luk.7: 44 Sonra kadına bakarak Simun'a şunları söyledi: "Bu kadını görüyor musun? Ben senin evine geldim, ayaklarım için bana su vermedin. Bu kadın ise ayaklarımı gözyaşlarıyla ıslatıp saçlarıyla sildi.</p>

  <p class="calibre1"> </p>

  <p class="calibre1">Luk.7: 45 Sen beni öpmedin, ama bu kadın eve girdiğimden beri ayaklarımı öpüp duruyor.</p>

  <p class="calibre1"> </p>

  <p class="calibre1">Luk.7: 46 Sen başıma zeytinyağı sürmedin, ama bu kadın ayaklarıma güzel kokulu yağ sürdü.</p>

  <p class="calibre1"> </p>

  <p class="calibre1">Luk.7: 47 Bu nedenle sana şunu söyleyeyim, kendisinin çok olan günahları bağışlanmıştır. Çok sevgi göstermesinin nedeni budur. Oysa kendisine az bağışlanan, az sever."</p>

  <p class="calibre1"> </p>

  <p class="calibre1">Luk.7: 48 Sonra kadına, "Günahların bağışlandı" dedi.</p>

  <p class="calibre1"> </p>

  <p class="calibre1">Luk.7: 49 İsa'yla birlikte sofrada oturanlar kendi aralarında, "Kim bu adam? Günahları bile bağışlıyor!" şeklinde konuşmaya başladılar.</p>

  <p class="calibre1"> </p>

  <p class="calibre1">Luk.7: 50 İsa ise kadına, "İmanın seni kurtardı, esenlikle git" dedi.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 8</p>

  <p class="calibre1"> </p>

  <p class="calibre1">İsa'yı İzleyen Kadınlar</p>

  <p class="calibre1"> </p>

  <p class="calibre1">Luk.8: 1 Bundan kısa bir süre sonra İsa on iki öğrencisiyle birlikte köy kent dolaşmaya başladı. Tanrı'nın Egemenliği'ni duyurup müjdeliyordu.</p>

  <p class="calibre1"> </p>

  <p class="calibre1">Luk.8: 2-3 Kötü ruhlardan ve hastalıklardan kurtulan bazı kadınlar, içinden yedi cin çıkmış olan Mecdelli denilen Meryem, Hirodes'in kâhyası Kuza'nın karısı Yohanna, Suzanna ve daha birçokları İsa'yla birlikte dolaşıyordu. Bunlar, kendi olanaklarıyla İsa'ya ve öğrencilerine yardım ediyorlardı.</p>

  <p class="calibre1"> </p>

  <p class="calibre1">Tohum Benzetmesi</p>

  <p class="calibre1">(Mat.13:1-23; Mar.4:1-20)</p>

  <p class="calibre1"> </p>

  <p class="calibre1">Luk.8: 4-5 Büyük bir kalabalığın toplandığı, insanların her kentten kendisine akın akın geldiği bir sırada İsa şu benzetmeyi anlattı: "Ekincinin biri tohum ekmeye çıktı. Ektiği tohumlardan kimi yol kenarına düştü, ayak altında çiğnenip gökteki kuşlara yem oldu.</p>

  <p class="calibre1"> </p>

  <p class="calibre1">Luk.8: 6 Kimi kayalık yere düştü, filizlenince susuzluktan kuruyup gitti.</p>

  <p class="calibre1"> </p>

  <p class="calibre1">Luk.8: 7 Kimi, dikenler arasına düştü. Filizlerle birlikte büyüyen dikenler filizleri boğdu.</p>

  <p class="calibre1"> </p>

  <p class="calibre1">Luk.8: 8 Kimi ise iyi toprağa düştü, büyüyünce yüz kat ürün verdi." Bunları söyledikten sonra, "İşitecek kulağı olan işitsin!" diye seslendi.</p>

  <p class="calibre1"> </p>

  <p class="calibre1">Luk.8: 9-10 İsa, bu benzetmenin anlamını kendisinden soran öğrencilerine, "Tanrı Egemenliği'nin sırlarını bilme ayrıcalığı size verildi" dedi. "Ama başkalarına benzetmelerle sesleniyorum. Öyle ki, 'Gördükleri halde görmesinler, Duydukları halde anlamasınlar.'</p>

  <p class="calibre1"> </p>

  <p class="calibre1">Luk.8: 11 "Benzetmenin anlamı şudur: Tohum Tanrı'nın sözüdür.</p>

  <p class="calibre1"> </p>

  <p class="calibre1">Luk.8: 12 Yol kenarındakiler sözü işiten kişilerdir. Ama sonra İblis gelir, inanıp kurtulmasınlar diye sözü yüreklerinden alır götürür.</p>

  <p class="calibre1"> </p>

  <p class="calibre1">Luk.8: 13 Kayalık yere düşenler, işittikleri sözü sevinçle kabul eden, ama kök salamadıkları için ancak bir süre inanan kişilerdir. Böyleleri denendikleri zaman imandan dönerler.</p>

  <p class="calibre1"> </p>

  <p class="calibre1">Luk.8: 14 Dikenler arasına düşenler, sözü işiten ama zamanla yaşamın kaygıları, zenginlikleri ve zevkleri içinde boğulan, dolayısıyla olgun ürün vermeyenlerdir.</p>

  <p class="calibre1"> </p>

  <p class="calibre1">Luk.8: 15 İyi toprağa düşenler ise, sözü işitince onu iyi ve sağlam bir yürekte saklayanlardır. Bunlar sabırla dayanarak ürün verirler."</p>

  <p class="calibre1"> </p>

  <p class="calibre1">Her Şey Işığa Çıkacak</p>

  <p class="calibre1">(Mar.4:21-25)</p>

  <p class="calibre1"> </p>

  <p class="calibre1">Luk.8: 16 "Hiç kimse kandil yakıp bunu bir kapla örtmez, ya da yatağın altına koymaz. Tersine, içeri girenler ışığı görsünler diye onu kandilliğe koyar.</p>

  <p class="calibre1"> </p>

  <p class="calibre1">Luk.8: 17 Çünkü açığa çıkarılmayacak gizli hiçbir şey yok; bilinmeyecek, aydınlığa çıkmayacak saklı hiçbir şey yoktur.</p>

  <p class="calibre1"> </p>

  <p class="calibre1">Luk.8: 18 Bunun için, nasıl dinlediğinize dikkat edin. Kimde varsa, ona daha çok verilecek. Ama kimde yoksa, kendisinde var sandığı bile elinden alınacak."</p>

  <p class="calibre1"> </p>

  <p class="calibre1">İsa'nın Yakınları</p>

  <p class="calibre1">(Mat.12:46-50; Mar.3:31-35)</p>

  <p class="calibre1"> </p>

  <p class="calibre1">Luk.8: 19 İsa'nın annesiyle kardeşleri O'na geldiler, ama kalabalıktan ötürü kendisine yaklaşamadılar.</p>

  <p class="calibre1"> </p>

  <p class="calibre1">Luk.8: 20 İsa'ya, "Annenle kardeşlerin dışarıda duruyor, seni görmek istiyorlar" diye haber verildi.</p>

  <p class="calibre1"> </p>

  <p class="calibre1">Luk.8: 21 İsa haberi getirenlere şöyle karşılık verdi: "Annemle kardeşlerim, Tanrı'nın sözünü duyup yerine getirenlerdir."</p>

  <p class="calibre1"> </p>

  <p class="calibre1">İsa Fırtınayı Dindiriyor</p>

  <p class="calibre1">(Mat.8:23-27; Mar.4:35-41)</p>

  <p class="calibre1"> </p>

  <p class="calibre1">Luk.8: 22 Bir gün İsa öğrencileriyle birlikte bir tekneye binerek onlara, "Gölün karşı yakasına geçelim" dedi. Böylece kıyıdan açıldılar.</p>

  <p class="calibre1"> </p>

  <p class="calibre1">Luk.8: 23 Teknede giderlerken İsa uykuya daldı. O sırada gölde fırtına koptu. Tekne su almaya başlayınca tehlikeli bir duruma düştüler.</p>

  <p class="calibre1"> </p>

  <p class="calibre1">Luk.8: 24 Gidip İsa'yı uyandırarak, "Efendimiz, Efendimiz, öleceğiz!" dediler. İsa kalkıp rüzgarı ve kabaran dalgaları azarladı. Fırtına dindi ve ortalık sütliman oldu.</p>

  <p class="calibre1"> </p>

  <p class="calibre1">Luk.8: 25 İsa öğrencilerine, "Nerede imanınız?" dedi. Onlar korku ve şaşkınlık içindeydiler. Birbirlerine, "Bu adam kim ki, rüzgara, suya bile buyruk veriyor, onlar da sözünü dinliyor!" dediler.</p>

  <p class="calibre1"> </p>

  <p class="calibre1">Cinli Bir Adamın İyileştirilmesi</p>

  <p class="calibre1">(Mat.8:28-34; Mar.5:1-20)</p>

  <p class="calibre1"> </p>

  <p class="calibre1">Luk.8: 26 Celile'nin karşısında bulunan Gerasalılar'ın memleketine vardılar.</p>

  <p class="calibre1"> </p>

  <p class="calibre1">Luk.8: 27 İsa karaya çıkınca kentten bir adam O'nu karşıladı. Cinli ve uzun zamandan beri giysi giymeyen bu adam evde değil, mezarlık mağaralarda yaşıyordu.</p>

  <p class="calibre1"> </p>

  <p class="calibre1">Luk.8: 28 Adam İsa'yı görünce çığlık atıp önünde yere kapandı. Yüksek sesle, "Ey İsa, yüce Tanrı'nın Oğlu, benden ne istiyorsun?" dedi. "Sana yalvarırım, bana işkence etme!"</p>

  <p class="calibre1"> </p>

  <p class="calibre1">Luk.8: 29 Çünkü İsa, kötü ruha adamın içinden çıkmasını buyurmuştu. Kötü ruh adamı sık sık etkisi altına alıyordu. Adam zincir ve kösteklerle bağlanıp başına nöbetçi konulduğu halde bağlarını paralıyor ve cin tarafından ıssız yerlere sürülüyordu.</p>

  <p class="calibre1"> </p>

  <p class="calibre1">Luk.8: 30 İsa ona, "Adın ne?" diye sordu. O da, "Tümen " diye yanıtladı. Çünkü onun içine bir sürü cin girmişti.</p>

  <p class="calibre1"> </p>

  <p class="calibre1">Luk.8: 31 Cinler, dipsiz derinliklere gitmelerini buyurmasın diye İsa'ya yalvarıp durdular.</p>

  <p class="calibre1"> </p>

  <p class="calibre1">Luk.8: 32 Orada, dağın yamacında otlayan büyük bir domuz sürüsü vardı. Cinler, domuzların içine girmelerine izin vermesi için İsa'ya yalvardılar. O da onlara izin verdi.</p>

  <p class="calibre1"> </p>

  <p class="calibre1">Luk.8: 33 Adamdan çıkan cinler domuzların içine girdiler. Sürü dik yamaçtan aşağı koşuşarak göle atlayıp boğuldu.</p>

  <p class="calibre1"> </p>

  <p class="calibre1">Luk.8: 34 Domuzları güdenler olup biteni görünce kaçtılar, kentte ve köylerde olayın haberini yaydılar.</p>

  <p class="calibre1"> </p>

  <p class="calibre1">Luk.8: 35 Bunun üzerine halk olup biteni görmeye çıktı. İsa'nın yanına geldikleri zaman, cinlerden kurtulan adamı giyinmiş ve aklı başına gelmiş olarak İsa'nın ayakları dibinde oturmuş buldular ve korktular.</p>

  <p class="calibre1"> </p>

  <p class="calibre1">Luk.8: 36 Olayı görenler, cinli adamın nasıl kurtulduğunu halka anlattılar.</p>

  <p class="calibre1"> </p>

  <p class="calibre1">Luk.8: 37 O zaman Gerasa yöresinden gelen bütün kalabalık büyük bir korkuya kapılarak İsa'nın yanlarından ayrılmasını rica ettiler. O da geri dönmek üzere tekneye bindi.</p>

  <p class="calibre1"> </p>

  <p class="calibre1">Luk.8: 38-39 Cinlerden kurtulan adam İsa'nın yanında kalmak için O'na yalvardı. Ama İsa, "Evine dön, Tanrı'nın senin için neler yaptığını anlat" diyerek onu salıverdi. Adam da gitti, İsa'nın kendisi için neler yaptığını bütün kentte duyurdu.</p>

  <p class="calibre1"> </p>

  <p class="calibre1">Dirilen Kız, İyileşen Kadın</p>

  <p class="calibre1">(Mat.9:18-26; Mar.5:21-43)</p>

  <p class="calibre1"> </p>

  <p class="calibre1">Luk.8: 40 Karşı yakaya dönen İsa'yı halk karşıladı. Çünkü herkes O'nu bekliyordu.</p>

  <p class="calibre1"> </p>

  <p class="calibre1">Luk.8: 41 O sırada, havra yöneticisi olan Yair adında bir adam gelip İsa'nın ayaklarına kapandı, evine gelmesi için yalvardı.</p>

  <p class="calibre1"> </p>

  <p class="calibre1">Luk.8: 42 Çünkü on iki yaşlarındaki biricik kızı ölmek üzereydi. İsa oraya giderken kalabalık O'nu her yandan sıkıştırıyordu.</p>

  <p class="calibre1"> </p>

  <p class="calibre1">Luk.8: 43 On iki yıldır kanaması olan bir kadın da oradaydı. Varını yoğunu hekimlere harcamıştı; ama hiçbiri onu iyileştirememişti.</p>

  <p class="calibre1"> </p>

  <p class="calibre1">Luk.8: 44 İsa'nın arkasından yetişip giysisinin eteğine dokundu ve o anda kanaması kesildi.</p>

  <p class="calibre1"> </p>

  <p class="calibre1">Luk.8: 45 İsa, "Bana kim dokundu?" dedi. Herkes inkâr ederken Petrus , "Efendimiz, kalabalık seni çepeçevre sarmış sıkıştırıyor" dedi.</p>

  <p class="calibre1"> </p>

  <p class="calibre1">Luk.8: 46 Ama İsa, "Birisi bana dokundu" dedi. "İçimden bir gücün akıp gittiğini hissettim."</p>

  <p class="calibre1"> </p>

  <p class="calibre1">Luk.8: 47 Yaptığını gizleyemeyeceğini anlayan kadın titreyerek geldi, İsa'nın ayaklarına kapandı. Bütün halkın önünde, O'na neden dokunduğunu ve o anda nasıl iyileştiğini anlattı.</p>

  <p class="calibre1"> </p>

  <p class="calibre1">Luk.8: 48 İsa ona, "Kızım" dedi, "İmanın seni kurtardı. Esenlikle git."</p>

  <p class="calibre1"> </p>

  <p class="calibre1">Luk.8: 49 İsa daha konuşurken havra yöneticisinin evinden biri geldi. Yöneticiye, "Kızın öldü" dedi, "Artık öğretmeni rahatsız etme."</p>

  <p class="calibre1"> </p>

  <p class="calibre1">Luk.8: 50 İsa bunu duyunca havra yöneticisine şöyle dedi: "Korkma, yalnız iman et, kızın kurtulacak."</p>

  <p class="calibre1"> </p>

  <p class="calibre1">Luk.8: 51 İsa adamın evine gelince Petrus, Yuhanna, Yakup ve kızın annesi babası dışında hiç kimsenin kendisiyle birlikte içeri girmesine izin vermedi.</p>

  <p class="calibre1"> </p>

  <p class="calibre1">Luk.8: 52 Herkes kız için ağlıyor, dövünüyordu. İsa, "Ağlamayın" dedi, "Kız ölmedi, uyuyor."</p>

  <p class="calibre1"> </p>

  <p class="calibre1">Luk.8: 53 Kızın öldüğünü bildikleri için İsa'yla alay ettiler.</p>

  <p class="calibre1"> </p>

  <p class="calibre1">Luk.8: 54 O ise kızın elini tutarak, "Kızım, kalk!" diye seslendi.</p>

  <p class="calibre1"> </p>

  <p class="calibre1">Luk.8: 55 Ruhu yeniden bedenine dönen kız hemen ayağa kalktı. İsa, kıza yemek verilmesini buyurdu.</p>

  <p class="calibre1"> </p>

  <p class="calibre1">Luk.8: 56 Kızın annesiyle babası şaşkınlık içindeydi. İsa, olanları hiç kimseye anlatmamaları için onları uyardı.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 9</p>

  <p class="calibre1"> </p>

  <p class="calibre1">İsa On İki Elçisini Görevlendiriyor</p>

  <p class="calibre1">(Mat.10:5-15; Mar.6:7-13)</p>

  <p class="calibre1"> </p>

  <p class="calibre1">Luk.9: 1 İsa, Onikiler'i yanına çağırıp onlara bütün cinler üzerinde ve hastalıkları iyileştirmek için güç ve yetki verdi.</p>

  <p class="calibre1"> </p>

  <p class="calibre1">Luk.9: 2 Sonra onları Tanrı'nın Egemenliği'ni duyurmaya ve hastalara şifa vermeye gönderdi.</p>

  <p class="calibre1"> </p>

  <p class="calibre1">Luk.9: 3 Onlara şöyle dedi: "Yolculuk için yanınıza hiçbir şey almayın: Ne değnek, ne torba, ne ekmek, ne para, ne de yedek mintan.</p>

  <p class="calibre1"> </p>

  <p class="calibre1">Luk.9: 4 Hangi eve girerseniz, kentten ayrılıncaya dek orada kalın.</p>

  <p class="calibre1"> </p>

  <p class="calibre1">Luk.9: 5 Sizi kabul etmeyenlere gelince, kentten ayrılırken onlara uyarı olsun diye ayaklarınızın tozunu silkin."</p>

  <p class="calibre1"> </p>

  <p class="calibre1">Luk.9: 6 Onlar da yola çıktılar, her yerde Müjde'yi yayarak ve hastaları iyileştirerek köy köy dolaştılar.</p>

  <p class="calibre1"> </p>

  <p class="calibre1">Luk.9: 7-8 Bölgenin kralı Hirodes bütün bu olanları duyunca şaşkına döndü. Çünkü bazıları Yahya'nın ölümden dirildiğini, bazıları İlyas'ın göründüğünü, başkaları ise eski peygamberlerden birinin dirildiğini söylüyordu.</p>

  <p class="calibre1"> </p>

  <p class="calibre1">Luk.9: 9 Hirodes, "Yahya'nın başını ben kestirdim. Şimdi hakkında böyle haberler duyduğum bu adam kim?" diyor ve İsa'yı görmenin bir yolunu arıyordu.</p>

  <p class="calibre1"> </p>

  <p class="calibre1">İsa Beş Bin Kişiyi Doyuruyor</p>

  <p class="calibre1">(Mat.14:13-21; Mar.6:30-44; Yu.6:1-44)</p>

  <p class="calibre1"> </p>

  <p class="calibre1">Luk.9: 10 Elçiler geri dönünce, yaptıkları her şeyi İsa'ya anlattılar. Sonra İsa yalnızca onları yanına alıp Beytsayda denilen bir kente çekildi.</p>

  <p class="calibre1"> </p>

  <p class="calibre1">Luk.9: 11 Bunu öğrenen halk O'nun ardından gitti. İsa onları ilgiyle karşıladı, kendilerine Tanrı'nın Egemenliği'nden söz etti ve şifaya ihtiyacı olanları iyileştirdi.</p>

  <p class="calibre1"> </p>

  <p class="calibre1">Luk.9: 12 Günbatımına doğru Onikiler gelip O'na, "Halkı salıver de çevredeki köylere ve çiftliklere gidip kendilerine barınak ve yiyecek bulsunlar. Çünkü ıssız bir yerdeyiz" dediler.</p>

  <p class="calibre1"> </p>

  <p class="calibre1">Luk.9: 13 İsa, "Onlara siz yiyecek verin" dedi. "Beş ekmekle iki balıktan başka bir şeyimiz yok" dediler. "Yoksa bunca halk için yiyecek almaya biz mi gidelim?"</p>

  <p class="calibre1"> </p>

  <p class="calibre1">Luk.9: 14 Orada yaklaşık beş bin erkek vardı. İsa öğrencilerine, "Halkı yaklaşık ellişer kişilik kümeler halinde yere oturtun" dedi.</p>

  <p class="calibre1"> </p>

  <p class="calibre1">Luk.9: 15 Öğrenciler öyle yapıp herkesi yere oturttular.</p>

  <p class="calibre1"> </p>

  <p class="calibre1">Luk.9: 16 İsa, beş ekmekle iki balığı aldı, gözlerini göğe kaldırarak şükretti; sonra bunları böldü ve halka dağıtmaları için öğrencilerine verdi.</p>

  <p class="calibre1"> </p>

  <p class="calibre1">Luk.9: 17 Herkes yiyip doydu. Artakalan parçalardan on iki sepet dolusu toplandı.</p>

  <p class="calibre1"> </p>

  <p class="calibre1">Petrus'un Mesih'i Tanıması</p>

  <p class="calibre1">(Mat.16:13-28; Mar.8:27-9:1)</p>

  <p class="calibre1"> </p>

  <p class="calibre1">Luk.9: 18 Bir gün İsa tek başına dua ediyordu, öğrencileri de yanındaydı. İsa onlara, "Halk benim kim olduğumu söylüyor?" diye sordu.</p>

  <p class="calibre1"> </p>

  <p class="calibre1">Luk.9: 19 Şöyle yanıtladılar: "Vaftizci Yahya diyorlar. Ama kimi İlyas, kimi de eski peygamberlerden biri dirilmiş, diyor."</p>

  <p class="calibre1"> </p>

  <p class="calibre1">Luk.9: 20 İsa onlara, "Siz ne dersiniz" dedi, "Sizce ben kimim?" Petrus, "Sen Tanrı'nın Mesihi'sin " yanıtını verdi.</p>

  <p class="calibre1"> </p>

  <p class="calibre1">Luk.9: 21 İsa, onları uyararak bunu hiç kimseye söylememelerini buyurdu.</p>

  <p class="calibre1"> </p>

  <p class="calibre1">Luk.9: 22 İnsanoğlu'nun çok acı çekmesi, ileri gelenler, başkâhinler ve din bilginlerince reddedilmesi, öldürülmesi ve üçüncü gün dirilmesi gerektiğini söyledi.</p>

  <p class="calibre1"> </p>

  <p class="calibre1">Luk.9: 23 Sonra hepsine, "Ardımdan gelmek isteyen kendini inkâr etsin, her gün çarmıhını yüklenip beni izlesin" dedi,</p>

  <p class="calibre1"> </p>

  <p class="calibre1">Luk.9: 24 "Canını kurtarmak isteyen onu yitirecek, canını benim uğruma yitiren ise onu kurtaracaktır.</p>

  <p class="calibre1"> </p>

  <p class="calibre1">Luk.9: 25 İnsan bütün dünyayı kazanıp da canını yitirirse, canından olursa, bunun kendisine ne yararı olur?</p>

  <p class="calibre1"> </p>

  <p class="calibre1">Luk.9: 26 Kim benden ve benim sözlerimden utanırsa, İnsanoğlu da kendisinin, Babası'nın ve kutsal meleklerin görkemi içinde geldiğinde o kişiden utanacaktır.</p>

  <p class="calibre1"> </p>

  <p class="calibre1">Luk.9: 27 Size gerçeği söyleyeyim, burada bulunanlar arasında, Tanrı'nın Egemenliği'ni görmeden ölümü tatmayacak olanlar var."</p>

  <p class="calibre1"> </p>

  <p class="calibre1">İsa'nın Görünümü Değişiyor</p>

  <p class="calibre1">(Mat.17:1-8; Mar.9:2-8)</p>

  <p class="calibre1"> </p>

  <p class="calibre1">Luk.9: 28 Bu sözleri söyledikten yaklaşık sekiz gün sonra İsa, yanına Petrus, Yuhanna ve Yakup'u alarak dua etmek üzere dağa çıktı.</p>

  <p class="calibre1"> </p>

  <p class="calibre1">Luk.9: 29 İsa dua ederken yüzünün görünümü değişti, giysileri şimşek gibi parıldayan bir beyazlığa büründü.</p>

  <p class="calibre1"> </p>

  <p class="calibre1">Luk.9: 30-31 O anda görkem içinde beliren iki kişi İsa'yla konuşmaya başladılar. Bunlar Musa ile İlyas'tı. İsa'nın yakında Yeruşalim'de gerçekleşecek olan ayrılışını konuşuyorlardı.</p>

  <p class="calibre1"> </p>

  <p class="calibre1">Luk.9: 32 Petrus ile yanındakilerin üzerine uyku çökmüştü. Ama uykuları iyice dağılınca İsa'nın görkemini ve yanında duran iki kişiyi gördüler.</p>

  <p class="calibre1"> </p>

  <p class="calibre1">Luk.9: 33 Bunlar İsa'nın yanından ayrılırken Petrus İsa'ya, "Efendimiz" dedi, "Burada bulunmamız ne iyi oldu! Üç çardak kuralım: Biri sana, biri Musa'ya, biri de İlyas'a." Aslında ne söylediğinin farkında değildi.</p>

  <p class="calibre1"> </p>

  <p class="calibre1">Luk.9: 34 Petrus daha bunları söylerken bir bulut gelip onlara gölge saldı. Bulut onları sarınca korktular.</p>

  <p class="calibre1"> </p>

  <p class="calibre1">Luk.9: 35 Buluttan gelen bir ses, "Bu benim Oğlum'dur, seçilmiş Olan'dır. O'nu dinleyin!" dedi.</p>

  <p class="calibre1"> </p>

  <p class="calibre1">Luk.9: 36 Ses kesilince İsa'nın tek başına olduğu görüldü. Öğrenciler bunu gizli tuttular ve o günlerde hiç kimseye gördüklerinden söz etmediler.</p>

  <p class="calibre1"> </p>

  <p class="calibre1">Cinli Bir Çocuğun İyileştirilmesi</p>

  <p class="calibre1">(Mat.17:14-23; Mar.9:14-32)</p>

  <p class="calibre1"> </p>

  <p class="calibre1">Luk.9: 37 Ertesi gün dağdan indikleri zaman, İsa'yı büyük bir kalabalık karşıladı.</p>

  <p class="calibre1"> </p>

  <p class="calibre1">Luk.9: 38 Kalabalığın içinden bir adam, "Öğretmenim" diye seslendi, "Yalvarırım, oğlumu bir gör, o tek çocuğumdur.</p>

  <p class="calibre1"> </p>

  <p class="calibre1">Luk.9: 39 Bir ruh onu yakalıyor, o da birdenbire çığlık atıyor. Ruh onu, ağzından köpükler gelene dek şiddetle sarsıyor. Bedenini yara bere içinde bırakarak güçbela ayrılıyor.</p>

  <p class="calibre1"> </p>

  <p class="calibre1">Luk.9: 40 Ruhu kovmaları için öğrencilerine yalvardım, ama başaramadılar."</p>

  <p class="calibre1"> </p>

  <p class="calibre1">Luk.9: 41 İsa şöyle karşılık verdi: "Ey imansız ve sapmış kuşak! Sizinle daha ne kadar kalıp size katlanacağım? Oğlunu buraya getir."</p>

  <p class="calibre1"> </p>

  <p class="calibre1">Luk.9: 42 Çocuk daha İsa'ya yaklaşırken cin onu yere vurup şiddetle sarstı. Ama İsa kötü ruhu azarladı, çocuğu iyileştirerek babasına geri verdi.</p>

  <p class="calibre1"> </p>

  <p class="calibre1">Luk.9: 43-44 Herkes Tanrı'nın büyük gücüne şaşıp kaldı.</p>

  <p class="calibre1"> </p>

  <p class="calibre1">İsa Ölüp Dirileceğini Tekrar Bildiriyor</p>

  <p class="calibre1">(Mat.17:22-23; Mar.9:30-32)</p>

  <p class="calibre1"> </p>

  <p class="calibre1">Herkes İsa'nın bütün yaptıkları karşısında hayret içindeyken, İsa öğrencilerine, "Şu sözlerime iyice kulak verin" dedi. "İnsanoğlu , insanların eline teslim edilecek."</p>

  <p class="calibre1"> </p>

  <p class="calibre1">Luk.9: 45 Onlar bu sözü anlamadılar. Sözü kavramasınlar diye anlamı kendilerinden gizlenmişti. Üstelik İsa'ya bu sözle ilgili soru sormaktan korkuyorlardı.</p>

  <p class="calibre1"> </p>

  <p class="calibre1">En Büyük Kim?</p>

  <p class="calibre1">(Mat.18:1-5; Mar.9:33-40)</p>

  <p class="calibre1"> </p>

  <p class="calibre1">Luk.9: 46 Öğrenciler, aralarında kimin en büyük olduğunu tartışmaya başladılar.</p>

  <p class="calibre1"> </p>

  <p class="calibre1">Luk.9: 47-48 Akıllarından geçeni bilen İsa, küçük bir çocuğu tutup yanına çekti ve onlara şöyle dedi: "Bu çocuğu benim adım uğruna kabul eden, beni kabul etmiş olur. Beni kabul eden de beni göndereni kabul etmiş olur. Aranızda en küçük kim ise, işte en büyük odur."</p>

  <p class="calibre1"> </p>

  <p class="calibre1">Luk.9: 49 Yuhanna buna karşılık, "Efendimiz" dedi, "Senin adınla cin kovan birini gördük, ama bizimle birlikte seni izlemediği için ona engel olmaya çalıştık."</p>

  <p class="calibre1"> </p>

  <p class="calibre1">Luk.9: 50 İsa, "Ona engel olmayın!" dedi. "Size karşı olmayan, sizden yanadır."</p>

  <p class="calibre1"> </p>

  <p class="calibre1">Samiriyeliler İsa'yı İstemiyor</p>

  <p class="calibre1"> </p>

  <p class="calibre1">Luk.9: 51 Göğe alınacağı gün yaklaşınca İsa, kararlı adımlarla Yeruşalim'e doğru yola çıktı.</p>

  <p class="calibre1"> </p>

  <p class="calibre1">Luk.9: 52 Kendi önünden haberciler gönderdi. Bunlar, kendisi için hazırlık yapmak üzere gidip Samiriyeliler'e ait bir köye girdiler.</p>

  <p class="calibre1"> </p>

  <p class="calibre1">Luk.9: 53 Ama Samiriyeliler İsa'yı kabul etmediler. Çünkü Yeruşalim'e doğru gidiyordu.</p>

  <p class="calibre1"> </p>

  <p class="calibre1">Luk.9: 54 Öğrencilerden Yakup'la Yuhanna bunu görünce, "Rab, bunları yok etmek için bir buyrukla gökten ateş yağdırmamızı ister misin?" dediler.</p>

  <p class="calibre1"> </p>

  <p class="calibre1">Luk.9: 55 Ama İsa dönüp onları azarladı.</p>

  <p class="calibre1"> </p>

  <p class="calibre1">Luk.9: 56 Sonra başka bir köye gittiler.</p>

  <p class="calibre1"> </p>

  <p class="calibre1">İsa'yı İzlemenin Bedeli</p>

  <p class="calibre1">(Mat.8:19-22)</p>

  <p class="calibre1"> </p>

  <p class="calibre1">Luk.9: 57 Yolda giderlerken bir adam İsa'ya, "Nereye gidersen, senin ardından geleceğim" dedi.</p>

  <p class="calibre1"> </p>

  <p class="calibre1">Luk.9: 58 İsa ona, "Tilkilerin ini, kuşların yuvası var, ama İnsanoğlu'nun başını yaslayacak bir yeri yok" dedi.</p>

  <p class="calibre1"> </p>

  <p class="calibre1">Luk.9: 59 Bir başkasına, "Ardımdan gel" dedi. Adam ise, "İzin ver, önce gidip babamı gömeyim" dedi.</p>

  <p class="calibre1"> </p>

  <p class="calibre1">Luk.9: 60 İsa ona şöyle dedi: "Bırak ölüleri, kendi ölülerini kendileri gömsün. Sen gidip Tanrı'nın Egemenliği'ni duyur."</p>

  <p class="calibre1"> </p>

  <p class="calibre1">Luk.9: 61 Bir başkası, "Ya Rab" dedi, "Senin ardından geleceğim ama, izin ver, önce evimdekilerle vedalaşayım."</p>

  <p class="calibre1"> </p>

  <p class="calibre1">Luk.9: 62 İsa ona, "Sabanı tutup da geriye bakan, Tanrı'nın Egemenliği'ne layık değildir" dedi.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 10</p>

  <p class="calibre1"> </p>

  <p class="calibre1">Yetmişler'in Görevlendirilmesi</p>

  <p class="calibre1"> </p>

  <p class="calibre1">Luk.10: 1 Bu olaylardan sonra Rab yetmiş kişi daha görevlendirdi. Bunları ikişer ikişer, kendisinin gideceği her kente, her yere kendi önünden gönderdi.</p>

  <p class="calibre1"> </p>

  <p class="calibre1">Luk.10: 2 Onlara, "Ürün bol, ama işçi az" dedi, "Bu nedenle ürünün sahibi Rab'be yalvarın, ürününü kaldıracak işçiler göndersin.</p>

  <p class="calibre1"> </p>

  <p class="calibre1">Luk.10: 3 Haydi gidin! İşte, sizi kuzular gibi kurtların arasına gönderiyorum.</p>

  <p class="calibre1"> </p>

  <p class="calibre1">Luk.10: 4 Yanınıza ne kese, ne torba, ne de çarık alın. Yolda hiç kimseyle selamlaşmayın.</p>

  <p class="calibre1"> </p>

  <p class="calibre1">Luk.10: 5 Hangi eve girerseniz, önce, 'Bu eve esenlik olsun!' deyin.</p>

  <p class="calibre1"> </p>

  <p class="calibre1">Luk.10: 6 Orada esenliksever biri varsa, dilediğiniz esenlik onun üzerinde kalacak; yoksa, size dönecektir.</p>

  <p class="calibre1"> </p>

  <p class="calibre1">Luk.10: 7 Girdiğiniz evde kalın, size ne verirlerse onu yiyip için. Çünkü işçi ücretini hak eder. Evden eve taşınmayın.</p>

  <p class="calibre1"> </p>

  <p class="calibre1">Luk.10: 8 "Bir kente girdiğinizde sizi kabul ederlerse, önünüze konulanı yiyin.</p>

  <p class="calibre1"> </p>

  <p class="calibre1">Luk.10: 9 Orada bulunan hastaları iyileştirin ve kendilerine, 'Tanrı'nın Egemenliği size yaklaştı' deyin.</p>

  <p class="calibre1"> </p>

  <p class="calibre1">Luk.10: 10-11 Ama bir kente girdiğinizde sizi kabul etmezlerse, o kentin caddelerine çıkıp şöyle deyin: 'Kentinizden ayaklarımızda kalan tozu bile size karşı silkiyoruz. Yine de şunu bilin ki, Tanrı'nın Egemenliği yaklaştı.'</p>

  <p class="calibre1"> </p>

  <p class="calibre1">Luk.10: 12 Size şunu söyleyeyim, yargı günü o kentin hali Sodom Kenti'nin halinden beter olacaktır.</p>

  <p class="calibre1"> </p>

  <p class="calibre1">Luk.10: 13 "Vay haline, ey Horazin! Vay haline, ey Beytsayda! Sizlerde yapılan mucizeler Sur ve Sayda'da yapılmış olsaydı, çoktan çul kuşanıp kül içinde oturarak tövbe etmiş olurlardı.</p>

  <p class="calibre1"> </p>

  <p class="calibre1">Luk.10: 14 Ama yargı günü sizin haliniz Sur ve Sayda'nın halinden beter olacaktır.</p>

  <p class="calibre1"> </p>

  <p class="calibre1">Luk.10: 15 Ya sen, ey Kefarnahum, göğe mi çıkarılacaksın? Hayır, ölüler diyarına indirileceksin!</p>

  <p class="calibre1"> </p>

  <p class="calibre1">Luk.10: 16 "Sizi dinleyen beni dinlemiş olur, sizi reddeden beni reddetmiş olur. Beni reddeden de beni göndereni reddetmiş olur."</p>

  <p class="calibre1"> </p>

  <p class="calibre1">Luk.10: 17 Yetmişler sevinç içinde döndüler. "Ya Rab" dediler, "Senin adını  andığımızda cinler bile bize boyun eğiyor."</p>

  <p class="calibre1"> </p>

  <p class="calibre1">Luk.10: 18 İsa onlara şöyle dedi: "Şeytan'ın gökten yıldırım gibi düştüğünü gördüm.</p>

  <p class="calibre1"> </p>

  <p class="calibre1">Luk.10: 19 Ben size, yılanları ve akrepleri ayak altında ezmek ve düşmanın bütün gücünü alt etmek için yetki verdim. Hiçbir şey size zarar vermeyecektir.</p>

  <p class="calibre1"> </p>

  <p class="calibre1">Luk.10: 20 Bununla birlikte, ruhların size boyun eğmesine sevinmeyin, adlarınızın gökte yazılmış olmasına sevinin."</p>

  <p class="calibre1"> </p>

  <p class="calibre1">Luk.10: 21 O anda İsa Kutsal Ruh'un etkisiyle coşarak şöyle dedi: "Baba, yerin ve göğün Rabbi! Bu gerçekleri bilge ve akıllı kişilerden gizleyip küçük çocuklara açtığın için sana şükrederim. Evet Baba, senin isteğin buydu.</p>

  <p class="calibre1"> </p>

  <p class="calibre1">Luk.10: 22 "Babam her şeyi bana teslim etti. Oğul'un kim olduğunu Baba'dan başka kimse bilmez. Baba'nın kim olduğunu da Oğul'dan ve Oğul'un O'nu tanıtmak istediği kişilerden başkası bilmez."</p>

  <p class="calibre1"> </p>

  <p class="calibre1">Luk.10: 23 Sonra öğrencilerine dönüp özel olarak şöyle dedi: "Sizin gördüklerinizi gören gözlere ne mutlu!</p>

  <p class="calibre1"> </p>

  <p class="calibre1">Luk.10: 24 Size şunu söyleyeyim, nice peygamberler, nice krallar sizin ördüklerinizi görmek istediler, ama göremediler. Sizin işittiklerinizi işitmek istediler, ama işitemediler."</p>

  <p class="calibre1"> </p>

  <p class="calibre1">İyi Samiriyeli</p>

  <p class="calibre1"> </p>

  <p class="calibre1">Luk.10: 25 Bir Kutsal Yasa uzmanı İsa'yı denemek amacıyla gelip şöyle dedi: "Öğretmenim, sonsuz yaşamı miras almak için ne yapmalıyım?"</p>

  <p class="calibre1"> </p>

  <p class="calibre1">Luk.10: 26 İsa ona, "Kutsal Yasa'da ne yazılmıştır?" diye sordu. "Orada ne okuyorsun?"</p>

  <p class="calibre1"> </p>

  <p class="calibre1">Luk.10: 27 Adam şöyle karşılık verdi: "Tanrın Rab'bi bütün yüreğinle, bütün canınla, bütün gücünle ve bütün aklınla seveceksin. Komşunu da kendin gibi seveceksin."</p>

  <p class="calibre1"> </p>

  <p class="calibre1">Luk.10: 28 İsa ona, "Doğru yanıt verdin" dedi. "Bunu yap ve yaşayacaksın."</p>

  <p class="calibre1"> </p>

  <p class="calibre1">Luk.10: 29 Oysa adam kendini haklı çıkarmak isteyerek İsa'ya, "Peki, komşum kim?"dedi.</p>

  <p class="calibre1"> </p>

  <p class="calibre1">Luk.10: 30 İsa şöyle yanıt verdi: "Adamın biri Yeruşalim'den Eriha'ya inerken haydutların eline düştü. Onu soyup dövdüler, yarı ölü bırakıp gittiler.</p>

  <p class="calibre1"> </p>

  <p class="calibre1">Luk.10: 31 Bir rastlantı olarak o yoldan bir kâhin geçiyordu. Adamı görünce yolun öbür yanından geçip gitti.</p>

  <p class="calibre1"> </p>

  <p class="calibre1">Luk.10: 32 Bir Levili de oraya varıp adamı görünce aynı şekilde geçip gitti.</p>

  <p class="calibre1"> </p>

  <p class="calibre1">Luk.10: 33 O yoldan geçen bir Samiriyeli ise adamın bulunduğu yere gelip onu görünce, yüreği sızladı.</p>

  <p class="calibre1"> </p>

  <p class="calibre1">Luk.10: 34 Adamın yanına gitti, yaralarının üzerine yağla şarap dökerek sardı. Sonra adamı kendi hayvanına bindirip hana götürdü, onunla ilgilendi.</p>

  <p class="calibre1"> </p>

  <p class="calibre1">Luk.10: 35 Ertesi gün iki dinar çıkararak hancıya verdi. 'Ona iyi bak' dedi, 'Bundan fazla ne harcarsan, dönüşümde sana öderim.'</p>

  <p class="calibre1"> </p>

  <p class="calibre1">Luk.10: 36 "Sence bu üç kişiden hangisi haydutlar arasına düşen adama komşu gibi davrandı?"</p>

  <p class="calibre1"> </p>

  <p class="calibre1">Luk.10: 37 Yasa uzmanı, "Ona acıyıp yardım eden" dedi. İsa, "Git, sen de öyle yap" dedi.</p>

  <p class="calibre1"> </p>

  <p class="calibre1">İsa, Marta ve Meryem'in Evinde</p>

  <p class="calibre1"> </p>

  <p class="calibre1">Luk.10: 38 İsa, öğrencileriyle birlikte yola devam edip bir köye girdi. Marta adında bir kadın İsa'yı evinde konuk etti.</p>

  <p class="calibre1"> </p>

  <p class="calibre1">Luk.10: 39 Marta'nın Meryem adındaki kızkardeşi, Rab'bin ayakları dibine oturmuş O'nun konuşmasını dinliyordu.</p>

  <p class="calibre1"> </p>

  <p class="calibre1">Luk.10: 40 Marta ise işlerinin çokluğundan ötürü telaş içindeydi. İsa'nın yanına gelerek, "Ya Rab" dedi, "Kardeşimin beni hizmet işlerinde yalnız bırakmasına aldırmıyor musun? Ona söyle de bana yardım etsin."</p>

  <p class="calibre1"> </p>

  <p class="calibre1">Luk.10: 41 Rab ona şu karşılığı verdi: "Marta, Marta, sen çok şey için kaygılanıp telaşlanıyorsun.</p>

  <p class="calibre1"> </p>

  <p class="calibre1">Luk.10: 42 Oysa gerekli olan tek bir şey vardır. Meryem iyi olanı seçti ve bu kendisinden alınmayacak."</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 11</p>

  <p class="calibre1"> </p>

  <p class="calibre1">Nasıl Dua Etmeli</p>

  <p class="calibre1">(Mat.6:9-13; 7:7-11)</p>

  <p class="calibre1"> </p>

  <p class="calibre1">Luk.11: 1 İsa bir yerde dua ediyordu. Duasını bitirince öğrencilerinden biri, "Ya Rab"dedi, "Yahya'nın kendi öğrencilerine öğrettiği gibi sen de bize dua etmesini öğret."</p>

  <p class="calibre1"> </p>

  <p class="calibre1">Luk.11: 2 İsa onlara, "Dua ederken şöyle söyleyin" dedi: "Baba, adın kutsal kılınsın. Egemenliğin gelsin.</p>

  <p class="calibre1"> </p>

  <p class="calibre1">Luk.11: 3 Her gün bize gündelik ekmeğimizi ver.</p>

  <p class="calibre1"> </p>

  <p class="calibre1">Luk.11: 4 Günahlarımızı bağışla. Çünkü biz de bize karşı suç işleyen herkesi bağışlıyoruz. Ayartılmamıza izin verme."</p>

  <p class="calibre1"> </p>

  <p class="calibre1">Luk.11: 5-7 Sonra şöyle dedi: "Sizlerden birinin bir arkadaşı olur da gece yarısı ona gidip, 'Arkadaş, bana üç ekmek ödünç ver. Bir arkadaşım yoldan geldi, önüne koyacak bir şeyim yok' derse, öbürü içerden, 'Beni rahatsız etme! Kapı kilitli, çocuklarım da yanımda yatıyor. Kalkıp sana bir şey veremem' der mi hiç?</p>

  <p class="calibre1"> </p>

  <p class="calibre1">Luk.11: 8 Size şunu söyleyeyim, arkadaşlık gereği kalkıp ona istediğini vermese bile, adamın yüzsüzlüğünden ötürü kalkar, ihtiyacı neyse ona verir.</p>

  <p class="calibre1"> </p>

  <p class="calibre1">Luk.11: 9 "Ben size şunu söyleyeyim: Dileyin, size verilecek; arayın, bulacaksınız; kapıyı çalın, size açılacaktır.</p>

  <p class="calibre1"> </p>

  <p class="calibre1">Luk.11: 10 Çünkü her dileyen alır, arayan bulur, kapı çalana açılır.</p>

  <p class="calibre1"> </p>

  <p class="calibre1">Luk.11: 11 "Aranızda hangi baba, ekmek isteyen oğluna taş verir? Ya da balık isterse balık yerine yılan verir?</p>

  <p class="calibre1"> </p>

  <p class="calibre1">Luk.11: 12 Ya da yumurta isterse ona akrep verir?</p>

  <p class="calibre1"> </p>

  <p class="calibre1">Luk.11: 13 Sizler kötü yürekli olduğunuz halde çocuklarınıza güzel armağanlar vermeyi biliyorsanız, gökteki Baba'nın, kendisinden dileyenlere Kutsal Ruh'u vereceği çok daha kesin değil mi?"</p>

  <p class="calibre1"> </p>

  <p class="calibre1">İsa ve Baalzevul</p>

  <p class="calibre1">(Mat.12:22-30; Mar.3:20-27)</p>

  <p class="calibre1"> </p>

  <p class="calibre1">Luk.11: 14 İsa adamın birinden dilsiz bir cini kovuyordu. Cin çıkınca adamın dili çözüldü. Halk hayret içinde kaldı.</p>

  <p class="calibre1"> </p>

  <p class="calibre1">Luk.11: 15 Ama içlerinden bazıları, "Cinleri, cinlerin önderi Baalzevul'un gücüyle kovuyor" dediler.</p>

  <p class="calibre1"> </p>

  <p class="calibre1">Luk.11: 16 Bazıları ise O'nu denemek amacıyla gökten bir belirti göstermesini istediler.</p>

  <p class="calibre1"> </p>

  <p class="calibre1">Luk.11: 17 Onların ne düşündüğünü bilen İsa şöyle dedi: "Kendi içinde bölünen ülke yıkılır, kendi içinde bölünen ev çöker.</p>

  <p class="calibre1"> </p>

  <p class="calibre1">Luk.11: 18 Şeytan da kendi içinde bölünmüşse, onun egemenliği nasıl ayakta kalabilir? Siz, benim Baalzevul'un gücüyle cinleri kovduğumu söylüyorsunuz.</p>

  <p class="calibre1"> </p>

  <p class="calibre1">Luk.11: 19 Eğer ben cinleri Baalzevul'un gücüyle kovuyorsam, sizin adamlarınız kimin gücüyle kovuyor? Sizi bu durumda kendi adamlarınız yargılayacak.</p>

  <p class="calibre1"> </p>

  <p class="calibre1">Luk.11: 20 Ama ben cinleri Tanrı'nın eliyle kovuyorsam, Tanrı'nın Egemenliği üzerinize gelmiş demektir.</p>

  <p class="calibre1"> </p>

  <p class="calibre1">Luk.11: 21 "Tepeden tırnağa silahlanmış güçlü bir adam kendi evini koruduğu sürece, malları güvenlik içinde olur.</p>

  <p class="calibre1"> </p>

  <p class="calibre1">Luk.11: 22 Ne var ki, ondan daha güçlü biri saldırıp onu alt ettiğinde güvendiği bütün silahları elinden alır ve mallarını yağmalayarak bölüştürür.</p>

  <p class="calibre1"> </p>

  <p class="calibre1">Luk.11: 23 Benden yana olmayan bana karşıdır, benimle birlikte toplamayan dağıtıyor demektir.</p>

  <p class="calibre1"> </p>

  <p class="calibre1">Luk.11: 24 "Kötü ruh insandan çıkınca kurak yerlerde dolanıp huzur arar. Bulamayınca da, 'Çıktığım eve, kendi evime döneyim' der.</p>

  <p class="calibre1"> </p>

  <p class="calibre1">Luk.11: 25 Eve gelince orayı süpürülmüş, düzeltilmiş bulur.</p>

  <p class="calibre1"> </p>

  <p class="calibre1">Luk.11: 26 Bunun üzerine gider, kendisinden kötü yedi ruh daha alır ve eve girip yerleşirler. Böylece o kişinin son durumu ilkinden beter olur."</p>

  <p class="calibre1"> </p>

  <p class="calibre1">Luk.11: 27 İsa bu sözleri söylerken kalabalığın içinden bir kadın O'na, "Ne mutlu seni taşımış olan rahme, emzirmiş olan memelere!" diye seslendi.</p>

  <p class="calibre1"> </p>

  <p class="calibre1">Luk.11: 28 İsa, "Daha doğrusu, ne mutlu Tanrı'nın sözünü dinleyip uygulayanlara!" dedi.</p>

  <p class="calibre1"> </p>

  <p class="calibre1">Yunus'un Belirtisi</p>

  <p class="calibre1">(Mat.12:38-42)</p>

  <p class="calibre1"> </p>

  <p class="calibre1">Luk.11: 29 Çevredeki kalabalık büyürken İsa konuşmaya başladı. "Şimdiki kuşak kötü bir kuşaktır" dedi. "Doğaüstü bir belirti istiyor, ama ona Yunus'un belirtisinden başka bir belirti gösterilmeyecek.</p>

  <p class="calibre1"> </p>

  <p class="calibre1">Luk.11: 30 Yunus nasıl Ninova halkına bir belirti olduysa, İnsanoğlu da bu kuşak için öyle olacaktır.</p>

  <p class="calibre1"> </p>

  <p class="calibre1">Luk.11: 31 Güney Kraliçesi, yargı günü bu kuşağın adamlarıyla birlikte kalkıp onları yargılayacak. Çünkü kraliçe, Süleyman'ın bilgece sözlerini dinlemek için dünyanın ta öbür ucundan gelmişti. Bakın, Süleyman'dan daha üstün olan buradadır.</p>

  <p class="calibre1"> </p>

  <p class="calibre1">Luk.11: 32 Ninova halkı, yargı günü bu kuşakla birlikte kalkıp bu kuşağı yargılayacak. Çünkü Ninovalılar, Yunus'un çağrısı üzerine tövbe ettiler. Bakın, Yunus'tan daha üstün olan buradadır."</p>

  <p class="calibre1"> </p>

  <p class="calibre1">Bedenin Işığı</p>

  <p class="calibre1">(Mat.5:15; 6:22-23)</p>

  <p class="calibre1"> </p>

  <p class="calibre1">Luk.11: 33 "Hiç kimse kandil yakıp onu gizli yere ya da tahıl ölçeğinin altına koymaz. Tersine, içeri girenler ışığı görsünler diye onu kandilliğe koyar.</p>

  <p class="calibre1"> </p>

  <p class="calibre1">Luk.11: 34 Bedenin ışığı gözdür. Gözün sağlamsa, bütün bedenin de aydınlık olur. Gözün bozuksa, bedenin de karanlık olur.</p>

  <p class="calibre1"> </p>

  <p class="calibre1">Luk.11: 35 Öyleyse dikkat et, sendeki 'ışık' karanlık olmasın.</p>

  <p class="calibre1"> </p>

  <p class="calibre1">Luk.11: 36 Eğer bütün bedenin aydınlık olur ve hiçbir yanı karanlık kalmazsa, kandilin seni ışınlarıyla aydınlattığı zamanki gibi, bedenin tümden aydınlık olur."</p>

  <p class="calibre1"> </p>

  <p class="calibre1">Vay Halinize, Ferisiler!</p>

  <p class="calibre1">(Mat.23:1-36; 12:38-40)</p>

  <p class="calibre1"> </p>

  <p class="calibre1">Luk.11: 37 İsa konuşmasını bitirince bir Ferisi O'nu evine yemeğe çağırdı. O da içeri girerek sofraya oturdu.</p>

  <p class="calibre1"> </p>

  <p class="calibre1">Luk.11: 38 İsa'nın yemekten önce yıkanmadığını gören Ferisi şaştı.</p>

  <p class="calibre1"> </p>

  <p class="calibre1">Luk.11: 39 Rab ona şöyle dedi: "Siz Ferisiler, bardağın ve tabağın dışını temizlersiniz, ama içiniz açgözlülük ve kötülükle doludur.</p>

  <p class="calibre1"> </p>

  <p class="calibre1">Luk.11: 40 Ey akılsızlar! Dışı yapanla içi yapan aynı değil mi?</p>

  <p class="calibre1"> </p>

  <p class="calibre1">Luk.11: 41 Siz kaplarınızın içindekini sadaka olarak verin, o zaman sizin için her şey temiz olur.</p>

  <p class="calibre1"> </p>

  <p class="calibre1">Luk.11: 42 "Ama vay halinize, ey Ferisiler! Siz nanenin, sedefotunun ve her tür sebzenin ondalığını verirsiniz de, adaleti ve Tanrı sevgisini ihmal edersiniz. Ondalık vermeyi ihmal etmeden esas bunları yerine getirmeniz gerekirdi.</p>

  <p class="calibre1"> </p>

  <p class="calibre1">Luk.11: 43 Vay halinize, ey Ferisiler! Havralarda en seçkin yerlere kurulmaya, meydanlarda selamlanmaya bayılırsınız.</p>

  <p class="calibre1"> </p>

  <p class="calibre1">Luk.11: 44 Vay halinize! İnsanların, farkında olmadan üzerlerinde gezindiği belirsiz mezarlara benziyorsunuz."</p>

  <p class="calibre1"> </p>

  <p class="calibre1">Luk.11: 45 Kutsal Yasa uzmanlarından biri söz alıp İsa'ya, "Öğretmenim, bunları söylemekle bize de hakaret etmiş oluyorsun" dedi.</p>

  <p class="calibre1"> </p>

  <p class="calibre1">Luk.11: 46 İsa, "Sizin de vay halinize, ey Yasa uzmanları!" dedi. "İnsanlara taşınması güç yükler yüklersiniz, kendiniz ise bu yükleri kaldırmak için parmağınızı bile kıpırdatmazsınız.</p>

  <p class="calibre1"> </p>

  <p class="calibre1">Luk.11: 47 Vay halinize! Peygamberlerin anıtlarını yaparsınız, oysa onları sizin atalarınız öldürmüştür.</p>

  <p class="calibre1"> </p>

  <p class="calibre1">Luk.11: 48 Böylelikle atalarınızın yaptıklarına tanıklık ederek bunları onaylamış oluyorsunuz. Çünkü onlar peygamberleri öldürdüler, siz de anıtlarını yapıyorsunuz.</p>

  <p class="calibre1"> </p>

  <p class="calibre1">Luk.11: 49 İşte bunun için Tanrı'nın Bilgeliği şöyle demiştir: 'Ben onlara peygamberler ve elçiler göndereceğim, bunlardan kimini öldürecek, kimine zulmedecekler.'</p>

  <p class="calibre1"> </p>

  <p class="calibre1">Luk.11: 50-51 Böylece bu kuşak, Habil'in kanından tutun da, sunakla tapınak arasında öldürülen Zekeriya'nın kanına değin, dünyanın kuruluşundan beri akıtılan bütün peygamberlerin kanından sorumlu tutulacaktır. Evet, size söylüyorum, bu kuşak sorumlu tutulacaktır.</p>

  <p class="calibre1"> </p>

  <p class="calibre1">Luk.11: 52 Vay halinize, ey Yasa uzmanları! Bilgi kapısının anahtarını alıp götürdünüz. Kendiniz bu kapıdan girmediniz, girmek isteyenlere de engel oldunuz."</p>

  <p class="calibre1"> </p>

  <p class="calibre1">Luk.11: 53 İsa oradan ayrılınca, din bilginleriyle Ferisiler O'nu şiddetle sıkıştırarak birçok konuda ağzını aramaya başladılar.</p>

  <p class="calibre1"> </p>

  <p class="calibre1">Luk.11: 54 Ağzından çıkacak bir sözle O'nu tuzağa düşürmek için fırsat kolluyorlardı.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 12</p>

  <p class="calibre1"> </p>

  <p class="calibre1">Uyarılar ve Teşvikler</p>

  <p class="calibre1">(Mat.10:26-31)</p>

  <p class="calibre1"> </p>

  <p class="calibre1">Luk.12: 1 O sırada halktan binlerce kişi birbirlerini ezercesine toplanmıştı. İsa önce kendi öğrencilerine şunları söylemeye başladı: "Ferisiler'in mayasından -yani, ikiyüzlülükten- kaçının.</p>

  <p class="calibre1"> </p>

  <p class="calibre1">Luk.12: 2 Örtülü olup da açığa çıkarılmayacak, gizli olup da bilinmeyecek hiçbir şey yoktur.</p>

  <p class="calibre1"> </p>

  <p class="calibre1">Luk.12: 3 Bunun için karanlıkta söylediğiniz her söz gün ışığında duyulacak, kapalı kapılar ardında kulağa fısıldadıklarınız damlardan duyurulacaktır.</p>

  <p class="calibre1"> </p>

  <p class="calibre1">Luk.12: 4 "Siz dostlarıma söylüyorum, bedeni öldüren, ama ondan sonra başka bir şey yapamayanlardan korkmayın.</p>

  <p class="calibre1"> </p>

  <p class="calibre1">Luk.12: 5 Kimden korkmanız gerektiğini size açıklayayım: Kişiyi öldürdükten sonra cehenneme atma yetkisine sahip olan Tanrı'dan korkun. Evet, size söylüyorum, O'ndan korkun.</p>

  <p class="calibre1"> </p>

  <p class="calibre1">Luk.12: 6 Beş serçe iki meteliğe satılmıyor mu? Ama bunlardan bir teki bile Tanrı katında unutulmuş değildir.</p>

  <p class="calibre1"> </p>

  <p class="calibre1">Luk.12: 7 Nitekim başınızdaki bütün saçlar bile sayılıdır. Korkmayın, siz birçok serçeden daha değerlisiniz.</p>

  <p class="calibre1"> </p>

  <p class="calibre1">Luk.12: 8 "Size şunu söyleyeyim, insanların önünde beni açıkça kabul eden herkesi, İnsanoğlu da Tanrı'nın melekleri önünde açıkça kabul edecek.</p>

  <p class="calibre1"> </p>

  <p class="calibre1">Luk.12: 9 Ama kim beni insanlar önünde inkâr ederse, kendisi de Tanrı'nın melekleri önünde inkâr edilecek.</p>

  <p class="calibre1"> </p>

  <p class="calibre1">Luk.12: 10 İnsanoğlu'na karşı bir söz söyleyen herkes bağışlanacak. Oysa Kutsal Ruh'a küfreden bağışlanmayacaktır.</p>

  <p class="calibre1"> </p>

  <p class="calibre1">Luk.12: 11 "Sizi havra topluluklarının, yöneticilerin ve yetkililerin önüne çıkardıklarında, 'Kendimizi neyle, nasıl savunacağız?' ya da, 'Ne söyleyeceğiz?' diye kaygılanmayın.</p>

  <p class="calibre1"> </p>

  <p class="calibre1">Luk.12: 12 Kutsal Ruh o anda size ne söylemeniz gerektiğini öğretecektir."</p>

  <p class="calibre1"> </p>

  <p class="calibre1">Zengin Budala</p>

  <p class="calibre1"> </p>

  <p class="calibre1">Luk.12: 13 Kalabalığın içinden biri İsa'ya, "Öğretmenim, kardeşime söyle de mirası benimle paylaşsın" dedi.</p>

  <p class="calibre1"> </p>

  <p class="calibre1">Luk.12: 14 İsa ona şöyle dedi: "Ey adam! Kim beni üzerinizde yargıç ya da hakem yaptı?"</p>

  <p class="calibre1"> </p>

  <p class="calibre1">Luk.12: 15 Sonra onlara, "Dikkatli olun!" dedi. "Her türlü açgözlülükten sakının. Çünkü insanın yaşamı, malının çokluğuna bağlı değildir."</p>

  <p class="calibre1"> </p>

  <p class="calibre1">Luk.12: 16 İsa onlara şu benzetmeyi anlattı: "Zengin bir adamın toprakları bol ürün verdi.</p>

  <p class="calibre1"> </p>

  <p class="calibre1">Luk.12: 17 Adam kendi kendine, 'Ne yapacağım? Ürünlerimi koyacak yerim yok' diye düşündü.</p>

  <p class="calibre1"> </p>

  <p class="calibre1">Luk.12: 18 Sonra, 'Şöyle yapacağım' dedi. 'Ambarlarımı yıkıp daha büyüklerini yapacağım, bütün tahıllarımı ve mallarımı oraya yığacağım.</p>

  <p class="calibre1"> </p>

  <p class="calibre1">Luk.12: 19 Kendime, ey canım, yıllarca yetecek kadar bol malın var. Rahatına bak, ye, iç, yaşamın tadını çıkar diyeceğim.'</p>

  <p class="calibre1"> </p>

  <p class="calibre1">Luk.12: 20 "Ama Tanrı ona, 'Ey akılsız!' dedi. 'Bu gece canın senden istenecek. Biriktirdiğin bu şeyler kime kalacak?'</p>

  <p class="calibre1"> </p>

  <p class="calibre1">Luk.12: 21 "Kendisi için servet biriktiren, ama Tanrı katında zengin olmayan kişinin sonu böyle olur."</p>

  <p class="calibre1"> </p>

  <p class="calibre1">Kaygılanmayın</p>

  <p class="calibre1">(Mat.6:25-34)</p>

  <p class="calibre1"> </p>

  <p class="calibre1">Luk.12: 22 İsa öğrencilerine şöyle dedi: "Bu nedenle size şunu söylüyorum: 'Ne yiyeceğiz?' diye canınız için, 'Ne giyeceğiz?' diye bedeniniz için kaygılanmayın.</p>

  <p class="calibre1"> </p>

  <p class="calibre1">Luk.12: 23 Can yiyecekten, beden de giyecekten daha önemlidir.</p>

  <p class="calibre1"> </p>

  <p class="calibre1">Luk.12: 24 Kargalara bakın! Ne eker, ne biçerler; ne kilerleri, ne ambarları vardır. Tanrı yine de onları doyurur. Siz kuşlardan çok daha değerlisiniz!</p>

  <p class="calibre1"> </p>

  <p class="calibre1">Luk.12: 25 Hangi biriniz kaygılanmakla ömrünü bir anlık uzatabilir?</p>

  <p class="calibre1"> </p>

  <p class="calibre1">Luk.12: 26 Bu küçücük işe bile gücünüz yetmediğine göre, öbür konularda neden kaygılanıyorsunuz?</p>

  <p class="calibre1"> </p>

  <p class="calibre1">Luk.12: 27 "Zambakların nasıl büyüdüğüne bakın! Ne çalışırlar, ne de iplik eğirirler. Ama size şunu söyleyeyim, bütün görkemine karşın Süleyman bile bunlardan biri gibi giyinmiş değildi.</p>

  <p class="calibre1"> </p>

  <p class="calibre1">Luk.12: 28 Ey kıt imanlılar, bugün var olup yarın ocağa atılacak olan kır otunu böyle giydiren Tanrı'nın sizi de giydireceği çok daha kesindir.</p>

  <p class="calibre1"> </p>

  <p class="calibre1">Luk.12: 29 'Ne yiyeceğiz, ne içeceğiz?' diye düşünüp tasalanmayın.</p>

  <p class="calibre1"> </p>

  <p class="calibre1">Luk.12: 30 Dünya ulusları hep bu şeylerin peşinden giderler. Oysa Babanız, bunlara gereksinmeniz olduğunu bilir.</p>

  <p class="calibre1"> </p>

  <p class="calibre1">Luk.12: 31 Siz O'nun egemenliğinin ardından gidin, o zaman size bunlar da verilecektir.</p>

  <p class="calibre1"> </p>

  <p class="calibre1">Luk.12: 32 "Korkma, ey küçük sürü! Çünkü Babanız, egemenliği size vermeyi uygun gördü.</p>

  <p class="calibre1"> </p>

  <p class="calibre1">Luk.12: 33 Mallarınızı satın, sadaka olarak verin. Kendinize eskimeyen keseler, göklerde tükenmeyen bir hazine edinin. Orada ne hırsız ona yaklaşır, ne de güve onu yer.</p>

  <p class="calibre1"> </p>

  <p class="calibre1">Luk.12: 34 Hazineniz neredeyse, yüreğiniz de orada olacaktır."</p>

  <p class="calibre1"> </p>

  <p class="calibre1">Uyanık ve Hazırlıklı Olun</p>

  <p class="calibre1">(Mat.10:34-36; 24:42-51; Mar.10:38; 13:34-36)</p>

  <p class="calibre1"> </p>

  <p class="calibre1">Luk.12: 35 "Kuşaklarınız belinizde bağlı ve kandilleriniz yanar durumda hazır olun.</p>

  <p class="calibre1"> </p>

  <p class="calibre1">Luk.12: 36 Düğün şenliğinden dönecek olan efendilerinin gelip kapıyı çaldığı an kapıyı açmak için hazır bekleyen köleler gibi olun.</p>

  <p class="calibre1"> </p>

  <p class="calibre1">Luk.12: 37 Efendileri geldiğinde uyanık bulunan kölelere ne mutlu! Size doğrusunu söyleyeyim, efendileri beline kuşağını bağlayacak, kölelerini sofraya oturtacak ve gelip onlara hizmet edecek.</p>

  <p class="calibre1"> </p>

  <p class="calibre1">Luk.12: 38 Efendi gecenin ister ikinci, ister üçüncü nöbetinde gelsin, uyanık bulacağı kölelere ne mutlu!</p>

  <p class="calibre1"> </p>

  <p class="calibre1">Luk.12: 39 Ama şunu bilin ki, ev sahibi, hırsızın hangi saatte geleceğini bilse, evinin soyulmasına fırsat vermez.</p>

  <p class="calibre1"> </p>

  <p class="calibre1">Luk.12: 40 Siz de hazır olun. Çünkü İnsanoğlu beklemediğiniz saatte gelecektir."</p>

  <p class="calibre1"> </p>

  <p class="calibre1">Luk.12: 41 Petrus, "Ya Rab" dedi, "Bu benzetmeyi bizim için mi anlatıyorsun, yoksa herkes için mi?"</p>

  <p class="calibre1"> </p>

  <p class="calibre1">Luk.12: 42 Rab de şöyle dedi: "Efendinin, uşaklarına vaktinde azık vermek için başlarına atadığı güvenilir ve akıllı kâhya kimdir?</p>

  <p class="calibre1"> </p>

  <p class="calibre1">Luk.12: 43 Efendisi eve döndüğünde işinin başında bulacağı o köleye ne mutlu!</p>

  <p class="calibre1"> </p>

  <p class="calibre1">Luk.12: 44 Size gerçeği söyleyeyim, efendisi onu bütün malının üzerinde yetkili kılacak.</p>

  <p class="calibre1"> </p>

  <p class="calibre1">Luk.12: 45-46 Ama o köle içinden, 'Efendim gecikiyor' der, kadın ve erkek hizmetkârları dövmeye, yiyip içip sarhoş olmaya başlarsa, efendisi, onun beklemediği günde, ummadığı saatte gelecek, onu şiddetle cezalandırıp imansızlarla bir tutacaktır.</p>

  <p class="calibre1"> </p>

  <p class="calibre1">Luk.12: 47 "Efendisinin isteğini bilip de hazırlık yapmayan, onun isteğini yerine getirmeyen köle çok dayak yiyecek.</p>

  <p class="calibre1"> </p>

  <p class="calibre1">Luk.12: 48 Oysa bilmeden dayağı hak eden davranışlarda bulunan, az dayak yiyecek. Kime çok verilmişse, ondan çok istenecek. Kime çok şey emanet edilmişse, kendisinden daha fazlası istenecektir.</p>

  <p class="calibre1"> </p>

  <p class="calibre1">Luk.12: 49 "Ben dünyaya ateş yağdırmaya geldim. Keşke bu ateş daha şimdiden alevlenmiş olsaydı!</p>

  <p class="calibre1"> </p>

  <p class="calibre1">Luk.12: 50 Katlanmam gereken bir vaftiz var. Bu vaftiz gerçekleşinceye dek nasıl da sıkıntı çekiyorum!</p>

  <p class="calibre1"> </p>

  <p class="calibre1">Luk.12: 51 Yeryüzüne barış getirmeye mi geldiğimi sanıyorsunuz? Size hayır diyorum, ayrılık getirmeye geldim.</p>

  <p class="calibre1"> </p>

  <p class="calibre1">Luk.12: 52 Bundan böyle bir evde beş kişi, ikiye karşı üç, üçe karşı iki bölünmüş olacak.</p>

  <p class="calibre1"> </p>

  <p class="calibre1">Luk.12: 53 Baba oğluna karşı, oğul babasına karşı, anne kızına karşı, kız annesine karşı, kaynana gelinine karşı, gelin kaynanasına karşı olacaktır."</p>

  <p class="calibre1"> </p>

  <p class="calibre1">Belirtileri Anlamak</p>

  <p class="calibre1">(Mat.5:25-26; 16:2-3)</p>

  <p class="calibre1"> </p>

  <p class="calibre1">Luk.12: 54 İsa halka şunları da söyledi: "Batıda bir bulutun yükseldiğini görünce siz hemen, 'Sağanak geliyor' diyorsunuz, ve öyle oluyor.</p>

  <p class="calibre1"> </p>

  <p class="calibre1">Luk.12: 55 Rüzgarın güneyden estiğini görünce, 'Çok sıcak olacak' diyorsunuz, ve öyle oluyor.</p>

  <p class="calibre1"> </p>

  <p class="calibre1">Luk.12: 56 Sizi ikiyüzlüler! Yeryüzünün ve gökyüzünün görünümünden bir anlam çıkarabiliyorsunuz da, şimdiki zamanın anlamını nasıl oluyor da çıkaramıyorsunuz?</p>

  <p class="calibre1"> </p>

  <p class="calibre1">Luk.12: 57 "Doğru olana neden kendiniz karar vermiyorsunuz?</p>

  <p class="calibre1"> </p>

  <p class="calibre1">Luk.12: 58 Sizden davacı olanla birlikte yargıca giderken, yolda onunla anlaşmak için elinizden geleni yapın. Yoksa o sizi yargıcın önüne sürükler, yargıç gardiyanın eline verir, gardiyan da sizi hapse atar.</p>

  <p class="calibre1"> </p>

  <p class="calibre1">Luk.12: 59 Size şunu söyleyeyim, borcunuzun son kuruşunu ödemedikçe oradan asla çıkamazsınız."</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 13</p>

  <p class="calibre1"> </p>

  <p class="calibre1">Tövbe Ediniz</p>

  <p class="calibre1"> </p>

  <p class="calibre1">Luk.13: 1 O sırada bazı kişiler gelip İsa'ya bir haber getirdiler. Pilatus'un nasıl bazı Celileliler'i öldürüp kanlarını kendi kestikleri kurbanların kanına kattığını anlattılar.</p>

  <p class="calibre1"> </p>

  <p class="calibre1">Luk.13: 2 İsa onlara şöyle karşılık verdi: "Böyle acı çeken bu Celileliler'in, bütün öbür Celileliler'den daha günahlı olduğunu mu sanıyorsunuz?</p>

  <p class="calibre1"> </p>

  <p class="calibre1">Luk.13: 3 Size hayır diyorum. Ama tövbe etmezseniz, hepiniz böyle mahvolacaksınız.</p>

  <p class="calibre1"> </p>

  <p class="calibre1">Luk.13: 4 Ya da, Şiloah'taki kule üzerlerine yıkılınca ölen o on sekiz kişinin, Yeruşalim'de yaşayan öbür insanların hepsinden daha suçlu olduğunu mu sanıyorsunuz?</p>

  <p class="calibre1"> </p>

  <p class="calibre1">Luk.13: 5 Size hayır diyorum. Ama tövbe etmezseniz, hepiniz böyle mahvolacaksınız."</p>

  <p class="calibre1"> </p>

  <p class="calibre1">Meyve Vermeyen Ağaç</p>

  <p class="calibre1"> </p>

  <p class="calibre1">Luk.13: 6 İsa şu benzetmeyi anlattı: "Adamın birinin bağında dikili bir incir ağacı vardı. Adam gelip ağaçta meyve aradı, ama bulamadı.</p>

  <p class="calibre1"> </p>

  <p class="calibre1">Luk.13: 7 Bağcıya, 'Bak' dedi, 'Ben üç yıldır gelip bu incir ağacında meyve arıyorum, bulamıyorum. Onu kes. Toprağın besinini neden boş yere tüketsin?'</p>

  <p class="calibre1"> </p>

  <p class="calibre1">Luk.13: 8 "Bağcı, 'Efendim' diye karşılık verdi, 'Ağacı bir yıl daha bırak, bu arada ben çevresini kazıp gübreleyeyim.</p>

  <p class="calibre1"> </p>

  <p class="calibre1">Luk.13: 9 Gelecek yıl meyve verirse, ne iyi; vermezse, onu kesersin.'" Beli Bükük Bir Kadının İyileştirilmesi</p>

  <p class="calibre1"> </p>

  <p class="calibre1">Luk.13: 10 Bir Şabat Günü İsa, havralardan birinde öğretiyordu.</p>

  <p class="calibre1"> </p>

  <p class="calibre1">Luk.13: 11 On sekiz yıldır içinde hastalık ruhu bulunan bir kadın da oradaydı. İki büklüm olmuş, belini hiç doğrultamıyordu.</p>

  <p class="calibre1"> </p>

  <p class="calibre1">Luk.13: 12 İsa onu görünce yanına çağırdı. "Kadın" dedi, "Hastalığından kurtuldun."</p>

  <p class="calibre1"> </p>

  <p class="calibre1">Luk.13: 13 Ellerini kadının üzerine koydu. Kadın hemen doğruldu ve Tanrı'yı yüceltmeye başladı.</p>

  <p class="calibre1"> </p>

  <p class="calibre1">Luk.13: 14 İsa'nın hastayı Şabat Günü iyileştirmesine kızan havra yöneticisi kalabalığa seslenerek, "Çalışmak için altı gün vardır" dedi. "O günler gelip iyileşin, Şabat Günü değil."</p>

  <p class="calibre1"> </p>

  <p class="calibre1">Luk.13: 15 Rab ona şu karşılığı verdi: "Sizi ikiyüzlüler! Her biriniz Şabat Günü kendi öküzünü ya da eşeğini yemlikten çözüp suya götürmez mi?</p>

  <p class="calibre1"> </p>

  <p class="calibre1">Luk.13: 16 Buna göre, Şeytan'ın on sekiz yıldır bağlı tuttuğu, İbrahim'in bir kızı olan bu kadının da Şabat Günü bu bağdan çözülmesi gerekmez miydi?"</p>

  <p class="calibre1"> </p>

  <p class="calibre1">Luk.13: 17 İsa'nın bu sözleri, kendisine karşı gelenlerin hepsini utandırdı. Bütün kalabalık ise O'nun yaptığı görkemli işlerin tümünü sevinçle karşıladı.</p>

  <p class="calibre1"> </p>

  <p class="calibre1">Hardal Tanesi ve Maya</p>

  <p class="calibre1">(Mat.13:31-33; Mar.4:30-32)</p>

  <p class="calibre1"> </p>

  <p class="calibre1">Luk.13: 18 Sonra İsa şunları söyledi: "Tanrı'nın Egemenliği neye benzer, onu neye benzeteyim?</p>

  <p class="calibre1"> </p>

  <p class="calibre1">Luk.13: 19 Tanrı'nın Egemenliği, bir adamın bahçesine ektiği hardal tanesine benzer. Tane gelişip ağaç olur, kuşlar dallarında barınır."</p>

  <p class="calibre1"> </p>

  <p class="calibre1">Luk.13: 20 İsa yine, "Tanrı'nın Egemenliği'ni neye benzeteyim?" dedi.</p>

  <p class="calibre1"> </p>

  <p class="calibre1">Luk.13: 21 "O, bir kadının üç ölçek una karıştırdığı mayaya benzer. Sonunda bütün hamur kabarır."</p>

  <p class="calibre1"> </p>

  <p class="calibre1">Dar Kapı</p>

  <p class="calibre1">(Mat.7:13-14,21-23)</p>

  <p class="calibre1"> </p>

  <p class="calibre1">Luk.13: 22 İsa köy kent dolaşarak öğretiyor, Yeruşalim'e doğru ilerliyordu.</p>

  <p class="calibre1"> </p>

  <p class="calibre1">Luk.13: 23-24 Biri O'na, "Ya Rab" dedi, "Kurtulanların sayısı az mı olacak?" İsa oradakilere şöyle dedi: "Dar kapıdan girmeye gayret edin. Size şunu söyleyeyim, çok kişi içeri girmek isteyecek, ama giremeyecek.</p>

  <p class="calibre1"> </p>

  <p class="calibre1">Luk.13: 25 Ev sahibi kalkıp kapıyı kapattıktan sonra dışarıda durup, 'Ya Rab, kapıyı aç bize!' diyerek kapıyı vurmaya başlayacaksınız. "O da size, 'Kim olduğunuzu, nereden geldiğinizi bilmiyorum' diye karşılık verecek.</p>

  <p class="calibre1"> </p>

  <p class="calibre1">Luk.13: 26 "O zaman, 'Biz senin önünde yiyip içtik, sen de bizim sokaklarımızda öğrettin' demeye başlayacaksınız.</p>

  <p class="calibre1"> </p>

  <p class="calibre1">Luk.13: 27 "O da size şöyle diyecek: 'Kim olduğunuzu, nereden geldiğinizi bilmiyorum. Çekilin önümden, ey kötülük yapanlar!'</p>

  <p class="calibre1"> </p>

  <p class="calibre1">Luk.13: 28 "İbrahim'i, İshak'ı, Yakup'u ve bütün peygamberleri Tanrı'nın Egemenliği'nde, kendinizi ise dışarı atılmış gördüğünüz zaman, aranızda ağlayış ve diş gıcırtısı olacaktır.</p>

  <p class="calibre1"> </p>

  <p class="calibre1">Luk.13: 29 İnsanlar doğudan batıdan, kuzeyden güneyden gelecek ve Tanrı'nın Egemeniği'nde sofraya oturacaklar.</p>

  <p class="calibre1"> </p>

  <p class="calibre1">Luk.13: 30 Ve işte, sonuncu olan bazıları birinci, birinci olan bazıları da sonuncu olacak."</p>

  <p class="calibre1"> </p>

  <p class="calibre1">Ey Yeruşalim!</p>

  <p class="calibre1">(Mat.23:37-39)</p>

  <p class="calibre1"> </p>

  <p class="calibre1">Luk.13: 31 Tam o sırada bazı Ferisiler gelip İsa'ya, "Buradan ayrılıp başka yere git. Hirodes seni öldürmek istiyor" dediler.</p>

  <p class="calibre1"> </p>

  <p class="calibre1">Luk.13: 32 İsa onlara şöyle dedi: "Gidin, o tilkiye söyleyin, 'Bugün ve yarın cinleri kovup hastaları iyileştireceğim ve üçüncü gün hedefime ulaşacağım.'</p>

  <p class="calibre1"> </p>

  <p class="calibre1">Luk.13: 33 Yine de bugün, yarın ve öbür gün yoluma devam etmeliyim. Çünkü bir peygamberin Yeruşalim'in dışında ölmesi düşünülemez!</p>

  <p class="calibre1"> </p>

  <p class="calibre1">Luk.13: 34 "Ey Yeruşalim! Peygamberleri öldüren, kendisine gönderilenleri taşlayan Yeruşalim! Tavuğun civcivlerini kanatları altına topladığı gibi ben de kaç kez senin çocuklarını toplamak istedim, ama siz istemediniz.</p>

  <p class="calibre1"> </p>

  <p class="calibre1">Luk.13: 35 Bakın, eviniz ıssız bırakılacak! Size şunu söyleyeyim: 'Rab'bin adıyla gelene övgüler olsun!' diyeceğiniz zamana dek beni bir daha görmeyeceksiniz."</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 14</p>

  <p class="calibre1"> </p>

  <p class="calibre1">İsa Bir Ferisi'nin Evinde</p>

  <p class="calibre1"> </p>

  <p class="calibre1">Luk.14: 1 Bir Şabat Günü İsa Ferisiler'in ileri gelenlerinden birinin evine yemek yemeye gitti. Herkes O'nu dikkatle gözlüyordu.</p>

  <p class="calibre1"> </p>

  <p class="calibre1">Luk.14: 2 Önünde, vücudu su toplamış bir adam vardı.</p>

  <p class="calibre1"> </p>

  <p class="calibre1">Luk.14: 3 İsa, Kutsal Yasa uzmanlarına ve Ferisiler'e, "Şabat Günü bir hastayı iyileştirmek Kutsal Yasa'ya uygun mudur, değil midir?" diye sordu.</p>

  <p class="calibre1"> </p>

  <p class="calibre1">Luk.14: 4 Onlar ses çıkarmadılar. İsa adamı tutup iyileştirdi, sonra eve gönderdi.</p>

  <p class="calibre1"> </p>

  <p class="calibre1">Luk.14: 5 İsa onlara şöyle dedi: "Hanginiz oğlu ya da öküzü Şabat Günü kuyuya düşer de hemen çıkarmaz?"</p>

  <p class="calibre1"> </p>

  <p class="calibre1">Luk.14: 6 Onlar buna hiçbir karşılık veremediler.</p>

  <p class="calibre1"> </p>

  <p class="calibre1">Luk.14: 7-9 Yemeğe çağrılanların başköşeleri seçtiğini farkeden İsa, onlara şu benzetmeyi anlattı: "Biri seni düğüne çağırdığı zaman başköşeye kurulma. Belki senden daha saygın birini de çağırmıştır. İkinizi de çağıran gelip, 'Yerini bu adama ver' diyebilir. O zaman utançla kalkıp en arkaya geçersin.</p>

  <p class="calibre1"> </p>

  <p class="calibre1">Luk.14: 10 Bir yere çağrıldığın zaman git, en arkada otur. Öyle ki, seni çağıran gelince, 'Arkadaşım, daha öne buyurmaz mısın?' desin. O zaman seninle birlikte sofrada oturan herkesin önünde onurlandırılmış olursun.</p>

  <p class="calibre1"> </p>

  <p class="calibre1">Luk.14: 11 Kendini yücelten herkes alçaltılacak, kendini alçaltan yüceltilecektir."</p>

  <p class="calibre1"> </p>

  <p class="calibre1">Şölen Benzetmesi</p>

  <p class="calibre1">(Mat.22:1-10)</p>

  <p class="calibre1"> </p>

  <p class="calibre1">Luk.14: 12 İsa kendisini yemeğe çağırmış olana da şöyle dedi: "Bir öğlen ya da akşam yemeği verdiğin zaman dostlarını, kardeşlerini, akrabalarını ve zengin komşularını çağırma. Yoksa onlar da seni çağırarak karşılık verirler.</p>

  <p class="calibre1"> </p>

  <p class="calibre1">Luk.14: 13 Ama ziyafet verdiğin zaman yoksulları, kötürümleri, sakatları, körleri çağır.</p>

  <p class="calibre1"> </p>

  <p class="calibre1">Luk.14: 14 Böylece mutlu olursun. Çünkü bunlar sana karşılık verecek durumda değildirler. Karşılığı sana, doğru kişiler dirildiği zaman verilecektir."</p>

  <p class="calibre1"> </p>

  <p class="calibre1">Luk.14: 15 Sofrada oturanlardan biri bunu duyunca İsa'ya, "Tanrı'nın Egemenliği'nde yemek yiyecek olana ne mutlu!" dedi.</p>

  <p class="calibre1"> </p>

  <p class="calibre1">Luk.14: 16 İsa ona şöyle dedi: "Adamın biri büyük bir şölen hazırlayıp birçok konuk çağırdı.</p>

  <p class="calibre1"> </p>

  <p class="calibre1">Luk.14: 17 Şölen saati gelince davetlilere, 'Buyurun, her şey hazır' diye haber vermek üzere kölesini gönderdi.</p>

  <p class="calibre1"> </p>

  <p class="calibre1">Luk.14: 18 "Ne var ki, hepsi anlaşmışçasına özür dilemeye başladılar. Birincisi, 'Bir tarla satın aldım, gidip görmek zorundayım. Rica ederim, beni hoş gör' dedi.</p>

  <p class="calibre1"> </p>

  <p class="calibre1">Luk.14: 19 "Bir başkası, 'Beş çift öküz aldım, onları denemeye gidiyorum. Rica ederim, beni hoş gör' dedi.</p>

  <p class="calibre1"> </p>

  <p class="calibre1">Luk.14: 20 "Yine bir başkası, 'Yeni evlendim, bu nedenle gelemiyorum' dedi.</p>

  <p class="calibre1"> </p>

  <p class="calibre1">Luk.14: 21 "Köle geri dönüp durumu efendisine bildirdi. Bunun üzerine ev sahibi öfkelenerek kölesine, 'Koş' dedi, 'Kentin caddelerine, sokaklarına çık; yoksulları, kötürümleri, körleri, sakatları buraya getir.'</p>

  <p class="calibre1"> </p>

  <p class="calibre1">Luk.14: 22 "Köle, 'Efendim, buyruğun yerine getirilmiştir, ama daha yer var' dedi.</p>

  <p class="calibre1"> </p>

  <p class="calibre1">Luk.14: 23 "Efendisi köleye, 'Çıkıp yolları ve çit boylarını dolaş, bulduklarını gelmeye zorla da evim dolsun' dedi.</p>

  <p class="calibre1"> </p>

  <p class="calibre1">Luk.14: 24 'Size şunu söyleyeyim, ilk çağrılan o adamlardan hiçbiri benim yemeğimden tatmayacaktır.'"</p>

  <p class="calibre1"> </p>

  <p class="calibre1">İsa'nın Öğrencileri</p>

  <p class="calibre1">(Mat.10:37-38)</p>

  <p class="calibre1"> </p>

  <p class="calibre1">Luk.14: 25-26 Kalabalık halk toplulukları İsa'yla birlikte yol alıyordu. İsa dönüp onlara şöyle dedi: "Biri bana gelip de babasını, annesini, karısını, çocuklarını, kardeşlerini, hatta kendi canını bile gözden çıkarmazsa , öğrencim olamaz.</p>

  <p class="calibre1"> </p>

  <p class="calibre1">Luk.14: 27 Çarmıhını yüklenip ardımdan gelmeyen, öğrencim olamaz.</p>

  <p class="calibre1"> </p>

  <p class="calibre1">Luk.14: 28 "Aranızdan biri bir kule yapmak isterse, bunu tamamlayacak kadar parası var mı yok mu diye önce oturup yapacağı masrafı hesap etmez mi?</p>

  <p class="calibre1"> </p>

  <p class="calibre1">Luk.14: 29-30 Çünkü temel atıp da işi bitiremezse, durumu gören herkes, 'Bu adam inşaata başladı, ama bitiremedi' diyerek onunla eğlenmeye başlar.</p>

  <p class="calibre1"> </p>

  <p class="calibre1">Luk.14: 31 "Ya da hangi kral başka bir kralla savaşa gittiğinde, üzerine yirmi bin askerle yürüyen düşmana on bin askerle karşı koyabilir miyim diye önce oturup bir değerlendirme yapmaz?</p>

  <p class="calibre1"> </p>

  <p class="calibre1">Luk.14: 32 Eğer karşı koyamayacaksa, öbürü henüz uzaktayken elçiler gönderip barış koşullarını ister.</p>

  <p class="calibre1"> </p>

  <p class="calibre1">Luk.14: 33 Aynı şekilde sizden kim varını yoğunu gözden çıkarmazsa, öğrencim olamaz.</p>

  <p class="calibre1"> </p>

  <p class="calibre1">Luk.14: 34 "Tuz yararlıdır. Ama tuz tadını yitirirse, bir daha nasıl o tadı kazanabilir?</p>

  <p class="calibre1"> </p>

  <p class="calibre1">Luk.14: 35 Ne toprağa, ne de gübreye yarar; onu çöpe atarlar. İşitecek kulağı olan işitsin."</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 15</p>

  <p class="calibre1"> </p>

  <p class="calibre1">Kaybolan Koyun Benzetmesi</p>

  <p class="calibre1">(Mat.18:12-14)</p>

  <p class="calibre1"> </p>

  <p class="calibre1">Luk.15: 1 Bütün vergi görevlileriyle günahkârlar İsa'yı dinlemek için O'na akın ediyordu.</p>

  <p class="calibre1"> </p>

  <p class="calibre1">Luk.15: 2 Ferisiler'le din bilginleri ise, "Bu adam günahkârları kabul ediyor, onlarla birlikte yemek yiyor" diye söyleniyorlardı.</p>

  <p class="calibre1"> </p>

  <p class="calibre1">Luk.15: 3-4 Bunun üzerine İsa onlara şu benzetmeyi anlattı: "Sizlerden birinin yüz koyunu olsa ve bunlardan bir tanesini kaybetse, doksan dokuzu bozkırda bırakarak kaybolanı bulana dek onun ardına düşmez mi?</p>

  <p class="calibre1"> </p>

  <p class="calibre1">Luk.15: 5-6 Onu bulunca da sevinç içinde omuzlarına alır, evine döner; arkadaşlarını, komşularını çağırıp onlara, 'Benimle birlikte sevinin, kaybolan koyunumu buldum!' der.</p>

  <p class="calibre1"> </p>

  <p class="calibre1">Luk.15: 7 Size şunu söyleyeyim, aynı şekilde gökte, tövbe eden tek bir günahkâr için, tövbeyi gereksinmeyen doksan dokuz doğru kişi için duyulandan daha büyük sevinç duyulacaktır."</p>

  <p class="calibre1"> </p>

  <p class="calibre1">Kaybolan Para Benzetmesi</p>

  <p class="calibre1"> </p>

  <p class="calibre1">Luk.15: 8 "Ya da on gümüş parası olan bir kadın bunlardan bir tanesini kaybetse, kandil yakıp evi süpürerek parayı bulana dek her tarafı dikkatle aramaz mı?</p>

  <p class="calibre1"> </p>

  <p class="calibre1">Luk.15: 9 Parayı bulunca da arkadaşlarını, komşularını çağırıp, 'Benimle birlikte sevinin, kaybettiğim parayı buldum!' der.</p>

  <p class="calibre1"> </p>

  <p class="calibre1">Luk.15: 10 Size şunu söyleyeyim, aynı şekilde Tanrı'nın melekleri de tövbe eden bir tek günahkâr için sevinç duyacaklar." Kaybolan Oğul Benzetmesi</p>

  <p class="calibre1"> </p>

  <p class="calibre1">Luk.15: 11 İsa, "Bir adamın iki oğlu vardı" dedi.</p>

  <p class="calibre1"> </p>

  <p class="calibre1">Luk.15: 12 "Bunlardan küçüğü babasına, 'Baba' dedi, 'Malından payıma düşeni ver bana.' Baba da servetini iki oğlu arasında paylaştırdı.</p>

  <p class="calibre1"> </p>

  <p class="calibre1">Luk.15: 13 "Bundan birkaç gün sonra küçük oğul her şeyini toplayıp uzak bir ülkeye gitti. Orada sefahat içinde bir yaşam sürerek varını yoğunu çarçur etti.</p>

  <p class="calibre1"> </p>

  <p class="calibre1">Luk.15: 14 Delikanlı her şeyini harcadıktan sonra, o ülkede şiddetli bir kıtlık baş gösterdi, o da yokluk çekmeye başladı.</p>

  <p class="calibre1"> </p>

  <p class="calibre1">Luk.15: 15 Bunun üzerine gidip o ülkenin vatandaşlarından birinin hizmetine girdi. Adam onu, domuz gütmek üzere otlaklarına yolladı.</p>

  <p class="calibre1"> </p>

  <p class="calibre1">Luk.15: 16 Delikanlı, domuzların yediği keçiboynuzlarıyla karnını doyurmaya can atıyordu. Ama hiç kimse ona bir şey vermedi.</p>

  <p class="calibre1"> </p>

  <p class="calibre1">Luk.15: 17 "Aklı başına gelince şöyle dedi: 'Babamın nice işçisinin fazlasıyla yiyeceği var, bense burada açlıktan ölüyorum.</p>

  <p class="calibre1"> </p>

  <p class="calibre1">Luk.15: 18 Kalkıp babamın yanına döneceğim, ona, Baba diyeceğim, Tanrı'ya ve sana karşı günah işledim.</p>

  <p class="calibre1"> </p>

  <p class="calibre1">Luk.15: 19 Ben artık senin oğlun olarak anılmaya layık değilim. Beni işçilerinden biri gibi kabul et.'</p>

  <p class="calibre1"> </p>

  <p class="calibre1">Luk.15: 20 "Böylece kalkıp babasının yanına döndü. Kendisi daha uzaktayken babası onu gördü, ona acıdı, koşup boynuna sarıldı ve onu öptü.</p>

  <p class="calibre1"> </p>

  <p class="calibre1">Luk.15: 21 Oğlu ona, 'Baba' dedi, 'Tanrı'ya ve sana karşı günah işledim. Ben artık senin oğlun olarak anılmaya layık değilim.'</p>

  <p class="calibre1"> </p>

  <p class="calibre1">Luk.15: 22 "Babası ise kölelerine, 'Çabuk, en iyi kaftanı getirip ona giydirin!' dedi. 'Parmağına yüzük takın, ayaklarına çarık giydirin!</p>

  <p class="calibre1"> </p>

  <p class="calibre1">Luk.15: 23 Besili danayı getirip kesin, yiyelim, eğlenelim.</p>

  <p class="calibre1"> </p>

  <p class="calibre1">Luk.15: 24 Çünkü benim bu oğlum ölmüştü, yaşama döndü; kaybolmuştu, bulundu.' Böylece eğlenmeye başladılar.</p>

  <p class="calibre1"> </p>

  <p class="calibre1">Luk.15: 25 "Babanın büyük oğlu ise tarladaydı. Gelip eve yaklaştığında çalgı ve oyun seslerini duydu.</p>

  <p class="calibre1"> </p>

  <p class="calibre1">Luk.15: 26 Uşaklardan birini yanına çağırıp, 'Ne oluyor?' diye sordu.</p>

  <p class="calibre1"> </p>

  <p class="calibre1">Luk.15: 27 "O da, 'Kardeşin geldi, baban da ona sağ salim kavuştuğu için besili danayı kesti' dedi.</p>

  <p class="calibre1"> </p>

  <p class="calibre1">Luk.15: 28-29 "Büyük oğul öfkelendi, içeri girmek istemedi. Babası dışarı çıkıp ona yalvardı. Ama o, babasına şöyle yanıt verdi: 'Bak, bunca yıl senin için köle gibi çalıştım, hiçbir zaman buyruğundan çıkmadım. Ne var ki sen bana, arkadaşlarımla eğlenmem için hiçbir zaman bir oğlak bile vermedin.</p>

  <p class="calibre1"> </p>

  <p class="calibre1">Luk.15: 30 Oysa senin malını fahişelerle yiyen şu oğlun eve dönünce, onun için besili danayı kestin.'</p>

  <p class="calibre1"> </p>

  <p class="calibre1">Luk.15: 31 "Babası ona, 'Oğlum, sen her zaman yanımdasın, neyim varsa senindir' dedi.</p>

  <p class="calibre1"> </p>

  <p class="calibre1">Luk.15: 32 'Ama sevinip eğlenmek gerekiyordu. Çünkü bu kardeşin ölmüştü, yaşama döndü; kaybolmuştu, bulundu!'"</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 16</p>

  <p class="calibre1"> </p>

  <p class="calibre1">Kurnaz Kâhya</p>

  <p class="calibre1"> </p>

  <p class="calibre1">Luk.16: 1 İsa öğrencilerine şunları da anlattı: "Zengin bir adamın bir kâhyası vardı. Kâhya, efendisinin mallarını çarçur ediyor diye efendisine ihbar edildi.</p>

  <p class="calibre1"> </p>

  <p class="calibre1">Luk.16: 2 Efendisi kâhyayı çağırıp ona, 'Nedir bu senin hakkında duyduklarım? Kâhyalığının hesabını ver. Çünkü sen artık kâhyalık edemezsin' dedi.</p>

  <p class="calibre1"> </p>

  <p class="calibre1">Luk.16: 3 "Kâhya kendi kendine, 'Ne yapacağım ben?' dedi. 'Efendim kâhyalığı elimden alıyor. Toprak kazmaya gücüm yetmez, dilenmekten utanırım.</p>

  <p class="calibre1"> </p>

  <p class="calibre1">Luk.16: 4 Kâhyalıktan kovulduğum zaman başkaları beni evlerine kabul etsinler diye ne yapacağımı biliyorum.'</p>

  <p class="calibre1"> </p>

  <p class="calibre1">Luk.16: 5 "Böylelikle efendisine borcu olanların hepsini tek tek yanına çağırdı. Birincisine, 'Efendime ne kadar borcun var?' dedi.</p>

  <p class="calibre1"> </p>

  <p class="calibre1">Luk.16: 6 "Adam, 'Yüz ölçek zeytinyağı' karşılığını verdi. "Kâhya ona, 'Borç senedini al ve hemen otur, elli ölçek diye yaz' dedi.</p>

  <p class="calibre1"> </p>

  <p class="calibre1">Luk.16: 7 "Sonra bir başkasına, 'Senin borcun ne kadar?' dedi. "'Yüz ölçek buğday' dedi öteki. "Ona da, 'Borç senedini al, seksen ölçek diye yaz' dedi.</p>

  <p class="calibre1"> </p>

  <p class="calibre1">Luk.16: 8 "Efendisi, dürüst olmayan kâhyayı, akıllıca davrandığı için övdü. Gerçekten bu çağın insanları, kendilerine benzer kişilerle ilişkilerinde, ışıkta yürüyenlerden daha akıllı oluyorlar.</p>

  <p class="calibre1"> </p>

  <p class="calibre1">Luk.16: 9 Size şunu söyleyeyim, dünyanın aldatıcı servetini kendinize dost edinmek için kullanın ki, bu servet yok olunca sizi sonsuza dek kalacak konutlara Kabul etsinler."</p>

  <p class="calibre1"> </p>

  <p class="calibre1">Servet ve Güvenilirlik</p>

  <p class="calibre1"> </p>

  <p class="calibre1">Luk.16: 10 "En küçük işte güvenilir olan kişi, büyük işte de güvenilir olur. En küçük işte dürüst olmayan kişi, büyük işte de dürüst olmaz.</p>

  <p class="calibre1"> </p>

  <p class="calibre1">Luk.16: 11 Dünyanın aldatıcı serveti konusunda güvenilir değilseniz, gerçek serveti size kim emanet eder?</p>

  <p class="calibre1"> </p>

  <p class="calibre1">Luk.16: 12 Başkasının malı konusunda güvenilir değilseniz, kendi malınız olmak üzere size kim bir şey verir?</p>

  <p class="calibre1"> </p>

  <p class="calibre1">Luk.16: 13 "Hiçbir uşak iki efendiye kulluk edemez. Ya birinden nefret edip öbürünü sever, ya da birine bağlanıp öbürünü hor görür. Siz hem Tanrı'ya, hem paraya kulluk edemezsiniz."</p>

  <p class="calibre1"> </p>

  <p class="calibre1">Luk.16: 14 Parayı seven Ferisiler bütün bu sözleri duyunca İsa'yla alay etmeye başladılar.</p>

  <p class="calibre1"> </p>

  <p class="calibre1">Luk.16: 15 O da onlara şöyle dedi: "Siz insanlar önünde kendinizi temize çıkarıyorsunuz, ama Tanrı yüreğinizi biliyor. İnsanların gururlandıkları ne varsa, Tanrı'ya iğrenç gelir.</p>

  <p class="calibre1"> </p>

  <p class="calibre1">Luk.16: 16 "Kutsal Yasa ve peygamberlerin devri Yahya'nın zamanına dek sürdü. O zamandan bu yana Tanrı'nın Egemenliği müjdeleniyor ve herkes oraya zorla girmeye çalışıyor.</p>

  <p class="calibre1"> </p>

  <p class="calibre1">Luk.16: 17 Yerin ve göğün ortadan kalkması, Kutsal Yasa'nın ufacık bir noktasının yok olmasından daha kolaydır.</p>

  <p class="calibre1"> </p>

  <p class="calibre1">Luk.16: 18 "Karısını boşayıp başkasıyla evlenen zina etmiş olur. Kocasından boşanmış bir kadınla evlenen de zina etmiş olur."</p>

  <p class="calibre1"> </p>

  <p class="calibre1">Dilenci ile Zengin Adam</p>

  <p class="calibre1"> </p>

  <p class="calibre1">Luk.16: 19 "Zengin bir adam vardı. Mor, ince keten giysiler giyer, bolluk içinde her gün eğlenirdi.</p>

  <p class="calibre1"> </p>

  <p class="calibre1">Luk.16: 20-21 Her tarafı yara içinde olan Lazar adında yoksul bir adam bu zenginin kapısının önüne bırakılırdı; zenginin sofrasından düşen kırıntılarla karnını doyurmaya can atardı. Bir yandan da köpekler gelip onun yaralarını yalardı.</p>

  <p class="calibre1"> </p>

  <p class="calibre1">Luk.16: 22 "Bir gün yoksul adam öldü, melekler onu alıp İbrahim'in yanına götürdüler. Sonra zengin adam da öldü ve gömüldü.</p>

  <p class="calibre1"> </p>

  <p class="calibre1">Luk.16: 23 Ölüler diyarında ıstırap çeken zengin adam başını kaldırıp uzakta İbrahim'i ve onun yanında Lazar'ı gördü.</p>

  <p class="calibre1"> </p>

  <p class="calibre1">Luk.16: 24 'Ey babamız İbrahim, acı bana!' diye seslendi. 'Lazar'ı gönder de parmağının ucunu suya batırıp dilimi serinletsin. Bu alevlerin içinde azap çekiyorum.'</p>

  <p class="calibre1"> </p>

  <p class="calibre1">Luk.16: 25 "İbrahim, 'Oğlum' dedi, 'Yaşamın boyunca senin iyilik payını, Lazar'ın da kötülük payını aldığını unutma. Şimdiyse o burada teselli ediliyor, sen de azap çekiyorsun.</p>

  <p class="calibre1"> </p>

  <p class="calibre1">Luk.16: 26 Üstelik, aramıza öyle bir uçurum kondu ki, ne buradan size gelmek isteyenler gelebilir, ne de oradan kimse bize gelebilir.'</p>

  <p class="calibre1"> </p>

  <p class="calibre1">Luk.16: 27 "Zengin adam şöyle dedi: 'Öyleyse baba, sana rica ederim, Lazar'ı babamın evine gönder.</p>

  <p class="calibre1"> </p>

  <p class="calibre1">Luk.16: 28 Çünkü beş kardeşim var. Lazar onları uyarsın ki, onlar da bu ıstırap yerine düşmesinler.'</p>

  <p class="calibre1"> </p>

  <p class="calibre1">Luk.16: 29 "İbrahim, 'Onlarda Musa'nın ve peygamberlerin sözleri var, onları dinlesinler' dedi.</p>

  <p class="calibre1"> </p>
</body>
</html>
