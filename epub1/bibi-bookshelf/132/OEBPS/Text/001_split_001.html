<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="Atlantis Word Processor 1.6.5.2" name="Generator" />

  <title>Title page</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 5.000000pt; margin-top: 5.000000pt; }
                @font-face {
    font-family: "Arial";
    font-style: normal;
    font-weight: bold;
    src: url(../Fonts/ARIALBD.TTF)
    }

                @font-face {
    font-family: "Arial";
    font-style: normal;
    font-weight: normal;
    src: url(../Fonts/ARIAL.TTF)
    }
</style>
</head>

<body class="calibre">
  <p class="calibre1"> </p>

  <p class="calibre1">Yu.21: 22 İsa, "Ben gelinceye dek onun yaşamasını istiyorsam, bundan sana ne?" dedi. "Sen ardımdan gel!"</p>

  <p class="calibre1"> </p>

  <p class="calibre1">Yu.21: 23 Bu yüzden kardeşler arasında o öğrencinin ölmeyeceğine dair bir söylenti çıktı. Ama İsa Petrus'a, "O ölmeyecek" dememişti. Sadece, "Ben gelinceye dek onun yaşamasını istiyorsam, bundan sana ne?" demişti.</p>

  <p class="calibre1"> </p>

  <p class="calibre1">Yu.21: 24 Bütün bunlara tanıklık eden ve bunları yazan öğrenci budur. Onun tanıklığının doğru olduğunu biliyoruz.</p>

  <p class="calibre1"> </p>

  <p class="calibre1">Yu.21: 25 İsa'nın yaptığı daha başka çok şey vardır. Bunlar tek tek yazılsaydı, sanırım yazılan kitaplar dünyaya sığmazdı.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">DİPNOTLAR:</p>

  <p class="calibre1"> </p>

  <p class="calibre1">1:1,2 "Tanrı'yla birlikteydi" ya da "Tanrı'daydı".</p>

  <p class="calibre1">1:5 "Alt edemedi" ya da "Anlamadı".</p>

  <p class="calibre1">1:14 "İnsan" ya da "Beden".</p>

  <p class="calibre1">1:1920 "Yahudi yetkililer": Grekçe "Yahudiler". Yuhanna bu sözcüğü birçok yerde Yahudi yetkililer anlamında kullanıyor.</p>

  <p class="calibre1">1:42 "Kaya": Grekçe "Petros".</p>

  <p class="calibre1">2:4 "Anne": Grekçe "Kadın".</p>

  <p class="calibre1">2:6 "Seksenle yüz yirmi litre": Grekçe "İki üç metritis"  (bkz. Birimler Cetveli).</p>

  <p class="calibre1">3:3 "Yeniden" ya da "Yukarıdan".</p>

  <p class="calibre1">3:13 "Gökten inmiş olan": Bazı Grekçe elyazmalarında, "Gökten inmiş ve gökte olan" diye geçer.</p>

  <p class="calibre1">5:34 Birçok Grekçe elyazmasında ayet şöyle devam eder: "Havuzun çalkanmasını beklerlerdi. Çünkü Rab'bin bir meleği zaman zaman havuzun içine iner, suyu çalkardı. Suyun çalkanmasından sonra havuza ilk giren, tutulduğu herhangi bir hastalıktan kurtulurdu."</p>

  <p class="calibre1">6:19 "Üç mil kadar": Grekçe "Yirmi beş ile otuz stadion"  bkz. Birimler Cetveli).</p>

  <p class="calibre1">6:27 "Bu onayı vermiştir" ya da "Mühür basmıştır".</p>

  <p class="calibre1">6:65 "Baba'nın bana yöneltmediği hiç kimse bana gelemez": Grekçe "Kendisine Baba'dan verilmedikçe hiç kimse bana gelemez".</p>

  <p class="calibre1">7:15 "Nasıl bu kadar bilgili olabilir?" ya da "Kutsal Yazılar'ı nasıl biliyor?"</p>

  <p class="calibre1">7:21 "Mucize": Grekçe "İş" (bkz. Yu.5: 116).</p>

  <p class="calibre1">8:11 Birçok Grekçe elyazmasında 7:538:11 ayetleri yoktur.</p>

  <p class="calibre1">8:24 "Benim O olduğuma": Grekçe "Ben olduğuma"  (bkz. Çık.3:14). Aynı ifade 28. ve 58. ayetlerde de geçer.</p>

  <p class="calibre1">8:44 "Yalan söylemesi doğaldır": Grekçe "Yalan söylediği zaman kendininkilerden söyler".</p>

  <p class="calibre1">9:24 "Tanrı hakkı için doğruyu söyle": Grekçe "Tanrı'ya yücelik ver". Bu deyim, birine ant içirmek için kullanılırdı (bkz. Yşu.7:19).</p>

  <p class="calibre1">11:16 "İkiz": Grekçe "Didimos".</p>

  <p class="calibre1">11:18 "On beş ok atımı": Yaklaşık 2.8 km.</p>

  <p class="calibre1">12:3 "Yarım litre kadar": Grekçe "Bir litra" (bkz. Birimler Cetveli).</p>

  <p class="calibre1">12:25 "Canını gözden çıkaran": Grekçe "Canından nefret eden".</p>

  <p class="calibre1">12:31 "Bu dünyanın egemeni": Şeytan.</p>

  <p class="calibre1">13:18 "Bana ihanet etti": Grekçe "Bana karşı ökçesini kaldırdı".</p>

  <p class="calibre1">13:19 "Benim O olduğuma": Grekçe "Ben olduğuma" (bkz. Çık.3:14).</p>

  <p class="calibre1">14:30 "Bu dünyanın egemeni": Şeytan.</p>

  <p class="calibre1">16:11 "Bu dünyanın egemeni": Şeytan.</p>

  <p class="calibre1">17:12 "Mahva giden adamdan": Grekçe "Mahv oğlundan".</p>

  <p class="calibre1">17:19 "Adıyorum" ya da "Kutsal kılıyorum".</p>

  <p class="calibre1">18:28 "Dinsel kuralları bozmamak": Grekçe "Kirlenmemek". Yahudi olmayanlarla yakın ilişkilerde bulunan Yahudiler dinsel açıdan kirli sayılır, kutsal Fısıh Bayramı'nı kutlayamazdı.</p>

  <p class="calibre1">19:13 "Taş Döşeme": Yeruşalim'deki vali konağının taş döşenmiş avlusu.</p>

  <p class="calibre1">19:26 "Anne": Grekçe "Kadın".</p>

  <p class="calibre1">19:39 "Otuz litre": Grekçe "Yüz litra" (bkz. Birimler Cetveli).</p>

  <p class="calibre1">20:24 "İkiz": Grekçe "Didimos".</p>

  <p class="calibre1">21:12 "İkiz": Grekçe "Didimos".</p>

  <p class="calibre1">21:8 "İki yüz arşın": Yaklaşık 105 m._</p>

  <p class="calibre1"> </p>

  <p class="calibre1"><span class="t"><b class="calibre2">MATTA</b></span></p>

  <p class="calibre1"><span class="t2"> </span></p>

  <p class="calibre1">BÖLÜM 1</p>

  <p class="calibre1"> </p>

  <p class="calibre1">İsa Mesih'in Soyu</p>

  <p class="calibre1">(Luk.3:23-38)</p>

  <p class="calibre1"> </p>

  <p class="calibre1">Mat.1: 1-2 İbrahim oğlu, Davut oğlu İsa Mesih'in soy kaydı şöyledir:İbrahim İshak'ın babasıydı,İshak Yakup'un babasıydı,Yakup Yahuda ve kardeşlerinin babasıydı,</p>

  <p class="calibre1"> </p>

  <p class="calibre1">Mat.1: 3 Yahuda, Tamar'dan doğan Peres'le Zerah'ın babasıydı,Peres Hesron'un babasıydı,Hesron Ram'ın babasıydı,</p>

  <p class="calibre1"> </p>

  <p class="calibre1">Mat.1: 4 Ram Amminadav'ın babasıydı,Amminadav Nahşon'un babasıydı,Nahşon Salmon'un babasıydı,</p>

  <p class="calibre1"> </p>

  <p class="calibre1">Mat.1: 5 Salmon, Rahav'dan doğan Boaz'ın babasıydı,Boaz, Rut'tan doğan Ovet'in babasıydı,Ovet İşay'ın babasıydı,</p>

  <p class="calibre1"> </p>

  <p class="calibre1">Mat.1: 6 İşay Kral Davut'un babasıydı,Davut, Uriya'nın karısından doğan Süleyman'ın babasıydı,</p>

  <p class="calibre1"> </p>

  <p class="calibre1">Mat.1: 7 Süleyman Rehavam'ın babasıydı,Rehavam Aviya'nın babasıydı,Aviya Asa'nın babasıydı,</p>

  <p class="calibre1"> </p>

  <p class="calibre1">Mat.1: 8 Asa Yehoşafat'ın babasıydı,Yehoşafat Yoram'ın babasıydı,Yoram Uzziya'nın babasıydı,</p>

  <p class="calibre1"> </p>

  <p class="calibre1">Mat.1: 9 Uzziya Yotam'ın babasıydı,Yotam Ahaz'ın babasıydı,Ahaz Hizkiya'nın babasıydı,</p>

  <p class="calibre1"> </p>

  <p class="calibre1">Mat.1: 10 Hizkiya Manaşşe'nin babasıydı,Manaşşe Amon'un babasıydı,Amon Yoşiya'nın babasıydı,</p>

  <p class="calibre1"> </p>

  <p class="calibre1">Mat.1: 11 Yoşiya, Babil sürgünü sırasında doğan Yehoyakin'le kardeşlerinin babasıydı,</p>

  <p class="calibre1"> </p>

  <p class="calibre1">Mat.1: 12 Yehoyakin, Babil sürgününden sonra doğan Şealtiel'in babasıydı,Şealtiel Zerubbabil'in babasıydı,</p>

  <p class="calibre1"> </p>

  <p class="calibre1">Mat.1: 13 Zerubbabil Avihut'un babasıydı,Avihut Elyakim'in babasıydı,Elyakim Azor'un babasıydı,</p>

  <p class="calibre1"> </p>

  <p class="calibre1">Mat.1: 14 Azor Sadok'un babasıydı,Sadok Ahim'in babasıydı,Ahim Elihut'un babasıydı,</p>

  <p class="calibre1"> </p>

  <p class="calibre1">Mat.1: 15 Elihut Elazar'ın babasıydı,Elazar Mattan'ın babasıydı,Mattan Yakup'un babasıydı,</p>

  <p class="calibre1"> </p>

  <p class="calibre1">Mat.1: 16 Yakup Meryem'in kocası Yusuf'un babasıydı.Meryem'den Mesih diye tanınan İsa doğdu.</p>

  <p class="calibre1"> </p>

  <p class="calibre1">Mat.1: 17 Buna göre, İbrahim'den Davut'a kadar toplam on dört kuşak, Davut'tan Babil sürgününe kadar on dört kuşak, Babil sürgününden Mesih'e kadar on dört kuşak vardır.</p>

  <p class="calibre1"> </p>

  <p class="calibre1">İsa Mesih'in Doğumu</p>

  <p class="calibre1">(Luk.2:1-7)</p>

  <p class="calibre1"> </p>

  <p class="calibre1">Mat.1: 18 İsa Mesih'in doğumu şöyle oldu: Annesi Meryem, Yusuf'la nişanlıydı. Ama birlikte olmalarından önce Meryem'in Kutsal Ruh'tan gebe olduğu anlaşıldı.</p>

  <p class="calibre1"> </p>

  <p class="calibre1">Mat.1: 19 Nişanlısı Yusuf, doğru bir adam olduğu ve onu herkesin önünde utandırmak istemediği için ondan sessizce ayrılmak niyetindeydi.</p>

  <p class="calibre1"> </p>

  <p class="calibre1">Mat.1: 20 Ama böyle düşünmesi üzerine Rab'bin bir meleği rüyada ona görünerek şöyle dedi: "Davut oğlu Yusuf, Meryem'i kendine eş olarak almaktan korkma. Çünkü onun rahminde oluşan, Kutsal Ruh'tandır.</p>

  <p class="calibre1"> </p>

  <p class="calibre1">Mat.1: 21 Meryem bir oğul doğuracak. Adını İsa koyacaksın. Çünkü halkını günahlarından O kurtaracak."</p>

  <p class="calibre1"> </p>

  <p class="calibre1">Mat.1: 22 Bütün bunlar, Rab'bin peygamber aracılığıyla bildirdiği şu söz yerine gelsin diye oldu:</p>

  <p class="calibre1"> </p>

  <p class="calibre1">Mat.1: 23 "İşte, kız gebe kalıp bir oğul doğuracak; adını İmmanuel koyacaklar."İmmanuel, Tanrı bizimle demektir.</p>

  <p class="calibre1"> </p>

  <p class="calibre1">Mat.1: 24 Yusuf uyanınca Rab'bin meleğinin buyruğuna uydu ve Meryem'i eş olarak yanına aldı.</p>

  <p class="calibre1"> </p>

  <p class="calibre1">Mat.1: 25 Ama oğlunu doğuruncaya dek Yusuf ona dokunmadı. Doğan çocuğun adını İsa koydu.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 2</p>

  <p class="calibre1"> </p>

  <p class="calibre1">Yıldızbilimcilerin Ziyareti</p>

  <p class="calibre1"> </p>

  <p class="calibre1">Mat.2: 1-2 İsa'nın Kral Hirodes devrinde Yahudiye'nin Beytlehem Kenti'nde doğmasından sonra bazı yıldızbilimciler doğudan Yeruşalim'e gelip şöyle dediler: "Yahudiler'in Kralı olarak doğan çocuk nerede? Doğuda O'nun yıldızını gördük ve O'na tapınmaya geldik."</p>

  <p class="calibre1"> </p>

  <p class="calibre1">Mat.2: 3 Kral Hirodes bunu duyunca kendisi de bütün Yeruşalim halkı da tedirgin oldu.</p>

  <p class="calibre1"> </p>

  <p class="calibre1">Mat.2: 4 Bütün başkâhinleri ve halkın din bilginlerini toplayarak onlara Mesih'in nerede doğacağını sordu.</p>

  <p class="calibre1"> </p>

  <p class="calibre1">Mat.2: 5 "Yahudiye'nin Beytlehem Kenti'nde" dediler. "Çünkü peygamber aracılığıyla şöyle yazılmıştır:</p>

  <p class="calibre1"> </p>

  <p class="calibre1">Mat.2: 6 'Ey sen, Yahuda'daki Beytlehem,Yahuda önderleri arasında hiç de en önemsizi değilsin! Çünkü halkım İsrail'i güdecek önder Senden çıkacak.'"</p>

  <p class="calibre1"> </p>

  <p class="calibre1">Mat.2: 7 Bunun üzerine Hirodes yıldızbilimcileri gizlice çağırıp onlardan yıldızın göründüğü anı tam olarak öğrendi.</p>

  <p class="calibre1"> </p>

  <p class="calibre1">Mat.2: 8 "Gidin, çocuğu dikkatle arayın, bulunca bana haber verin, ben de gelip O'na tapınayım" diyerek onları Beytlehem'e gönderdi.</p>

  <p class="calibre1"> </p>

  <p class="calibre1">Mat.2: 9 Yıldızbilimciler, kralı dinledikten sonra yola çıktılar. Doğuda görmüş oldukları yıldız onlara yol gösteriyordu, çocuğun bulunduğu yerin üzerine varınca durdu.</p>

  <p class="calibre1"> </p>

  <p class="calibre1">Mat.2: 10 Yıldızı gördüklerinde olağanüstü bir sevinç duydular.</p>

  <p class="calibre1"> </p>

  <p class="calibre1">Mat.2: 11 Eve girip çocuğu annesi Meryem'le birlikte görünce yere kapanarak O'na tapındılar. Hazinelerini açıp O'na armağan olarak altın, günnük ve mür sundular.</p>

  <p class="calibre1"> </p>

  <p class="calibre1">Mat.2: 12 Sonra gördükleri bir düşte Hirodes'in yanına dönmemeleri için uyarılınca ülkelerine başka yoldan döndüler.</p>

  <p class="calibre1"> </p>

  <p class="calibre1">Mısır'a Kaçış</p>

  <p class="calibre1"> </p>

  <p class="calibre1">Mat.2: 13 Yıldızbilimciler gittikten sonra Rab'bin bir meleği Yusuf'a rüyada görünerek, "Kalk!" dedi, "Çocukla annesini al, Mısır'a kaç. Ben sana haber verinceye dek orada kal. Çünkü Hirodes öldürmek için çocuğu aratacak."</p>

  <p class="calibre1"> </p>

  <p class="calibre1">Mat.2: 14 Böylece Yusuf kalktı, aynı gece çocukla annesini alıp Mısır'a doğru yola çıktı.</p>

  <p class="calibre1"> </p>

  <p class="calibre1">Mat.2: 15 Hirodes'in ölümüne dek orada kaldı. Bu, Rab'bin peygamber aracılığıyla bildirdiği şu söz yerine gelsin diye oldu: "Oğlumu Mısır'dan çağırdım."</p>

  <p class="calibre1"> </p>

  <p class="calibre1">Mat.2: 16 Hirodes, yıldızbilimciler tarafından aldatıldığını anlayınca çok öfkelendi. Onlardan öğrendiği vakti göz önüne alarak Beytlehem ve bütün yöresinde bulunan iki ve iki yaşından küçük erkek çocukların hepsini öldürttü.</p>

  <p class="calibre1"> </p>

  <p class="calibre1">Mat.2: 17 Böylelikle Peygamber Yeremya aracılığıyla bildirilen şu söz yerine gelmiş oldu:</p>

  <p class="calibre1"> </p>

  <p class="calibre1">Mat.2: 18 "Rama'da bir ses duyuldu, Ağlayış ve acı feryat sesleri! Çocukları için ağlayan Rahel Avutulmak istemiyor. Çünkü onlar yok artık!"</p>

  <p class="calibre1"> </p>

  <p class="calibre1">Nasıra'ya Dönüş</p>

  <p class="calibre1"> </p>

  <p class="calibre1">Mat.2: 19-20 Hirodes öldükten sonra, Rab'bin bir meleği Mısır'da Yusuf'a rüyada görünerek, "Kalk!" dedi, "Çocukla annesini al, İsrail'e dön. Çünkü çocuğun canına kıymak isteyenler öldü."</p>

  <p class="calibre1"> </p>

  <p class="calibre1">Mat.2: 21 Bunun üzerine Yusuf kalktı, çocukla annesini alıp İsrail'e döndü.</p>

  <p class="calibre1"> </p>

  <p class="calibre1">Mat.2: 22 Ama Yahudiye'de Hirodes'in yerine oğlu Arhelas'ın kral olduğunu duyunca oraya gitmekten korktu. Rüyada uyarılınca Celile bölgesine gitti.</p>

  <p class="calibre1"> </p>

  <p class="calibre1">Mat.2: 23 Oraya varınca Nasıra denen kente yerleşti. Bu, peygamberler aracılığıyla bildirilen, "O'na Nasıralı denecektir" sözü yerine gelsin diye oldu.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 3</p>

  <p class="calibre1"> </p>

  <p class="calibre1">Yahya'nın Çağrısı</p>

  <p class="calibre1">(Mar.1:1-8; Luk.3:1-18; Yu.1:19-28)</p>

  <p class="calibre1"> </p>

  <p class="calibre1">Mat.3: 1-2 O günlerde Vaftizci Yahya Yahudiye Çölü'nde ortaya çıktı. Şu çağrıyı yapıyordu: "Tövbe edin! Göklerin Egemenliği yaklaşmıştır."</p>

  <p class="calibre1"> </p>

  <p class="calibre1">Mat.3: 3 Nitekim Peygamber Yeşaya aracılığıyla sözü edilen kişi Yahya'dır. Yeşaya şöyle demişti: "Çölde haykıran,'Rab'bin yolunu hazırlayın,Geçeceği patikaları düzleyin' diye sesleniyor."</p>

  <p class="calibre1"> </p>

  <p class="calibre1">Mat.3: 4 Yahya'nın deve tüyünden giysisi, belinde deri kuşağı vardı. Yediği,çekirge ve yaban balıydı.</p>

  <p class="calibre1"> </p>

  <p class="calibre1">Mat.3: 5-6 Yeruşalim, bütün Yahudiye ve Şeria yöresinin halkı ona geliyor,günahlarını itiraf ediyor, onun tarafından Şeria Irmağı'nda vaftiz ediliyordu.</p>

  <p class="calibre1"> </p>

  <p class="calibre1">Mat.3: 7 Ne var ki, birçok Ferisi'yle Saduki'nin vaftiz olmak için kendisine geldiğini gören Yahya onlara şöyle seslendi: "Ey engerekler soyu! Gelecek gazaptan kaçmak için sizi kim uyardı?</p>

  <p class="calibre1"> </p>

  <p class="calibre1">Mat.3: 8 Bundan böyle tövbeye yaraşır meyveler verin.</p>

  <p class="calibre1"> </p>

  <p class="calibre1">Mat.3: 9 Kendi kendinize, 'Biz İbrahim'in soyundanız' diye düşünmeyin. Ben size şunu söyleyeyim: Tanrı, İbrahim'e şu taşlardan da çocuk yaratabilir.</p>

  <p class="calibre1"> </p>

  <p class="calibre1">Mat.3: 10 Balta ağaçların köküne dayanmış bile. İyi meyve vermeyen her ağaç kesilip ateşe atılır.</p>

  <p class="calibre1"> </p>

  <p class="calibre1">Mat.3: 11 Gerçi ben sizi tövbe için suyla vaftiz ediyorum, ama benden sonra gelen benden daha güçlüdür. Ben O'nun çarıklarını çıkarmaya bile layık değilim. O sizi Kutsal Ruh'la ve ateşle vaftiz edecek.</p>

  <p class="calibre1"> </p>

  <p class="calibre1">Mat.3: 12 Yabası elindedir. Harman yerini temizleyecek, buğdayını toplayıp ambara yığacak, samanı ise sönmeyen ateşte yakacak."</p>

  <p class="calibre1"> </p>

  <p class="calibre1">İsa Vaftiz Oluyor</p>

  <p class="calibre1">(Mar.1:9-11; Luk.3:21-22)</p>

  <p class="calibre1"> </p>

  <p class="calibre1">Mat.3: 13 Bu sırada İsa, Yahya tarafından vaftiz edilmek üzere Celile'den Şeria Irmağı'na, Yahya'nın yanına geldi.</p>

  <p class="calibre1"> </p>

  <p class="calibre1">Mat.3: 14 Ne var ki Yahya, "Benim senin tarafından vaftiz edilmem gerekirken sen mi bana geliyorsun?" diyerek O'na engel olmak istedi.</p>

  <p class="calibre1"> </p>

  <p class="calibre1">Mat.3: 15 İsa ona şu karşılığı verdi: "Şimdilik buna razı ol! Çünkü doğru olan her şeyi bu şekilde yerine getirmemiz gerekir." O zaman Yahya O'nun dediğine razı oldu.</p>

  <p class="calibre1"> </p>

  <p class="calibre1">Mat.3: 16 İsa vaftiz olur olmaz sudan çıktı. O anda gökler açıldı ve İsa,Tanrı'nın Ruhu'nun güvercin gibi inip üzerine konduğunu gördü.</p>

  <p class="calibre1"> </p>

  <p class="calibre1">Mat.3: 17 Göklerden gelen bir ses, "Sevgili Oğlum budur, O'ndan hoşnudum" dedi.</p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 4</p>

  <p class="calibre1"> </p>

  <p class="calibre1">İsa Deneniyor</p>

  <p class="calibre1">(Mar.1:12-13; Luk.4:1-13)</p>

  <p class="calibre1"> </p>

  <p class="calibre1">Mat.4: 1 Bundan sonra İsa, İblis tarafından denenmek üzere Ruh aracılığıyla çöle götürüldü.</p>

  <p class="calibre1"> </p>

  <p class="calibre1">Mat.4: 2 İsa kırk gün kırk gece oruç tuttuktan sonra acıktı.</p>

  <p class="calibre1"> </p>

  <p class="calibre1">Mat.4: 3 O zaman Ayartıcı yaklaşıp, "Tanrı'nın Oğlu'ysan, söyle şu taşlar ekmek olsun" dedi.</p>

  <p class="calibre1"> </p>

  <p class="calibre1">Mat.4: 4 İsa ona şu karşılığı verdi: "'İnsan yalnız ekmekle yaşamaz, Tanrı'nın ağzından çıkan her sözle yaşar' diye yazılmıştır."</p>

  <p class="calibre1"> </p>

  <p class="calibre1">Mat.4: 5-6 Sonra İblis O'nu kutsal kente götürdü. Tapınağın tepesine çıkarıp,"Tanrı'nın Oğlu'ysan, kendini aşağı at" dedi, "Çünkü şöyle yazılmıştır:'Tanrı, senin için meleklerine buyruk verecek.''Ayağın bir taşa çarpmasın diyeSeni elleri üzerinde taşıyacaklar.'"</p>

  <p class="calibre1"> </p>

  <p class="calibre1">Mat.4: 7 İsa İblis'e şu karşılığı verdi: "'Tanrın Rab'bi denemeyeceksin' diye de yazılmıştır."</p>

  <p class="calibre1"> </p>

  <p class="calibre1">Mat.4: 8 İblis bu kez İsa'yı çok yüksek bir dağa çıkardı. O'na bütün görkemiyle dünya ülkelerini göstererek,</p>

  <p class="calibre1"> </p>

  <p class="calibre1">Mat.4: 9 "Yere kapanıp bana taparsan, bütün bunları sana vereceğim" dedi.</p>

  <p class="calibre1"> </p>

  <p class="calibre1">Mat.4: 10 İsa ona şöyle karşılık verdi: "Çekil git, Şeytan! 'Tanrın Rab'be tapacak, yalnız O'na kulluk edeceksin' diye yazılmıştır."</p>

  <p class="calibre1"> </p>

  <p class="calibre1">Mat.4: 11 Bunun üzerine İblis İsa'yı bırakıp gitti. Melekler gelip İsa'ya hizmet ettiler.</p>

  <p class="calibre1"> </p>

  <p class="calibre1">İsa Müjde'yi Duyurmaya Başlıyor</p>

  <p class="calibre1">(Mar.1:14-15; Luk.4:14-15)</p>

  <p class="calibre1"> </p>

  <p class="calibre1">Mat.4: 12 İsa, Yahya'nın tutuklandığını duyunca Celile'ye döndü.</p>

  <p class="calibre1"> </p>

  <p class="calibre1">Mat.4: 13 Nasıra'dan ayrılarak Zevulun ve Naftali yöresinde, Celile Gölü kıyısında bulunan Kefarnahum'a yerleşti.</p>

  <p class="calibre1"> </p>

  <p class="calibre1">Mat.4: 14-15 Bu, Peygamber Yeşaya aracılığıyla bildirilen şu söz yerine gelsin diye oldu:"Zevulun ve Naftali bölgeleri,Şeria Irmağı'nın ötesinde, Deniz Yolu'nda,Ulusların yaşadığı Celile!</p>

  <p class="calibre1"> </p>

  <p class="calibre1">Mat.4: 16 Karanlıkta yaşayan halk,Büyük bir ışık gördü.Ölümün gölgelediği diyarda Yaşayanlara ışık doğdu."</p>

  <p class="calibre1"> </p>

  <p class="calibre1">Mat.4: 17 O günden sonra İsa şu çağrıda bulunmaya başladı: "Tövbe edin! Çünkü Göklerin Egemenliği yaklaştı."</p>

  <p class="calibre1"> </p>

  <p class="calibre1">İsa İlk Öğrencilerini Seçiyor</p>

  <p class="calibre1">(Mar.1:16-20; Luk.5:1-11)</p>

  <p class="calibre1"> </p>

  <p class="calibre1">Mat.4: 18 İsa, Celile Gölü'nün kıyısında yürürken Petrus diye de anılan Simun'la kardeşi Andreas'ı gördü. Balıkçı olan bu iki kardeş göle ağ atıyorlardı.</p>

  <p class="calibre1"> </p>

  <p class="calibre1">Mat.4: 19 Onlara, "Ardımdan gelin" dedi, "Sizleri insan tutan balıkçılar yapacağım."</p>

  <p class="calibre1"> </p>

  <p class="calibre1">Mat.4: 20 Onlar da hemen ağlarını bırakıp O'nun ardından gittiler.</p>

  <p class="calibre1"> </p>

  <p class="calibre1">Mat.4: 21 İsa daha ileri gidince başka iki kardeşi, Zebedi'nin oğulları Yakup'la Yuhanna'yı gördü. Babaları Zebedi'yle birlikte teknede ağlarını onarıyorlardı.Onları da çağırdı.</p>

  <p class="calibre1"> </p>

  <p class="calibre1">Mat.4: 22 Hemen tekneyi ve babalarını bırakıp İsa'nın ardından gittiler.</p>

  <p class="calibre1"> </p>

  <p class="calibre1">İsa Hastaları İyileştiriyor</p>

  <p class="calibre1">(Luk.6:17-19)</p>

  <p class="calibre1"> </p>

  <p class="calibre1">Mat.4: 23 İsa, Celile bölgesinin her tarafını dolaştı. Buralardaki havralarda öğretiyor, göksel egemenliğin Müjdesi'ni duyuruyor, halk arasında rastlanan her hastalığı, her illeti iyileştiriyordu.</p>

  <p class="calibre1"> </p>

  <p class="calibre1">Mat.4: 24 Ünü bütün Suriye'ye yayılmıştı. Türlü hastalıklara yakalanmış bütün hastaları, acı çekenleri, cinlileri, saralıları, felçlileri O'na getirdiler; hepsini iyileştirdi.</p>

  <p class="calibre1"> </p>

  <p class="calibre1">Mat.4: 25 Celile, Dekapolis, Yeruşalim, Yahudiye ve Şeria Irmağı'nın karşı yakasından gelen büyük kalabalıklar O'nun ardından gidiyordu.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 5</p>

  <p class="calibre1"> </p>

  <p class="calibre1">Gerçek Mutluluk</p>

  <p class="calibre1">(Luk.6:20-23)</p>

  <p class="calibre1"> </p>

  <p class="calibre1">Mat.5: 1 İsa kalabalıkları görünce dağa çıktı. Oturunca öğrencileri yanına geldi.</p>

  <p class="calibre1"> </p>

  <p class="calibre1">Mat.5: 2 İsa konuşmaya başlayıp onlara şunları öğretti:</p>

  <p class="calibre1"> </p>

  <p class="calibre1">Mat.5: 3 "Ne mutlu ruhta yoksul olanlara!Çünkü Göklerin Egemenliği onlarındır.</p>

  <p class="calibre1"> </p>

  <p class="calibre1">Mat.5: 4 Ne mutlu yaslı olanlara!Çünkü onlar teselli edilecekler.</p>

  <p class="calibre1"> </p>

  <p class="calibre1">Mat.5: 5 Ne mutlu yumuşak huylu olanlara!Çünkü onlar yeryüzünü miras alacaklar.</p>

  <p class="calibre1"> </p>

  <p class="calibre1">Mat.5: 6 Ne mutlu doğruluğa acıkıp susayanlara!Çünkü onlar doyurulacaklar.</p>

  <p class="calibre1"> </p>

  <p class="calibre1">Mat.5: 7 Ne mutlu merhametli olanlara!Çünkü onlar merhamet bulacaklar.</p>

  <p class="calibre1"> </p>

  <p class="calibre1">Mat.5: 8 Ne mutlu yüreği temiz olanlara!Çünkü onlar Tanrı'yı görecekler.</p>

  <p class="calibre1"> </p>

  <p class="calibre1">Mat.5: 9 Ne mutlu barışı sağlayanlara!Çünkü onlara Tanrı oğulları denecek.</p>

  <p class="calibre1"> </p>

  <p class="calibre1">Mat.5: 10 Ne mutlu doğruluk uğruna zulüm görenlere!Çünkü Göklerin Egemenliği onlarındır.</p>

  <p class="calibre1"> </p>

  <p class="calibre1">Mat.5: 11 "Benim yüzümden insanlar size sövüp zulmettikleri, yalan yere size karşı her türlü kötü sözü söyledikleri zaman ne mutlu size!</p>

  <p class="calibre1"> </p>

  <p class="calibre1">Mat.5: 12 Sevinin, sevinçle coşun! Çünkü göklerdeki ödülünüz büyüktür. Sizden önce yaşayan peygamberlere de böyle zulmettiler."</p>

  <p class="calibre1"> </p>

  <p class="calibre1">Tuz ve Işık</p>

  <p class="calibre1">(Mar.9:50; Luk.14:34-35)</p>

  <p class="calibre1"> </p>

  <p class="calibre1">Mat.5: 13 "Yeryüzünün tuzu sizsiniz. Ama tuz tadını yitirirse, bir daha ona nasıl tuz tadı verilebilir? Artık dışarı atılıp ayak altında çiğnenmekten başka işe yaramaz.</p>

  <p class="calibre1"> </p>

  <p class="calibre1">Mat.5: 14 "Dünyanın ışığı sizsiniz. Tepeye kurulan kent gizlenemez.</p>

  <p class="calibre1"> </p>

  <p class="calibre1">Mat.5: 15 Kimse kandil yakıp tahıl ölçeğinin altına koymaz. Tersine, kandilliğe koyar; evdekilerin hepsine ışık sağlar.</p>

  <p class="calibre1"> </p>

  <p class="calibre1">Mat.5: 16 Sizin ışığınız insanların önünde öyle parlasın ki, iyi işlerinizi görerek göklerdeki Babanız'ı yüceltsinler!"</p>

  <p class="calibre1"> </p>

  <p class="calibre1">Kutsal Yasa</p>

  <p class="calibre1"> </p>

  <p class="calibre1">Mat.5: 17 "Kutsal Yasa'yı ya da peygamberlerin sözlerini geçersiz kılmak için geldiğimi sanmayın. Ben geçersiz kılmaya değil, tamamlamaya geldim.</p>

  <p class="calibre1"> </p>

  <p class="calibre1">Mat.5: 18 Size doğrusunu söyleyeyim, yer ve gök ortadan kalkmadan, her şey gerçekleşmeden, Kutsal Yasa'dan ufacık bir harf ya da bir nokta bile yok olmayacak.</p>

  <p class="calibre1"> </p>

  <p class="calibre1">Mat.5: 19 Bu nedenle, bu buyrukların en küçüğünden birini kim çiğner ve başkalarına öyle öğretirse, Göklerin Egemenliği'nde en küçük sayılacak. Ama bu buyrukları kim yerine getirir ve başkalarına öğretirse, Göklerin Egemenliği'nde büyük sayılacak.</p>

  <p class="calibre1"> </p>

  <p class="calibre1">Mat.5: 20 Size şunu söyleyeyim: Doğruluğunuz din bilginleriyle Ferisiler'inkini aşmadıkça, Göklerin Egemenliği'ne asla giremezsiniz!"</p>

  <p class="calibre1"> </p>

  <p class="calibre1">Öfke ve Cinayet</p>

  <p class="calibre1"> </p>

  <p class="calibre1">Mat.5: 21 "Atalarımıza, 'Adam öldürmeyeceksin. Öldüren yargılanacak' dendiğini duydunuz.</p>

  <p class="calibre1"> </p>

  <p class="calibre1">Mat.5: 22 Ama ben size diyorum ki, kardeşine öfkelenen herkes yargılanacaktır. Kim kardeşine aşağılayıcı bir söz söylerse, Yüksek Kurul'da yargılanacaktır.Kim kardeşine ahmak derse, cehennem ateşini hak edecektir.</p>

  <p class="calibre1"> </p>

  <p class="calibre1">Mat.5: 23-24 Bu yüzden, sunakta adak sunarken kardeşinin sana karşı bir şikâyeti olduğunu anımsarsan, adağını orada, sunağın önünde bırak, git önce kardeşinle barış; sonra gelip adağını sun.</p>

  <p class="calibre1"> </p>

  <p class="calibre1">Mat.5: 25 Senden davacı olanla daha yoldayken çabucak anlaş. Yoksa o seni yargıca, yargıç da gardiyana teslim edebilir; sonunda da hapse atılabilirsin.</p>

  <p class="calibre1"> </p>

  <p class="calibre1">Mat.5: 26 Sana doğrusunu söyleyeyim, borcunun son kuruşunu ödemeden oradan asla çıkamazsın."</p>

  <p class="calibre1"> </p>

  <p class="calibre1">Zina ve Boşanma</p>

  <p class="calibre1"> </p>

  <p class="calibre1">Mat.5: 27 "'Zina etmeyeceksin' dendiğini duydunuz.</p>

  <p class="calibre1"> </p>

  <p class="calibre1">Mat.5: 28 Ama ben size diyorum ki, bir kadına şehvetle bakan her adam, yüreğinde o kadınla zina etmiş olur.</p>

  <p class="calibre1"> </p>

  <p class="calibre1">Mat.5: 29 Eğer sağ gözün günah işlemene neden olursa, onu çıkar at. Çünkü vücudunun bir üyesinin yok olması, bütün vücudunun cehenneme atılmasından iyidir.</p>

  <p class="calibre1"> </p>

  <p class="calibre1">Mat.5: 30 Eğer sağ elin günah işlemene neden olursa, onu kes at. Çünkü vücudunun bir üyesinin yok olması, bütün vücudunun cehenneme gitmesinden iyidir.</p>

  <p class="calibre1"> </p>

  <p class="calibre1">Mat.5: 31 "'Kim karısını boşarsa ona boşanma belgesi versin' denmiştir.</p>

  <p class="calibre1"> </p>

  <p class="calibre1">Mat.5: 32 Ama ben size diyorum ki, karısını fuhuş dışında bir nedenle boşayan onu zinaya itmiş olur. Boşanmış bir kadınla evlenen de zina etmiş olur."</p>

  <p class="calibre1"> </p>

  <p class="calibre1">Ant İçmek</p>

  <p class="calibre1"> </p>

  <p class="calibre1">Mat.5: 33 "Yine atalarımıza, 'Yalan yere ant içmeyeceksin, ama Rab'bin önünde içtiğin antları yerine getireceksin' dendiğini duydunuz.</p>

  <p class="calibre1"> </p>

  <p class="calibre1">Mat.5: 34-35 Oysa ben size diyorum ki, hiç ant içmeyin: Ne gök üzerine, çünkü orası Tanrı'nın tahtıdır; ne yer üzerine, çünkü orası O'nun ayak taburesidir;ne de Yeruşalim üzerine, çünkü orası Büyük Kral'ın kentidir.</p>

  <p class="calibre1"> </p>

  <p class="calibre1">Mat.5: 36 Başınızın üzerine de ant içmeyin. Çünkü saçınızın tek telini ak ya da kara edemezsiniz.</p>

  <p class="calibre1"> </p>

  <p class="calibre1">Mat.5: 37 'Evet'iniz evet, 'hayır'ınız hayır olsun. Bundan fazlası Şeytan'dandır ."</p>

  <p class="calibre1"> </p>

  <p class="calibre1">Göze Göz, Dişe Diş</p>

  <p class="calibre1">(Luk.6:29-30)</p>

  <p class="calibre1"> </p>

  <p class="calibre1">Mat.5: 38 "'Göze göz, dişe diş' dendiğini duydunuz.</p>

  <p class="calibre1"> </p>

  <p class="calibre1">Mat.5: 39 Ama ben size diyorum ki, kötüye karşı direnmeyin. Sağ yanağınıza bir tokat atana öbür yanağınızı da çevirin.</p>

  <p class="calibre1"> </p>

  <p class="calibre1">Mat.5: 40 Size karşı davacı olup mintanınızı almak isteyene abanızı da verin.</p>

  <p class="calibre1"> </p>

  <p class="calibre1">Mat.5: 41 Sizi bin adım yol yürümeye zorlayanla iki bin adım yürüyün.</p>

  <p class="calibre1"> </p>

  <p class="calibre1">Mat.5: 42 Sizden bir şey dileyene verin, sizden ödünç isteyeni geri çevirmeyin."</p>

  <p class="calibre1"> </p>

  <p class="calibre1">Düşmanlarınızı Sevin</p>

  <p class="calibre1">(Luk.6:27-28,32-36)</p>

  <p class="calibre1"> </p>

  <p class="calibre1">Mat.5: 43 "'Komşunu seveceksin, düşmanından nefret edeceksin' dendiğini duydunuz.</p>

  <p class="calibre1"> </p>

  <p class="calibre1">Mat.5: 44 Ama ben size diyorum ki, düşmanlarınızı sevin, size zulmedenler için dua edin.</p>

  <p class="calibre1"> </p>

  <p class="calibre1">Mat.5: 45 Öyle ki, göklerdeki Babanız'ın oğulları olasınız. Çünkü O, güneşini hem kötülerin hem iyilerin üzerine doğdurur; yağmurunu hem doğruların hem eğrilerin üzerine yağdırır.</p>

  <p class="calibre1"> </p>

  <p class="calibre1">Mat.5: 46 Eğer yalnız sizi sevenleri severseniz, ne ödülünüz olur? Vergi görevlileri de öyle yapmıyor mu?</p>

  <p class="calibre1"> </p>

  <p class="calibre1">Mat.5: 47 Yalnız kardeşlerinize selam verirseniz, fazladan ne yapmış olursunuz?Putperestler de öyle yapmıyor mu?</p>

  <p class="calibre1"> </p>

  <p class="calibre1">Mat.5: 48 Bu nedenle, göksel Babanız yetkin olduğu gibi, siz de yetkin olun."</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 6</p>

  <p class="calibre1"> </p>

  <p class="calibre1">Yoksullara Yardım</p>

  <p class="calibre1"> </p>

  <p class="calibre1">Mat.6: 1 "Doğruluğunuzu insanların gözü önünde gösteriş amacıyla sergilemekten kaçının. Yoksa göklerdeki Babanız'dan ödül alamazsınız.</p>

  <p class="calibre1"> </p>

  <p class="calibre1">Mat.6: 2 "Bu nedenle, birisine sadaka verirken bunu borazan çaldırarak ilan etmeyin. İkiyüzlüler, insanların övgüsünü kazanmak için havralarda ve sokaklarda böyle yaparlar. Size doğrusunu söyleyeyim, onlar ödüllerini almışlardır.</p>

  <p class="calibre1"> </p>

  <p class="calibre1">Mat.6: 3 Siz sadaka verirken, sol eliniz sağ elinizin ne yaptığını bilmesin.</p>

  <p class="calibre1"> </p>

  <p class="calibre1">Mat.6: 4 Öyle ki, verdiğiniz sadaka gizli kalsın. Gizlice yapılanı gören Babanız sizi ödüllendirecektir."</p>

  <p class="calibre1"> </p>

  <p class="calibre1">Dua</p>

  <p class="calibre1">(Luk.11:2-4)</p>

  <p class="calibre1"> </p>

  <p class="calibre1">Mat.6: 5 "Dua ettiğiniz zaman ikiyüzlüler gibi olmayın. Onlar, herkes kendilerini görsün diye havralarda ve caddelerin köşe başlarında dikilip dua etmekten zevk alırlar. Size doğrusunu söyleyeyim, onlar ödüllerini almışlardır.</p>

  <p class="calibre1"> </p>

  <p class="calibre1">Mat.6: 6 Ama siz dua edeceğiniz zaman iç odanıza çekilip kapıyı örtün ve gizlide olan Babanız'a dua edin. Gizlilik içinde yapılanı gören Babanız sizi ödüllendirecektir.</p>

  <p class="calibre1"> </p>

  <p class="calibre1">Mat.6: 7 Dua ettiğinizde, putperestler gibi boş sözler tekrarlayıp durmayın. Onlar söz kalabalığıyla seslerini duyurabileceklerini sanırlar.</p>

  <p class="calibre1"> </p>

  <p class="calibre1">Mat.6: 8 Siz onlara benzemeyin! Çünkü Babanız nelere gereksinmeniz olduğunu siz daha O'ndan dilemeden önce bilir.</p>

  <p class="calibre1"> </p>

  <p class="calibre1">Mat.6: 9 "Bunun için siz şöyle dua edin:'Göklerdeki Babamız,Adın kutsal kılınsın.</p>

  <p class="calibre1"> </p>

  <p class="calibre1">Mat.6: 10 Egemenliğin gelsin.Gökte olduğu gibi, yeryüzünde deSenin istediğin olsun.</p>

  <p class="calibre1"> </p>

  <p class="calibre1">Mat.6: 11 Bugün bize gündelik ekmeğimizi ver.</p>

  <p class="calibre1"> </p>

  <p class="calibre1">Mat.6: 12 Bize karşı suç işleyenleri bağışladığımız gibi,Sen de bizim suçlarımızı bağışla.</p>

  <p class="calibre1"> </p>

  <p class="calibre1">Mat.6: 13 Ayartılmamıza izin verme.Bizi kötü olandan kurtar.Çünkü egemenlik, güç ve yücelik Sonsuzlara dek senindir! Amin '.</p>

  <p class="calibre1"> </p>

  <p class="calibre1">Mat.6: 14 "Başkalarının suçlarını bağışlarsanız, göksel Babanız da sizin suçlarınızı bağışlar.</p>

  <p class="calibre1"> </p>

  <p class="calibre1">Mat.6: 15 Ama siz başkalarının suçlarını bağışlamazsanız, Babanız da sizin suçlarınızı bağışlamaz."</p>

  <p class="calibre1"> </p>

  <p class="calibre1">Oruç</p>

  <p class="calibre1"> </p>

  <p class="calibre1">Mat.6: 16 "Oruç tuttuğunuz zaman, ikiyüzlüler gibi surat asmayın. Onlar oruç tuttuklarını insanlara belli etmek için kendilerine perişan bir görünüm verirler. Size doğrusunu söyleyeyim, onlar ödüllerini almışlardır.</p>

  <p class="calibre1"> </p>

  <p class="calibre1">Mat.6: 17 Siz oruç tuttuğunuz zaman, başınıza yağ sürüp yüzünüzü yıkayın.</p>

  <p class="calibre1"> </p>

  <p class="calibre1">Mat.6: 18 Öyle ki, insanlara değil, gizlide olan Babanız'a oruçlu görünesiniz.Gizlilik içinde yapılanı gören Babanız sizi ödüllendirecektir."</p>

  <p class="calibre1"> </p>

  <p class="calibre1">Göksel Hazineler</p>

  <p class="calibre1">(Luk.12:33-36; 16:13)</p>

  <p class="calibre1"> </p>

  <p class="calibre1">Mat.6: 19 "Yeryüzünde kendinize hazineler biriktirmeyin. Burada güve ve pas onları yiyip bitirir, hırsızlar da girip çalarlar.</p>

  <p class="calibre1"> </p>

  <p class="calibre1">Mat.6: 20 Bunun yerine kendinize gökte hazineler biriktirin. Orada ne güve ne pas onları yiyip bitirir, ne de hırsızlar girip çalar.</p>

  <p class="calibre1"> </p>

  <p class="calibre1">Mat.6: 21 Hazineniz neredeyse, yüreğiniz de orada olacaktır.</p>

  <p class="calibre1"> </p>

  <p class="calibre1">Mat.6: 22 "Bedenin ışığı gözdür. Gözünüz sağlamsa , bütün bedeniniz aydınlık olur.</p>

  <p class="calibre1"> </p>

  <p class="calibre1">Mat.6: 23 Gözünüz bozuksa , bütün bedeniniz karanlık olur. Buna göre,içinizdeki 'ışık' karanlıksa, ne korkunçtur o karanlık!</p>

  <p class="calibre1"> </p>

  <p class="calibre1">Mat.6: 24 "Hiç kimse iki efendiye kulluk edemez. Ya birinden nefret edip öbürünü sever, ya da birine bağlanıp öbürünü hor görür. Siz hem Tanrı'ya, hem de paraya kulluk edemezsiniz."</p>

  <p class="calibre1"> </p>

  <p class="calibre1">Kaygılanmayın</p>

  <p class="calibre1">(Luk.12:22-31)</p>

  <p class="calibre1"> </p>

  <p class="calibre1">Mat.6: 25 "Bu nedenle size şunu söylüyorum: 'Ne yiyip ne içeceğiz?' diye canınız için, 'Ne giyeceğiz?' diye bedeniniz için kaygılanmayın. Can yiyecekten, beden de giyecekten daha önemli değil mi?</p>

  <p class="calibre1"> </p>

  <p class="calibre1">Mat.6: 26 Gökte uçan kuşlara bakın! Ne eker, ne biçer, ne de ambarlarda yiyecek biriktirirler. Göksel Babanız yine de onları doyurur. Siz onlardan çok daha değerli değil misiniz?</p>

  <p class="calibre1"> </p>

  <p class="calibre1">Mat.6: 27 Hangi biriniz kaygılanmakla ömrünü bir anlık uzatabilir?</p>

  <p class="calibre1"> </p>

  <p class="calibre1">Mat.6: 28 Giyecek konusunda neden kaygılanıyorsunuz? Kır zambaklarının nasıl büyüdüğüne bakın! Ne çalışırlar, ne de iplik eğirirler.</p>

  <p class="calibre1"> </p>

  <p class="calibre1">Mat.6: 29 Ama size şunu söyleyeyim, bütün görkemine karşın Süleyman bile bunlardan biri gibi giyinmiş değildi.</p>

  <p class="calibre1"> </p>

  <p class="calibre1">Mat.6: 30 Bugün var olup yarın ocağa atılacak olan kır otunu böyle giydiren Tanrı'nın sizi de giydireceği çok daha kesin değil mi, ey kıt imanlılar?</p>

  <p class="calibre1"> </p>

  <p class="calibre1">Mat.6: 31 "Öyleyse, 'Ne yiyeceğiz?' 'Ne içeceğiz?' ya da 'Ne giyeceğiz?' diyerek kaygılanmayın.</p>

  <p class="calibre1"> </p>

  <p class="calibre1">Mat.6: 32 Uluslar hep bu şeylerin peşinden giderler. Oysa göksel Babanız bütün bunlara gereksinmeniz olduğunu bilir.</p>

  <p class="calibre1"> </p>

  <p class="calibre1">Mat.6: 33 Siz öncelikle O'nun egemenliğinin ve doğruluğunun ardından gidin, o zaman size bütün bunlar da verilecektir.</p>

  <p class="calibre1"> </p>

  <p class="calibre1">Mat.6: 34 O halde yarın için kaygılanmayın. Yarının kaygısı yarının olsun. Her günün derdi kendine yeter."</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 7</p>

  <p class="calibre1"> </p>

  <p class="calibre1">Başkasını Yargılamayın</p>

  <p class="calibre1">(Luk.6:37-38,41-42)</p>

  <p class="calibre1"> </p>

  <p class="calibre1">Mat.7: 1 "Başkasını yargılamayın ki, siz de yargılanmayasınız.</p>

  <p class="calibre1"> </p>

  <p class="calibre1">Mat.7: 2 Çünkü nasıl yargılarsanız öyle yargılanacaksınız. Hangi ölçekle verirseniz, aynı ölçekle alacaksınız.</p>

  <p class="calibre1"> </p>

  <p class="calibre1">Mat.7: 3 Sen neden kardeşinin gözündeki çöpü görürsün de kendi gözündeki merteği farketmezsin?</p>

  <p class="calibre1"> </p>

  <p class="calibre1">Mat.7: 4 Kendi gözünde mertek varken kardeşine nasıl, 'İzin ver, gözündeki çöpü çıkarayım' dersin?</p>

  <p class="calibre1"> </p>

  <p class="calibre1">Mat.7: 5 Seni ikiyüzlü! Önce kendi gözündeki merteği çıkar, o zaman kardeşinin gözündeki çöpü çıkarmak için daha iyi görürsün.</p>

  <p class="calibre1"> </p>

  <p class="calibre1">Mat.7: 6 "Kutsal olanı köpeklere vermeyin. İncilerinizi domuzların önüne atmayın. Yoksa bunları ayaklarıyla çiğnedikten sonra dönüp sizi parçalayabilirler."</p>

  <p class="calibre1"> </p>

  <p class="calibre1">Tanrı'dan Dileyin</p>

  <p class="calibre1">(Luk.11:9-13)</p>

  <p class="calibre1"> </p>

  <p class="calibre1">Mat.7: 7 "Dileyin, size verilecek; arayın, bulacaksınız; kapıyı çalın, size açılacaktır.</p>

  <p class="calibre1"> </p>

  <p class="calibre1">Mat.7: 8 Çünkü her dileyen alır, arayan bulur, kapı çalana açılır.</p>

  <p class="calibre1"> </p>

  <p class="calibre1">Mat.7: 9 Hanginiz kendisinden ekmek isteyen oğluna taş verir?</p>

  <p class="calibre1"> </p>

  <p class="calibre1">Mat.7: 10 Ya da balık isterse yılan verir?</p>

  <p class="calibre1"> </p>

  <p class="calibre1">Mat.7: 11 Sizler kötü yürekli olduğunuz halde çocuklarınıza güzel armağanlar vermeyi biliyorsanız, göklerdeki Babanız'ın, kendisinden dileyenlere güzel armağanlar vereceği çok daha kesin değil mi?</p>

  <p class="calibre1"> </p>

  <p class="calibre1">Mat.7: 12 "İnsanların size nasıl davranmasını istiyorsanız, siz de onlara öyle davranın. Çünkü Kutsal Yasa'nın ve peygamberlerin söylediği budur."</p>

  <p class="calibre1"> </p>

  <p class="calibre1">Dar Kapı, Geniş Kapı</p>

  <p class="calibre1">(Luk.13:24)</p>

  <p class="calibre1"> </p>

  <p class="calibre1">Mat.7: 13 "Dar kapıdan girin. Çünkü yıkıma götüren kapı geniş ve yol enlidir. Bu kapıdan girenler çoktur.</p>

  <p class="calibre1"> </p>

  <p class="calibre1">Mat.7: 14 Oysa yaşama götüren kapı dar, yol da çetindir. Bu yolu bulanlar azdır."</p>

  <p class="calibre1"> </p>

  <p class="calibre1">Ağaç ve Meyvesi</p>

  <p class="calibre1">(Mat.12:33-35; Luk.6:43-44)</p>

  <p class="calibre1"> </p>

  <p class="calibre1">Mat.7: 15 "Sahte peygamberlerden sakının! Onlar size kuzu postuna bürünerek yaklaşırlar, ama özde yırtıcı kurtlardır.</p>

  <p class="calibre1"> </p>

  <p class="calibre1">Mat.7: 16 Onları meyvelerinden tanıyacaksınız. Dikenli bitkilerden üzüm,devedikenlerinden incir toplanabilir mi?</p>

  <p class="calibre1"> </p>

  <p class="calibre1">Mat.7: 17 Bunun gibi, her iyi ağaç iyi meyve verir, kötü ağaç ise kötü meyve verir.</p>

  <p class="calibre1"> </p>

  <p class="calibre1">Mat.7: 18 İyi ağaç kötü meyve, kötü ağaç da iyi meyve veremez.</p>

  <p class="calibre1"> </p>

  <p class="calibre1">Mat.7: 19 İyi meyve vermeyen her ağaç kesilip ateşe atılır.</p>

  <p class="calibre1"> </p>

  <p class="calibre1">Mat.7: 20 Böylece sahte peygamberleri meyvelerinden tanıyacaksınız.</p>

  <p class="calibre1"> </p>

  <p class="calibre1">Mat.7: 21 "Bana, 'Ya Rab, ya Rab!' diye seslenen herkes Göklerin Egemenliği'ne girmeyecek. Ancak göklerdeki Babam'ın isteğini yerine getiren girecektir.</p>

  <p class="calibre1"> </p>

  <p class="calibre1">Mat.7: 22 O gün birçokları bana diyecek ki, 'Ya Rab, ya Rab! Biz senin adınla peygamberlik etmedik mi? Senin adınla cinler kovmadık mı? Senin adınla birçok mucize yapmadık mı?'</p>

  <p class="calibre1"> </p>

  <p class="calibre1">Mat.7: 23 O zaman ben de onlara açıkça, 'Sizi hiç tanımadım, uzak durun benden, ey kötülük yapanlar!' diyeceğim."</p>

  <p class="calibre1"> </p>

  <p class="calibre1">Sağlam Temel, Çürük Temel</p>

  <p class="calibre1">(Luk.6:47-49)</p>

  <p class="calibre1"> </p>

  <p class="calibre1">Mat.7: 24 "İşte bu sözlerimi duyup uygulayan herkes, evini kaya üzerine kuran akıllı adama benzer.</p>

  <p class="calibre1"> </p>

  <p class="calibre1">Mat.7: 25 Yağmur yağar, seller basar, yeller eser, eve saldırır; ama ev yıkılmaz.Çünkü kaya üzerine kurulmuştur.</p>

  <p class="calibre1"> </p>

  <p class="calibre1">Mat.7: 26 Bu sözlerimi duyup da uygulamayan herkes, evini kum üzerine kuran budala adama benzer.</p>

  <p class="calibre1"> </p>

  <p class="calibre1">Mat.7: 27 Yağmur yağar, seller basar, yeller eser, evi sarsar. Ev yıkılır; yıkılışı da korkunç olur."</p>

  <p class="calibre1"> </p>

  <p class="calibre1">Mat.7: 28 İsa konuşmasını bitirince, halk O'nun öğretişine şaşıp kaldı.</p>

  <p class="calibre1"> </p>

  <p class="calibre1">Mat.7: 29 Çünkü onlara kendi din bilginleri gibi değil, yetkili biri gibi öğretiyordu.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 8</p>

  <p class="calibre1"> </p>

  <p class="calibre1">İsa Bir Cüzamlıyı İyileştiriyor</p>

  <p class="calibre1">(Mar.1:40-45; Luk.5:12-16)</p>

  <p class="calibre1"> </p>

  <p class="calibre1">Mat.8: 1 İsa dağdan inince büyük bir kalabalık O'nun ardından gitti.</p>

  <p class="calibre1"> </p>

  <p class="calibre1">Mat.8: 2 Bu sırada cüzamlı bir adam yaklaşıp, "Ya Rab, istersen beni temiz kılabilirsin" diyerek O'nun ayaklarına kapandı.</p>

  <p class="calibre1"> </p>

  <p class="calibre1">Mat.8: 3 İsa elini uzatıp adama dokundu, "İsterim, temiz ol!" dedi. Adam anında cüzamdan temizlendi.</p>

  <p class="calibre1"> </p>

  <p class="calibre1">Mat.8: 4 Sonra İsa adama, "Sakın kimseye bir şey söyleme!" dedi. "Git, kâhine görün ve cüzamdan temizlendiğini herkese kanıtlamak için Musa'nın buyurduğu sunuyu sun."</p>

  <p class="calibre1"> </p>

  <p class="calibre1">Yüzbaşının İmanı</p>

  <p class="calibre1">(Luk.7:1-10)</p>

  <p class="calibre1"> </p>

  <p class="calibre1">Mat.8: 5-6 İsa Kefarnahum'a varınca bir yüzbaşı O'na gelip, "Ya Rab" diye yalvardı, "Uşağım felç oldu, evde yatıyor; korkunç acı çekiyor."</p>

  <p class="calibre1"> </p>

  <p class="calibre1">Mat.8: 7 İsa, "Gelip onu iyileştireceğim" dedi.</p>

  <p class="calibre1"> </p>

  <p class="calibre1">Mat.8: 8 Ama yüzbaşı, "Ya Rab, evime girmene layık değilim" dedi, "Yeter ki bir söz söyle, uşağım iyileşir.</p>

  <p class="calibre1"> </p>

  <p class="calibre1">Mat.8: 9 Ben de buyruk altında bir adamım, benim de buyruğumda askerlerim var. Birine, 'Git' derim, gider; ötekine, 'Gel' derim, gelir; köleme, 'Şunu yap'derim, yapar."</p>

  <p class="calibre1"> </p>

  <p class="calibre1">Mat.8: 10 İsa, duyduğu bu sözlere hayran kaldı. Ardından gelenlere, "Size doğrusunu söyleyeyim" dedi, "Ben İsrail'de böyle imanı olan birini görmedim.</p>

  <p class="calibre1"> </p>

  <p class="calibre1">Mat.8: 11 Size şunu söyleyeyim, doğudan ve batıdan birçok insan gelecek, Göklerin Egemenliği'nde İbrahim'le, İshak'la ve Yakup'la birlikte sofraya oturacaklar.</p>

  <p class="calibre1"> </p>

  <p class="calibre1">Mat.8: 12 Ama bu egemenliğin asıl mirasçıları dışarıdaki karanlığa atılacak. Orada ağlayış ve diş gıcırtısı olacak."</p>

  <p class="calibre1"> </p>

  <p class="calibre1">Mat.8: 13 Sonra İsa yüzbaşıya, "Git, inandığın gibi olsun" dedi.Ve uşak o anda iyileşti.</p>

  <p class="calibre1"> </p>

  <p class="calibre1">İsa Birçoklarını İyileştiriyor</p>

  <p class="calibre1">(Mar.1:29-34; Luk.4:38-41)</p>

  <p class="calibre1"> </p>

  <p class="calibre1">Mat.8: 14 İsa Petrus'un evine geldiğinde onun kaynanasının ateşler içinde yattığını gördü.</p>

  <p class="calibre1"> </p>

  <p class="calibre1">Mat.8: 15 Eline dokununca kadının ateşi düştü. Kadın kalkıp İsa'ya hizmet etmeye başladı.</p>

  <p class="calibre1"> </p>

  <p class="calibre1">Mat.8: 16 Akşam olunca birçok cinliyi kendisine getirdiler. İsa onlardaki kötü ruhları tek sözle kovdu, hastaların hepsini iyileştirdi.</p>

  <p class="calibre1"> </p>

  <p class="calibre1">Mat.8: 17 Bu, Peygamber Yeşaya aracılığıyla bildirilen şu söz yerine gelsin diye oldu:"Zayıflıklarımızı O kaldırdı,Hastalıklarımızı O üstlendi."</p>

  <p class="calibre1"> </p>

  <p class="calibre1">İsa'yı İzlemenin Bedeli</p>

  <p class="calibre1">(Luk.9:57-62)</p>

  <p class="calibre1"> </p>

  <p class="calibre1">Mat.8: 18 İsa, çevresindeki kalabalığı görünce gölün karşı yakasına geçilmesini buyurdu.</p>

  <p class="calibre1"> </p>

  <p class="calibre1">Mat.8: 19 O sırada din bilginlerinden biri O'na yaklaşıp, "Öğretmenim" dedi,"Nereye gidersen, senin ardından geleceğim."</p>

  <p class="calibre1"> </p>

  <p class="calibre1">Mat.8: 20 İsa ona, "Tilkilerin ini, kuşların yuvası var, ama İnsanoğlu'nun başını yaslayacak bir yeri yok" dedi.</p>

  <p class="calibre1"> </p>

  <p class="calibre1">Mat.8: 21 Başka bir öğrencisi İsa'ya, "Ya Rab, izin ver, önce gidip babamı gömeyim" dedi.</p>

  <p class="calibre1"> </p>

  <p class="calibre1">Mat.8: 22 İsa ona, "Ardımdan gel" dedi. "Bırak ölüleri, kendi ölülerini kendileri gömsün."</p>

  <p class="calibre1"> </p>

  <p class="calibre1">İsa Fırtınayı Dindiriyor</p>

  <p class="calibre1">(Mar.4:35-41; Luk.8:22-25)</p>

  <p class="calibre1"> </p>

  <p class="calibre1">Mat.8: 23 İsa tekneye binince, ardından öğrencileri de bindi.</p>

  <p class="calibre1"> </p>

  <p class="calibre1">Mat.8: 24 Gölde ansızın büyük bir fırtına koptu. Öyle ki, dalgalar teknenin üzerinden aşıyordu. İsa bu arada uyuyordu.</p>

  <p class="calibre1"> </p>

  <p class="calibre1">Mat.8: 25 Öğrenciler gidip O'nu uyandırarak, "Ya Rab, kurtar bizi, yoksa öleceğiz!" dediler.</p>

  <p class="calibre1"> </p>

  <p class="calibre1">Mat.8: 26 İsa, "Neden korkuyorsunuz, ey kıt imanlılar?" dedi. Sonra kalkıp rüzgarı ve gölü azarladı. Ortalık sütliman oldu.</p>

  <p class="calibre1"> </p>

  <p class="calibre1">Mat.8: 27 Hepsi hayret içinde kaldı. "Bu nasıl bir adam ki, rüzgar da göl de O'nun sözünü dinliyor?" dediler.</p>

  <p class="calibre1"> </p>

  <p class="calibre1">İki Cinlinin İyileştirilmesi</p>

  <p class="calibre1">(Mar.5:1-20; Luk.8:26-39)</p>

  <p class="calibre1"> </p>

  <p class="calibre1">Mat.8: 28 İsa gölün karşı yakasında Gadaralılar'ın memleketine vardı. Orada O'nu mezarlık mağaralardan çıkan iki cinli karşıladı. Bunlar öyle tehlikeliydi ki,kimse o yoldan geçemiyordu.</p>

  <p class="calibre1"> </p>

  <p class="calibre1">Mat.8: 29 İsa'ya, "Ey Tanrı'nın Oğlu, bizden ne istiyorsun?" diye bağırdılar."Buraya, vaktinden önce bize işkence etmek için mi geldin?"</p>

  <p class="calibre1"> </p>

  <p class="calibre1">Mat.8: 30 Onlardan uzakta otlayan büyük bir domuz sürüsü vardı.</p>

  <p class="calibre1"> </p>

  <p class="calibre1">Mat.8: 31 Cinler İsa'ya, "Bizi kovacaksan, şu domuz sürüsüne gönder" diye yalvardılar.</p>

  <p class="calibre1"> </p>

  <p class="calibre1">Mat.8: 32 İsa onlara, "Gidin!" dedi. Cinler de adamlardan çıkıp domuzların içine girdiler. O anda bütün sürü dik yamaçtan aşağı koşuşarak göle atlayıp boğuldu.</p>

  <p class="calibre1"> </p>

  <p class="calibre1">Mat.8: 33 Domuzları güdenler kaçıp kente gittiler. Cinli adamlarla ilgili haberler dahil, olup bitenlerin hepsini anlattılar.</p>

  <p class="calibre1"> </p>

  <p class="calibre1">Mat.8: 34 Bunun üzerine bütün kent halkı İsa'yı karşılamaya çıktı. O'nu görünce bölgelerinden ayrılması için yalvardılar.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 9</p>

  <p class="calibre1"> </p>

  <p class="calibre1">Bir Felçlinin İyileştirilmesi</p>

  <p class="calibre1">(Mar.2:1-12; Luk.5:17-26)</p>

  <p class="calibre1"> </p>

  <p class="calibre1">Mat.9: 1 İsa tekneye binip karşı kıyıya geçti ve kendi kentine gitti.</p>

  <p class="calibre1"> </p>

  <p class="calibre1">Mat.9: 2 Kendisine, yatak üzerinde felçli bir adam getirdiler. İsa onların imanını görünce felçliye, "Cesur ol, oğlum, günahların bağışlandı" dedi.</p>

  <p class="calibre1"> </p>

  <p class="calibre1">Mat.9: 3 Bunun üzerine bazı din bilginleri içlerinden, "Bu adam Tanrı'ya küfrediyor!" dediler.</p>

  <p class="calibre1"> </p>

  <p class="calibre1">Mat.9: 4 Onların ne düşündüklerini bilen İsa dedi ki, "Yüreğinizde neden kötü düşüncelere yer veriyorsunuz?</p>

  <p class="calibre1"> </p>

  <p class="calibre1">Mat.9: 5 Hangisi daha kolay? 'Günahların bağışlandı' demek mi, yoksa 'Kalk, yürü' demek mi?</p>

  <p class="calibre1"> </p>

  <p class="calibre1">Mat.9: 6 Ne var ki, İnsanoğlu'nun yeryüzünde günahları bağışlama yetkisine sahipolduğunu bilesiniz diye..." Sonra felçliye, "Kalk, yatağını topla, evine git!" dedi.</p>

  <p class="calibre1"> </p>

  <p class="calibre1">Mat.9: 7 Adam da kalkıp evine gitti.</p>

  <p class="calibre1"> </p>

  <p class="calibre1">Mat.9: 8 Halk bunu görünce korkuya kapıldı. İnsana böyle bir yetki veren Tanrı'yı yücelttiler.</p>

  <p class="calibre1"> </p>

  <p class="calibre1">Matta'nın Öğrencilere Katılması</p>

  <p class="calibre1">(Mar.2:13-17; Luk.5:27-32)</p>

  <p class="calibre1"> </p>

  <p class="calibre1">Mat.9: 9 İsa oradan geçerken, vergi toplama yerinde oturan birini gördü. Matta adındaki bu adama, "Ardımdan gel" dedi. Adam da kalkıp İsa'nın ardından gitti.</p>

  <p class="calibre1"> </p>

  <p class="calibre1">Mat.9: 10 Sonra İsa, Matta'nın evinde sofrada otururken, birçok vergi görevlisiyle günahkâr gelip O'nunla ve öğrencileriyle birlikte sofraya oturdu.</p>

  <p class="calibre1"> </p>

  <p class="calibre1">Mat.9: 11 Bunu gören Ferisiler, İsa'nın öğrencilerine, "Sizin öğretmeniniz neden vergi görevlileri ve günahkârlarla birlikte yemek yiyor?" diye sordular.</p>

  <p class="calibre1"> </p>

  <p class="calibre1">Mat.9: 12 İsa bunu duyunca şöyle dedi: "Sağlamların değil, hastaların hekime ihtiyacı var.</p>

  <p class="calibre1"> </p>

  <p class="calibre1">Mat.9: 13 Gidin de, 'Ben kurban değil, merhamet isterim' sözünün anlamını öğrenin. Çünkü ben doğru kişileri değil, günahkârları çağırmaya geldim."</p>

  <p class="calibre1"> </p>

  <p class="calibre1">Oruçla İlgili Soru</p>

  <p class="calibre1">(Mar.2:18-22; Luk.5:33-39)</p>

  <p class="calibre1"> </p>

  <p class="calibre1">Mat.9: 14 Bu arada Yahya'nın öğrencileri gelip İsa'ya, "Neden biz ve Ferisiler oruç tutuyoruz da senin öğrencilerin tutmuyor?" diye sordular.</p>

  <p class="calibre1"> </p>

  <p class="calibre1">Mat.9: 15 İsa şöyle karşılık verdi: "Güvey aralarındayken, davetliler yas tutar mı? Ama güveyin aralarından alınacağı günler gelecek, o zaman oruç tutacaklar.</p>

  <p class="calibre1"> </p>

  <p class="calibre1">Mat.9: 16 Hiç kimse eski giysiyi yeni kumaş parçasıyla yamamaz. Çünkü yeni kumaş çeker, giysiden kopar, yırtık daha beter olur.</p>

  <p class="calibre1"> </p>

  <p class="calibre1">Mat.9: 17 Hiç kimse yeni şarabı eski tulumlara doldurmaz. Yoksa tulumlar patlar; hem şarap dökülür, hem de tulumlar mahvolur. Yeni şarap yeni tulumlara konur,böylece her ikisi de korunmuş olur."</p>

  <p class="calibre1"> </p>

  <p class="calibre1">Dirilen Kız, İyileşen Kadın</p>

  <p class="calibre1">(Mar.5:21-43; Luk.8:40-56)</p>

  <p class="calibre1"> </p>

  <p class="calibre1">Mat.9: 18 İsa onlara bu sözleri söylerken bir havra yöneticisi gelip O'nun önünde yere kapanarak, "Kızım az önce öldü. Ama sen gelip elini onun üzerine koyarsan, dirilecek" dedi.</p>

  <p class="calibre1"> </p>

  <p class="calibre1">Mat.9: 19 İsa kalkıp öğrencileriyle birlikte adamın ardından gitti.</p>

  <p class="calibre1"> </p>

  <p class="calibre1">Mat.9: 20 Tam o sırada, on iki yıldır kanaması olan bir kadın İsa'nın arkasından yetişip giysisinin eteğine dokundu.</p>

  <p class="calibre1"> </p>

  <p class="calibre1">Mat.9: 21 İçinden, "Giysisine bir dokunsam kurtulurum" diyordu.</p>

  <p class="calibre1"> </p>

  <p class="calibre1">Mat.9: 22 İsa arkasına dönüp onu görünce, "Cesur ol, kızım! İmanın seni kurtardı" dedi. Ve kadın o anda iyileşti.</p>

  <p class="calibre1"> </p>

  <p class="calibre1">Mat.9: 23-24 İsa, yöneticinin evine varıp kaval çalanlarla gürültülü kalabalığı görünce, "Çekilin!" dedi. "Kız ölmedi, uyuyor." Onlar ise kendisiyle alay ettiler.</p>

  <p class="calibre1"> </p>

  <p class="calibre1">Mat.9: 25 Kalabalık dışarı çıkarılınca İsa içeri girip kızın elini tuttu, kız ayağa kalktı.</p>

  <p class="calibre1"> </p>

  <p class="calibre1">Mat.9: 26 Bu haber bütün bölgeye yayıldı.</p>

  <p class="calibre1"> </p>

  <p class="calibre1">İki Körle Bir Dilsizin İyileştirilmesi</p>

  <p class="calibre1"> </p>

  <p class="calibre1">Mat.9: 27 İsa oradan ayrılırken iki kör, "Ey Davut Oğlu, halimize acı!" diye feryat ederek O'nun ardından gittiler.</p>

  <p class="calibre1"> </p>

  <p class="calibre1">Mat.9: 28 İsa eve girince körler yanına geldi. Onlara, "İstediğinizi yapabileceğime inanıyor musunuz?" diye sordu. Körler, "İnanıyoruz, ya Rab!" dediler.</p>

  <p class="calibre1"> </p>

  <p class="calibre1">Mat.9: 29 Bunun üzerine İsa körlerin gözlerine dokunarak, "İmanınıza göre olsun" dedi.</p>

  <p class="calibre1"> </p>

  <p class="calibre1">Mat.9: 30 Ve adamların gözleri açıldı İsa, "Sakın kimse bunu bilmesin" diyerek onları sıkı sıkı uyardı.</p>

  <p class="calibre1"> </p>

  <p class="calibre1">Mat.9: 31 Onlar ise çıkıp İsa'yla ilgili haberi bütün bölgeye yaydılar.</p>

  <p class="calibre1"> </p>

  <p class="calibre1">Mat.9: 32 Adamlar çıkarken İsa'ya dilsiz bir cinli getirdiler.</p>

  <p class="calibre1"> </p>

  <p class="calibre1">Mat.9: 33 Cin kovulunca adamın dili çözüldü. Halk hayret içinde, "İsrail'de böylesi hiç görülmemiştir" diyordu.</p>

  <p class="calibre1"> </p>

  <p class="calibre1">Mat.9: 34 Ferisiler ise, "Cinleri, cinlerin önderinin gücüyle kovuyor" diyorlardı.</p>

  <p class="calibre1"> </p>

  <p class="calibre1">Ürün Bol, İşçi Az</p>

  <p class="calibre1"> </p>

  <p class="calibre1">Mat.9: 35 İsa bütün kent ve köyleri dolaşarak havralarda öğretiyor, göksel egemenliğin Müjdesi'ni duyuruyor, her hastalığı, her illeti iyileştiriyordu.</p>

  <p class="calibre1"> </p>

  <p class="calibre1">Mat.9: 36 Kalabalıkları görünce onlara acıdı. Çünkü çobansız koyunlar gibi şaşkın ve perişandılar.</p>

  <p class="calibre1"> </p>

  <p class="calibre1">Mat.9: 37 O zaman İsa öğrencilerine, "Ürün bol, ama işçi az" dedi,</p>

  <p class="calibre1"> </p>

  <p class="calibre1">Mat.9: 38 "Bu nedenle ürünün sahibi Rab'be yalvarın, ürününü kaldıracak işçiler göndersin."</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 10</p>

  <p class="calibre1"> </p>

  <p class="calibre1">İsa On İki Elçisini Göreve Gönderiyor</p>

  <p class="calibre1">(Mar.3:13-19; 6:7-13; Luk.6:12-16; 9:1-6)</p>

  <p class="calibre1"> </p>

  <p class="calibre1">Mat.10: 1 İsa on iki öğrencisini yanına çağırıp onlara kötü ruhlar üzerinde yetki verdi. Böylece kötü ruhları kovacak, her hastalığı, her illeti iyileştireceklerdi.</p>

  <p class="calibre1"> </p>

  <p class="calibre1">Mat.10: 2-4 Bu on iki elçinin adları şöyle: Birincisi Petrus adıyla bilinen Simun,onun kardeşi Andreas, Zebedi'nin oğulları Yakup ve Yuhanna, Filipus ve Bartalmay, Tomas ve vergi görevlisi Matta, Alfay oğlu Yakup ve Taday,Yurtsever Simun ve İsa'ya ihanet eden Yahuda İskariot.</p>

  <p class="calibre1"> </p>

  <p class="calibre1">Mat.10: 5 İsa Onikiler'i şu buyrukla halkın arasına gönderdi: "Öteki ulusların arasına girmeyin. Samiriyeliler'in kentlerine de uğramayın.</p>

  <p class="calibre1"> </p>

  <p class="calibre1">Mat.10: 6 Bunun yerine, İsrail halkının yitik koyunlarına gidin.</p>

  <p class="calibre1"> </p>

  <p class="calibre1">Mat.10: 7 Gittiğiniz her yerde Göklerin Egemenliği'nin yaklaştığını duyurun.</p>

  <p class="calibre1"> </p>

  <p class="calibre1">Mat.10: 8 Hastaları iyileştirin, ölüleri diriltin, cüzamlıları temiz kılın,cinleri kovun. Karşılıksız aldınız, karşılıksız verin.</p>

  <p class="calibre1"> </p>

  <p class="calibre1">Mat.10: 9 Kuşağınıza altın, gümüş, ya da bakır para koymayın.</p>

  <p class="calibre1"> </p>

  <p class="calibre1">Mat.10: 10 Yolculuk için ne torba, ne yedek mintan, ne çarık, ne de değnek alın.Çünkü işçi yiyeceğini hak eder.</p>

  <p class="calibre1"> </p>

  <p class="calibre1">Mat.10: 11 Hangi kent ya da köye girerseniz, orada saygıdeğer birini arayın ve ayrılıncaya dek onunla kalın.</p>

  <p class="calibre1"> </p>

  <p class="calibre1">Mat.10: 12 Onun evine girerken, evdekilere esenlik dileyin.</p>

  <p class="calibre1"> </p>

  <p class="calibre1">Mat.10: 13 Eğer evdekiler buna layıksa, dilediğiniz esenlik üzerlerinde kalsın; layık değillerse, size geri dönsün.</p>

  <p class="calibre1"> </p>

  <p class="calibre1">Mat.10: 14 Sizi kabul etmez, sözlerinizi dinlemezlerse o evden ya da kentten ayrılırken, ayaklarınızın tozunu silkin.</p>

  <p class="calibre1"> </p>

  <p class="calibre1">Mat.10: 15 Size doğrusunu söyleyeyim, yargı günü o kentin hali Sodom'la Gomora bölgesinin halinden beter olacaktır."</p>

  <p class="calibre1"> </p>

  <p class="calibre1">Gelecekteki Sıkıntılar</p>

  <p class="calibre1">(Mar.13:9-13; Luk.21:12-17)</p>

  <p class="calibre1"> </p>

  <p class="calibre1">Mat.10: 16 "İşte, sizi koyunlar gibi kurtların arasına gönderiyorum. Yılan gibi zeki, güvercin gibi saf olun.</p>

  <p class="calibre1"> </p>

  <p class="calibre1">Mat.10: 17 İnsanlardan sakının. Çünkü sizi mahkemelere verecek, havralarında kamçılayacaklar.</p>

  <p class="calibre1"> </p>

  <p class="calibre1">Mat.10: 18 Benden ötürü valilerin, kralların önüne çıkarılacak, böylece onlara ve uluslara tanıklık edeceksiniz.</p>

  <p class="calibre1"> </p>

  <p class="calibre1">Mat.10: 19 Sizleri mahkemeye verdiklerinde, neyi nasıl söyleyeceğinizi düşünerek kaygılanmayın. Ne söyleyeceğiniz o anda size bildirilecek.</p>

  <p class="calibre1"> </p>

  <p class="calibre1">Mat.10: 20 Çünkü konuşan siz değil, aracılığınızla konuşan Babanız'ın Ruhu olacak.</p>

  <p class="calibre1"> </p>

  <p class="calibre1">Mat.10: 21 "Kardeş kardeşi, baba çocuğunu ölüme teslim edecek. Çocuklar anne babaya başkaldırıp onları öldürtecek.</p>

  <p class="calibre1"> </p>

  <p class="calibre1">Mat.10: :22 Benim adımdan ötürü herkes sizden nefret edecek. Ama sonuna kadar dayanan kurtulacaktır.</p>

  <p class="calibre1"> </p>

  <p class="calibre1">Mat.10: 23 Bir kentte size zulmettikleri zaman ötekine kaçın. Size doğrusunu söyleyeyim, İnsanoğlu gelinceye dek İsrail'in bütün kentlerini dolaşmışolmayacaksınız.</p>

  <p class="calibre1"> </p>

  <p class="calibre1">Mat.10: 24 "Öğrenci öğretmeninden, köle efendisinden üstün değildir.</p>

  <p class="calibre1"> </p>

  <p class="calibre1">Mat.10: 25 Öğrencinin öğretmeni gibi, kölenin de efendisi gibi olması yeterlidir.İnsanlar evin efendisine Baalzevul derlerse, ev halkına neler demezler!"</p>

  <p class="calibre1"> </p>

  <p class="calibre1">Kimden Korkmalı</p>

  <p class="calibre1">(Luk.12:2-9)</p>

  <p class="calibre1"> </p>

  <p class="calibre1">Mat.10: 26 "Bu yüzden onlardan korkmayın. Çünkü örtülü olup da açığa çıkarılmayacak, gizli olup da bilinmeyecek hiçbir şey yoktur.</p>

  <p class="calibre1"> </p>

  <p class="calibre1">Mat.10: 27 Size karanlıkta söylediklerimi, siz gün ışığında söyleyin. Kulağınıza fısıldananı, damlardan duyurun.</p>

  <p class="calibre1"> </p>

  <p class="calibre1">Mat.10: 28 Bedeni öldüren, ama canı öldüremeyenlerden korkmayın. Canı da bedeni de cehennemde mahvedebilen Tanrı'dan korkun.</p>

  <p class="calibre1"> </p>

  <p class="calibre1">Mat.10: 29 İki serçe bir meteliğe satılmıyor mu? Ama Babanız'ın izni olmadan bunlardan bir teki bile yere düşmez.</p>

  <p class="calibre1"> </p>

  <p class="calibre1">Mat.10: 30 Size gelince, başınızdaki bütün saçlar bile sayılıdır.</p>

  <p class="calibre1"> </p>

  <p class="calibre1">Mat.10: 31 Onun için korkmayın, siz birçok serçeden daha değerlisiniz.</p>

  <p class="calibre1"> </p>

  <p class="calibre1">Mat.10: 32 "İnsanların önünde beni açıkça kabul eden herkesi, ben de göklerdeki Babam'ın önünde açıkça kabul edeceğim.</p>

  <p class="calibre1"> </p>

  <p class="calibre1">Mat.10: 33 İnsanların önünde beni inkâr edeni, ben de göklerdeki Babam'ın önünde inkâr edeceğim."</p>

  <p class="calibre1"> </p>

  <p class="calibre1">İsa'ya Layık Olmak</p>

  <p class="calibre1">(Mar.9:41; Luk.12:51-53; 14:26-27)</p>

  <p class="calibre1"> </p>

  <p class="calibre1">Mat.10: 34 "Yeryüzüne barış getirmeye geldiğimi sanmayın! Barış değil, kılıç getirmeye geldim.</p>

  <p class="calibre1"> </p>

  <p class="calibre1">Mat.10: 35 Çünkü ben babayla oğulun, anneyle kızın, gelinle kaynananın arasına ayrılık sokmaya geldim.</p>

  <p class="calibre1"> </p>

  <p class="calibre1">Mat.10: 36 'İnsanın düşmanı kendi ev halkı olacak.'</p>

  <p class="calibre1"> </p>

  <p class="calibre1">Mat.10: 37 Annesini ya da babasını beni sevdiğinden çok seven bana layık değildir. Oğlunu ya da kızını beni sevdiğinden çok seven bana layık değildir.</p>

  <p class="calibre1"> </p>

  <p class="calibre1">Mat.10: 38 Çarmıhını yüklenip ardımdan gelmeyen bana layık değildir.</p>

  <p class="calibre1"> </p>

  <p class="calibre1">Mat.10: 39 Canını kurtaran onu yitirecek. Canını benim uğruma yitiren ise onu kurtaracaktır.</p>

  <p class="calibre1"> </p>

  <p class="calibre1">Mat.10: 40 "Sizi kabul eden beni kabul etmiş olur. Beni kabul eden de beni göndereni kabul etmiş olur.</p>

  <p class="calibre1"> </p>

  <p class="calibre1">Mat.10: 41 Bir peygamberi peygamber olduğu için kabul eden, peygambere yaraşan bir ödül alacaktır. Doğru birini doğru olduğu için kabul eden, doğru kişiye yaraşan bir ödül alacaktır.</p>

  <p class="calibre1"> </p>

  <p class="calibre1">Mat.10: 42 Bu sıradan kişilerden birine, öğrencim olduğu için bir bardak soğuk su bile veren, size doğrusunu söyleyeyim, ödülsüz kalmayacaktır."</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 11</p>

  <p class="calibre1"> </p>

  <p class="calibre1">İsa ve Vaftizci Yahya</p>

  <p class="calibre1">(Luk.7:18-35)</p>

  <p class="calibre1"> </p>

  <p class="calibre1">Mat.11: 1 İsa, on iki öğrencisine bu buyrukları verdikten sonra onların kentlerinde öğretmek ve Tanrı sözünü duyurmak üzere oradan ayrıldı.</p>

  <p class="calibre1"> </p>

  <p class="calibre1">Mat.11: 2-3 Tutukevinde bulunan Yahya, Mesih'in yaptığı işleri duyunca, O'na gönderdiği öğrencileri aracılığıyla şunu sordu: "Gelecek Olan sen misin, yoksa başkasını mı bekleyelim?"</p>

  <p class="calibre1"> </p>

  <p class="calibre1">Mat.11: 4 İsa onlara şöyle karşılık verdi: "Gidin, işitip gördüklerinizi Yahya'ya bildirin.</p>

  <p class="calibre1"> </p>

  <p class="calibre1">Mat.11: 5 Körlerin gözleri açılıyor, kötürümler yürüyor, cüzamlılar temiz kılınıyor, sağırlar işitiyor, ölüler diriliyor ve Müjde yoksullara duyuruluyor.</p>

  <p class="calibre1"> </p>

  <p class="calibre1">Mat.11: 6 Benden ötürü sendeleyip düşmeyene ne mutlu!"</p>

  <p class="calibre1"> </p>

  <p class="calibre1">Mat.11: 7 Yahya'nın öğrencileri ayrılırken İsa halka Yahya'dan söz etmeye başladı. "Çöle ne görmeye gittiniz?" dedi. "Rüzgarda sallanan bir kamış mı?</p>

  <p class="calibre1"> </p>

  <p class="calibre1">Mat.11: 8 Söyleyin, ne görmeye gittiniz? Pahalı giysiler giymiş bir adam mı? Oysa pahalı giysi giyenler, kral saraylarında bulunur.</p>

  <p class="calibre1"> </p>

  <p class="calibre1">Mat.11: 9 Öyleyse ne görmeye gittiniz? Bir peygamber mi? Evet! Size şunu söyleyeyim, gördüğünüz kişi peygamberden de üstündür.</p>

  <p class="calibre1"> </p>

  <p class="calibre1">Mat.11: 10 'İşte, habercimi senin önünden gönderiyorum; O önden gidip senin yolunu hazırlayacak' diye yazılmış olan sözler onunla ilgilidir.</p>

  <p class="calibre1"> </p>

  <p class="calibre1">Mat.11: 11 Size doğrusunu söyleyeyim, kadından doğanlar arasında Vaftizci Yahya'dan daha üstün biri çıkmamıştır. Bununla birlikte, Göklerin Egemenliği'nde en küçük olan ondan üstündür.</p>

  <p class="calibre1"> </p>

  <p class="calibre1">Mat.11: 12 Vaftizci Yahya'nın ortaya çıktığı günden bu yana Göklerin Egemenliği zorlanıyor, zorlu kişiler onu ele geçirmeye çalışıyor .</p>

  <p class="calibre1"> </p>

  <p class="calibre1">Mat.11: 13 Yahya'ya dek bütün peygamberlerle Kutsal Yasa, olacakları önceden bildirdiler.</p>

  <p class="calibre1"> </p>

  <p class="calibre1">Mat.11: 14 Eğer bunu kabul etmek isterseniz, gelecek olan İlyas odur.</p>

  <p class="calibre1"> </p>

  <p class="calibre1">Mat.11: 15 Kulağı olan, işitsin!</p>

  <p class="calibre1"> </p>

  <p class="calibre1">Mat.11: 16-17 "Bu kuşağın insanlarını neye benzeteyim? Çarşı meydanlarında oturup arkadaşlarına, 'Size kaval çaldık, oynamadınız; Ağıt yaktık, dövünmediniz' diye seslenen çocuklara benziyorlar.</p>

  <p class="calibre1"> </p>

  <p class="calibre1">Mat.11: 18 Yahya geldiği zaman oruç tutup içkiden kaçındı, ona 'cinli' diyorlar.</p>

  <p class="calibre1"> </p>

  <p class="calibre1">Mat.11: 19 İnsanoğlu geldiği zaman yiyip içti. Bu kez de diyorlar ki, 'Şu obur ve ayyaş adama bakın! Vergi görevlileri ve günahkârlarla dost oldu!' Ne var ki bilgelik, ortaya koyduğu işlerle doğrulanır."</p>

  <p class="calibre1"> </p>

  <p class="calibre1">Tövbe Etmeyen Kentler</p>

  <p class="calibre1">(Luk.10:13-15)</p>

  <p class="calibre1"> </p>

  <p class="calibre1">Mat.11: 20-21 Sonra İsa, mucizelerinin çoğunu yapmış olduğu kentleri, tövbe etmedikleri için şöyle azarlamaya başladı: "Vay haline, ey Horazin! Vay haline, ey Beytsayda! Sizlerde yapılan mucizeler Sur ve Sayda'da yapılmış olsaydı, çoktan çul kuşanıp kül içinde oturarak tövbe etmiş olurlardı.</p>

  <p class="calibre1"> </p>

  <p class="calibre1">Mat.11: 22 Size şunu söyleyeyim, yargı günü sizin haliniz Sur ve Sayda'nın halinden beter olacaktır!</p>

  <p class="calibre1"> </p>

  <p class="calibre1">Mat.11: 23 Ya sen, ey Kefarnahum, göğe mi çıkarılacaksın? Hayır, ölüler diyarına indirileceksin! Çünkü sende yapılan mucizeler Sodom'da yapılmış olsaydı, bugüne dek ayakta kalırdı.</p>

  <p class="calibre1"> </p>

  <p class="calibre1">Mat.11: 24 Sana şunu söyleyeyim, yargı günü senin halin Sodom bölgesinin halinden beter olacaktır!"</p>

  <p class="calibre1"> </p>

  <p class="calibre1">Yorgunlara Müjde</p>

  <p class="calibre1">(Luk.10:21-22)</p>

  <p class="calibre1"> </p>

  <p class="calibre1">Mat.11: 25 İsa bundan sonra şöyle dedi: "Baba, yerin ve göğün Rabbi! Bu gerçekleri bilge ve akıllı kişilerden gizleyip küçük çocuklara açtığın için sana şükrederim.</p>

  <p class="calibre1"> </p>

  <p class="calibre1">Mat.11: 26 Evet Baba, senin isteğin buydu.</p>

  <p class="calibre1"> </p>

  <p class="calibre1">Mat.11: 27 "Babam her şeyi bana teslim etti. Oğul'u, Baba'dan başka kimse tanımaz. Baba'yı da Oğul'dan ve Oğul'un O'nu tanıtmak istediği kişilerden başkası tanımaz.</p>

  <p class="calibre1"> </p>

  <p class="calibre1">Mat.11: 28 "Ey bütün yorgunlar ve yükü ağır olanlar! Bana gelin, ben size rahat veririm.</p>

  <p class="calibre1"> </p>

  <p class="calibre1">Mat.11: 29 Boyunduruğumu yüklenin, benden öğrenin. Çünkü ben yumuşak huylu, alçakgönüllüyüm. Böylece canlarınız rahata kavuşur.</p>

  <p class="calibre1"> </p>

  <p class="calibre1">Mat.11: 30 Boyunduruğumu taşımak kolay, yüküm hafiftir."</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 12</p>

  <p class="calibre1"> </p>

  <p class="calibre1">Şabat Günü Sorunu</p>

  <p class="calibre1">(Mar.2:23-3:6; Luk.6:1-11)</p>

  <p class="calibre1"> </p>

  <p class="calibre1">Mat.12: 1 O sıralarda, bir Şabat Günü İsa ekinler arasından geçiyordu. Öğrencileri acıkınca başakları koparıp yemeye başladılar.</p>

  <p class="calibre1"> </p>

  <p class="calibre1">Mat.12: 2 Bunu gören Ferisiler İsa'ya, "Bak, öğrencilerin Şabat Günü yasak olanı yapıyor" dediler.</p>

  <p class="calibre1"> </p>

  <p class="calibre1">Mat.12: 3 İsa onlara, "Davut'la yanındakiler acıkınca Davut'un ne yaptığını okumadınız mı?" diye sordu.</p>

  <p class="calibre1"> </p>

  <p class="calibre1">Mat.12: 4 "Tanrı'nın evine girdi, kendisinin ve yanındakilerin yemesi yasak olan, ancak kâhinlerin yiyebileceği adak ekmeklerini yedi.</p>

  <p class="calibre1"> </p>

  <p class="calibre1">Mat.12: 5 Ayrıca kâhinlerin her hafta tapınakta Şabat Günü'yle ilgili buyruğu çiğnedikleri halde suçlu sayılmadıklarını Kutsal Yasa'da okumadınız mı?</p>

  <p class="calibre1"> </p>

  <p class="calibre1">Mat.12: 6 Size şunu söyleyeyim, burada tapınaktan daha üstün bir şey var.</p>

  <p class="calibre1"> </p>

  <p class="calibre1">Mat.12: 7 Eğer siz, 'Ben kurban değil, merhamet isterim' sözünün anlamını bilseydiniz, suçsuzları yargılamazdınız.</p>

  <p class="calibre1"> </p>

  <p class="calibre1">Mat.12: 8 Çünkü İnsanoğlu Şabat Günü'nün de Rabbi'dir."</p>

  <p class="calibre1"> </p>

  <p class="calibre1">Mat.12: 9 İsa oradan ayrılıp onların havrasına gitti.</p>

  <p class="calibre1"> </p>

  <p class="calibre1">Mat.12: 10 Orada eli sakat bir adam vardı. İsa'yı suçlamak amacıyla kendisine, "Şabat Günü bir hastayı iyileştirmek Kutsal Yasa'ya uygun mudur?" diye sordular.</p>

  <p class="calibre1"> </p>

  <p class="calibre1">Mat.12: 11 İsa onlara şu karşılığı verdi: "Hanginizin bir koyunu olur da Şabat Günü çukura düşerse onu tutup çıkarmaz?</p>

  <p class="calibre1"> </p>

  <p class="calibre1">Mat.12: 12 İnsan koyundan çok daha değerlidir! Demek ki, Şabat Günü iyilik yapmak Yasa'ya uygundur."</p>

  <p class="calibre1"> </p>

  <p class="calibre1">Mat.12: 13 Sonra adama, "Elini uzat" dedi. Adam elini uzattı. Eli öteki gibi yine sapasağlam oluverdi.</p>

  <p class="calibre1"> </p>

  <p class="calibre1">Mat.12: 14 Bunun üzerine Ferisiler dışarı çıktılar, İsa'yı yok etmek için anlaştılar.</p>

  <p class="calibre1"> </p>

  <p class="calibre1">Tanrı'nın Seçtiği Kul</p>

  <p class="calibre1"> </p>

  <p class="calibre1">Mat.12: 15 İsa bunu bildiği için oradan ayrıldı. Birçok kişi ardından gitti. İsa hepsini iyileştirdi.</p>

  <p class="calibre1"> </p>

  <p class="calibre1">Mat.12: 16 Kim olduğunu açıklamamaları için onları uyardı.</p>

  <p class="calibre1"> </p>

  <p class="calibre1">Mat.12: 17-18 Bu, Peygamber Yeşaya aracılığıyla bildirilen şu söz yerine gelsin diye oldu: "İşte Kulum, O'nu ben seçtim. Gönlümün hoşnut olduğu sevgili Kulum O'dur. Ruhum'u O'nun üzerine koyacağım, O da adaleti uluslara bildirecek.</p>

  <p class="calibre1"> </p>

  <p class="calibre1">Mat.12: 19 Çekişip bağırmayacak, Sokaklarda kimse O'nun sesini duymayacak.</p>

  <p class="calibre1"> </p>

  <p class="calibre1">Mat.12: 20 Ezilmiş kamışı kırmayacak, Tüten fitili söndürmeyecek, Ve sonunda adaleti zafere ulaştıracak.</p>

  <p class="calibre1"> </p>

  <p class="calibre1">Mat.12: 21 Uluslar da O'nun adına umut bağlayacak."</p>

  <p class="calibre1"> </p>

  <p class="calibre1">İsa ve Baalzevul</p>

  <p class="calibre1">(Mar.3:20-30; Luk.6:43-45; 11:14-23)</p>

  <p class="calibre1"> </p>

  <p class="calibre1">Mat.12: 22 Daha sonra İsa'ya kör ve dilsiz bir cinli getirdiler. İsa adamı iyileştirdi. Adam konuşmaya, görmeye başladı.</p>

  <p class="calibre1"> </p>

  <p class="calibre1">Mat.12: 23 Bütün kalabalık şaşırıp kaldı. "Bu, Davut'un Oğlu olabilir mi?" diye soruyorlardı.</p>

  <p class="calibre1"> </p>

  <p class="calibre1">Mat.12: 24 Ferisiler bunu duyunca, "Bu adam cinleri, ancak cinlerin önderi Baalzevul'un gücüyle kovuyor" dediler.</p>

  <p class="calibre1"> </p>

  <p class="calibre1">Mat.12: 25 Onların ne düşündüğünü bilen İsa şöyle dedi: "Kendi içinde bölünen ülke yıkılır. Kendi içinde bölünen kent ya da ev ayakta kalamaz.</p>

  <p class="calibre1"> </p>

  <p class="calibre1">Mat.12: 26 Eğer Şeytan Şeytan'ı kovarsa, kendi içinde bölünmüş demektir. Bu durumda onun egemenliği nasıl ayakta kalabilir?</p>

  <p class="calibre1"> </p>

  <p class="calibre1">Mat.12: 27 Eğer ben cinleri Baalzevul'un gücüyle kovuyorsam, sizin adamlarınız kimin gücüyle kovuyor? Bu durumda sizi kendi adamlarınız yargılayacak.</p>

  <p class="calibre1"> </p>

  <p class="calibre1">Mat.12: 28 Ama ben cinleri Tanrı'nın Ruhu'yla kovuyorsam, Tanrı'nın Egemenliği üzerinize gelmiş demektir.</p>

  <p class="calibre1"> </p>

  <p class="calibre1">Mat.12: 29 "Bir kimse güçlü adamın evine girip malını nasıl çalabilir? Ancak onu bağladıktan sonra evini soyabilir.</p>

  <p class="calibre1"> </p>

  <p class="calibre1">Mat.12: 30 "Benden yana olmayan bana karşıdır. Benimle birlikte toplamayan dağıtıyor demektir.</p>

  <p class="calibre1"> </p>

  <p class="calibre1">Mat.12: 31 Bunun için size diyorum ki, insanların işlediği her günah, ettiği her küfür bağışlanacak; ama Ruh'a edilen küfür bağışlanmayacaktır.</p>

  <p class="calibre1"> </p>

  <p class="calibre1">Mat.12: 32 İnsanoğlu'na karşı bir söz söyleyen, bağışlanacak; ama Kutsal Ruh'a karşı bir söz söyleyen, ne bu çağda, ne de gelecek çağda bağışlanacaktır.</p>

  <p class="calibre1"> </p>

  <p class="calibre1">Mat.12: 33 "Ya ağacı iyi, meyvesini de iyi sayın; ya da ağacı kötü, meyvesini de kötü sayın. Çünkü her ağaç meyvesinden tanınır.</p>

  <p class="calibre1"> </p>

  <p class="calibre1">Mat.12: 34 Sizi engerekler soyu! Kötü olan sizler nasıl iyi sözler söyleyebilirsiniz? Çünkü ağız yürekten taşanı söyler.</p>

  <p class="calibre1"> </p>

  <p class="calibre1">Mat.12: 35 İyi insan içindeki iyilik hazinesinden iyilik, kötü insan içindeki kötülük hazinesinden kötülük çıkarır.</p>

  <p class="calibre1"> </p>

  <p class="calibre1">Mat.12: 36 Size şunu söyleyeyim, insanlar söyledikleri her boş söz için yargı günü hesap verecekler.</p>

  <p class="calibre1"> </p>

  <p class="calibre1">Mat.12: 37 Kendi sözlerinizle aklanacak, yine kendi sözlerinizle suçlu çıkarılacaksınız."</p>

  <p class="calibre1"> </p>

  <p class="calibre1">Yunus'un Belirtisi</p>

  <p class="calibre1">(Mar.8:11-12; Luk.11:24-26,29-32)</p>

  <p class="calibre1"> </p>

  <p class="calibre1">Mat.12: 38 Bunun üzerine bazı din bilginleri ve Ferisiler, "Öğretmenimiz, senden doğaüstü bir belirti görmek istiyoruz" dediler.</p>

  <p class="calibre1"> </p>

  <p class="calibre1">Mat.12: 39 İsa onlara şu karşılığı verdi: "Kötü ve vefasız kuşak bir belirti istiyor! Ama ona Peygamber Yunus'un belirtisinden başka bir belirti gösterilmeyecektir.</p>

  <p class="calibre1"> </p>

  <p class="calibre1">Mat.12: 40 Yunus, nasıl üç gün üç gece o koca balığın karnında kaldıysa, İnsanoğlu da üç gün üç gece yerin bağrında kalacaktır.</p>

  <p class="calibre1"> </p>

  <p class="calibre1">Mat.12: 41 Ninova halkı, yargı günü bu kuşakla birlikte kalkıp bu kuşağı yargılayacak. Çünkü Ninovalılar, Yunus'un çağrısı üzerine tövbe ettiler. Bakın, Yunus'tan daha üstün olan buradadır.</p>

  <p class="calibre1"> </p>

  <p class="calibre1">Mat.12: 42 Güney Kraliçesi, yargı günü bu kuşakla birlikte kalkıp bu kuşağı yargılayacak. Çünkü kraliçe, Süleyman'ın bilgece sözlerini dinlemek için dünyanın ta öbür ucundan gelmişti. Bakın, Süleyman'dan daha üstün olan buradadır.</p>

  <p class="calibre1"> </p>

  <p class="calibre1">Mat.12: 43 "Kötü ruh insandan çıkınca kurak yerlerde dolanıp huzur arar, ama bulamaz.</p>

  <p class="calibre1"> </p>

  <p class="calibre1">Mat.12: 44 O zaman, 'Çıktığım eve, kendi evime döneyim' der. Eve gelince orayı bomboş, süpürülmüş, düzeltilmiş bulur.</p>

  <p class="calibre1"> </p>

  <p class="calibre1">Mat.12: 45 Bunun üzerine gider, yanına kendisinden kötü yedi ruh daha alır ve eve girip yerleşirler. Böylece o kişinin son durumu ilkinden beter olur. Bu kötü kuşağın başına gelecek olan da budur."</p>

  <p class="calibre1"> </p>

  <p class="calibre1">İsa'nın Annesi ve Kardeşleri</p>

  <p class="calibre1">(Mar.3:31-35; Luk.8:19-21)</p>

  <p class="calibre1"> </p>

  <p class="calibre1">Mat.12: 46 İsa daha halka konuşurken, annesiyle kardeşleri geldi. Dışarıda durmuş, O'nunla konuşmak istiyorlardı.</p>

  <p class="calibre1"> </p>

  <p class="calibre1">Mat.12: 47 Birisi İsa'ya, "Bak, annenle kardeşlerin dışarıda duruyor, seninle görüşmek istiyorlar" dedi.</p>

  <p class="calibre1"> </p>

  <p class="calibre1">Mat.12: 48 İsa, kendisiyle konuşana, "Kimdir annem, kimdir kardeşlerim?" karşılığını verdi.</p>

  <p class="calibre1"> </p>

  <p class="calibre1">Mat.12: 49 Eliyle öğrencilerini göstererek, "İşte annem, işte kardeşlerim!" dedi.</p>

  <p class="calibre1"> </p>

  <p class="calibre1">Mat.12: 50 "Göklerdeki Babam'ın isteğini kim yerine getirirse, kardeşim, kızkardeşim ve annem odur."</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 13</p>

  <p class="calibre1"> </p>

  <p class="calibre1">Tohum Benzetmesi</p>

  <p class="calibre1">(Mar.4:1-20; Luk.8:4-15)</p>

  <p class="calibre1"> </p>

  <p class="calibre1">Mat.13: 1 Aynı gün İsa evden çıktı, gidip göl kıyısında oturdu.</p>

  <p class="calibre1"> </p>

  <p class="calibre1">Mat.13: 2 Çevresinde büyük bir kalabalık toplandı. Bu yüzden İsa tekneye binip oturdu. Bütün kalabalık kıyıda duruyordu.</p>

  <p class="calibre1"> </p>

  <p class="calibre1">Mat.13: 3 İsa onlara benzetmelerle birçok şey anlattı. "Bakın" dedi, "Ekincinin biri tohum ekmeye çıktı.</p>

  <p class="calibre1"> </p>

  <p class="calibre1">Mat.13: 4 Ektiği tohumlardan kimi yol kenarına düştü. Kuşlar gelip bunları yedi.</p>

  <p class="calibre1"> </p>

  <p class="calibre1">Mat.13: 5 Kimi, toprağı az, kayalık yerlere düştü; toprak derin olmadığından hemen filizlendi.</p>

  <p class="calibre1"> </p>

  <p class="calibre1">Mat.13: 6 Ne var ki, güneş doğunca kavruldular, kök salamadıkları için kuruyup gittiler.</p>

  <p class="calibre1"> </p>

  <p class="calibre1">Mat.13: 7 Kimi, dikenler arasına düştü. Dikenler büyüdü, filizleri boğdu.</p>

  <p class="calibre1"> </p>

  <p class="calibre1">Mat.13: 8 Kimi ise iyi toprağa düştü. Bazısı yüz, bazısı altmış, bazısı da otuz kat ürün verdi.</p>

  <p class="calibre1"> </p>

  <p class="calibre1">Mat.13: 9 Kulağı olan işitsin!"</p>

  <p class="calibre1"> </p>

  <p class="calibre1">Mat.13: 10 Öğrencileri gelip İsa'ya, "Halka neden benzetmelerle konuşuyorsun?" diye sordular.</p>

  <p class="calibre1"> </p>

  <p class="calibre1">Mat.13: 11 İsa şöyle yanıtladı: "Göklerin Egemenliği'nin sırlarını bilme ayrıcalığı size verildi, ama onlara verilmedi.</p>

  <p class="calibre1"> </p>

  <p class="calibre1">Mat.13: 12 Çünkü kimde varsa, ona daha çok verilecek, bolluğa kavuşturulacak. Ama kimde yoksa, elindeki de alınacak.</p>

  <p class="calibre1"> </p>

  <p class="calibre1">Mat.13: 13 Onlara benzetmelerle konuşmamın nedeni budur. Çünkü, 'Gördükleri halde görmezler, Duydukları halde duymaz ve anlamazlar.'</p>

  <p class="calibre1"> </p>

  <p class="calibre1">Mat.13: 14 "Böylece Yeşaya'nın peygamberlik sözü onlar için gerçekleşmiş oldu: 'Duyacak duyacak, ama hiç anlamayacaksınız, Bakacak bakacak, ama hiç görmeyeceksiniz!</p>

  <p class="calibre1"> </p>

  <p class="calibre1">Mat.13: 15 Çünkü bu halkın yüreği duygusuzlaştı, Kulakları ağırlaştı. Gözlerini kapadılar. Öyle ki, gözleri görmesin, Kulakları duymasın, yürekleri anlamasın Ve bana dönmesinler. Dönselerdi, onları iyileştirirdim.'</p>

  <p class="calibre1"> </p>

  <p class="calibre1">Mat.13: 16 "Ama ne mutlu size ki, gözleriniz görüyor, kulaklarınız işitiyor!</p>

  <p class="calibre1"> </p>

  <p class="calibre1">Mat.13: 17 Size doğrusunu söyleyeyim, nice peygamberler, nice doğru kişiler sizin gördüklerinizi görmek istediler, ama göremediler. Sizin işittiklerinizi işitmek istediler, ama işitemediler.</p>

  <p class="calibre1"> </p>

  <p class="calibre1">Mat.13: 18 "Şimdi ekinciyle ilgili benzetmeyi siz dinleyin.</p>

  <p class="calibre1"> </p>

  <p class="calibre1">Mat.13: 19 Kim göksel egemenlikle ilgili sözü işitir de anlamazsa, kötü olan gelir, onun yüreğine ekileni söker götürür. Yol kenarına ekilen tohum işte budur.</p>

  <p class="calibre1"> </p>

  <p class="calibre1">Mat.13: 20-21 Kayalık yerlere ekilen ise işittiği sözü hemen sevinçle kabul eden, ama kök salamadığı için ancak bir süre dayanan kişidir. Böyle biri Tanrı sözünden ötürü sıkıntı ya da zulme uğrayınca hemen sendeleyip düşer.</p>

  <p class="calibre1"> </p>

  <p class="calibre1">Mat.13: 22 Dikenler arasında ekilen de şudur: Sözü işitir, ama dünyasal kaygılar ve zenginliğin aldatıcılığı sözü boğar ve ürün vermesini engeller.</p>

  <p class="calibre1"> </p>

  <p class="calibre1">Mat.13: 23 İyi toprağa ekilen tohum ise, sözü işitip anlayan birine benzer. Böylesi elbette ürün verir, kimi yüz, kimi altmış, kimi de otuz kat."</p>

  <p class="calibre1"> </p>

  <p class="calibre1">Deliceler Benzetmesi</p>

  <p class="calibre1"> </p>

  <p class="calibre1">Mat.13: 24 İsa onlara başka bir benzetme anlattı: "Göklerin Egemenliği, tarlasına iyi tohum eken adama benzer" dedi.</p>

  <p class="calibre1"> </p>

  <p class="calibre1">Mat.13: 25 "Herkes uyurken, adamın düşmanı geldi, buğdayın arasına delice ekip gitti.</p>

  <p class="calibre1"> </p>

  <p class="calibre1">Mat.13: 26 Ekin gelişip başak salınca, deliceler de göründü.</p>

  <p class="calibre1"> </p>

  <p class="calibre1">Mat.13: 27 "Mal sahibinin köleleri gelip ona şöyle dediler: 'Efendimiz, sen tarlana iyi tohum ekmedin mi? Bu deliceler nereden çıktı?'</p>

  <p class="calibre1"> </p>

  <p class="calibre1">Mat.13: 28 "Mal sahibi, 'Bunu bir düşman yapmıştır' dedi. "'Gidip deliceleri toplamamızı ister misin?' diye sordu köleler.</p>

  <p class="calibre1"> </p>

  <p class="calibre1">Mat.13: 29 "'Hayır' dedi adam. 'Deliceleri toplarken belki buğdayı da sökersiniz.</p>

  <p class="calibre1"> </p>

  <p class="calibre1">Mat.13: 30 Bırakın biçim vaktine dek birlikte büyüsünler. Biçim vakti orakçılara, önce deliceleri toplayın diyeceğim, yakmak için demet yapın. Buğdayı ise toplayıp ambarıma koyun.'"</p>

  <p class="calibre1"> </p>

  <p class="calibre1">Hardal Tanesi ve Maya Benzetmeleri</p>

  <p class="calibre1">(Mar.4:30-34; Luk.13:18-21)</p>

  <p class="calibre1"> </p>

  <p class="calibre1">Mat.13: 31 İsa onlara bir benzetme daha anlattı: "Göklerin Egemenliği, bir adamın tarlasına ektiği hardal tanesine benzer" dedi.</p>

  <p class="calibre1"> </p>

  <p class="calibre1">Mat.13: 32 "Hardal tohumların en küçüğü olduğu halde, gelişince bahçe bitkilerinin boyunu aşar, ağaç olur. Böylece kuşlar gelip dallarında barınır."</p>

  <p class="calibre1"> </p>

  <p class="calibre1">Mat.13: 33 İsa onlara başka bir benzetme anlattı: "Göklerin Egemenliği, bir kadının üç ölçek una karıştırdığı mayaya benzer. Sonunda bütün hamur kabarır."</p>

  <p class="calibre1"> </p>

  <p class="calibre1">Mat.13: 34 İsa bütün bunları halka benzetmelerle anlattı. Benzetme kullanmadan onlara hiçbir şey anlatmazdı.</p>

  <p class="calibre1"> </p>

  <p class="calibre1">Mat.13: 35 Bu, peygamber aracılığıyla bildirilen şu söz yerine gelsin diye oldu: "Ağzımı benzetmeler anlatarak açacağım, Dünyanın kuruluşundan beri Gizli kalmış sırları dile getireceğim."</p>

  <p class="calibre1"> </p>

  <p class="calibre1">Deliceler Benzetmesi Açıklanıyor</p>

  <p class="calibre1"> </p>

  <p class="calibre1">Mat.13: 36 Bundan sonra İsa halktan ayrılıp eve gitti. Öğrencileri yanına gelip, "Tarladaki delicelerle ilgili benzetmeyi bize açıkla" dediler.</p>

  <p class="calibre1"> </p>

  <p class="calibre1">Mat.13: 37 İsa, "İyi tohumu eken, İnsanoğlu'dur " diye karşılık verdi.</p>

  <p class="calibre1"> </p>

  <p class="calibre1">Mat.13: 38 "Tarla ise dünyadır. İyi tohum, göksel egemenliğin oğulları, deliceler de kötü olanın oğullarıdır.</p>

  <p class="calibre1"> </p>

  <p class="calibre1">Mat.13: 39 Deliceleri eken düşman, İblis'tir. Biçim vakti, çağın sonu; orakçılar ise meleklerdir.</p>

  <p class="calibre1"> </p>

  <p class="calibre1">Mat.13: 40 "Deliceler nasıl toplanıp yakılırsa, çağın sonunda da böyle olacaktır.</p>

  <p class="calibre1"> </p>

  <p class="calibre1">Mat.13: 41-42 İnsanoğlu meleklerini gönderecek, onlar da insanları günaha düşüren her şeyi, kötülük yapan herkesi O'nun egemenliğinden toplayıp kızgın fırına atacaklar. Orada ağlayış ve diş gıcırtısı olacaktır.</p>

  <p class="calibre1"> </p>

  <p class="calibre1">Mat.13: 43 Doğru kişiler o zaman Babaları'nın egemenliğinde güneş gibi parlayacaklar. Kulağı olan işitsin!"</p>

  <p class="calibre1"> </p>

  <p class="calibre1">Define ve İnci Benzetmeleri</p>

  <p class="calibre1"> </p>

  <p class="calibre1">Mat.13: 44 "Göklerin Egemenliği, tarlada saklı bir defineye benzer. Onu bulan yeniden sakladı, sevinçle koşup gitti, varını yoğunu satıp tarlayı satın aldı.</p>

  <p class="calibre1"> </p>

  <p class="calibre1">Mat.13: 45 "Yine Göklerin Egemenliği, güzel inciler arayan bir tüccara benzer.</p>

  <p class="calibre1"> </p>

  <p class="calibre1">Mat.13: 46 Tüccar, çok değerli bir inci bulunca gitti, varını yoğunu satıp o inciyi satın aldı."</p>

  <p class="calibre1"> </p>

  <p class="calibre1">Ağ Benzetmesi</p>

  <p class="calibre1"> </p>

  <p class="calibre1">Mat.13: 47 "Yine Göklerin Egemenliği, denize atılan ve her çeşit balığı toplayan ağa benzer.</p>

  <p class="calibre1"> </p>

  <p class="calibre1">Mat.13: 48 Ağ dolunca onu kıyıya çekerler. Oturup işe yarayan balıkları kaplara koyar, yaramayanları atarlar.</p>

  <p class="calibre1"> </p>

  <p class="calibre1">Mat.13: 49-50 Çağın sonunda da böyle olacak. Melekler gelecek, kötü kişileri doğruların arasından ayırıp kızgın fırına atacaklar. Orada ağlayış ve diş gıcırtısı olacaktır."</p>

  <p class="calibre1"> </p>

  <p class="calibre1">Mat.13: 51 İsa, "Bütün bunları anladınız mı?" diye sordu. "Evet" karşılığını verdiler.</p>

  <p class="calibre1"> </p>

  <p class="calibre1">Mat.13: 52 O da onlara, "İşte böylece Göklerin Egemenliği için eğitilmiş her din bilgini, hazinesinden hem yeni hem eski değerler çıkaran bir mal sahibine benzer" dedi.</p>

  <p class="calibre1"> </p>

  <p class="calibre1">İsa Reddediliyor</p>

  <p class="calibre1">(Mar.6:1-6; Luk.4:16-30)</p>

  <p class="calibre1"> </p>

  <p class="calibre1">Mat.13: 53 İsa bütün bu benzetmeleri anlattıktan sonra oradan ayrıldı.</p>

  <p class="calibre1"> </p>

  <p class="calibre1">Mat.13: 54 Kendi memleketine gitti ve oradaki havrada halka öğretmeye başladı. Halk şaşıp kalmıştı. "Adamın bu bilgeliği ve mucizeler yaratan gücü nereden geliyor?" diyorlardı.</p>

  <p class="calibre1"> </p>

  <p class="calibre1">Mat.13: 55 "Marangozun oğlu değil mi bu? Annesinin adı Meryem değil mi? Yakup, Yusuf, Simun ve Yahuda O'nun kardeşleri değil mi?</p>

  <p class="calibre1"> </p>

  <p class="calibre1">Mat.13: 56 Kızkardeşlerinin hepsi aramızda yaşamıyor mu? O halde O'nun bütün bu yaptıkları nereden geliyor?"</p>

  <p class="calibre1"> </p>

  <p class="calibre1">Mat.13: 57 Ve gücenip O'nu reddettiler. Ama İsa onlara şöyle dedi: "Bir peygamber, kendi memleketinden ve evinden başka yerde hor görülmez."</p>

  <p class="calibre1"> </p>

  <p class="calibre1">Mat.13: 58 İmansızlıkları yüzünden İsa orada pek fazla mucize yapmadı.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 14</p>

  <p class="calibre1"> </p>

  <p class="calibre1">Yahya'nın Öldürülmesi</p>

  <p class="calibre1">(Mar.6:14-29; Luk.9:7-9)</p>

  <p class="calibre1"> </p>

  <p class="calibre1">Mat.14: 1-2 O günlerde İsa'yla ilgili haberleri duyan bölge kralı Hirodes, adamlarına, "Bu, Vaftizci Yahya'dır" dedi. "Ölümden dirildi. Olağanüstü güçlerin onda etkin olmasının nedeni budur."</p>

  <p class="calibre1"> </p>

  <p class="calibre1">Mat.14: 3 Hirodes, kardeşi Filipus'un karısı Hirodiya yüzünden Yahya'yı tutuklatmış, bağlatıp zindana attırmıştı.</p>

  <p class="calibre1"> </p>

  <p class="calibre1">Mat.14: 4 Çünkü Yahya Hirodes'e, "O kadınla evlenmen Kutsal Yasa'ya aykırıdır" demişti.</p>

  <p class="calibre1"> </p>

  <p class="calibre1">Mat.14: 5 Hirodes Yahya'yı öldürtmek istemiş, ama halktan korkmuştu. Çünkü halk Yahya'yı peygamber sayıyordu.</p>

  <p class="calibre1"> </p>

  <p class="calibre1">Mat.14: 6-7 Hirodes'in doğum günü şenliği sırasında Hirodiya'nın kızı ortaya çıkıp dans etti. Bu, Hirodes'in öyle hoşuna gitti ki, ant içerek kıza ne dilerse vereceğini söyledi.</p>

  <p class="calibre1"> </p>

  <p class="calibre1">Mat.14: 8 Kız, annesinin kışkırtmasıyla, "Bana şimdi, bir tepsi üzerinde Vaftizci Yahya'nın başını ver" dedi.</p>

  <p class="calibre1"> </p>

  <p class="calibre1">Mat.14: 9 Kral buna çok üzüldüyse de, konuklarının önünde içtiği anttan ötürü bu dileğin yerine getirilmesini buyurdu.</p>

  <p class="calibre1"> </p>

  <p class="calibre1">Mat.14: 10 Adam gönderip zindanda Yahya'nın başını kestirdi.</p>

  <p class="calibre1"> </p>

  <p class="calibre1">Mat.14: 11 Kesik baş tepsiyle getirilip kıza verildi, kız da bunu annesine götürdü.</p>

  <p class="calibre1"> </p>

  <p class="calibre1">Mat.14: 12 Yahya'nın öğrencileri gelip cesedi aldılar ve gömdüler. Sonra gidip İsa'ya haber verdiler.</p>

  <p class="calibre1"> </p>

  <p class="calibre1">İsa Beş Bin Kişiyi Doyuruyor</p>

  <p class="calibre1">(Mar.6:30-44; Luk.9:10-17; Yu.6:1-14)</p>

  <p class="calibre1"> </p>

  <p class="calibre1">Mat.14: 13 İsa bunu duyunca, tek başına tenha bir yere çekilmek üzere bir tekneyle oradan ayrıldı. Bunu öğrenen halk, kentlerden çıkıp O'nu yaya olarak izledi.</p>

  <p class="calibre1"> </p>

  <p class="calibre1">Mat.14: 14 İsa tekneden inince büyük bir kalabalıkla karşılaştı. Onlara acıdı ve hasta olanlarını iyileştirdi.</p>

  <p class="calibre1"> </p>

  <p class="calibre1">Mat.14: 15 Akşama doğru öğrencileri yanına gelip, "Burası ıssız bir yer" dediler, "Vakit de geç oldu. Halkı salıver de köylere gidip kendilerine yiyecek alsınlar."</p>

  <p class="calibre1"> </p>

  <p class="calibre1">Mat.14: 16 İsa, "Gitmelerine gerek yok, onlara siz yiyecek verin" dedi.</p>

  <p class="calibre1"> </p>

  <p class="calibre1">Mat.14: 17 Öğrenciler, "Burada beş ekmekle iki balıktan başka bir şeyimiz yok ki" dediler.</p>

  <p class="calibre1"> </p>

  <p class="calibre1">Mat.14: 18 İsa, "Onları buraya, bana getirin" dedi.</p>

  <p class="calibre1"> </p>

  <p class="calibre1">Mat.14: 19 Halka çayıra oturmalarını buyurduktan sonra, beş ekmekle iki balığı aldı, gözlerini göğe kaldırarak şükretti; sonra ekmekleri bölüp öğrencilerine verdi, onlar da halka dağıttılar.</p>

  <p class="calibre1"> </p>

  <p class="calibre1">Mat.14: 20 Herkes yiyip doydu. Artakalan parçalardan on iki sepet dolusu topladılar.</p>

  <p class="calibre1"> </p>

  <p class="calibre1">Mat.14: 21 Yemek yiyenlerin sayısı, kadın ve çocuklar hariç, yaklaşık beş bin erkekti.</p>

  <p class="calibre1"> </p>

  <p class="calibre1">İsa Su Üstünde Yürüyor</p>

  <p class="calibre1">(Mar.6:45-56; Yu.6:15-21)</p>

  <p class="calibre1"> </p>

  <p class="calibre1">Mat.14: 22 Bundan hemen sonra İsa öğrencilerine, tekneye binip kendisinden önce karşı yakaya geçmelerini buyurdu. Bu arada halkı evlerine gönderecekti.</p>

  <p class="calibre1"> </p>

  <p class="calibre1">Mat.14: 23 Halkı gönderdikten sonra dua etmek için tek başına dağa çıktı. Akşam olurken orada yalnızdı.</p>

  <p class="calibre1"> </p>

  <p class="calibre1">Mat.14: 24 O sırada tekne kıyıdan bir hayli uzakta dalgalarla boğuşuyordu. Çünkü rüzgar karşı yönden esiyordu.</p>

  <p class="calibre1"> </p>

  <p class="calibre1">Mat.14: 25 Sabaha karşı İsa, gölün üstünde yürüyerek onlara yaklaştı.</p>

  <p class="calibre1"> </p>

  <p class="calibre1">Mat.14: 26 Öğrenciler, O'nun gölün üstünde yürüdüğünü görünce dehşete kapıldılar. "Bu bir hayalet!" diyerek korkuyla bağrıştılar.</p>

  <p class="calibre1"> </p>

  <p class="calibre1">Mat.14: 27 Ama İsa hemen onlara seslenerek, "Cesur olun, benim, korkmayın!" dedi.</p>

  <p class="calibre1"> </p>

  <p class="calibre1">Mat.14: 28 Petrus buna karşılık, "Ya Rab" dedi, "Eğer sen isen, buyruk ver suyun üstünden yürüyerek sana geleyim."</p>

  <p class="calibre1"> </p>

  <p class="calibre1">Mat.14: 29 İsa, "Gel!" dedi. Petrus da tekneden indi, suyun üstünden yürüyerek İsa'ya yaklaştı.</p>

  <p class="calibre1"> </p>

  <p class="calibre1">Mat.14: 30 Ama rüzgarın ne kadar güçlü estiğini görünce korktu, batmaya başladı. "Ya Rab, beni kurtar!" diye bağırdı.</p>

  <p class="calibre1"> </p>

  <p class="calibre1">Mat.14: 31 İsa hemen elini uzatıp onu tuttu. Ona, "Ey kıt imanlı, neden kuşku duydun?" dedi.</p>

  <p class="calibre1"> </p>

  <p class="calibre1">Mat.14: 32 Onlar tekneye bindikten sonra rüzgar dindi.</p>

  <p class="calibre1"> </p>

  <p class="calibre1">Mat.14: 33 Teknedekiler, "Sen gerçekten Tanrı'nın Oğlu'sun" diyerek O'na tapındılar.</p>

  <p class="calibre1"> </p>

  <p class="calibre1">Mat.14: 34 Gölü aşıp Ginnesar'da karaya çıktılar.</p>

  <p class="calibre1"> </p>

  <p class="calibre1">Mat.14: 35 Yöre halkı İsa'yı tanıyınca çevreye haber saldı. Bütün hastaları O'na getirdiler.</p>

  <p class="calibre1"> </p>

  <p class="calibre1">Mat.14: 36 Giysisinin eteğine bir dokunsak diye yalvarıyorlardı. Dokunanların hepsi iyileşti.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 15</p>

  <p class="calibre1"> </p>

  <p class="calibre1">Töre mi, Tanrı'nın Sözü mü?</p>

  <p class="calibre1">(Mar.7:1-13)</p>

  <p class="calibre1"> </p>

  <p class="calibre1">Mat.15: 1-2 Bu sırada Yeruşalim'den bazı Ferisiler ve din bilginleri İsa'ya gelip, "Öğrencilerin neden atalarımızın töresini çiğniyor?" diye sordular, "Yemekten önce ellerini yıkamıyorlar."</p>

  <p class="calibre1"> </p>

  <p class="calibre1">Mat.15: 3 İsa onlara şu karşılığı verdi: "Ya siz, neden töreniz uğruna Tanrı buyruğunu çiğniyorsunuz?</p>

  <p class="calibre1"> </p>

  <p class="calibre1">Mat.15: 4 Çünkü Tanrı şöyle buyurdu: 'Annene babana saygı göstereceksin'; 'Annesine ya da babasına söven kesinlikle öldürülecektir.'</p>

  <p class="calibre1"> </p>

  <p class="calibre1">Mat.15: 5-6 Ama siz, 'Her kim anne ya da babasına, benden alacağın bütün yardım Tanrı'ya adanmıştır derse, artık babasına saygı göstermek zorunda değildir' diyorsunuz. Böylelikle, töreniz uğruna Tanrı'nın sözünü geçersiz kılmış oluyorsunuz.</p>

  <p class="calibre1"> </p>

  <p class="calibre1">Mat.15: 7-8 Ey ikiyüzlüler! Yeşaya'nın sizinle ilgili şu peygamberlik sözü ne kadar yerindedir: 'Bu halk dudaklarıyla beni sayar, Ama yürekleri benden uzak.</p>

  <p class="calibre1"> </p>

  <p class="calibre1">Mat.15: 9 Bana boşuna taparlar. Çünkü öğrettikleri, sadece insan buyruklarıdır.'"</p>

  <p class="calibre1"> </p>

  <p class="calibre1">İnsanı Kirleten Nedir?</p>

  <p class="calibre1">(Mar.7:14-23)</p>

  <p class="calibre1"> </p>

  <p class="calibre1">Mat.15: 10 İsa, halkı yanına çağırıp onlara, "Dinleyin ve şunu belleyin" dedi.</p>

  <p class="calibre1"> </p>

  <p class="calibre1">Mat.15: 11 "Ağızdan giren şey insanı kirletmez. İnsanı kirleten ağızdan çıkandır."</p>

  <p class="calibre1"> </p>

  <p class="calibre1">Mat.15: 12 Bu sırada öğrencileri O'na gelip, "Biliyor musun?" dediler, "Ferisiler bu sözü duyunca gücendiler."</p>

  <p class="calibre1"> </p>

  <p class="calibre1">Mat.15: 13 İsa şu karşılığı verdi: "Göksel Babam'ın dikmediği her fidan kökünden sökülecektir.</p>

  <p class="calibre1"> </p>

  <p class="calibre1">Mat.15: 14 Bırakın onları; onlar körlerin kör kılavuzlarıdır. Eğer kör köre kılavuzluk ederse, ikisi de çukura düşer."</p>

  <p class="calibre1"> </p>

  <p class="calibre1">Mat.15: 15 Petrus, "Bu benzetmeyi bize açıkla" dedi.</p>

  <p class="calibre1"> </p>

  <p class="calibre1">Mat.15: 16 "Siz de mi hâlâ anlamıyorsunuz?" diye sordu İsa.</p>

  <p class="calibre1"> </p>

  <p class="calibre1">Mat.15: 17 "Ağza giren her şeyin mideye indiğini, oradan da helaya atıldığını bilmiyor musunuz?</p>

  <p class="calibre1"> </p>

  <p class="calibre1">Mat.15: 18 Ne var ki ağızdan çıkan, yürekten kaynaklanır. İnsanı kirleten de budur.</p>

  <p class="calibre1"> </p>

  <p class="calibre1">Mat.15: 19 Çünkü kötü düşünceler, cinayet, zina, fuhuş, hırsızlık, yalan yere tanıklık ve iftira hep yürekten kaynaklanır.</p>

  <p class="calibre1"> </p>

  <p class="calibre1">Mat.15: 20 İnsanı kirleten bunlardır. Yıkanmamış ellerle yemek yemek insanı kirletmez."</p>

  <p class="calibre1"> </p>

  <p class="calibre1">Kenanlı Kadının İmanı</p>

  <p class="calibre1">(Mar.7:24-30)</p>

  <p class="calibre1"> </p>

  <p class="calibre1">Mat.15: 21 İsa oradan ayrılıp Sur ve Sayda bölgesine geçti.</p>

  <p class="calibre1"> </p>

  <p class="calibre1">Mat.15: 22 O yöreden Kenanlı bir kadın İsa'ya gelip, "Ya Rab, ey Davut Oğlu, halime acı! Kızım cine tutuldu, çok kötü durumda" diye feryat etti.</p>

  <p class="calibre1"> </p>

  <p class="calibre1">Mat.15: 23 İsa kadına hiçbir karşılık vermedi. Öğrencileri yaklaşıp, "Sal şunu, gitsin!" diye rica ettiler. "Arkamızdan bağırıp duruyor."</p>

  <p class="calibre1"> </p>

  <p class="calibre1">Mat.15: 24 İsa, "Ben yalnız İsrail halkının kaybolmuş koyunlarına gönderildim" diye yanıtladı.</p>

  <p class="calibre1"> </p>

  <p class="calibre1">Mat.15: 25 Kadın ise yaklaşıp, "Ya Rab, bana yardım et!" diyerek O'nun önünde yere kapandı .</p>

  <p class="calibre1"> </p>

  <p class="calibre1">Mat.15: 26 İsa ona, "Çocukların ekmeğini alıp köpeklere atmak doğru değildir" dedi.</p>

  <p class="calibre1"> </p>

  <p class="calibre1">Mat.15: 27 Kadın, "Haklısın, ya Rab" dedi. "Ama köpekler de efendilerinin sofrasından düşen kırıntıları yer."</p>

  <p class="calibre1"> </p>

  <p class="calibre1">Mat.15: 28 O zaman İsa ona şu karşılığı verdi: "Ey kadın, imanın büyük! Dilediğin gibi olsun." Ve kadının kızı o saatte iyileşti.</p>

  <p class="calibre1"> </p>

  <p class="calibre1">İsa Dört Bin Kişiyi Doyuruyor</p>

  <p class="calibre1">(Mar.8:1-10)</p>

  <p class="calibre1"> </p>

  <p class="calibre1">Mat.15: 29 İsa oradan ayrıldı, Celile Gölü'nün kıyısından geçerek dağa çıkıp oturdu.</p>

  <p class="calibre1"> </p>

  <p class="calibre1">Mat.15: 30 Yanına büyük bir kalabalık geldi. Beraberlerinde kötürüm, kör, çolak, dilsiz ve daha birçok hasta getirdiler. Hastaları O'nun ayaklarının dibine bıraktılar. O da onları iyileştirdi.</p>

  <p class="calibre1"> </p>

  <p class="calibre1">Mat.15: 31 Halk, dilsizlerin konuştuğunu, çolakların iyileştiğini, körlerin gördüğünü, kötürümlerin yürüdüğünü görünce şaştı ve İsrail'in Tanrısı'nı yüceltti.</p>

  <p class="calibre1"> </p>

  <p class="calibre1">Mat.15: 32 İsa öğrencilerini yanına çağırıp, "Halka acıyorum" dedi. "Üç gündür yanımdalar, yiyecek hiçbir şeyleri yok. Onları aç aç evlerine göndermek istemiyorum, yolda bayılabilirler."</p>

  <p class="calibre1"> </p>

  <p class="calibre1">Mat.15: 33 Öğrenciler kendisine, "Böyle ıssız bir yerde bu kadar kalabalığı doyuracak ekmeği nereden bulalım?" dediler.</p>

  <p class="calibre1"> </p>

  <p class="calibre1">Mat.15: 34 İsa, "Kaç ekmeğiniz var?" diye sordu. "Yedi ekmekle birkaç küçük balığımız var" dediler.</p>

  <p class="calibre1"> </p>

  <p class="calibre1">Mat.15: 35 Bunun üzerine İsa, halka yere oturmalarını buyurdu.</p>

  <p class="calibre1"> </p>

  <p class="calibre1">Mat.15: 36 Yedi ekmekle balıkları aldı, şükredip bunları böldü, öğrencilerine verdi. Onlar da halka dağıttılar.</p>

  <p class="calibre1"> </p>

  <p class="calibre1">Mat.15: 37 Herkes yiyip doydu. Artakalan parçalardan yedi küfe dolusu topladılar.</p>

  <p class="calibre1"> </p>

  <p class="calibre1">Mat.15: 38 Yemek yiyenlerin sayısı, kadın ve çocuklar hariç, dört bin erkekti.</p>

  <p class="calibre1"> </p>

  <p class="calibre1">Mat.15: 39 İsa, halkı evlerine gönderdikten sonra tekneye binip Magadan bölgesine geçti.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 16</p>

  <p class="calibre1"> </p>

  <p class="calibre1">Doğaüstü Bir Belirti İsteniyor</p>

  <p class="calibre1">(Mar.8:11-13; Luk.12:54-56)</p>

  <p class="calibre1"> </p>

  <p class="calibre1">Mat.16: 1 Ferisiler'le Sadukiler İsa'nın yanına geldiler. O'nu denemek amacıyla kendilerine gökten bir belirti göstermesini istediler.</p>

  <p class="calibre1"> </p>

  <p class="calibre1">Mat.16: 2 İsa onlara şu karşılığı verdi: "Akşam, 'Gökyüzü kızıl olduğuna göre hava iyi olacak' dersiniz.</p>

  <p class="calibre1"> </p>

  <p class="calibre1">Mat.16: 3 Sabah, 'Bugün gök kızıl ve bulutlu, hava bozacak' dersiniz. Gökyüzünün görünümünü yorumlayabiliyorsunuz da, zamanın belirtilerini yorumlayamıyor musunuz?</p>

  <p class="calibre1"> </p>

  <p class="calibre1">Mat.16: 4 Kötü ve vefasız kuşak bir belirti istiyor! Ama ona Yunus'un belirtisinden başka bir belirti gösterilmeyecek." Sonra İsa onları bırakıp gitti.</p>

  <p class="calibre1"> </p>

  <p class="calibre1">Ferisiler'le Sadukiler'in Mayası</p>

  <p class="calibre1">(Mar.8:14-21)</p>

  <p class="calibre1"> </p>

  <p class="calibre1">Mat.16: 5 Öğrenciler gölün karşı yakasına geçerken ekmek almayı unutmuşlardı.</p>

  <p class="calibre1"> </p>

  <p class="calibre1">Mat.16: 6 İsa onlara, "Dikkatli olun, Ferisiler'in ve Sadukiler'in mayasından kaçının!" dedi.</p>

  <p class="calibre1"> </p>

  <p class="calibre1">Mat.16: 7 Onlar ise kendi aralarında tartışarak, "Ekmek almadığımız için böyle diyor" dediler.</p>

  <p class="calibre1"> </p>

  <p class="calibre1">Mat.16: 8 Bunun farkında olan İsa şöyle dedi: "Ey kıt imanlılar! Ekmeğiniz yok diye niçin tartışıyorsunuz?</p>

  <p class="calibre1"> </p>

  <p class="calibre1">Mat.16: 9-10 Hâlâ anlamıyor musunuz? Beş ekmekle beş bin kişinin doyduğunu, kaç sepet dolusu yemek fazlası topladığınızı hatırlamıyor musunuz? Yedi ekmekle dört bin kişinin doyduğunu, kaç küfe dolusu yemek fazlası topladığınızı hatırlamıyor musunuz?</p>

  <p class="calibre1"> </p>

  <p class="calibre1">Mat.16: 11 Ben size, 'Ferisiler'in ve Sadukiler'in mayasından kaçının' derken, ekmekten söz etmediğimi nasıl olur da anlamazsınız?"</p>

  <p class="calibre1"> </p>

  <p class="calibre1">Mat.16: 12 Ekmek mayasından değil de, Ferisiler'le Sadukiler'in öğretisinden kaçının dediğini o zaman anladılar.</p>

  <p class="calibre1"> </p>

  <p class="calibre1">Petrus'un Mesih'i Tanıması</p>

  <p class="calibre1">(Mar.8:27-30; Luk.9:18-21)</p>

  <p class="calibre1"> </p>

  <p class="calibre1">Mat.16: 13 İsa, Filipus Sezariyesi bölgesine geldiğinde öğrencilerine şunu sordu: "Halk, İnsanoğlu'nun kim olduğunu söylüyor?"</p>

  <p class="calibre1"> </p>

  <p class="calibre1">Mat.16: 14 Öğrencileri şu karşılığı verdiler: "Kimi Vaftizci Yahya, kimi İlyas, kimi de Yeremya ya da peygamberlerden biridir diyor."</p>

  <p class="calibre1"> </p>

  <p class="calibre1">Mat.16: 15 İsa onlara, "Siz ne dersiniz" dedi, "Sizce ben kimim?"</p>

  <p class="calibre1"> </p>

  <p class="calibre1">Mat.16: 16 Simun Petrus, "Sen, yaşayan Tanrı'nın Oğlu Mesih'sin " yanıtını verdi.</p>

  <p class="calibre1"> </p>

  <p class="calibre1">Mat.16: 17 İsa ona, "Ne mutlu sana, Yunus oğlu Simun!" dedi. "Bu sırrı sana açan insan değil, göklerdeki Babam'dır.</p>

  <p class="calibre1"> </p>

  <p class="calibre1">Mat.16: 18 Ben de sana şunu söyleyeyim, sen Petrus'sun ve ben kilisemi bu kayanın üzerine kuracağım. Ölüler diyarının kapıları ona karşı direnemeyecek.</p>

  <p class="calibre1"> </p>

  <p class="calibre1">Mat.16: 19 Göklerin Egemenliği'nin anahtarlarını sana vereceğim. Yeryüzünde bağlayacağın her şey göklerde de bağlanmış olacak; yeryüzünde çözeceğin her şey göklerde de çözülmüş olacak."</p>

  <p class="calibre1"> </p>

  <p class="calibre1">Mat.16: 20 Bu sözlerden sonra İsa, kendisinin Mesih olduğunu kimseye söylememeleri için öğrencilerini uyardı.</p>

  <p class="calibre1"> </p>

  <p class="calibre1">İsa Ölüp Dirileceğini Önceden Bildiriyor</p>

  <p class="calibre1">(Mar.8:31-9:1; Luk.9:22-27)</p>

  <p class="calibre1"> </p>

  <p class="calibre1">Mat.16: 21 Bundan sonra İsa, kendisinin Yeruşalim'e gitmesi, ileri gelenler, başkâhinler ve din bilginlerinin elinden çok acı çekmesi, öldürülmesi ve üçüncü gün dirilmesi gerektiğini öğrencilerine anlatmaya başladı.</p>

  <p class="calibre1"> </p>

  <p class="calibre1">Mat.16: 22 Bunun üzerine Petrus O'nu bir kenara çekip azarlamaya başladı. "Tanrı korusun, ya Rab! Senin başına asla böyle bir şey gelmeyecek!" dedi.</p>

  <p class="calibre1"> </p>

  <p class="calibre1">Mat.16: 23 Ama İsa Petrus'a dönüp, "Çekil önümden, Şeytan!" dedi, "Bana engel oluyorsun. Düşüncelerin Tanrı'ya değil, insana özgüdür."</p>

  <p class="calibre1"> </p>

  <p class="calibre1">Mat.16: 24 Sonra İsa, öğrencilerine şunları söyledi: "Ardımdan gelmek isteyen kendini inkâr etsin, çarmıhını yüklenip beni izlesin.</p>

  <p class="calibre1"> </p>

  <p class="calibre1">Mat.16: 25 Canını kurtarmak isteyen onu yitirecek, canını benim uğruma yitiren ise onu kurtaracaktır.</p>

  <p class="calibre1"> </p>

  <p class="calibre1">Mat.16: 26 İnsan bütün dünyayı kazanıp da canından olursa, bunun kendisine ne yararı olur? İnsan kendi canına karşılık ne verebilir?</p>

  <p class="calibre1"> </p>

  <p class="calibre1">Mat.16: 27 İnsanoğlu , Babası'nın görkemi içinde melekleriyle gelecek ve herkese, yaptığının karşılığını verecektir.</p>

  <p class="calibre1"> </p>

  <p class="calibre1">Mat.16: 28 Size doğrusunu söyleyeyim, burada bulunanlar arasında, İnsanoğlu'nun kendi egemenliği içinde gelişini görmeden ölümü tatmayacak olanlar var."</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 17</p>

  <p class="calibre1"> </p>

  <p class="calibre1">İsa'nın Görünümü Değişiyor</p>

  <p class="calibre1">(Mar.9:2-13; Luk.9:28-36)</p>

  <p class="calibre1"> </p>

  <p class="calibre1">Mat.17: 1 Altı gün sonra İsa, yanına yalnız Petrus, Yakup ve Yakup'un kardeşi Yuhanna'yı alarak yüksek bir dağa çıktı.</p>

  <p class="calibre1"> </p>

  <p class="calibre1">Mat.17: 2 Onların gözü önünde İsa'nın görünümü değişti. Yüzü güneş gibi parladı, giysileri ışık gibi bembeyaz oldu.</p>

  <p class="calibre1"> </p>

  <p class="calibre1">Mat.17: 3 O anda Musa'yla İlyas öğrencilere göründü. İsa'yla konuşuyorlardı.</p>

  <p class="calibre1"> </p>

  <p class="calibre1">Mat.17: 4 Petrus İsa'ya, "Ya Rab" dedi, "Burada bulunmamız ne iyi oldu! İstersen burada üç çardak kurayım: Biri sana, biri Musa'ya, biri de İlyas'a."</p>

  <p class="calibre1"> </p>

  <p class="calibre1">Mat.17: 5 Petrus daha konuşurken parlak bir bulut onlara gölge saldı. Buluttan gelen bir ses, "Sevgili Oğlum budur, O'ndan hoşnudum. O'nu dinleyin!" dedi.</p>

  <p class="calibre1"> </p>

  <p class="calibre1">Mat.17: 6 Öğrenciler bunu işitince, dehşet içinde yüzüstü yere kapandılar.</p>

  <p class="calibre1"> </p>

  <p class="calibre1">Mat.17: 7 İsa gelip onlara dokundu, "Kalkın, korkmayın!" dedi.</p>

  <p class="calibre1"> </p>

  <p class="calibre1">Mat.17: 8 Başlarını kaldırınca İsa'dan başka kimseyi göremediler.</p>

  <p class="calibre1"> </p>

  <p class="calibre1">Mat.17: 9 Dağdan inerlerken İsa onlara, "İnsanoğlu ölümden dirilmeden, gördüklerinizi kimseye söylemeyin" diye buyurdu.</p>

  <p class="calibre1"> </p>

  <p class="calibre1">Mat.17: 10 Öğrencileri O'na şunu sordular: "Peki, din bilginleri neden önce İlyas'ın gelmesi gerektiğini söylüyorlar?"</p>

  <p class="calibre1"> </p>

  <p class="calibre1">Mat.17: 11 İsa, "İlyas gerçekten gelecek ve her şeyi yeniden düzene koyacak" diye yanıtladı.</p>

  <p class="calibre1"> </p>

  <p class="calibre1">Mat.17: 12 "Size şunu söyleyeyim, İlyas zaten geldi, ama onu tanımadılar, ona yapmadıklarını bırakmadılar. Aynı şekilde İnsanoğlu da onların elinden acı çekecektir."</p>

  <p class="calibre1"> </p>

  <p class="calibre1">Mat.17: 13 O zaman öğrenciler İsa'nın kendilerine Vaftizci Yahya'dan söz ettiğini anladılar.</p>

  <p class="calibre1"> </p>

  <p class="calibre1">Cinli Çocuk İyileştiriliyor</p>

  <p class="calibre1">(Mar.9:14-32; Luk.9:37-45)</p>

  <p class="calibre1"> </p>

  <p class="calibre1">Mat.17: 14 Kalabalığın yanına vardıklarında bir adam İsa'ya yaklaşıp önünde diz çöktü.</p>

  <p class="calibre1"> </p>

  <p class="calibre1">Mat.17: 15 "Ya Rab" dedi, "Oğlumun haline acı! Sarası var, çok acı çekiyor. Sık sık ateşe, suya düşüyor.</p>

  <p class="calibre1"> </p>

  <p class="calibre1">Mat.17: 16 Onu senin öğrencilerine getirdim, ama iyileştiremediler."</p>

  <p class="calibre1"> </p>

  <p class="calibre1">Mat.17: 17 İsa, "Ey imansız ve sapmış kuşak!" dedi. "Sizinle daha ne kadar kalacağım? Size daha ne kadar katlanacağım? Çocuğu buraya, bana getirin."</p>

  <p class="calibre1"> </p>

  <p class="calibre1">Mat.17: 18 İsa cini azarlayınca, cin çocuktan çıktı, çocuk o anda iyileşti.</p>

  <p class="calibre1"> </p>

  <p class="calibre1">Mat.17: 19 Sonra öğrenciler tek başlarına İsa'ya gelip, "Biz cini neden kovamadık?" diye sordular.</p>

  <p class="calibre1"> </p>

  <p class="calibre1">Mat.17: 20-21 İsa, "İmanınız kıt olduğu için" karşılığını verdi. "Size doğrusunu söyleyeyim, bir hardal tanesi kadar imanınız olsa şu dağa, 'Buradan şuraya göç' derseniz, göçer; sizin için imkânsız bir şey olmayacaktır."</p>

  <p class="calibre1"> </p>

  <p class="calibre1">İsa Ölüp Dirileceğini Tekrar Bildiriyor</p>

  <p class="calibre1">(Mar.9:30-32; Luk.9:43-45)</p>

  <p class="calibre1"> </p>

  <p class="calibre1">Mat.17: 22-23 Celile'de bir araya geldiklerinde İsa onlara, "İnsanoğlu , insanların eline teslim edilecek ve öldürülecek, ama üçüncü gün dirilecek" dedi. Öğrenciler buna çok kederlendiler.</p>

  <p class="calibre1"> </p>

  <p class="calibre1">Tapınak Vergisi</p>

  <p class="calibre1"> </p>

  <p class="calibre1">Mat.17: 24 Kefarnahum'a geldiklerinde, iki dirhemlik tapınak vergisini toplayanlar Petrus'a gelip, "Öğretmeniniz tapınak vergisini ödemiyor mu?" diye sordular.</p>

  <p class="calibre1"> </p>

  <p class="calibre1">Mat.17: 25 Petrus, "Ödüyor" dedi. Petrus eve gelince, daha kendisi bir şey söylemeden İsa ona, "Simun, ne dersin?" dedi. "Dünya kralları gümrük ya da vergiyi kimlerden alır? Kendi oğullarından mı, yabancılardan mı?"</p>

  <p class="calibre1"> </p>

  <p class="calibre1">Mat.17: 26 Petrus'un, "Yabancılardan" demesi üzerine İsa, "O halde oğullar muaftır" dedi.</p>

  <p class="calibre1"> </p>

  <p class="calibre1">Mat.17: 27 "Ama vergi toplayanları gücendirmeyelim. Göle gidip oltanı at. Tuttuğun ilk balığı çıkar, onun ağzını aç, dört dirhemlik bir akçe bulacaksın. Parayı al, ikimizin vergisi olarak onlara ver."</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 18</p>

  <p class="calibre1"> </p>

  <p class="calibre1">En Büyük Kim?</p>

  <p class="calibre1">(Mar.9:33-37,42-48; Luk.9:46-48; 17:1-2)</p>

  <p class="calibre1"> </p>

  <p class="calibre1">Mat.18: 1 Bu sırada öğrencileri İsa'ya yaklaşıp, "Göklerin Egemenliği'nde en büyük kimdir?" diye sordular.</p>

  <p class="calibre1"> </p>

  <p class="calibre1">Mat.18: 2-3 İsa, yanına küçük bir çocuk çağırdı, onu orta yere dikip şöyle dedi: "Size doğrusunu söyleyeyim, yolunuzdan dönüp küçük çocuklar gibi olmazsanız, Göklerin Egemenliği'ne asla giremezsiniz.</p>

  <p class="calibre1"> </p>

  <p class="calibre1">Mat.18: 4 Kim bu çocuk gibi alçakgönüllü olursa, Göklerin Egemenliği'nde en büyük odur.</p>

  <p class="calibre1"> </p>

  <p class="calibre1">Mat.18: 5 Böyle bir çocuğu benim adım uğruna kabul eden, beni kabul etmiş olur.</p>

  <p class="calibre1"> </p>

  <p class="calibre1">Mat.18: 6 "Ama kim bana iman eden bu küçüklerden birini günaha düşürürse, boynuna kocaman bir değirmen taşı asılıp denizin dibine atılması kendisi için daha iyi olur.</p>

  <p class="calibre1"> </p>

  <p class="calibre1">Mat.18: 7 İnsanı günaha düşüren tuzaklardan ötürü vay dünyanın haline! Böyle tuzakların olması kaçınılmazdır. Ama bu tuzaklara aracılık eden kişinin vay haline!</p>

  <p class="calibre1"> </p>

  <p class="calibre1">Mat.18: 8 "Eğer elin ya da ayağın günah işlemene neden olursa, onu kesip at. Tek el, tek ayakla yaşama kavuşman, iki elle, iki ayakla sönmez ateşe atılmandan iyidir.</p>

  <p class="calibre1"> </p>

  <p class="calibre1">Mat.18: 9 Eğer gözün günah işlemene neden olursa, onu çıkar at. Tek gözle yaşama kavuşman, iki gözle cehennem ateşine atılmandan iyidir.</p>

  <p class="calibre1"> </p>

  <p class="calibre1">Mat.18: 10-11 "Bu küçüklerden birini bile hor görmekten sakının! Size şunu söyleyeyim, onların göklerdeki melekleri, göklerdeki Babam'ın yüzünü her zaman görürler."</p>

  <p class="calibre1"> </p>

  <p class="calibre1">Kaybolan Koyun Benzetmesi</p>

  <p class="calibre1">(Luk.15:3-7)</p>

  <p class="calibre1"> </p>

  <p class="calibre1">Mat.18: 12 "Siz ne dersiniz? Bir adamın yüz koyunu olsa ve bunlardan biri yolunu şaşırsa, doksan dokuzunu dağlarda bırakıp yolunu şaşıranı aramaya gitmez mi?</p>

  <p class="calibre1"> </p>

  <p class="calibre1">Mat.18: 13 Size doğrusunu söyleyeyim, eğer onu bulursa, yolunu şaşırmamış doksan dokuz koyun için sevindiğinden daha çok onun için sevinir.</p>

  <p class="calibre1"> </p>

  <p class="calibre1">Mat.18: 14 Bunun gibi, göklerdeki Babanız da bu küçüklerden hiçbirinin kaybolmasını istemez."</p>

  <p class="calibre1"> </p>

  <p class="calibre1">Bir Kardeş Günah İşlerse</p>

  <p class="calibre1"> </p>

  <p class="calibre1">Mat.18: 15 "Eğer kardeşin sana karşı günah işlerse, ona git, suçunu kendisine göster. Her şey yalnız ikinizin arasında kalsın. Kardeşin seni dinlerse, onu kazanmış olursun.</p>

  <p class="calibre1"> </p>

  <p class="calibre1">Mat.18: 16 Ama dinlemezse, yanına bir ya da iki kişi daha al ki, söylenen her şey iki ya da üç tanığın sözüyle doğrulansın.</p>

  <p class="calibre1"> </p>

  <p class="calibre1">Mat.18: 17 Onları da dinlemezse, durumu inanlılar topluluğuna bildir. Topluluğu da dinlemezse, onu putperest ya da vergi görevlisi say.</p>

  <p class="calibre1"> </p>

  <p class="calibre1">Mat.18: 18 "Size doğrusunu söyleyeyim, yeryüzünde bağlayacağınız her şey gökte de bağlanmış olacak. Yeryüzünde çözeceğiniz her şey gökte de çözülmüş olacak.</p>

  <p class="calibre1"> </p>

  <p class="calibre1">Mat.18: 19 Yine size şunu söyleyeyim, yeryüzünde aranızdan iki kişi, dileyecekleri herhangi bir şey için anlaşırlarsa, göklerdeki Babam dileklerini yerine getirir.</p>

  <p class="calibre1"> </p>

  <p class="calibre1">Mat.18: 20 Nerede iki ya da üç kişi benim adımla toplanırsa, ben de orada, aralarındayım."</p>

  <p class="calibre1"> </p>

  <p class="calibre1">Acımasız Köle Benzetmesi</p>

  <p class="calibre1"> </p>

  <p class="calibre1">Mat.18: 21 Bunun üzerine Petrus İsa'ya gelip, "Ya Rab" dedi, "Kardeşim bana karşı kaç kez günah işlerse onu bağışlamalıyım? Yedi kez mi?"</p>

  <p class="calibre1"> </p>

  <p class="calibre1">Mat.18: 22 İsa, "Yedi kez değil" dedi. "Yetmiş kere yedi kez derim sana.</p>

  <p class="calibre1"> </p>

  <p class="calibre1">Mat.18: 23 Şöyle ki, Göklerin Egemenliği, köleleriyle hesaplaşmak isteyen bir krala benzer.</p>

  <p class="calibre1"> </p>

  <p class="calibre1">Mat.18: 24 Kral hesap görmeye başladığında kendisine, borcu on bin talantı bulan bir köle getirildi.</p>

  <p class="calibre1"> </p>

  <p class="calibre1">Mat.18: 25 Kölenin ödeme gücü olmadığından efendisi onun, karısının, çocuklarının ve bütün malının satılıp borcun ödenmesini buyurdu.</p>

  <p class="calibre1"> </p>

  <p class="calibre1">Mat.18: 26 Köle yere kapanıp efendisine, 'Ne olur, sabret! Bütün borcumu ödeyeceğim' dedi.</p>

  <p class="calibre1"> </p>

  <p class="calibre1">Mat.18: 27 Efendisi köleye acıdı, borcunu bağışlayıp onu salıverdi.</p>

  <p class="calibre1"> </p>

  <p class="calibre1">Mat.18: 28 "Ama köle çıkıp gitti, kendisine yüz dinar borcu olan başka bir köleye rastladı. Onu yakalayıp, 'Borcunu öde' diyerek boğazına sarıldı.</p>

  <p class="calibre1"> </p>

  <p class="calibre1">Mat.18: 29 Bu köle yüzüstü yere kapandı, 'Ne olur, sabret! Borcumu ödeyeceğim' diye yalvardı.</p>

  <p class="calibre1"> </p>

  <p class="calibre1">Mat.18: 30 Ama ilk köle bunu reddetti. Gitti, borcunu ödeyinceye dek adamı zindana kapattı.</p>

  <p class="calibre1"> </p>

  <p class="calibre1">Mat.18: 31 Öteki köleler, olanları görünce çok üzüldüler. Efendilerine gidip bütün olup bitenleri anlattılar.</p>

  <p class="calibre1"> </p>

  <p class="calibre1">Mat.18: 32 "Bunun üzerine efendisi köleyi yanına çağırdı. 'Ey kötü köle!' dedi. 'Bana yalvardığın için bütün borcunu bağışladım.</p>

  <p class="calibre1"> </p>

  <p class="calibre1">Mat.18: 33 Benim sana acıdığım gibi, senin de köle arkadaşına acıman gerekmez miydi?'</p>

  <p class="calibre1"> </p>

  <p class="calibre1">Mat.18: 34 Bu öfkeyle efendisi, bütün borcunu ödeyinceye dek onu işkencecilere teslim etti.</p>

  <p class="calibre1"> </p>

  <p class="calibre1">Mat.18: 35 "Eğer her biriniz kardeşini gönülden bağışlamazsa, göksel Babam da size öyle davranacaktır."</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 19</p>

  <p class="calibre1"> </p>

  <p class="calibre1">Boşanmayla İlgili Soru</p>

  <p class="calibre1">(Mar.10:1-12)</p>

  <p class="calibre1"> </p>

  <p class="calibre1">Mat.19: 1 İsa konuşmasını bitirdikten sonra Celile'den ayrılıp Yahudiye'nin Şeria Irmağı'nın karşı yakasındaki topraklarına geçti.</p>

  <p class="calibre1"> </p>

  <p class="calibre1">Mat.19: 2 Büyük halk toplulukları da O'nun ardından gitti. Hasta olanları orada iyileştirdi.</p>

  <p class="calibre1"> </p>

  <p class="calibre1">Mat.19: 3 İsa'nın yanına gelen bazı Ferisiler , O'nu denemek amacıyla şunu sordular: "Bir adamın, herhangi bir nedenle karısını boşaması Kutsal Yasa'ya uygun mudur?"</p>

  <p class="calibre1"> </p>

  <p class="calibre1">Mat.19: 4-5 İsa şu karşılığı verdi: "Kutsal Yazılar'ı okumadınız mı? Yaradan başlangıçtan 'İnsanları erkek ve dişi olarak yarattı' ve şöyle dedi: 'Bu nedenle adam annesini babasını bırakıp karısına bağlanacak, ikisi tek beden olacak.'</p>

  <p class="calibre1"> </p>

  <p class="calibre1">Mat.19: 6 Şöyle ki, onlar artık iki değil, tek bedendir. O halde Tanrı'nın birleştirdiğini, insan ayırmasın."</p>

  <p class="calibre1"> </p>

  <p class="calibre1">Mat.19: 7 Ferisiler İsa'ya, "Öyleyse" dediler, "Musa neden erkeğin boşanma belgesi verip karısını boşayabileceğini söyledi?"</p>

  <p class="calibre1"> </p>

  <p class="calibre1">Mat.19: 8 İsa onlara, "İnatçı olduğunuz için Musa karılarınızı boşamanıza izin verdi" dedi. "Başlangıçta bu böyle değildi.</p>

  <p class="calibre1"> </p>

  <p class="calibre1">Mat.19: 9 Ben size şunu söyleyeyim, karısını fuhuştan başka bir nedenle boşayıp başkasıyla evlenen, zina etmiş olur. Boşanan kadınla evlenen de zina etmiş olur ."</p>

  <p class="calibre1"> </p>

  <p class="calibre1">Mat.19: 10 Öğrenciler İsa'ya, "Eğer erkekle karısı arasındaki ilişki buysa, hiç evlenmemek daha iyi!" dediler.</p>

  <p class="calibre1"> </p>

  <p class="calibre1">Mat.19: 11 İsa onlara, "Herkes bu sözü kabul edemez, ancak Tanrı'nın güç verdiği kişiler kabul edebilir" dedi.</p>

  <p class="calibre1"> </p>

  <p class="calibre1">Mat.19: 12 "Çünkü kimisi doğuştan hadımdır, kimisi insanlar tarafından hadım edilir, kimisi de Göklerin Egemenliği uğruna kendini hadım sayar. Bunu kabul edebilen etsin!"</p>

  <p class="calibre1"> </p>

  <p class="calibre1">İsa Küçük Çocukları Kutsuyor</p>

  <p class="calibre1">(Mar.10:13-16; Luk.18:15-17)</p>

  <p class="calibre1"> </p>

  <p class="calibre1">Mat.19: 13-14 O sırada bazıları küçük çocukları İsa'nın yanına getirdiler; ellerini onların üzerine koyup dua etmesini istediler. Öğrenciler onları azarlayınca İsa, "Bırakın çocukları" dedi. "Bana gelmelerine engel olmayın! Çünkü Göklerin Egemenliği böylelerinindir."</p>

  <p class="calibre1"> </p>

  <p class="calibre1">Mat.19: 15 Ellerini onların üzerine koyduktan sonra oradan ayrıldı.</p>

  <p class="calibre1"> </p>

  <p class="calibre1">Zenginlik ve Sonsuz Yaşam</p>

  <p class="calibre1">(Mar.10:17-31; Luk.18:18-30)</p>

  <p class="calibre1"> </p>

  <p class="calibre1">Mat.19: 16 Adamın biri İsa'ya gelip, "Öğretmenim, sonsuz yaşama kavuşmak için nasıl bir iyilik yapmalıyım?" diye sordu.</p>

  <p class="calibre1"> </p>

  <p class="calibre1">Mat.19: 17 İsa, "Bana neden iyilik hakkında soru soruyorsun?" dedi. "İyi olan yalnız biri var. Yaşama kavuşmak istiyorsan, O'nun buyruklarını yerine getir."</p>

  <p class="calibre1"> </p>

  <p class="calibre1">Mat.19: 18-19 "Hangi buyrukları?" diye sordu adam. İsa şu karşılığı verdi: "'Adam öldürmeyeceksin, zina etmeyeceksin, çalmayacaksın, yalan yere tanıklık etmeyeceksin, annene babana saygı göstereceksin' ve 'Komşunu kendin gibi seveceksin.'"</p>

  <p class="calibre1"> </p>

  <p class="calibre1">Mat.19: 20 Genç adam, "Bunların hepsini yerine getirdim" dedi, "Daha ne eksiğim var?"</p>

  <p class="calibre1"> </p>

  <p class="calibre1">Mat.19: 21 İsa ona, "Eğer eksiksiz olmak istiyorsan, git, varını yoğunu sat, parasını yoksullara ver; böylece göklerde hazinen olur. Sonra gel, beni izle" dedi.</p>

  <p class="calibre1"> </p>

  <p class="calibre1">Mat.19: 22 Genç adam bu sözleri işitince üzüntü içinde oradan uzaklaştı. Çünkü çok malı vardı.</p>

  <p class="calibre1"> </p>

  <p class="calibre1">Mat.19: 23 İsa öğrencilerine, "Size doğrusunu söyleyeyim" dedi, "Zengin kişi Göklerin Egemenliği'ne zor girecek.</p>

  <p class="calibre1"> </p>

  <p class="calibre1">Mat.19: 24 Yine şunu söyleyeyim ki, devenin iğne deliğinden geçmesi, zenginin Tanrı Egemenliği'ne girmesinden daha kolaydır."</p>

  <p class="calibre1"> </p>

  <p class="calibre1">Mat.19: 25 Bunu işiten öğrenciler büsbütün şaşırdılar, "Öyleyse kim kurtulabilir?" diye sordular.</p>

  <p class="calibre1"> </p>

  <p class="calibre1">Mat.19: 26 İsa onlara bakarak, "İnsanlar için bu imkânsız, ama Tanrı için her şey mümkündür" dedi.</p>

  <p class="calibre1"> </p>

  <p class="calibre1">Mat.19: 27 Bunun üzerine Petrus O'na, "Bak" dedi, "Biz her şeyi bırakıp senin ardından geldik, kazancımız ne olacak?"</p>

  <p class="calibre1"> </p>

  <p class="calibre1">Mat.19: 28 İsa onlara, "Size doğrusunu söyleyeyim" dedi, "Her şey yenilendiğinde, İnsanoğlu görkemli tahtına oturduğunda, siz, evet ardımdan gelen sizler, on iki tahta oturup İsrail'in on iki oymağını yargılayacaksınız.</p>

  <p class="calibre1"> </p>

  <p class="calibre1">Mat.19: 29 Benim adım uğruna evlerini, kardeşlerini, anne ya da babasını, çocuklarını ya da topraklarını bırakan herkes, bunların yüz katını elde edecek ve sonsuz yaşamı miras alacak.</p>

  <p class="calibre1"> </p>

  <p class="calibre1">Mat.19: 30 Ne var ki, birincilerin birçoğu sonuncu, sonuncuların birçoğu da birinci olacak."</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 20</p>

  <p class="calibre1"> </p>

  <p class="calibre1">Bağcı Benzetmesi</p>

  <p class="calibre1"> </p>

  <p class="calibre1">Mat.20: 1 "Göklerin Egemenliği, sabah erkenden bağında çalışacak işçi aramaya çıkan toprak sahibine benzer.</p>

  <p class="calibre1"> </p>

  <p class="calibre1">Mat.20: 2 Adam, işçilerle günlüğü bir dinara anlaşıp onları bağına gönderdi.</p>

  <p class="calibre1"> </p>

  <p class="calibre1">Mat.20: 3 "Saat dokuza doğru tekrar dışarı çıktı, çarşı meydanında boş duran başka adamlar gördü.</p>

  <p class="calibre1"> </p>

  <p class="calibre1">Mat.20: 4-5 Onlara, 'Siz de bağa gidip çalışın. Hakkınız neyse, veririm' dedi, onlar da bağa gittiler. "Öğleyin ve saat üçe doğru yine çıkıp aynı şeyi yaptı.</p>

  <p class="calibre1"> </p>

  <p class="calibre1">Mat.20: 6 Saat beşe doğru çıkınca, orada duran başka işçiler gördü. Onlara, 'Neden bütün gün burada boş duruyorsunuz?' diye sordu.</p>

  <p class="calibre1"> </p>

  <p class="calibre1">Mat.20: 7 "'Kimse bize iş vermedi ki' dediler. "Onlara, 'Siz de bağa gidin, çalışın' dedi.</p>

  <p class="calibre1"> </p>

  <p class="calibre1">Mat.20: 8 "Akşam olunca, bağın sahibi kâhyasına, 'İşçileri çağır' dedi. 'Sonuncudan başlayarak ilkine kadar, hepsine ücretlerini ver.'</p>

  <p class="calibre1"> </p>

  <p class="calibre1">Mat.20: 9 "Saat beşe doğru işe başlayanlar gelip kâhyadan birer dinar aldılar.</p>

  <p class="calibre1"> </p>

  <p class="calibre1">Mat.20: 10 İlk başlayanlar gelince daha çok alacaklarını sandılar, ama onlara da birer dinar verildi.</p>

  <p class="calibre1"> </p>

  <p class="calibre1">Mat.20: 11 Paralarını alınca bağ sahibine söylenmeye başladılar:</p>

  <p class="calibre1"> </p>

  <p class="calibre1">Mat.20: 12 'En son çalışanlar yalnız bir saat çalıştı' dediler. 'Ama onları günün yükünü ve sıcağını çeken bizlerle bir tuttun!'</p>

  <p class="calibre1"> </p>

  <p class="calibre1">Mat.20: 13 "Bağ sahibi onlardan birine şöyle karşılık verdi: 'Arkadaş, sana haksızlık etmiyorum ki! Seninle bir dinara anlaşmadık mı?</p>

  <p class="calibre1"> </p>

  <p class="calibre1">Mat.20: 14 Hakkını al, git! Sana verdiğimi sonuncuya da vermek istiyorum.</p>

  <p class="calibre1"> </p>

  <p class="calibre1">Mat.20: 15 Kendi paramla istediğimi yapmaya hakkım yok mu? Yoksa cömertliğimi kıskanıyor musun?'</p>

  <p class="calibre1"> </p>

  <p class="calibre1">Mat.20: 16 "İşte böylece sonuncular birinci, birinciler de sonuncu olacak."</p>

  <p class="calibre1"> </p>

  <p class="calibre1">İsa Ölüp Dirileceğini Üçüncü Kez Bildiriyor</p>

  <p class="calibre1">(Mar.10:32-34; Luk.18:31-34)</p>

  <p class="calibre1"> </p>

  <p class="calibre1">Mat.20: 17-18 İsa Yeruşalim'e giderken, yolda on iki öğrencisini bir yana çekip onlara özel olarak şunu söyledi: "Şimdi Yeruşalim'e gidiyoruz. İnsanoğlu , başkâhinlerin ve din bilginlerinin eline teslim edilecek, onlar da O'nu ölüm cezasına çarptıracaklar.</p>

  <p class="calibre1"> </p>

  <p class="calibre1">Mat.20: 19 O'nunla alay etmeleri, kamçılayıp çarmıha germeleri için O'nu öteki uluslara teslim edecekler. Ne var ki O, üçüncü gün dirilecek."</p>

  <p class="calibre1"> </p>

  <p class="calibre1">Bir Annenin İsteği</p>

  <p class="calibre1">(Mar.10:35-45)</p>

  <p class="calibre1"> </p>

  <p class="calibre1">Mat.20: 20 O sırada Zebedi oğullarının annesi oğullarıyla birlikte İsa'ya yaklaştı. Önünde yere kapanarak kendisinden bir dileği olduğunu söyledi.</p>

  <p class="calibre1"> </p>

  <p class="calibre1">Mat.20: 21 İsa kadına, "Ne istiyorsun?" diye sordu. Kadın, "Buyruk ver, senin egemenliğinde bu iki oğlumdan biri sağında, biri solunda otursun" dedi.</p>

  <p class="calibre1"> </p>

  <p class="calibre1">Mat.20: 22 "Siz ne dilediğinizi bilmiyorsunuz" diye karşılık verdi İsa. "Benim içeceğim kâseden siz içebilir misiniz?" "Evet, içebiliriz" dediler.</p>

  <p class="calibre1"> </p>

  <p class="calibre1">Mat.20: 23 İsa onlara, "Elbette benim kâsemden içeceksiniz" dedi, "Ama sağımda ya da solumda oturmanıza izin vermek benim elimde değil. Babam bu yerleri belirli kişiler için hazırlamıştır."</p>

  <p class="calibre1"> </p>

  <p class="calibre1">Mat.20: 24 Bunu işiten on öğrenci iki kardeşe kızdılar.</p>

  <p class="calibre1"> </p>

  <p class="calibre1">Mat.20: 25 Ama İsa onları yanına çağırıp şöyle dedi: "Bilirsiniz ki, ulusların önderleri onlara egemen kesilir, ileri gelenleri de ağırlıklarını hissettirirler.</p>

  <p class="calibre1"> </p>

  <p class="calibre1">Mat.20: 26 Sizin aranızda böyle olmayacak. Aranızda büyük olmak isteyen, ötekilerin hizmetkârı olsun.</p>

  <p class="calibre1"> </p>

  <p class="calibre1">Mat.20: 27 Aranızda birinci olmak isteyen, ötekilerin kulu olsun.</p>

  <p class="calibre1"> </p>

  <p class="calibre1">Mat.20: 28 Nitekim İnsanoğlu , hizmet edilmeye değil, hizmet etmeye ve canını birçokları için fidye olarak vermeye geldi."</p>

  <p class="calibre1"> </p>

  <p class="calibre1">İki Körün Gözleri Açılıyor</p>

  <p class="calibre1">(Mar.10:46-52; Luk.18:35-43)</p>

  <p class="calibre1"> </p>

  <p class="calibre1">Mat.20: 29 Eriha'dan ayrılırlarken büyük bir kalabalık İsa'nın ardından gitti.</p>

  <p class="calibre1"> </p>

  <p class="calibre1">Mat.20: 30 Yol kenarında oturan iki kör, İsa'nın oradan geçmekte olduğunu duyunca, "Ya Rab, ey Davut Oğlu , halimize acı!" diye bağırdılar.</p>

  <p class="calibre1"> </p>

  <p class="calibre1">Mat.20: 31 Kalabalık onları azarlayarak susturmak istediyse de onlar, "Ya Rab, ey Davut Oğlu, halimize acı!" diyerek daha çok bağırdılar.</p>

  <p class="calibre1"> </p>

  <p class="calibre1">Mat.20: 32 İsa durup onları çağırdı. "Sizin için ne yapmamı istiyorsunuz?" diye sordu.</p>

  <p class="calibre1"> </p>

  <p class="calibre1">Mat.20: 33 Onlar da, "Ya Rab, gözlerimiz açılsın" dediler.</p>

  <p class="calibre1"> </p>

  <p class="calibre1">Mat.20: 34 İsa onlara acıdı, gözlerine dokundu. O anda yeniden görmeye başladılar ve O'nun ardından gittiler.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 21</p>

  <p class="calibre1"> </p>

  <p class="calibre1">İsa'nın Yeruşalim'e Girişi</p>

  <p class="calibre1">(Mar.11:1-11; Luk.19:28-40; Yu.12:12-19)</p>

  <p class="calibre1"> </p>

  <p class="calibre1">Mat.21: 1-2 Yeruşalim'e yaklaşıp Zeytin Dağı'nın yamacındaki Beytfaci Köyü'ne geldiklerinde İsa, iki öğrencisini önden gönderdi. Onlara, "Karşınızdaki köye gidin" dedi, "Hemen orada bağlı bir dişi eşek ve yanında bir sıpa bulacaksınız. Onları çözüp bana getirin.</p>

  <p class="calibre1"> </p>

  <p class="calibre1">Mat.21: 3 Size bir şey diyen olursa, 'Rab'bin bunlara ihtiyacı var, hemen geri gönderecek' dersiniz."</p>

  <p class="calibre1"> </p>

  <p class="calibre1">Mat.21: 4 Bu olay, peygamber aracılığıyla bildirilen şu söz yerine gelsin diye oldu:</p>

  <p class="calibre1"> </p>

  <p class="calibre1">Mat.21: 5 "Siyon kızına deyin ki, 'İşte, alçakgönüllü Kralın, Eşeğe, evet sıpaya, Eşek yavrusuna binmiş Sana geliyor.'"</p>

  <p class="calibre1"> </p>

  <p class="calibre1">Mat.21: 6 Öğrenciler gidip İsa'nın kendilerine buyurduğu gibi yaptılar.</p>

  <p class="calibre1"> </p>

  <p class="calibre1">Mat.21: 7 Eşekle sıpayı getirip üzerlerine giysilerini yaydılar, İsa sıpaya bindi.</p>

  <p class="calibre1"> </p>

  <p class="calibre1">Mat.21: 8 Halkın büyük bir bölümü giysilerini yolun üzerine serdi. Bazıları da ağaçlardan dal kesip yola seriyordu.</p>

  <p class="calibre1"> </p>

  <p class="calibre1">Mat.21: 9 Önden giden ve arkadan gelen kalabalıklar şöyle bağırıyorlardı: "Davut Oğlu'na hozana ! Rab'bin adıyla gelene övgüler olsun, En yücelerde hozana!"</p>

  <p class="calibre1"> </p>

  <p class="calibre1">Mat.21: 10 İsa Yeruşalim'e girdiği zaman bütün kent, "Bu kimdir?" diyerek çalkandı.</p>

  <p class="calibre1"> </p>

  <p class="calibre1">Mat.21: 11 Kalabalıklar, "Bu, Celile'nin Nasıra Kenti'nden Peygamber İsa'dır" diyordu.</p>

  <p class="calibre1"> </p>

  <p class="calibre1">İsa Satıcıları Tapınaktan Kovuyor</p>

  <p class="calibre1">(Mar.11:15-19; Luk.19:45-48; Yu.2:13-22)</p>

  <p class="calibre1"> </p>

  <p class="calibre1">Mat.21: 12 İsa, tapınağın avlusuna girerek oradaki bütün alıcı ve satıcıları dışarı kovdu. Para bozanların masalarını, güvercin satanların sehpalarını devirdi.</p>

  <p class="calibre1"> </p>

  <p class="calibre1">Mat.21: 13 Onlara şöyle dedi: "'Evime dua evi denecek' diye yazılmıştır. Ama siz onu haydut inine çevirdiniz!"</p>

  <p class="calibre1"> </p>

  <p class="calibre1">Mat.21: 14 İsa tapınaktayken kendisine gelen kör ve kötürümleri iyileştirdi.</p>

  <p class="calibre1"> </p>

  <p class="calibre1">Mat.21: 15 Ne var ki, başkâhinlerle din bilginleri, O'nun yarattığı harikaları ve tapınakta, "Davut Oğlu'na hozana!" diye bağıran çocukları görünce öfkelendiler.</p>

  <p class="calibre1"> </p>

  <p class="calibre1">Mat.21: 16 İsa'ya, "Bunların ne söylediğini duyuyor musun?" diye sordular. "Duyuyorum" dedi İsa. "Siz şu sözü hiç okumadınız mı? 'Küçük çocukların ve emziktekilerin dudaklarından kendine övgüler döktürdün.'"</p>

  <p class="calibre1"> </p>

  <p class="calibre1">Mat.21: 17 İsa onları bırakıp kentten çıktı. Beytanya'ya dönüp geceyi orada geçirdi.</p>

  <p class="calibre1"> </p>

  <p class="calibre1">Meyvesiz İncir Ağacı</p>

  <p class="calibre1">(Mar.11:12-14,20-24)</p>

  <p class="calibre1"> </p>

  <p class="calibre1">Mat.21: 18 İsa sabah erkenden kente dönerken acıkmıştı.</p>

  <p class="calibre1"> </p>

  <p class="calibre1">Mat.21: 19 Yol kenarında gördüğü bir incir ağacına yaklaştı. Ağaçta yapraktan başka bir şey bulamayınca ağaca, "Artık sonsuza dek sende meyve yetişmesin!" dedi. İncir ağacı o anda kurudu.</p>

  <p class="calibre1"> </p>

  <p class="calibre1">Mat.21: 20 Öğrenciler bunu görünce şaşkına döndüler. "İncir ağacı birdenbire nasıl kurudu?" diye sordular.</p>

  <p class="calibre1"> </p>

  <p class="calibre1">Mat.21: 21 İsa onlara şu karşılığı verdi: "Size doğrusunu söyleyeyim, eğer imanınız olur da kuşku duymazsanız, yalnız incir ağacına olanı yapmakla kalmazsınız; şu dağa, 'Kalk, denize atıl' derseniz, dediğiniz olacaktır.</p>

  <p class="calibre1"> </p>

  <p class="calibre1">Mat.21: 22 İmanla dua ederseniz, dilediğiniz her şeyi alırsınız."</p>

  <p class="calibre1"> </p>

  <p class="calibre1">İsa'nın Yetkisi</p>

  <p class="calibre1">(Mar.11:27-33; Luk.20:1-8)</p>

  <p class="calibre1"> </p>

  <p class="calibre1">Mat.21: 23 İsa tapınağa girmiş öğretiyordu. Bu sırada başkâhinler ve halkın ileri gelenleri O'nun yanına gelerek, "Bunları hangi yetkiyle yapıyorsun, bu yetkiyi sana kim verdi?" diye sordular.</p>

  <p class="calibre1"> </p>

  <p class="calibre1">Mat.21: 24 İsa onlara şu karşılığı verdi: "Ben de size bir soru soracağım. Bana yanıt verirseniz, ben de size bunları hangi yetkiyle yaptığımı söylerim.</p>

  <p class="calibre1"> </p>

  <p class="calibre1">Mat.21: 25 Yahya'nın vaftiz etme yetkisi nereden geldi, Tanrı'dan mı , insanlardan mı?" Bunu aralarında şöyle tartışmaya başladılar: "'Tanrı'dan' dersek, bize, 'Öyleyse ona niçin inanmadınız?' diyecek.</p>

  <p class="calibre1"> </p>

  <p class="calibre1">Mat.21: 26 Yok eğer 'İnsanlardan' dersek... Halkın tepkisinden korkuyoruz. Çünkü herkes Yahya'yı peygamber sayıyor."</p>

  <p class="calibre1"> </p>

  <p class="calibre1">Mat.21: 27 İsa'ya, "Bilmiyoruz" diye yanıt verdiler. İsa, "Ben de size bunları hangi yetkiyle yaptığımı söylemeyeceğim" dedi.</p>

  <p class="calibre1"> </p>

  <p class="calibre1">İki Oğul Benzetmesi</p>

  <p class="calibre1"> </p>

  <p class="calibre1">Mat.21: 28 "Ama şuna ne dersiniz? Bir adamın iki oğlu vardı. Adam birincisine gidip, 'Oğlum, git bugün bağda çalış' dedi.</p>

  <p class="calibre1"> </p>

  <p class="calibre1">Mat.21: 29 "Oğlu, 'Gitmem!' dedi. Ama sonra pişman olup gitti.</p>

  <p class="calibre1"> </p>

  <p class="calibre1">Mat.21: 30 "Adam ikinci oğluna gidip aynı şeyi söyledi. O, 'Olur, efendim' dedi, ama gitmedi.</p>

  <p class="calibre1"> </p>

  <p class="calibre1">Mat.21: 31 "İkisinden hangisi babasının isteğini yerine getirmiş oldu?" "Birincisi" diye karşılık verdiler. İsa da onlara, "Size doğrusunu söyleyeyim, vergi görevlileriyle fahişeler, Tanrı'nın Egemenliği'ne sizden önce giriyorlar" dedi.</p>

  <p class="calibre1"> </p>

  <p class="calibre1">Mat.21: 32 "Yahya size doğruluk yolunu göstermeye geldi, ona inanmadınız. Oysa vergi görevlileriyle fahişeler ona inandılar. Siz bunu gördükten sonra bile pişman olup ona inanmadınız."</p>

  <p class="calibre1"> </p>

  <p class="calibre1">Bağ Kiracıları Benzetmesi</p>

  <p class="calibre1">(Mar.12:1-12; Luk.20:9-19)</p>

  <p class="calibre1"> </p>

  <p class="calibre1">Mat.21: 33 "Bir benzetme daha dinleyin: Toprak sahibi bir adam, bağ dikti, çevresini çitle çevirdi, üzüm sıkma çukuru kazdı, bir de bekçi kulesi yaptı. Sonra bağı bağcılara kiralayıp yolculuğa çıktı.</p>

  <p class="calibre1"> </p>

  <p class="calibre1">Mat.21: 34 Bağbozumu yaklaşınca, üründen kendisine düşeni almaları için kölelerini bağcılara yolladı.</p>

  <p class="calibre1"> </p>

  <p class="calibre1">Mat.21: 35 Bağcılar adamın kölelerini yakaladı, birini dövdü, birini öldürdü, ötekini de taşladı.</p>

  <p class="calibre1"> </p>

  <p class="calibre1">Mat.21: 36 Bağ sahibi bu kez ilkinden daha çok sayıda köle yolladı. Bağcılar bunlara da aynı şeyi yaptılar.</p>

  <p class="calibre1"> </p>

  <p class="calibre1">Mat.21: 37 Sonunda bağ sahibi, 'Oğlumu sayarlar' diyerek bağcılara onu yolladı.</p>

  <p class="calibre1"> </p>

  <p class="calibre1">Mat.21: 38 "Ama bağcılar adamın oğlunu görünce birbirlerine, 'Mirasçı bu; gelin, onu öldürüp mirasına konalım' dediler.</p>

  <p class="calibre1"> </p>

  <p class="calibre1">Mat.21: 39 Böylece onu yakaladılar, bağdan atıp öldürdüler.</p>

  <p class="calibre1"> </p>

  <p class="calibre1">Mat.21: 40 Bu durumda bağın sahibi geldiği zaman bağcılara ne yapacak?"</p>

  <p class="calibre1"> </p>

  <p class="calibre1">Mat.21: 41 İsa'ya şu karşılığı verdiler: "Bu korkunç adamları korkunç bir şekilde yok edecek; bağı da, ürününü kendisine zamanında verecek olan başka bağcılara kiralayacak."</p>

  <p class="calibre1"> </p>

  <p class="calibre1">Mat.21: 42 İsa onlara şunu sordu: "Kutsal Yazılar'da şu sözleri hiç okumadınız mı? 'Yapıcıların reddettiği taş, İşte köşenin baş taşı oldu. Rab'bin işidir bu, Gözümüzde harika bir iş!'</p>

  <p class="calibre1"> </p>

  <p class="calibre1">Mat.21: 43 "Bu nedenle size şunu söyleyeyim, Tanrı'nın Egemenliği sizden alınacak ve bunun ürünlerini yetiştiren bir ulusa verilecek.</p>

  <p class="calibre1"> </p>

  <p class="calibre1">Mat.21: 44 "Bu taşın üzerine düşen, paramparça olacak; taş da kimin üzerine düşerse, onu ezip toz edecek."</p>

  <p class="calibre1"> </p>

  <p class="calibre1">Mat.21: 45 Başkâhinler ve Ferisiler, İsa'nın anlattığı benzetmeleri duyunca bunları kendileri için söylediğini anladılar.</p>

  <p class="calibre1"> </p>

  <p class="calibre1">Mat.21: 46 O'nu tutuklamak istedilerse de, halkın tepkisinden korktular. Çünkü halk, O'nu peygamber sayıyordu.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 22</p>

  <p class="calibre1"> </p>

  <p class="calibre1">Düğün Şöleni Benzetmesi</p>

  <p class="calibre1">(Luk.14:15-24)</p>

  <p class="calibre1"> </p>

  <p class="calibre1">Mat.22: 1-2 İsa söz alıp onlara yine benzetmelerle şöyle seslendi: "Göklerin Egemenliği, oğlu için düğün şöleni hazırlayan bir krala benzer.</p>

  <p class="calibre1"> </p>

  <p class="calibre1">Mat.22: 3 Kral şölene davet ettiklerini çağırmak üzere kölelerini gönderdi, ama davetliler gelmek istemedi.</p>

  <p class="calibre1"> </p>

  <p class="calibre1">Mat.22: 4 "Kral yine başka kölelerini gönderirken onlara dedi ki, 'Davetlilere şunu söyleyin: Bakın, ben ziyafetimi hazırladım. Sığırlarım, besili hayvanlarım kesildi. Her şey hazır, buyrun şölene!'</p>

  <p class="calibre1"> </p>

  <p class="calibre1">Mat.22: 5 "Ama davetliler aldırmadılar. Biri tarlasına, biri ticaretine gitti.</p>

  <p class="calibre1"> </p>

  <p class="calibre1">Mat.22: 6 Öbürleri de kralın kölelerini yakalayıp hırpaladılar ve öldürdüler.</p>

  <p class="calibre1"> </p>

  <p class="calibre1">Mat.22: 7 Kral öfkelendi. Ordularını gönderip o katilleri yok etti, kentlerini ateşe verdi.</p>

  <p class="calibre1"> </p>

  <p class="calibre1">Mat.22: 8 "Sonra kölelerine şöyle dedi: 'Düğün şöleni hazır, ama çağırdıklarım buna layık değilmiş.</p>

  <p class="calibre1"> </p>

  <p class="calibre1">Mat.22: 9 Gidin yol kavşaklarına, kimi bulursanız düğüne çağırın.'</p>

  <p class="calibre1"> </p>

  <p class="calibre1">Mat.22: 10 Böylece köleler yollara döküldü, iyi kötü kimi buldularsa, hepsini topladılar. Düğün yeri konuklarla doldu.</p>

  <p class="calibre1"> </p>

  <p class="calibre1">Mat.22: 11 "Kral konukları görmeye geldiğinde, orada düğün giysisi giymemiş bir adam gördü.</p>

  <p class="calibre1"> </p>

  <p class="calibre1">Mat.22: 12 Ona, 'Arkadaş, düğün giysisi giymeden buraya nasıl girdin?' diye sorunca, adamın dili tutuldu.</p>

  <p class="calibre1"> </p>

  <p class="calibre1">Mat.22: 13 "O zaman kral, uşaklarına, 'Şunun ellerini ayaklarını bağlayın, dışarıya, karanlığa atın!' dedi. 'Orada ağlayış ve diş gıcırtısı olacaktır.'</p>

  <p class="calibre1"> </p>

  <p class="calibre1">Mat.22: 14 "Çünkü çağrılanlar çok, ama seçilenler azdır."</p>

  <p class="calibre1"> </p>

  <p class="calibre1">Sezar'ın Hakkı Sezar'a</p>

  <p class="calibre1">(Mar.12:13-17; Luk.20:20-26)</p>

  <p class="calibre1"> </p>

  <p class="calibre1">Mat.22: 15 Bunun üzerine Ferisiler çıkıp gittiler. İsa'yı, kendi söyleyeceği sözlerle tuzağa düşürmek amacıyla düzen kurdular.</p>

  <p class="calibre1"> </p>

  <p class="calibre1">Mat.22: 16 Hirodes yanlılarıyla birlikte gönderdikleri kendi öğrencileri İsa'ya gelip, "Öğretmenimiz" dediler, "Senin dürüst biri olduğunu, Tanrı yolunu dürüstçe öğrettiğini, kimseyi kayırmadığını biliyoruz. Çünkü insanlar arasında ayrım yapmazsın.</p>

  <p class="calibre1"> </p>

  <p class="calibre1">Mat.22: 17 Peki, söyle bize, sence Sezar'a vergi vermek Kutsal Yasa'ya uygun mu değil mi?"</p>

  <p class="calibre1"> </p>

  <p class="calibre1">Mat.22: 18 İsa onların kötü niyetlerini bildiğinden, "Ey ikiyüzlüler!" dedi. "Beni neden deniyorsunuz?</p>

  <p class="calibre1"> </p>

  <p class="calibre1">Mat.22: 19 Vergi öderken kullandığınız parayı gösterin bana!" O'na bir dinar getirdiler.</p>

  <p class="calibre1"> </p>

  <p class="calibre1">Mat.22: 20 İsa, "Bu resim, bu yazı kimin?" diye sordu.</p>

  <p class="calibre1"> </p>

  <p class="calibre1">Mat.22: 21 "Sezar'ın" dediler.O zaman İsa, "Öyleyse Sezar'ın hakkını Sezar'a, Tanrı'nın hakkını Tanrı'ya verin" dedi.</p>

  <p class="calibre1"> </p>

  <p class="calibre1">Mat.22: 22 Bu sözleri duyunca şaştılar, İsa'yı bırakıp gittiler.</p>

  <p class="calibre1"> </p>

  <p class="calibre1">Dirilişle İlgili Soru</p>

  <p class="calibre1">(Mar.12:18-27; Luk.20:27-40)</p>

  <p class="calibre1"> </p>

  <p class="calibre1">Mat.22: 23-24 Ölümden sonra diriliş olmadığını söyleyen Sadukiler , aynı gün İsa'ya gelip şunu sordular: "Öğretmenimiz, Musa şöyle buyurmuştur: 'Eğer bir adam çocuk sahibi olmadan ölürse, kardeşi onun karısını alsın, soyunu sürdürsün.'</p>

  <p class="calibre1"> </p>

  <p class="calibre1">Mat.22: 25 Aramızda yedi kardeş vardı. İlki evlendi ve öldü. Çocuğu olmadığından karısını kardeşine bıraktı.</p>

  <p class="calibre1"> </p>

  <p class="calibre1">Mat.22: 26 İkincisi, üçüncüsü, yedincisine kadar hepsine aynı şey oldu.</p>

  <p class="calibre1"> </p>

  <p class="calibre1">Mat.22: 27 Hepsinden sonra kadın da öldü.</p>

  <p class="calibre1"> </p>

  <p class="calibre1">Mat.22: 28 Buna göre diriliş günü kadın bu yedi kardeşten hangisinin karısı olacak? Çünkü hepsi de onunla evlendi."</p>

  <p class="calibre1"> </p>

  <p class="calibre1">Mat.22: 29 İsa onlara, "Siz Kutsal Yazılar'ı ve Tanrı'nın gücünü bilmediğiniz için yanılıyorsunuz" diye karşılık verdi.</p>

  <p class="calibre1"> </p>

  <p class="calibre1">Mat.22: 30 "Dirilişten sonra insanlar ne evlenir, ne de evlendirilir, gökteki melekler gibidirler.</p>

  <p class="calibre1"> </p>

  <p class="calibre1">Mat.22: 31 Ölülerin dirilmesi konusuna gelince, Tanrı'nın size bildirdiği şu sözü okumadınız mı?</p>

  <p class="calibre1"> </p>

  <p class="calibre1">Mat.22: 32 'Ben İbrahim'in Tanrısı, İshak'ın Tanrısı ve Yakup'un Tanrısı'yım' diyor. Tanrı ölülerin değil, dirilerin Tanrısı'dır."</p>

  <p class="calibre1"> </p>

  <p class="calibre1">Mat.22: 33 Bunları işiten halk, O'nun öğretişine şaşıp kaldı.</p>

  <p class="calibre1"> </p>

  <p class="calibre1">En Büyük Buyruk</p>

  <p class="calibre1">(Mar.12:28-34; Luk.10:25-28)</p>

  <p class="calibre1"> </p>

  <p class="calibre1">Mat.22: 34 Ferisiler, İsa'nın Sadukiler'i susturduğunu duyunca bir araya toplandılar.</p>

  <p class="calibre1"> </p>

  <p class="calibre1">Mat.22: 35-36 Onlardan biri, bir Kutsal Yasa uzmanı, İsa'yı denemek amacıyla O'na şunu sordu: "Öğretmenim, Kutsal Yasa'da en önemli buyruk hangisidir?"</p>

  <p class="calibre1"> </p>

  <p class="calibre1">Mat.22: 37 İsa ona şu karşılığı verdi: "'Tanrın Rab'bi bütün yüreğinle, bütün canınla ve bütün aklınla seveceksin.'</p>

  <p class="calibre1"> </p>

  <p class="calibre1">Mat.22: 38 İşte ilk ve en önemli buyruk budur.</p>

  <p class="calibre1"> </p>

  <p class="calibre1">Mat.22: 39 İlkine benzeyen ikinci buyruk da şudur: 'Komşunu kendin gibi seveceksin.'</p>

  <p class="calibre1"> </p>

  <p class="calibre1">Mat.22: 40 Kutsal Yasa'nın tümü ve peygamberlerin sözleri bu iki buyruğa dayanır."</p>

  <p class="calibre1"> </p>

  <p class="calibre1">Mesih Kimin Oğlu?</p>

  <p class="calibre1">(Mar.12:35-37; Luk.20:41-44)</p>

  <p class="calibre1"> </p>

  <p class="calibre1">Mat.22: 41-42 Ferisiler toplu haldeyken İsa onlara şunu sordu: "Mesih'le ilgili olarak ne düşünüyorsunuz? O kimin oğludur?" Onlar da, "Davut'un Oğlu" dediler.</p>

  <p class="calibre1"> </p>

  <p class="calibre1">Mat.22: 43 İsa şöyle dedi: "O halde nasıl oluyor da Davut, Ruh'tan esinlenerek O'ndan 'Rab' diye söz ediyor? Şöyle diyor Davut:</p>

  <p class="calibre1"> </p>

  <p class="calibre1">Mat.22: 44 'Rab Rabbim'e dedi ki,Ben düşmanlarını Ayaklarının altına serinceye dek Sağımda otur.'</p>

  <p class="calibre1"> </p>

  <p class="calibre1">Mat.22: 45 Davut O'ndan Rab diye söz ettiğine göre, O nasıl Davut'un Oğlu olur?"</p>

  <p class="calibre1"> </p>

  <p class="calibre1">Mat.22: 46 İsa'ya hiç kimse karşılık veremedi. O günden sonra artık kimse de O'na bir şey sormaya cesaret edemedi.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 23</p>

  <p class="calibre1"> </p>

  <p class="calibre1">Vay Halinize!</p>

  <p class="calibre1">(Mar.12:38-40; Luk.11:39-51; 13:34-35; 20:45-47)</p>

  <p class="calibre1"> </p>

  <p class="calibre1">Mat.23: 1-2 Bundan sonra İsa halka ve öğrencilerine şöyle seslendi: "Din bilginleri ve Ferisiler Musa'nın kürsüsünde otururlar.</p>

  <p class="calibre1"> </p>

  <p class="calibre1">Mat.23: 3 Bu nedenle size söylediklerinin tümünü yapın ve yerine getirin, ama onların yaptıklarını yapmayın. Çünkü söyledikleri şeyleri kendileri yapmazlar.</p>

  <p class="calibre1"> </p>

  <p class="calibre1">Mat.23: 4 Ağır ve taşınması güç yükleri bağlayıp başkalarının sırtına yüklerler, kendileriyse bu yükleri taşımak için parmaklarını bile oynatmak istemezler.</p>

  <p class="calibre1"> </p>

  <p class="calibre1">Mat.23: 5 "Yaptıklarının tümünü gösteriş için yaparlar. Örneğin, hamaillerini büyük, giysilerinin püsküllerini uzun yaparlar.</p>

  <p class="calibre1"> </p>

  <p class="calibre1">Mat.23: 6 Şölenlerde başköşeye, havralarda en seçkin yerlere kurulmaya bayılırlar.</p>

  <p class="calibre1"> </p>

  <p class="calibre1">Mat.23: 7 Meydanlarda selamlanmaktan ve insanların kendilerini 'Rabbî ' diye çağırmalarından zevk duyarlar.</p>

  <p class="calibre1"> </p>

  <p class="calibre1">Mat.23: 8 "Kimse sizi 'Rabbî' diye çağırmasın. Çünkü sizin tek öğretmeniniz var ve hepiniz kardeşsiniz.</p>

  <p class="calibre1"> </p>

  <p class="calibre1">Mat.23: 9 Yeryüzünde kimseye 'Baba' demeyin. Çünkü tek Babanız var, O da göksel Baba'dır.</p>

  <p class="calibre1"> </p>

  <p class="calibre1">Mat.23: 10 Kimse sizi 'Önder' diye çağırmasın. Çünkü tek önderiniz var, O da Mesih'tir.</p>

  <p class="calibre1"> </p>

  <p class="calibre1">Mat.23: 11 Aranızda en üstün olan, ötekilerin hizmetkârı olsun.</p>

  <p class="calibre1"> </p>

  <p class="calibre1">Mat.23: 12 Kendini yücelten alçaltılacak, kendini alçaltan yüceltilecektir.</p>

  <p class="calibre1"> </p>

  <p class="calibre1">Mat.23: 13-14 "Vay halinize ey din bilginleri ve Ferisiler, ikiyüzlüler! Göklerin Egemenliği'nin kapısını insanların yüzüne kapıyorsunuz; ne kendiniz içeri giriyor, ne de girmek isteyenleri bırakıyorsunuz!</p>

  <p class="calibre1"> </p>

  <p class="calibre1">Mat.23: 15 "Vay halinize ey din bilginleri ve Ferisiler, ikiyüzlüler! Tek bir kişiyi dininize döndürmek için denizleri, kıtaları dolaşırsınız. Dininize döneni de kendinizden iki kat cehennemlik yaparsınız.</p>

  <p class="calibre1"> </p>

  <p class="calibre1">Mat.23: 16 "Vay halinize kör kılavuzlar! Diyorsunuz ki, 'Tapınak üzerine ant içenin andı sayılmaz, ama tapınaktaki altın üzerine ant içen, andını yerine getirmek zorundadır.'</p>

  <p class="calibre1"> </p>

  <p class="calibre1">Mat.23: 17 Budalalar, körler! Hangisi daha önemli, altın mı, altını kutsal kılan tapınak mı?</p>

  <p class="calibre1"> </p>

  <p class="calibre1">Mat.23: 18 Yine diyorsunuz ki, 'Sunak üzerine ant içenin andı sayılmaz, ama sunaktaki adağın üzerine ant içen, andını yerine getirmek zorundadır.'</p>

  <p class="calibre1"> </p>

  <p class="calibre1">Mat.23: 19 Ey körler! Hangisi daha önemli, adak mı, adağı kutsal kılan sunak mı?</p>

  <p class="calibre1"> </p>

  <p class="calibre1">Mat.23: 20 Öyleyse sunak üzerine ant içen, hem sunağın hem de sunaktaki her şeyin üzerine ant içmiş olur.</p>

  <p class="calibre1"> </p>

  <p class="calibre1">Mat.23: 21 Tapınak üzerine ant içen de hem tapınak, hem de tapınakta yaşayan Tanrı üzerine ant içmiş olur.</p>

  <p class="calibre1"> </p>

  <p class="calibre1">Mat.23: 22 Gök üzerine ant içen, Tanrı'nın tahtı ve tahtta oturanın üzerine ant içmiş olur.</p>

  <p class="calibre1"> </p>

  <p class="calibre1">Mat.23: 23 "Vay halinize ey din bilginleri ve Ferisiler, ikiyüzlüler! Siz nanenin, dereotunun ve kimyonun ondalığını verirsiniz de, Kutsal Yasa'nın daha önemli konularını -adaleti, merhameti, sadakati- ihmal edersiniz. Ondalık vermeyi ihmal etmeden asıl bunları yerine getirmeniz gerekirdi.</p>

  <p class="calibre1"> </p>

  <p class="calibre1">Mat.23: 24 Ey kör kılavuzlar! Küçük sineği süzer ayırır, ama deveyi yutarsınız!</p>

  <p class="calibre1"> </p>

  <p class="calibre1">Mat.23: 25 "Vay halinize ey din bilginleri ve Ferisiler, ikiyüzlüler! Bardağın ve çanağın dışını temizlersiniz, oysa bunların içi açgözlülük ve taşkınlıkla doludur.</p>

  <p class="calibre1"> </p>

  <p class="calibre1">Mat.23: 26 Ey kör Ferisi! Sen önce bardağın ve çanağın içini temizle ki, dıştan da temiz olsunlar.</p>

  <p class="calibre1"> </p>

  <p class="calibre1">Mat.23: 27 "Vay halinize ey din bilginleri ve Ferisiler, ikiyüzlüler! Siz dıştan güzel görünen, ama içi ölü kemikleri ve her türlü pislikle dolu badanalı mezarlara benzersiniz.</p>

  <p class="calibre1"> </p>

  <p class="calibre1">Mat.23: 28 Dıştan insanlara doğru görünürsünüz, ama içte ikiyüzlülük ve kötülükle dolusunuz.</p>

  <p class="calibre1"> </p>

  <p class="calibre1">Mat.23: 29 "Vay halinize ey din bilginleri ve Ferisiler, ikiyüzlüler! Peygamberlerin mezarlarını yapar, doğru kişilerin anıtlarını donatırsınız.</p>

  <p class="calibre1"> </p>

  <p class="calibre1">Mat.23: 30 'Atalarımızın yaşadığı günlerde yaşasaydık, onlarla birlikte peygamberlerin kanına girmezdik' diyorsunuz.</p>

  <p class="calibre1"> </p>

  <p class="calibre1">Mat.23: 31 Böylece, peygamberleri öldürenlerin torunları olduğunuza kendiniz tanıklık ediyorsunuz.</p>

  <p class="calibre1"> </p>

  <p class="calibre1">Mat.23: 32 Haydi, atalarınızın başlattığı işi bitirin!</p>

  <p class="calibre1"> </p>

  <p class="calibre1">Mat.23: 33 "Sizi yılanlar, engerekler soyu! Cehennem cezasından nasıl kaçacaksınız?</p>

  <p class="calibre1"> </p>

  <p class="calibre1">Mat.23: 34 İşte bunun için size peygamberler, bilge kişiler ve din bilginleri gönderiyorum. Bunlardan kimini öldürecek, çarmıha gereceksiniz. Kimini havralarınızda kamçılayacak, kentten kente kovalayacaksınız.</p>

  <p class="calibre1"> </p>

  <p class="calibre1">Mat.23: 35 Böylelikle, doğru kişi olan Habil'in kanından, tapınakla sunak arasında öldürdüğünüz Berekya oğlu Zekeriya'nın kanına kadar, yeryüzünde akıtılan her doğru kişinin kanından sorumlu tutulacaksınız.</p>

  <p class="calibre1"> </p>

  <p class="calibre1">Mat.23: 36 Size doğrusunu söyleyeyim, bunların hepsinden bu kuşak sorumlu tutulacaktır.</p>

  <p class="calibre1"> </p>

  <p class="calibre1">Mat.23: 37 "Ey Yeruşalim! Peygamberleri öldüren, kendisine gönderilenleri taşlayan Yeruşalim! Tavuğun civcivlerini kanatları altına topladığı gibi ben de kaç kez senin çocuklarını toplamak istedim, ama siz istemediniz.</p>

  <p class="calibre1"> </p>

  <p class="calibre1">Mat.23: 38 Bakın, eviniz ıssız bırakılacak!</p>

  <p class="calibre1"> </p>

  <p class="calibre1">Mat.23: 39 Size şunu söyleyeyim: 'Rab'bin adıyla gelene övgüler olsun!' diyeceğiniz zamana dek beni bir daha görmeyeceksiniz."</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 24</p>

  <p class="calibre1"> </p>

  <p class="calibre1">Sonun Belirtileri</p>

  <p class="calibre1">(Mar.13:1-31; Luk.21:5-33)</p>

  <p class="calibre1"> </p>

  <p class="calibre1">Mat.24: 1 İsa tapınaktan çıkıp giderken, öğrencileri, tapınağın binalarını O'na göstermek için yanına geldiler.</p>

  <p class="calibre1"> </p>

  <p class="calibre1">Mat.24: 2 İsa onlara, "Bütün bunları görüyor musunuz?" dedi. "Size doğrusunu söyleyeyim, burada taş üstünde taş kalmayacak, hepsi yıkılacak!"</p>

  <p class="calibre1"> </p>
</body>
</html>
