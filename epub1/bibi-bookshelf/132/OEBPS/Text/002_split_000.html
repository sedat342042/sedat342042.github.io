<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="Atlantis Word Processor 1.6.5.2" name="Generator" />
  <link href="../Styles/stylesheet.css" rel="stylesheet" type="text/css" />

  <title></title>
  
<style type="text/css">
@page { margin-bottom: 5.000000pt; margin-top: 5.000000pt; }
                @font-face {
    font-family: "Arial";
    font-style: normal;
    font-weight: bold;
    src: url(../Fonts/ARIALBD.TTF)
    }

                @font-face {
    font-family: "Arial";
    font-style: normal;
    font-weight: normal;
    src: url(../Fonts/ARIAL.TTF)
    }
</style>
</head>

<body class="calibre">
  <p class="calibre1">Mat.24: 3 İsa, Zeytin Dağı'nda otururken öğrencileri yalnız olarak yanına geldiler. "Söyle bize" dediler, "Bu dediklerin ne zaman olacak, senin gelişini ve çağın bitimini gösteren belirti ne olacak?"</p>

  <p class="calibre1"> </p>

  <p class="calibre1">Mat.24: 4 İsa onlara şu karşılığı verdi: "Sakın kimse sizi saptırmasın!</p>

  <p class="calibre1"> </p>

  <p class="calibre1">Mat.24: 5 Birçokları, 'Mesih benim' diyerek benim adımla gelip birçok kişiyi aldatacaklar.</p>

  <p class="calibre1"> </p>

  <p class="calibre1">Mat.24: 6 Savaş gürültüleri, savaş haberleri duyacaksınız. Sakın korkmayın! Bunların olması gerek, ama bu daha son demek değildir.</p>

  <p class="calibre1"> </p>

  <p class="calibre1">Mat.24: 7 Ulus ulusa, devlet devlete savaş açacak; yer yer kıtlıklar, depremler olacak.</p>

  <p class="calibre1"> </p>

  <p class="calibre1">Mat.24: 8 Bütün bunlar, doğum sancılarının başlangıcıdır.</p>

  <p class="calibre1"> </p>

  <p class="calibre1">Mat.24: 9 "O zaman sizi sıkıntıya sokacak, öldürecekler. Benim adımdan ötürü bütün uluslar sizden nefret edecek.</p>

  <p class="calibre1"> </p>

  <p class="calibre1">Mat.24: 10 O zaman birçok kişi imandan sapacak, birbirlerini ele verecek ve birbirlerinden nefret edecekler.</p>

  <p class="calibre1"> </p>

  <p class="calibre1">Mat.24: 11 Birçok sahte peygamber türeyecek ve bunlar birçok kişiyi saptıracak.</p>

  <p class="calibre1"> </p>

  <p class="calibre1">Mat.24: 12 Kötülüklerin çoğalmasından ötürü birçoklarının sevgisi soğuyacak.</p>

  <p class="calibre1"> </p>

  <p class="calibre1">Mat.24: 13 Ama sonuna kadar dayanan kurtulacaktır.</p>

  <p class="calibre1"> </p>

  <p class="calibre1">Mat.24: 14 Göksel egemenliğin bu Müjdesi bütün uluslara tanıklık olmak üzere dünyanın her yerinde duyurulacak. İşte o zaman son gelecektir.</p>

  <p class="calibre1"> </p>

  <p class="calibre1">Mat.24: 15-16 "Peygamber Daniel'in sözünü ettiği yıkıcı iğrenç şeyin kutsal yerde dikildiğini gördüğünüz zaman -okuyan anlasın- Yahudiye'de bulunanlar dağlara kaçsın.</p>

  <p class="calibre1"> </p>

  <p class="calibre1">Mat.24: 17 Damda olan, evindeki eşyalarını almak için aşağı inmesin.</p>

  <p class="calibre1"> </p>

  <p class="calibre1">Mat.24: 18 Tarlada olan, abasını almak için geri dönmesin.</p>

  <p class="calibre1"> </p>

  <p class="calibre1">Mat.24: 19 O günlerde gebe olan, çocuk emziren kadınların vay haline!</p>

  <p class="calibre1"> </p>

  <p class="calibre1">Mat.24: 20 Dua edin ki, kaçışınız kışa ya da Şabat Günü'ne rastlamasın.</p>

  <p class="calibre1"> </p>

  <p class="calibre1">Mat.24: 21 Çünkü o günlerde öyle korkunç bir sıkıntı olacak ki, dünyanın başlangıcından bu yana böylesi olmamış, bundan sonra da olmayacaktır.</p>

  <p class="calibre1"> </p>

  <p class="calibre1">Mat.24: 22 O günler kısaltılmamış olsaydı, hiç kimse kurtulamazdı. Ama seçilmiş olanlar uğruna o günler kısaltılacak.</p>

  <p class="calibre1"> </p>

  <p class="calibre1">Mat.24: 23 Eğer o zaman biri size, 'İşte Mesih burada', ya da 'İşte şurada' derse, inanmayın.</p>

  <p class="calibre1"> </p>

  <p class="calibre1">Mat.24: 24 Çünkü sahte mesihler, sahte peygamberler türeyecek; bunlar büyük belirtiler ve harikalar yapacaklar. Öyle ki, ellerinden gelse, seçilmiş olanları bile saptıracaklar.</p>

  <p class="calibre1"> </p>

  <p class="calibre1">Mat.24: 25 İşte size önceden söylüyorum.</p>

  <p class="calibre1"> </p>

  <p class="calibre1">Mat.24: 26 "Bunun için size, 'İşte Mesih çölde' derlerse gitmeyin. 'Bakın, iç odalarda' derlerse inanmayın.</p>

  <p class="calibre1"> </p>

  <p class="calibre1">Mat.24: 27 Çünkü İnsanoğlu'nun gelişi, doğuda çakıp batıya kadar her taraftan görülen şimşek gibi olacaktır.</p>

  <p class="calibre1"> </p>

  <p class="calibre1">Mat.24: 28 "Leş neredeyse, akbabalar oraya üşüşecek.</p>

  <p class="calibre1"> </p>

  <p class="calibre1">Mat.24: 29 "O günlerin sıkıntısından hemen sonra, 'Güneş kararacak, Ay ışık vermez olacak, Yıldızlar gökten düşecek, Göksel güçler sarsılacak.'</p>

  <p class="calibre1"> </p>

  <p class="calibre1">Mat.24: 30 "O zaman İnsanoğlu'nun belirtisi gökte görünecek. Yeryüzündeki bütün halklar ağlayıp dövünecek, İnsanoğlu'nun gökteki bulutlar üzerinde büyük güç ve görkemle geldiğini görecekler.</p>

  <p class="calibre1"> </p>

  <p class="calibre1">Mat.24: 31 Kendisi güçlü bir borazan sesiyle meleklerini gönderecek. Melekler O'nun seçtiklerini göğün bir ucundan öbür ucuna dek, dünyanın dört bucağından toplayacaklar.</p>

  <p class="calibre1"> </p>

  <p class="calibre1">Mat.24: 32 "İncir ağacından ders alın! Dalları filizlenip yaprakları sürünce, yaz mevsiminin yakın olduğunu anlarsınız.</p>

  <p class="calibre1"> </p>

  <p class="calibre1">Mat.24: 33 Aynı şekilde, bütün bunların gerçekleştiğini gördüğünüzde bilin ki, İnsanoğlu yakındır, kapıdadır.</p>

  <p class="calibre1"> </p>

  <p class="calibre1">Mat.24: 34 Size doğrusunu söyleyeyim, bütün bunlar olmadan bu kuşak ortadan kalkmayacak.</p>

  <p class="calibre1"> </p>

  <p class="calibre1">Mat.24: 35 Yer ve gök ortadan kalkacak, ama benim sözlerim asla ortadan kalkmayacaktır."</p>

  <p class="calibre1"> </p>

  <p class="calibre1">Bilinmeyen Gün ve Saat</p>

  <p class="calibre1">(Mar.13:32-37; Luk.12:41-48; 17:26-30,34-36)</p>

  <p class="calibre1"> </p>

  <p class="calibre1">Mat.24: 36 "O günü ve saati, ne gökteki melekler, ne de Oğul bilir; Baba'dan başka kimse bilmez.</p>

  <p class="calibre1"> </p>

  <p class="calibre1">Mat.24: 37 Nuh'un günlerinde nasıl olduysa, İnsanoğlu'nun gelişinde de öyle olacak.</p>

  <p class="calibre1"> </p>

  <p class="calibre1">Mat.24: 38 Nuh'un gemiye bindiği güne dek, tufandan önceki günlerde insanlar yiyip içiyor, evlenip evlendiriliyorlardı.</p>

  <p class="calibre1"> </p>

  <p class="calibre1">Mat.24: 39 Tufan gelinceye, hepsini süpürüp götürünceye dek başlarına geleceklerden habersizdiler. İnsanoğlu'nun gelişi de öyle olacak.</p>

  <p class="calibre1"> </p>

  <p class="calibre1">Mat.24: 40 O gün tarlada bulunan iki kişiden biri alınacak, biri bırakılacak.</p>

  <p class="calibre1"> </p>

  <p class="calibre1">Mat.24: 41 Değirmende buğday öğüten iki kadından biri alınacak, biri bırakılacak.</p>

  <p class="calibre1"> </p>

  <p class="calibre1">Mat.24: 42 "Bunun için uyanık kalın. Çünkü Rabbiniz'in geleceği günü bilemezsiniz.</p>

  <p class="calibre1"> </p>

  <p class="calibre1">Mat.24: 43 Ama şunu bilin ki, ev sahibi, hırsızın gece hangi saatte geleceğini bilse, uyanık kalır, evinin soyulmasına fırsat vermez.</p>

  <p class="calibre1"> </p>

  <p class="calibre1">Mat.24: 44 Bunun için siz de hazır olun! Çünkü İnsanoğlu beklemediğiniz saatte gelecektir.</p>

  <p class="calibre1"> </p>

  <p class="calibre1">Mat.24: 45 "Efendinin, hizmetkârlarına vaktinde yiyecek vermek için başlarına atadığı güvenilir ve akıllı köle kimdir?</p>

  <p class="calibre1"> </p>

  <p class="calibre1">Mat.24: 46 Efendisi eve döndüğünde işinin başında bulacağı o köleye ne mutlu!</p>

  <p class="calibre1"> </p>

  <p class="calibre1">Mat.24: 47 Size doğrusunu söyleyeyim, efendisi onu bütün malının üzerinde yetkili kılacak.</p>

  <p class="calibre1"> </p>

  <p class="calibre1">Mat.24: 48-51 Ama o köle kötü olur da içinden, 'Efendim gecikiyor' der ve öteki köleleri dövmeye başlarsa, sarhoşlarla birlikte yiyip içerse, efendisi, onun beklemediği günde, ummadığı saatte gelecek, onu şiddetle cezalandırıp ikiyüzlülerle bir tutacak. Orada ağlayış ve diş gıcırtısı olacaktır."</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 25</p>

  <p class="calibre1"> </p>

  <p class="calibre1">On Kız Benzetmesi</p>

  <p class="calibre1"> </p>

  <p class="calibre1">Mat.25: 1 "O zaman Göklerin Egemenliği, kandillerini alıp güveyi karşılamaya çıkan on kıza benzeyecek.</p>

  <p class="calibre1"> </p>

  <p class="calibre1">Mat.25: 2 Bunların beşi akıllı, beşi akılsızdı.</p>

  <p class="calibre1"> </p>

  <p class="calibre1">Mat.25: 3 Akılsızlar yanlarına kandillerini aldılar, ama yağ almadılar.</p>

  <p class="calibre1"> </p>

  <p class="calibre1">Mat.25: 4 Akıllılar ise, kandilleriyle birlikte kaplar içinde yağ da aldılar.</p>

  <p class="calibre1"> </p>

  <p class="calibre1">Mat.25: 5 Güvey gecikince hepsini uyku bastı, dalıp uyudular.</p>

  <p class="calibre1"> </p>

  <p class="calibre1">Mat.25: 6 "Gece yarısı bir ses yankılandı: 'İşte güvey geliyor, onu karşılamaya çıkın!'</p>

  <p class="calibre1"> </p>

  <p class="calibre1">Mat.25: 7 Bunun üzerine kızların hepsi kalkıp kandillerini tazelediler.</p>

  <p class="calibre1"> </p>

  <p class="calibre1">Mat.25: 8 "Akılsızlar akıllılara, 'Kandillerimiz sönüyor, bize yağ verin!' dediler.</p>

  <p class="calibre1"> </p>

  <p class="calibre1">Mat.25: 9 "Akıllılar, 'Olmaz! Hem bize hem size yetmeyebilir. En iyisi satıcılara gidin, kendinize yağ alın' dediler.</p>

  <p class="calibre1"> </p>

  <p class="calibre1">Mat.25: 10 "Ne var ki, onlar yağ satın almaya giderlerken güvey geldi. Hazırlıklı olan kızlar, onunla birlikte düğün şölenine girdiler ve kapı kapandı.</p>

  <p class="calibre1"> </p>

  <p class="calibre1">Mat.25: 11 "Daha sonra gelen öbür kızlar, 'Efendimiz, efendimiz, aç kapıyı bize!' dediler.</p>

  <p class="calibre1"> </p>

  <p class="calibre1">Mat.25: 12 "Güvey ise, 'Size doğrusunu söyleyeyim, sizi tanımıyorum' dedi.</p>

  <p class="calibre1"> </p>

  <p class="calibre1">Mat.25: 13 "Bu nedenle uyanık kalın. Çünkü o günü ve o saati bilemezsiniz."</p>

  <p class="calibre1"> </p>

  <p class="calibre1">Emanet Para Benzetmesi</p>

  <p class="calibre1">(Luk.19:11-27)</p>

  <p class="calibre1"> </p>

  <p class="calibre1">Mat.25: 14 "Göksel egemenlik, yolculuğa çıkan bir adamın kölelerini çağırıp malını onlara emanet etmesine benzer.</p>

  <p class="calibre1"> </p>

  <p class="calibre1">Mat.25: 15 "Adam, her birinin yeteneğine göre, birine beş, birine iki, birine de bir talant vererek yola çıktı.</p>

  <p class="calibre1"> </p>

  <p class="calibre1">Mat.25: 16 Beş talant alan, hemen gidip bu parayı işletti ve beş talant daha kazandı.</p>

  <p class="calibre1"> </p>

  <p class="calibre1">Mat.25: 17 İki talant alan da iki talant daha kazandı.</p>

  <p class="calibre1"> </p>

  <p class="calibre1">Mat.25: 18 Bir talant alan ise gidip toprağı kazdı ve efendisinin parasını sakladı.</p>

  <p class="calibre1"> </p>

  <p class="calibre1">Mat.25: 19 "Uzun zaman sonra bu kölelerin efendisi döndü, onlarla hesaplaşmaya oturdu.</p>

  <p class="calibre1"> </p>

  <p class="calibre1">Mat.25: 20 Beş talant alan gelip beş talant daha getirdi, 'Efendimiz' dedi, 'Bana beş talant emanet etmiştin; bak, beş talant daha kazandım.'</p>

  <p class="calibre1"> </p>

  <p class="calibre1">Mat.25: 21 "Efendisi ona, 'Aferin, iyi ve güvenilir köle!' dedi. 'Sen küçük işlerde güvenilir olduğunu gösterdin, ben de seni büyük işlerin başına geçireceğim. Gel, efendinin şenliğine katıl!'</p>

  <p class="calibre1"> </p>

  <p class="calibre1">Mat.25: 22 "İki talant alan da geldi, 'Efendimiz' dedi, 'Bana iki talant emanet etmiştin; bak, iki talant daha kazandım.'</p>

  <p class="calibre1"> </p>

  <p class="calibre1">Mat.25: 23 "Efendisi ona, 'Aferin, iyi ve güvenilir köle!' dedi. 'Sen küçük işlerde güvenilir olduğunu gösterdin, ben de seni büyük işlerin başına geçireceğim. Gel, efendinin şenliğine katıl!'</p>

  <p class="calibre1"> </p>

  <p class="calibre1">Mat.25: 24 "Sonra bir talant alan geldi, 'Efendimiz' dedi, 'Senin sert bir adam olduğunu biliyordum. Ekmediğin yerden biçer, harman savurmadığın yerden devşirirsin.</p>

  <p class="calibre1"> </p>

  <p class="calibre1">Mat.25: 25 Bu nedenle korktum, gidip senin verdiğin talantı toprağa gömdüm. İşte, al paranı!'</p>

  <p class="calibre1"> </p>

  <p class="calibre1">Mat.25: 26-27 "Efendisi ona şu karşılığı verdi: 'Kötü ve tembel köle! Ekmediğim yerden biçtiğimi, harman savurmadığım yerden devşirdiğimi bildiğine göre paramı faize vermeliydin. Ben de geldiğimde onu faiziyle geri alırdım...</p>

  <p class="calibre1"> </p>

  <p class="calibre1">Mat.25: 28 Haydi, elindeki talantı alın, on talantı olana verin!</p>

  <p class="calibre1"> </p>

  <p class="calibre1">Mat.25: 29 Çünkü kimde varsa, ona daha çok verilecek ve o bolluk içinde olacak. Ama kimde yoksa, kendisinde olan da elinden alınacak.</p>

  <p class="calibre1"> </p>

  <p class="calibre1">Mat.25: 30 Şu yararsız köleyi dışarıya, karanlığa atın. Orada ağlayış ve diş gıcırtısı olacaktır.'"</p>

  <p class="calibre1"> </p>

  <p class="calibre1">Yargı Günü</p>

  <p class="calibre1"> </p>

  <p class="calibre1">Mat.25: 31 "İnsanoğlu kendi görkemi içinde bütün melekleriyle birlikte gelince, görkemli tahtına oturacak.</p>

  <p class="calibre1"> </p>

  <p class="calibre1">Mat.25: 32 Ulusların hepsi O'nun önünde toplanacak, O da koyunları keçilerden ayıran bir çoban gibi, insanları birbirinden ayıracak.</p>

  <p class="calibre1"> </p>

  <p class="calibre1">Mat.25: 33 Koyunları sağına, keçileri soluna alacak.</p>

  <p class="calibre1"> </p>

  <p class="calibre1">Mat.25: 34 "O zaman Kral, sağındaki kişilere, 'Sizler, Babam'ın kutsadıkları, gelin!' diyecek. 'Dünya kurulduğundan beri sizin için hazırlanmış olan egemenliği miras alın!</p>

  <p class="calibre1"> </p>

  <p class="calibre1">Mat.25: 35 Çünkü acıkmıştım, bana yiyecek verdiniz; susamıştım, bana içecek verdiniz; yabancıydım, beni içeri aldınız.</p>

  <p class="calibre1"> </p>

  <p class="calibre1">Mat.25: 36 Çıplaktım, beni giydirdiniz; hastaydım, benimle ilgilendiniz; zindandaydım, yanıma geldiniz.'</p>

  <p class="calibre1"> </p>

  <p class="calibre1">Mat.25: 37 "O vakit doğru kişiler O'na şu karşılığı verecek: 'Ya Rab, seni ne zaman aç görüp doyurduk, susuz görüp su verdik?</p>

  <p class="calibre1"> </p>

  <p class="calibre1">Mat.25: 38 Ne zaman seni yabancı görüp içeri aldık, ya da çıplak görüp giydirdik?</p>

  <p class="calibre1"> </p>

  <p class="calibre1">Mat.25: 39 Seni ne zaman hasta ya da zindanda görüp yanına geldik?'</p>

  <p class="calibre1"> </p>

  <p class="calibre1">Mat.25: 40 "Kral da onları şöyle yanıtlayacak: 'Size doğrusunu söyleyeyim, bu en basit kardeşlerimden biri için yaptığınızı, benim için yapmış oldunuz.'</p>

  <p class="calibre1"> </p>

  <p class="calibre1">Mat.25: 41 "Sonra solundakilere şöyle diyecek: 'Ey lanetliler, çekilin önümden! İblis'le melekleri için hazırlanmış sönmez ateşe gidin!</p>

  <p class="calibre1"> </p>

  <p class="calibre1">Mat.25: 42-43 Çünkü acıkmıştım, bana yiyecek vermediniz; susamıştım, bana içecek vermediniz; yabancıydım, beni içeri almadınız; çıplaktım, beni giydirmediniz; hastaydım, zindandaydım, benimle ilgilenmediniz.'</p>

  <p class="calibre1"> </p>

  <p class="calibre1">Mat.25: 44 "O vakit onlar da şöyle karşılık verecekler: 'Ya Rab, seni ne zaman aç, susuz, yabancı, çıplak, hasta ya da zindanda gördük de yardım etmedik?'</p>

  <p class="calibre1"> </p>

  <p class="calibre1">Mat.25: 45 "Kral da onlara şu yanıtı verecek: 'Size doğrusunu söyleyeyim, mademki bu en basit kardeşlerimden biri için bunu yapmadınız, benim için de yapmamış oldunuz.'</p>

  <p class="calibre1"> </p>

  <p class="calibre1">Mat.25: 46 "Bunlar sonsuz azaba, doğrular ise sonsuz yaşama gidecekler."</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 26</p>

  <p class="calibre1"> </p>

  <p class="calibre1">İsa'yı Öldürme Tasarısı</p>

  <p class="calibre1">(Mar.14:1-2; Luk.22:1-2; Yu.11:45-53)</p>

  <p class="calibre1"> </p>

  <p class="calibre1">Mat.26: 1-2 İsa bütün bunları anlattıktan sonra öğrencilerine, "İki gün sonra Fısıh Bayramı olduğunu biliyorsunuz" dedi, "İnsanoğlu çarmıha gerilmek üzere ele verilecek."</p>

  <p class="calibre1"> </p>

  <p class="calibre1">Mat.26: 3 Bu sırada başkâhinlerle halkın ileri gelenleri, Kayafa adındaki başkâhinin sarayında toplandılar.</p>

  <p class="calibre1"> </p>

  <p class="calibre1">Mat.26: 4 İsa'yı hileyle tutuklayıp öldürmek için düzen kurdular.</p>

  <p class="calibre1"> </p>

  <p class="calibre1">Mat.26: 5 Ama, "Bayramda olmasın ki, halk arasında kargaşalık çıkmasın" diyorlardı.</p>

  <p class="calibre1"> </p>

  <p class="calibre1">İsa Beytanya'da</p>

  <p class="calibre1">(Mar.14:3-9; Yu.12:1-8)</p>

  <p class="calibre1"> </p>

  <p class="calibre1">Mat.26: 6-7 İsa Beytanya'da cüzamlı Simun'un evindeyken, yanına bir kadın geldi. Kadın kaymaktaşından bir kap içinde çok değerli, güzel kokulu yağ getirmişti. İsa sofrada otururken, kadın yağı O'nun başına döktü.</p>

  <p class="calibre1"> </p>

  <p class="calibre1">Mat.26: 8 Öğrenciler bunu görünce kızdılar. "Nedir bu savurganlık?" dediler.</p>

  <p class="calibre1"> </p>

  <p class="calibre1">Mat.26: 9 "Bu yağ pahalıya satılabilir, parası yoksullara verilebilirdi."</p>

  <p class="calibre1"> </p>

  <p class="calibre1">Mat.26: 10 Söylenenleri farkeden İsa, öğrencilerine, "Kadını neden üzüyorsunuz?" dedi. "Benim için güzel bir şey yaptı.</p>

  <p class="calibre1"> </p>

  <p class="calibre1">Mat.26: 11 Yoksullar her zaman aranızdadır, ama ben her zaman aranızda olmayacağım.</p>

  <p class="calibre1"> </p>

  <p class="calibre1">Mat.26: 12 Kadın bu güzel kokulu yağı, beni gömülmeye hazırlamak için bedenimin üzerine boşalttı.</p>

  <p class="calibre1"> </p>

  <p class="calibre1">Mat.26: 13 Size doğrusunu söyleyeyim, bu Müjde dünyanın neresinde duyurulursa, bu kadının yaptığı da onun anılması için anlatılacak."</p>

  <p class="calibre1"> </p>

  <p class="calibre1">Yahuda'nın İhaneti</p>

  <p class="calibre1">(Mar.14:10-11; Luk.22:3-6)</p>

  <p class="calibre1"> </p>

  <p class="calibre1">Mat.26: 14-15 O sırada Onikiler'den biri -adı Yahuda İskariot olanı başkâhinlere giderek, "O'nu ele verirsem bana ne verirsiniz?" dedi. Otuz gümüş tartıp ona verdiler.</p>

  <p class="calibre1"> </p>

  <p class="calibre1">Mat.26: 16 Yahuda o andan itibaren İsa'yı ele vermek için fırsat kollamaya başladı.</p>

  <p class="calibre1"> </p>

  <p class="calibre1">Fısıh Yemeği</p>

  <p class="calibre1">(Mar.14:12-26; Luk.22:7-23; Yu.13:21-30; 1Ko.11:23-25)</p>

  <p class="calibre1"> </p>

  <p class="calibre1">Mat.26: 17 Mayasız Ekmek Bayramı'nın ilk günü öğrenciler İsa'nın yanına gelerek, "Fısıh yemeğini yemen için nerede hazırlık yapmamızı istersin?" diye sordular.</p>

  <p class="calibre1"> </p>

  <p class="calibre1">Mat.26: 18 İsa onlara, "Kente varıp o adamın evine gidin" dedi. "Ona şöyle deyin: 'Öğretmen diyor ki, zamanım yaklaştı. Fısıh Bayramı'nı, öğrencilerimle birlikte senin evinde kutlayacağım.'"</p>

  <p class="calibre1"> </p>

  <p class="calibre1">Mat.26: 19 Öğrenciler, İsa'nın buyruğunu yerine getirerek Fısıh yemeği için hazırlık yaptılar.</p>

  <p class="calibre1"> </p>

  <p class="calibre1">Mat.26: 20 Akşam olunca İsa on iki öğrencisiyle yemeğe oturdu.</p>

  <p class="calibre1"> </p>

  <p class="calibre1">Mat.26: 21 Yemek yerlerken, "Size doğrusunu söyleyeyim, sizden biri bana ihanet edecek" dedi.</p>

  <p class="calibre1"> </p>

  <p class="calibre1">Mat.26: 22 Bu söz onları kedere boğdu. Teker teker, "Ya Rab, beni demek istemedin ya?" diye sormaya başladılar.</p>

  <p class="calibre1"> </p>

  <p class="calibre1">Mat.26: 23 O da, "Bana ihanet edecek olan" dedi, "Elindeki ekmeği benimle birlikte sahana batırandır.</p>

  <p class="calibre1"> </p>

  <p class="calibre1">Mat.26: 24 İnsanoğlu , kendisi için yazılmış olduğu gibi gidiyor, ama İnsanoğlu'na ihanet edenin vay haline! O adam hiç doğmamış olsaydı, kendisi için daha iyi olurdu."</p>

  <p class="calibre1"> </p>

  <p class="calibre1">Mat.26: 25 O'na ihanet edecek olan Yahuda, "Rabbî , yoksa beni mi demek istedin?" diye sordu. İsa ona, "Söylediğin gibidir" karşılığını verdi.</p>

  <p class="calibre1"> </p>

  <p class="calibre1">Mat.26: 26 Yemek sırasında İsa eline ekmek aldı, şükredip ekmeği böldü ve öğrencilerine verdi. "Alın, yiyin" dedi, "Bu benim bedenimdir."</p>

  <p class="calibre1"> </p>

  <p class="calibre1">Mat.26: 27 Sonra bir kâse alıp şükretti ve bunu öğrencilerine vererek, "Hepiniz bundan için" dedi.</p>

  <p class="calibre1"> </p>

  <p class="calibre1">Mat.26: 28 "Çünkü bu benim kanımdır, günahların bağışlanması için birçokları uğruna akıtılan antlaşma kanıdır.</p>

  <p class="calibre1"> </p>

  <p class="calibre1">Mat.26: 29 Size şunu söyleyeyim, Babam'ın egemenliğinde sizinle birlikte tazesini içeceğim o güne dek, asmanın bu ürününden bir daha içmeyeceğim."</p>

  <p class="calibre1"> </p>

  <p class="calibre1">Mat.26: 30 İlahi söyledikten sonra dışarı çıkıp Zeytin Dağı'na doğru gittiler.</p>

  <p class="calibre1"> </p>

  <p class="calibre1">Petrus'un İnkârı Önceden Bildiriliyor</p>

  <p class="calibre1">(Mar.14:27-31; Luk.22:31-34; Yu.13:36-38)</p>

  <p class="calibre1"> </p>

  <p class="calibre1">Mat.26: 31 Bu arada İsa öğrencilerine, "Bu gece hepiniz benden ötürü sendeleyip düşeceksiniz" dedi. "Çünkü şöyle yazılmıştır: 'Çobanı vuracağım, Sürüdeki koyunlar darmadağın olacak.'</p>

  <p class="calibre1"> </p>

  <p class="calibre1">Mat.26: 32 Ama ben dirildikten sonra sizden önce Celile'ye gideceğim."</p>

  <p class="calibre1"> </p>

  <p class="calibre1">Mat.26: 33 Petrus O'na, "Herkes senden ötürü sendeleyip düşse de ben asla düşmem" dedi.</p>

  <p class="calibre1"> </p>

  <p class="calibre1">Mat.26: 34 "Sana doğrusunu söyleyeyim" dedi İsa, "Bu gece horoz ötmeden beni üç kez inkâr edeceksin."</p>

  <p class="calibre1"> </p>

  <p class="calibre1">Mat.26: 35 Petrus, "Seninle birlikte ölmem gerekse bile seni asla inkâr etmem" dedi. Öğrencilerin hepsi de aynı şeyi söyledi.</p>

  <p class="calibre1"> </p>

  <p class="calibre1">Getsemani Bahçesinde</p>

  <p class="calibre1">(Mar.14:32-42; Luk.22:39-46)</p>

  <p class="calibre1"> </p>

  <p class="calibre1">Mat.26: 36 Sonra İsa öğrencileriyle birlikte Getsemani denen yere geldi. Öğrencilerine, "Ben şuraya gidip dua edeceğim, siz burada oturun" dedi.</p>

  <p class="calibre1"> </p>

  <p class="calibre1">Mat.26: 37 Petrus ile Zebedi'nin iki oğlunu yanına aldı. Kederlenmeye, ağır bir sıkıntı duymaya başlamıştı.</p>

  <p class="calibre1"> </p>

  <p class="calibre1">Mat.26: 38 Onlara, "Ölesiye kederliyim" dedi. "Burada kalın, benimle birlikte uyanık durun."</p>

  <p class="calibre1"> </p>

  <p class="calibre1">Mat.26: 39 Biraz ilerledi, yüzüstü yere kapanıp dua etmeye başladı. "Baba" dedi, "Mümkünse bu kâse benden uzaklaştırılsın. Yine de benim değil, senin istediğin olsun."</p>

  <p class="calibre1"> </p>

  <p class="calibre1">Mat.26: 40 Öğrencilerin yanına döndüğünde onları uyumuş buldu. Petrus'a, "Demek ki benimle birlikte bir saat uyanık kalamadınız!" dedi.</p>

  <p class="calibre1"> </p>

  <p class="calibre1">Mat.26: 41 "Uyanık durup dua edin ki, ayartılmayasınız. Ruh isteklidir, ama beden güçsüzdür."</p>

  <p class="calibre1"> </p>

  <p class="calibre1">Mat.26: 42 İsa ikinci kez uzaklaşıp dua etti. "Baba" dedi, "Eğer ben içmeden bu kâsenin uzaklaştırılması mümkün değilse, senin istediğin olsun."</p>

  <p class="calibre1"> </p>

  <p class="calibre1">Mat.26: 43 Geri geldiğinde öğrencilerini yine uyumuş buldu. Onların göz kapaklarına ağırlık çökmüştü.</p>

  <p class="calibre1"> </p>

  <p class="calibre1">Mat.26: 44 Onları bırakıp tekrar uzaklaştı, yine aynı sözlerle üçüncü kez dua etti.</p>

  <p class="calibre1"> </p>

  <p class="calibre1">Mat.26: 45 Sonra öğrencilerin yanına dönerek, "Hâlâ uyuyor, dinleniyor musunuz?" dedi. "İşte saat yaklaştı, İnsanoğlu günahkârların eline veriliyor.</p>

  <p class="calibre1"> </p>

  <p class="calibre1">Mat.26: 46 Kalkın, gidelim. İşte bana ihanet eden geldi!"</p>

  <p class="calibre1"> </p>

  <p class="calibre1">İsa Tutuklanıyor</p>

  <p class="calibre1">(Mar.14:43-50; Luk.22:47-53; Yu.18:3-12)</p>

  <p class="calibre1"> </p>

  <p class="calibre1">Mat.26: 47 İsa daha konuşurken, Onikiler'den biri olan Yahuda geldi. Yanında, başkâhinlerle halkın ileri gelenleri tarafından gönderilmiş kılıçlı sopalı büyük bir kalabalık vardı.</p>

  <p class="calibre1"> </p>

  <p class="calibre1">Mat.26: 48 İsa'ya ihanet eden Yahuda, "Kimi öpersem, İsa O'dur, O'nu tutuklayın" diye onlarla sözleşmişti.</p>

  <p class="calibre1"> </p>

  <p class="calibre1">Mat.26: 49 Dosdoğru İsa'ya gidip, "Selam, Rabbî !" diyerek O'nu öptü.</p>

  <p class="calibre1"> </p>

  <p class="calibre1">Mat.26: 50 İsa, "Arkadaş, ne yapacaksan yap !" dedi. Bunun üzerine adamlar yaklaştı, İsa'yı yakalayıp tutukladılar.</p>

  <p class="calibre1"> </p>

  <p class="calibre1">Mat.26: 51 İsa'yla birlikte olanlardan biri, ani bir hareketle kılıcını çekti, başkâhinin kölesine vurup kulağını uçurdu.</p>

  <p class="calibre1"> </p>

  <p class="calibre1">Mat.26: 52 O zaman İsa ona, "Kılıcını yerine koy!" dedi. "Kılıç çekenlerin hepsi kılıçla ölecek.</p>

  <p class="calibre1"> </p>

  <p class="calibre1">Mat.26: 53 Yoksa Babam'dan yardım isteyemez miyim sanıyorsun? İstesem, hemen şu an bana on iki tümenden fazla melek gönderir.</p>

  <p class="calibre1"> </p>

  <p class="calibre1">Mat.26: 54 Ama böyle olması gerektiğini bildiren Kutsal Yazılar o zaman nasıl yerine gelir?"</p>

  <p class="calibre1"> </p>

  <p class="calibre1">Mat.26: 55 Bundan sonra İsa kalabalığa dönüp şöyle seslendi: "Niçin bir haydutmuşum gibi beni kılıç ve sopalarla yakalamaya geldiniz? Her gün tapınakta oturup öğretiyordum, beni tutuklamadınız.</p>

  <p class="calibre1"> </p>

  <p class="calibre1">Mat.26: 56 Ama bütün bunlar, peygamberlerin yazdıkları yerine gelsin diye oldu." O zaman öğrencilerin hepsi O'nu bırakıp kaçtı.</p>

  <p class="calibre1"> </p>

  <p class="calibre1">İsa Yüksek Kurul'un Önünde</p>

  <p class="calibre1">(Mar.14:53-65; Luk.22:54-55,63-71; Yu.18:13-14,19-24)</p>

  <p class="calibre1"> </p>

  <p class="calibre1">Mat.26: 57 İsa'yı tutuklayanlar, O'nu başkâhin Kayafa'ya götürdüler. Din bilginleriyle ileri gelenler de orada toplanmışlardı.</p>

  <p class="calibre1"> </p>

  <p class="calibre1">Mat.26: 58 Petrus, İsa'yı uzaktan, ta başkâhinin avlusuna kadar izledi. Sonucu görmek için içeri girip nöbetçilerin yanına oturdu.</p>

  <p class="calibre1"> </p>

  <p class="calibre1">Mat.26: 59 Başkâhinlerle Yüksek Kurul'un öteki üyeleri, İsa'yı ölüm cezasına çarptırmak için kendisine karşı yalancı tanıklar arıyorlardı.</p>

  <p class="calibre1"> </p>

  <p class="calibre1">Mat.26: 60-61 Ortaya birçok yalancı tanık çıktığı halde, aradıklarını bulamadılar. Sonunda ortaya çıkan iki kişi şöyle dedi: "Bu adam, 'Ben Tanrı'nın Tapınağı'nı yıkıp üç günde yeniden kurabilirim' dedi."</p>

  <p class="calibre1"> </p>

  <p class="calibre1">Mat.26: 62 Başkâhin ayağa kalkıp İsa'ya, "Hiç yanıt vermeyecek misin?" dedi. "Nedir bunların sana karşı ettiği bu tanıklıklar?"</p>

  <p class="calibre1"> </p>

  <p class="calibre1">Mat.26: 63 İsa susmaya devam etti. Başkâhin ise O'na, "Yaşayan Tanrı adına ant içmeni buyuruyorum, söyle bize, Tanrı'nın Oğlu Mesih sen misin?" dedi.</p>

  <p class="calibre1"> </p>

  <p class="calibre1">Mat.26: 64 İsa, "Söylediğin gibidir" karşılığını verdi. "Üstelik size şunu söyleyeyim, bundan sonra İnsanoğlu'nun , Kudretli Olan'ın sağında oturduğunu ve göğün bulutları üzerinde geldiğini göreceksiniz."</p>

  <p class="calibre1"> </p>

  <p class="calibre1">Mat.26: 65 Bunun üzerine başkâhin giysilerini yırtarak, "Tanrı'ya küfretti!" dedi. "Artık tanıklara ne ihtiyacımız var? İşte küfürü işittiniz.</p>

  <p class="calibre1"> </p>

  <p class="calibre1">Mat.26: 66 Buna ne diyorsunuz?" "Ölümü hak etti!" diye karşılık verdiler.</p>

  <p class="calibre1"> </p>

  <p class="calibre1">Mat.26: 67-68 Bunun üzerine İsa'nın yüzüne tükürüp O'nu yumrukladılar. Bazıları da O'nu tokatlayıp, "Ey Mesih, peygamberliğini göster bakalım, sana vuran kim?" dediler.</p>

  <p class="calibre1"> </p>

  <p class="calibre1">Petrus İsa'yı İnkâr Ediyor</p>

  <p class="calibre1">(Mar.14:66-72; Luk.22:56-62; Yu.18:15-18,25-27)</p>

  <p class="calibre1"> </p>

  <p class="calibre1">Mat.26: 69 Petrus ise dışarıda, avluda oturuyordu. Bir hizmetçi kız yanına gelip, "Sen de Celileli İsa'yla birlikteydin" dedi.</p>

  <p class="calibre1"> </p>

  <p class="calibre1">Mat.26: 70 Ama Petrus bunu herkesin önünde inkâr ederek, "Neden söz ettiğini anlamıyorum" dedi.</p>

  <p class="calibre1"> </p>

  <p class="calibre1">Mat.26: 71 Sonra avlu kapısının önüne çıktı. Onu gören başka bir hizmetçi kız orada bulunanlara, "Bu adam Nasıralı İsa'yla birlikteydi" dedi.</p>

  <p class="calibre1"> </p>

  <p class="calibre1">Mat.26: 72 Petrus ant içerek, "Ben o adamı tanımıyorum" diye yine inkâr etti.</p>

  <p class="calibre1"> </p>

  <p class="calibre1">Mat.26: 73 Orada duranlar az sonra Petrus'a yaklaşıp, "Gerçekten sen de onlardansın. Konuşman seni ele veriyor" dediler.</p>

  <p class="calibre1"> </p>

  <p class="calibre1">Mat.26: 74 Petrus kendine lanet okuyup ant içerek, "O adamı tanımıyorum!" dedi. Tam o anda horoz öttü.</p>

  <p class="calibre1"> </p>

  <p class="calibre1">Mat.26: 75 Petrus, İsa'nın, "Horoz ötmeden beni üç kez inkâr edeceksin" dediğini hatırladı ve dışarı çıkıp acı acı ağladı.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 27</p>

  <p class="calibre1"> </p>

  <p class="calibre1">Yahuda Kendini Asıyor</p>

  <p class="calibre1">(Elç.1:18-19)</p>

  <p class="calibre1"> </p>

  <p class="calibre1">Mat.27: 1 Sabah olunca bütün başkâhinlerle halkın ileri gelenleri, İsa'yı ölüm cezasına çarptırmak konusunda anlaştılar.</p>

  <p class="calibre1"> </p>

  <p class="calibre1">Mat.27: 2 O'nu bağladılar ve götürüp Vali Pilatus'a teslim ettiler.</p>

  <p class="calibre1"> </p>

  <p class="calibre1">Mat.27: 3 İsa'ya ihanet eden Yahuda, O'nun mahkûm edildiğini görünce yaptığına pişman oldu. Otuz gümüşü başkâhinlere ve ileri gelenlere geri götürdü.</p>

  <p class="calibre1"> </p>

  <p class="calibre1">Mat.27: 4 "Ben suçsuz birini ele vermekle günah işledim" dedi. Onlar ise, "Bundan bize ne? Onu sen düşün" dediler.</p>

  <p class="calibre1"> </p>

  <p class="calibre1">Mat.27: 5 Yahuda paraları tapınağın içine fırlatarak oradan ayrıldı, gidip kendini astı.</p>

  <p class="calibre1"> </p>

  <p class="calibre1">Mat.27: 6 Paraları toplayan başkâhinler, "Kan bedeli olan bu paraları tapınağın hazinesine koymak doğru olmaz" dediler.</p>

  <p class="calibre1"> </p>

  <p class="calibre1">Mat.27: 7 Kendi aralarında anlaşarak bu parayla yabancılar için mezarlık yapmak üzere Çömlekçi Tarlası'nı satın aldılar.</p>

  <p class="calibre1"> </p>

  <p class="calibre1">Mat.27: 8 Bunun için bu tarlaya bugüne dek "Kan Tarlası" denilmiştir.</p>

  <p class="calibre1"> </p>

  <p class="calibre1">Mat.27: 9-10 Böylece Peygamber Yeremya aracılığıyla bildirilen şu söz yerine gelmiş oldu: "İsrailoğulları'ndan kimilerinin O'na biçtikleri değerin karşılığı olan Otuz gümüşü aldılar; Rab'bin bana buyurduğu gibi, Çömlekçi Tarlası'nı satın almak için harcadılar."</p>

  <p class="calibre1"> </p>

  <p class="calibre1">İsa Vali Pilatus'un Önünde</p>

  <p class="calibre1">(Mar.15:2-15; Luk.23:3-5,13-25; Yu.18:33-19:16)</p>

  <p class="calibre1"> </p>

  <p class="calibre1">Mat.27: 11 İsa valinin önüne çıkarıldı. Vali O'na, "Sen Yahudiler'in Kralı mısın?" diye sordu. İsa, "Söylediğin gibidir" dedi.</p>

  <p class="calibre1"> </p>

  <p class="calibre1">Mat.27: 12 Başkâhinlerle ileri gelenler O'nu suçlayınca hiç karşılık vermedi.</p>

  <p class="calibre1"> </p>

  <p class="calibre1">Mat.27: 13 Pilatus O'na, "Senin aleyhinde yaptıkları bunca tanıklığı duymuyor musun?" dedi.</p>

  <p class="calibre1"> </p>

  <p class="calibre1">Mat.27: 14 İsa tek konuda bile ona yanıt vermedi. Vali buna çok şaştı.</p>

  <p class="calibre1"> </p>

  <p class="calibre1">Mat.27: 15 Her Fısıh Bayramı'nda vali, halkın istediği bir tutukluyu salıvermeyi adet edinmişti.</p>

  <p class="calibre1"> </p>

  <p class="calibre1">Mat.27: 16 O günlerde Barabba adında ünlü bir tutuklu vardı.</p>

  <p class="calibre1"> </p>

  <p class="calibre1">Mat.27: 17 Halk bir araya toplandığında, Pilatus onlara, "Sizin için kimi salıvermemi istersiniz, Barabba'yı mı, Mesih denen İsa'yı mı?" diye sordu.</p>

  <p class="calibre1"> </p>

  <p class="calibre1">Mat.27: 18 İsa'yı kıskançlıktan ötürü kendisine teslim ettiklerini biliyordu.</p>

  <p class="calibre1"> </p>

  <p class="calibre1">Mat.27: 19 Pilatus yargı kürsüsünde otururken karısı ona, "O doğru adama dokunma. Dün gece rüyamda O'nun yüzünden çok sıkıntı çektim" diye haber gönderdi.</p>

  <p class="calibre1"> </p>

  <p class="calibre1">Mat.27: 20 Başkâhinler ve ileri gelenler ise, Barabba'nın salıverilmesini ve İsa'nın öldürülmesini istesinler diye halkı kışkırttılar.</p>

  <p class="calibre1"> </p>

  <p class="calibre1">Mat.27: 21 Vali onlara şunu sordu: "Sizin için hangisini salıvermemi istersiniz?" "Barabba'yı" dediler.</p>

  <p class="calibre1"> </p>

  <p class="calibre1">Mat.27: 22 Pilatus, "Öyleyse Mesih denen İsa'yı ne yapayım?" diye sordu. Hep bir ağızdan, "Çarmıha gerilsin!" dediler.</p>

  <p class="calibre1"> </p>

  <p class="calibre1">Mat.27: 23 Pilatus, "O ne kötülük yaptı ki?" diye sordu. Onlar ise daha yüksek sesle, "Çarmıha gerilsin!" diye bağrışıp durdular.</p>

  <p class="calibre1"> </p>

  <p class="calibre1">Mat.27: 24 Pilatus, elinden bir şey gelmediğini, tersine, bir kargaşalığın başladığını görünce su aldı, kalabalığın önünde ellerini yıkayıp şöyle dedi: "Bu adamın kanından ben sorumlu değilim. Bu işe siz bakın!"</p>

  <p class="calibre1"> </p>

  <p class="calibre1">Mat.27: 25 Bütün halk şu karşılığı verdi: "O'nun kanının sorumluluğu bizim ve çocuklarımızın üzerinde olsun!"</p>

  <p class="calibre1"> </p>

  <p class="calibre1">Mat.27: 26 Bunun üzerine Pilatus onlar için Barabba'yı salıverdi. İsa'yı ise kamçılattıktan sonra çarmıha gerilmek üzere askerlere teslim etti.</p>

  <p class="calibre1"> </p>

  <p class="calibre1">Askerlerin İsa'yı Aşağılaması</p>

  <p class="calibre1">(Mar.15:16-20; Yu.19:2-3)</p>

  <p class="calibre1"> </p>

  <p class="calibre1">Mat.27: 27 Sonra valinin askerleri İsa'yı vali konağına götürüp bütün taburu başına topladılar.</p>

  <p class="calibre1"> </p>

  <p class="calibre1">Mat.27: 28 O'nu soyup üzerine kırmızı bir kaftan geçirdiler.</p>

  <p class="calibre1"> </p>

  <p class="calibre1">Mat.27: 29 Dikenlerden bir taç örüp başına koydular, sağ eline de bir kamış tutturdular. Önünde diz çöküp, "Selam, ey Yahudiler'in Kralı!" diyerek O'nunla alay ettiler.</p>

  <p class="calibre1"> </p>

  <p class="calibre1">Mat.27: 30 Üzerine tükürdüler, kamışı alıp başına vurdular.</p>

  <p class="calibre1"> </p>

  <p class="calibre1">Mat.27: 31 O'nunla böyle alay ettikten sonra kaftanı üzerinden çıkarıp kendi giysilerini giydirdiler ve çarmıha germeye götürdüler.</p>

  <p class="calibre1"> </p>

  <p class="calibre1">İsa Çarmıha Geriliyor</p>

  <p class="calibre1">(Mar.15:21-32; Luk.23:26-43; Yu.19:17-27)</p>

  <p class="calibre1"> </p>

  <p class="calibre1">Mat.27: 32 Dışarı çıktıklarında Simun adında Kireneli bir adama rastladılar. İsa'nın çarmıhını ona zorla taşıttılar.</p>

  <p class="calibre1"> </p>

  <p class="calibre1">Mat.27: 33-34 Golgota, yani Kafatası denilen yere vardıklarında içmesi için İsa'ya ödle karışık şarap verdiler. İsa bunu tadınca içmek istemedi.</p>

  <p class="calibre1"> </p>

  <p class="calibre1">Mat.27: 35 Askerler O'nu çarmıha gerdikten sonra kura çekerek giysilerini aralarında paylaştılar.</p>

  <p class="calibre1"> </p>

  <p class="calibre1">Mat.27: 36 Sonra oturup yanında nöbet tuttular.</p>

  <p class="calibre1"> </p>

  <p class="calibre1">Mat.27: 37 Başının üzerine, BU, YAHUDİLER'İN KRALI İSA'DIR diye yazan bir suç yaftası astılar.</p>

  <p class="calibre1"> </p>

  <p class="calibre1">Mat.27: 38 İsa'yla birlikte, biri sağında öbürü solunda olmak üzere iki haydut da çarmıha gerildi.</p>

  <p class="calibre1"> </p>

  <p class="calibre1">Mat.27: 39-40 Oradan geçenler başlarını sallayıp İsa'ya sövüyor, "Hani sen tapınağı yıkıp üç günde yeniden kuracaktın? Haydi, kurtar kendini! Tanrı'nın Oğlu'ysan çarmıhtan in!" diyorlardı.</p>

  <p class="calibre1"> </p>

  <p class="calibre1">Mat.27: 41-42 Başkâhinler, din bilginleri ve ileri gelenler de aynı şekilde O'nunla alay ederek, "Başkalarını kurtardı, kendini kurtaramıyor" diyorlardı. "İsrail'in Kralı imiş! Şimdi çarmıhtan aşağı insin de O'na iman edelim.</p>

  <p class="calibre1"> </p>

  <p class="calibre1">Mat.27: 43 Tanrı'ya güveniyordu; Tanrı O'nu seviyorsa, kurtarsın bakalım! Çünkü, 'Ben Tanrı'nın Oğlu'yum' demişti."</p>

  <p class="calibre1"> </p>

  <p class="calibre1">Mat.27: 44 İsa'yla birlikte çarmıha gerilen haydutlar da O'na aynı şekilde hakaret ettiler.</p>

  <p class="calibre1"> </p>

  <p class="calibre1">İsa'nın Ölümü</p>

  <p class="calibre1">(Mar.15:33-41; Luk.23:44-49; Yu.19:28-30)</p>

  <p class="calibre1"> </p>

  <p class="calibre1">Mat.27: 45 Öğleyin on ikiden üçe kadar bütün ülkenin üzerine karanlık çöktü.</p>

  <p class="calibre1"> </p>

  <p class="calibre1">Mat.27: 46 Saat üçe doğru İsa yüksek sesle, "Eli, Eli, lema şevaktani?" yani, "Tanrım, Tanrım, beni neden terk ettin?" diye bağırdı.</p>

  <p class="calibre1"> </p>

  <p class="calibre1">Mat.27: 47 Orada duranlardan bazıları bunu işitince, "Bu adam İlyas'ı çağırıyor" dediler.</p>

  <p class="calibre1"> </p>

  <p class="calibre1">Mat.27: 48 İçlerinden biri hemen koşup bir sünger getirdi, ekşi şaraba batırıp bir kamışın ucuna takarak İsa'ya içirdi.</p>

  <p class="calibre1"> </p>

  <p class="calibre1">Mat.27: 49 Öbürleri ise, "Dur bakalım, İlyas gelip O'nu kurtaracak mı?" dediler.</p>

  <p class="calibre1"> </p>

  <p class="calibre1">Mat.27: 50 İsa, yüksek sesle bir kez daha bağırdı ve ruhunu teslim etti.</p>

  <p class="calibre1"> </p>

  <p class="calibre1">Mat.27: 51 O anda tapınaktaki perde yukarıdan aşağıya yırtılarak ikiye bölündü. Yer sarsıldı, kayalar yarıldı.</p>

  <p class="calibre1"> </p>

  <p class="calibre1">Mat.27: 52 Mezarlar açıldı, ölmüş olan birçok kutsal kişinin cesetleri dirildi.</p>

  <p class="calibre1"> </p>

  <p class="calibre1">Mat.27: 53 Bunlar mezarlarından çıkıp İsa'nın dirilişinden sonra kutsal kente girdiler ve birçok kimseye göründüler.</p>

  <p class="calibre1"> </p>

  <p class="calibre1">Mat.27: 54 İsa'yı bekleyen yüzbaşı ve beraberindeki askerler, depremi ve öbür olayları görünce dehşete kapıldılar, "Bu gerçekten Tanrı'nın Oğlu'ydu!" dediler.</p>

  <p class="calibre1"> </p>

  <p class="calibre1">Mat.27: 55 Orada, olup bitenleri uzaktan izleyen birçok kadın vardı. Bunlar, Celile'den İsa'nın ardından gelip O'na hizmet etmişlerdi.</p>

  <p class="calibre1"> </p>

  <p class="calibre1">Mat.27: 56 Aralarında Mecdelli Meryem, Yakup ile Yusuf'un annesi Meryem ve Zebedi oğullarının annesi de vardı.</p>

  <p class="calibre1"> </p>

  <p class="calibre1">İsa'nın Gömülmesi</p>

  <p class="calibre1">(Mar.15:42-47; Luk.23:50-56; Yu.19:38-42)</p>

  <p class="calibre1"> </p>

  <p class="calibre1">Mat.27: 57 Akşama doğru Yusuf adında zengin bir Aramatyalı geldi. O da İsa'nın bir öğrencisiydi.</p>

  <p class="calibre1"> </p>

  <p class="calibre1">Mat.27: 58 Pilatus'a gidip İsa'nın cesedini istedi. Pilatus da cesedin ona verilmesini buyurdu.</p>

  <p class="calibre1"> </p>

  <p class="calibre1">Mat.27: 59-60 Yusuf cesedi aldı, temiz keten beze sardı, kayaya oydurduğu kendi yeni mezarına yatırdı. Mezarın girişine büyük bir taş yuvarlayıp oradan ayrıldı.</p>

  <p class="calibre1"> </p>

  <p class="calibre1">Mat.27: 61 Mecdelli Meryem ile öteki Meryem ise orada, mezarın karşısında oturuyorlardı.</p>

  <p class="calibre1"> </p>

  <p class="calibre1">Mat.27: 62-63 Ertesi gün, yani Hazırlık Günü'nden sonraki gün, başkâhinlerle Ferisiler Pilatus'un önünde toplanarak, "Efendimiz" dediler, "O aldatıcının, daha yaşarken, 'Ben öldükten üç gün sonra dirileceğim' dediğini hatırlıyoruz.</p>

  <p class="calibre1"> </p>

  <p class="calibre1">Mat.27: 64 Onun için buyruk ver de üçüncü güne dek mezarı güvenlik altına alsınlar. Yoksa öğrencileri gelir, cesedini çalar ve halka, 'Ölümden dirildi' derler. Son aldatmaca ilkinden beter olur."</p>

  <p class="calibre1"> </p>

  <p class="calibre1">Mat.27: 65 Pilatus onlara, "Yanınıza asker alın, gidip mezarı dilediğiniz gibi güvenlik altına alın" dedi.</p>

  <p class="calibre1"> </p>

  <p class="calibre1">Mat.27: 66 Onlar da askerlerle birlikte gittiler, taşı mühürleyip mezarı güvenlik altına aldılar.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 28</p>

  <p class="calibre1"> </p>

  <p class="calibre1">İsa'nın Dirilişi</p>

  <p class="calibre1">(Mar.16:1-10; Luk.24:1-12; Yu.20:1-10)</p>

  <p class="calibre1"> </p>

  <p class="calibre1">Mat.28: 1 Şabat Günü'nü izleyen haftanın ilk günü , tan yeri ağarırken, Mecdelli Meryem ile öbür Meryem mezarı görmeye gittiler.</p>

  <p class="calibre1"> </p>

  <p class="calibre1">Mat.28: 2 Ansızın büyük bir deprem oldu. Rab'bin bir meleği gökten indi ve mezara gidip taşı bir yana yuvarlayarak üzerine oturdu.</p>

  <p class="calibre1"> </p>

  <p class="calibre1">Mat.28: 3 Görünüşü şimşek gibi, giysileri ise kar gibi bembeyazdı.</p>

  <p class="calibre1"> </p>

  <p class="calibre1">Mat.28: 4 Nöbetçiler korkudan titremeye başladılar, sonra ölü gibi yere yıkıldılar.</p>

  <p class="calibre1"> </p>

  <p class="calibre1">Mat.28: 5 Melek kadınlara şöyle seslendi: "Korkmayın! Çarmıha gerilen İsa'yı aradığınızı biliyorum.</p>

  <p class="calibre1"> </p>

  <p class="calibre1">Mat.28: 6 O burada yok; söylemiş olduğu gibi dirildi. Gelin, O'nun yattığı yeri görün.</p>

  <p class="calibre1"> </p>

  <p class="calibre1">Mat.28: 7 Çabuk gidin, öğrencilerine şöyle deyin: 'İsa ölümden dirildi. Sizden önce Celile'ye gidiyor, kendisini orada göreceksiniz.' İşte ben size söylemiş bulunuyorum."</p>

  <p class="calibre1"> </p>

  <p class="calibre1">Mat.28: 8 Kadınlar korku ve büyük sevinç içinde hemen mezardan uzaklaştılar; koşarak İsa'nın öğrencilerine haber vermeye gittiler.</p>

  <p class="calibre1"> </p>

  <p class="calibre1">Mat.28: 9 İsa ansızın karşılarına çıktı, "Selam!" dedi. Yaklaşıp İsa'nın ayaklarına sarılarak O'na tapındılar.</p>

  <p class="calibre1"> </p>

  <p class="calibre1">Mat.28: 10 O zaman İsa, "Korkmayın!" dedi. "Gidip kardeşlerime haber verin, Celile'ye gitsinler, beni orada görecekler."</p>

  <p class="calibre1"> </p>

  <p class="calibre1">Nöbetçilerin Getirdiği Haber</p>

  <p class="calibre1"> </p>

  <p class="calibre1">Mat.28: 11 Kadınlar daha yoldayken nöbetçi askerlerden bazıları kente giderek olup bitenleri başkâhinlere bildirdiler.</p>

  <p class="calibre1"> </p>

  <p class="calibre1">Mat.28: 12-13 Başkâhinler ileri gelenlerle birlikte toplanıp birbirlerine danıştıktan sonra askerlere yüklü para vererek dediler ki, "Siz şöyle diyeceksiniz: 'Öğrencileri geceleyin geldi, biz uyurken O'nun cesedini çalıp götürdüler.'</p>

  <p class="calibre1"> </p>

  <p class="calibre1">Mat.28: 14 Eğer bu haber valinin kulağına gidecek olursa biz onu yatıştırır, size bir zarar gelmesini önleriz."</p>

  <p class="calibre1"> </p>

  <p class="calibre1">Mat.28: 15 Böylece askerler parayı aldılar ve kendilerine söylendiği gibi yaptılar. Bu söylenti Yahudiler arasında bugün de yaygındır.</p>

  <p class="calibre1"> </p>

  <p class="calibre1">Son Buyruk</p>

  <p class="calibre1">(Mar.16:14-18; Luk.24:36-49; Yu.20:19-23; Elç.1:6-8)</p>

  <p class="calibre1"> </p>

  <p class="calibre1">Mat.28: 16 On bir öğrenci Celile'ye, İsa'nın kendilerine bildirdiği dağa gittiler.</p>

  <p class="calibre1"> </p>

  <p class="calibre1">Mat.28: 17 İsa'yı gördükleri zaman O'na tapındılar. Ama bazıları kuşku içindeydi.</p>

  <p class="calibre1"> </p>

  <p class="calibre1">Mat.28: 18 İsa yanlarına gelip kendilerine şunları söyledi: "Gökte ve yeryüzünde bütün yetki bana verildi.</p>

  <p class="calibre1"> </p>

  <p class="calibre1">Mat.28: 19 Bu nedenle gidin, bütün ulusları öğrencilerim olarak yetiştirin; onları Baba, Oğul ve Kutsal Ruh'un adıyla vaftiz edin;</p>

  <p class="calibre1"> </p>

  <p class="calibre1">Mat.28: 20 size buyurduğum her şeye uymayı onlara öğretin. İşte ben, dünyanın sonuna dek her an sizinle birlikteyim."</p>

  <p class="calibre1"> </p>

  <p class="calibre1">DİPNOTLAR:</p>

  <p class="calibre1"> </p>

  <p class="calibre1">1:21 "İsa": "Rab kurtarır" anlamına gelir.</p>

  <p class="calibre1">2:1-2 "Doğuda O'nun yıldızını gördük" ya da "O'nun yıldızının doğuşunu gördük".</p>

  <p class="calibre1">2:9 "Doğuda" ya da "Doğuşunu".</p>

  <p class="calibre1">4:3 "Ayartıcı": Şeytan.</p>

  <p class="calibre1">5:22 "Aşağılayıcı bir söz": Grekçe "Raka", yani "Boş kafalı".</p>

  <p class="calibre1">5:26 "Kuruş": Grekçe "Kodrantis" (bkz. Birimler Cetveli).</p>

  <p class="calibre1">5:37 "Şeytan": Grekçe "Kötü olan".</p>

  <p class="calibre1">6:13 "Çünkü egemenlik, güç ve yücelik sonsuzlara dek senindir! Amin" sözleri bazı Grekçe elyazmalarında yoktur.</p>

  <p class="calibre1">6:22 "Gözünüz sağlamsa" diye çevrilen Grekçe deyim "Cömertseniz" anlamına gelebilir.</p>

  <p class="calibre1">6:23 "Gözünüz bozuksa" diye çevrilen Grekçe deyim "Açgözlüyseniz" anlamına gelebilir.</p>

  <p class="calibre1">6:24 "Para": Grekçe "Mamon". Aramice'de zenginlik anlamına gelen mamon sözcüğü, para ya da para kazanma hırsı anlamında kullanılır.</p>

  <p class="calibre1">6:27 "Ömrünü bir anlık" ya da "Boyunu bir arşın".</p>

  <p class="calibre1">11:12 "Göklerin Egemenliği zorlanıyor, zorlu kişiler onu ele geçirmeye çalışıyor" ya da "Göklerin Egemenliği zorlu biçimde gelişiyor, zorlu kişiler ona sahip çıkıyor".</p>

  <p class="calibre1">13:33 "Ölçek": Grekçe "Saton" (bkz. Birimler Cetveli).</p>

  <p class="calibre1">14:24 "Bir hayli uzakta": Grekçe "Birçok stadion uzakta" (bkz. Birimler Cetveli).</p>

  <p class="calibre1">14:25 "Sabaha karşı": Grekçe "Gecenin dördüncü nöbetinde"  (bkz. Sözlük, "Saat").</p>

  <p class="calibre1">15:25 "O'nun önünde yere kapandı" ya da "O'na tapındı".</p>

  <p class="calibre1">16:17 "İnsan": Grekçe "Et ve kan".</p>

  <p class="calibre1">16:18 "Petrus": Grekçe "Petros", yani "Kaya parçası, taş".</p>

  <p class="calibre1">16:18 "Kaya": Grekçe "Petra", yani "Büyük taş kütlesi, kaya".</p>

  <p class="calibre1">17:20-21 Birçok Grekçe elyazması, "Ama bu tür cinler ancak dua ve oruçla kovulabilir" sözlerini de içerir.</p>

  <p class="calibre1">17:24 "İki dirhemlik tapınak vergisi": Grekçe "Didrahma"  (bkz. Birimler Cetveli).</p>

  <p class="calibre1">17:27 "Dört dirhemlik bir akçe": Grekçe "Bir statir" (bkz. Birimler Cetveli).</p>

  <p class="calibre1">18:10-11 Birçok Grekçe elyazması, "İnsanoğlu, kaybolanı kurtarmak için geldi" sözlerini de içerir.</p>

  <p class="calibre1">26:64 "Kudretli Olan": Tanrı.</p>

  <p class="calibre1">27:4 "Birini": Grekçe "Kanı".</p>

  <p class="calibre1">28:19 "Adıyla": Grekçe "Adı içine"._</p>

  <p class="calibre1">19:9 "Boşanan kadınla evlenen de zina etmiş olur" sözleri birçok Grekçe elyazmasında yoktur.</p>

  <p class="calibre1">21:25 "Yahya'nın vaftiz etme yetkisi": Grekçe "Yahya'nın vaftizi".</p>

  <p class="calibre1">21:25 "Tanrı'dan mı": Grekçe "Gökten mi".</p>

  <p class="calibre1">23:5 "Hamail": Eski Antlaşma'dan alınan bazı ayetlerin içine konduğu, alna ya da sol kola takılan küçük kutu anlamındadır (bkz. Çık.13:9; Yas.6:8,9).</p>

  <p class="calibre1">23:5 "Püskül": Dindar Yahudiler, Kutsal Yasa'yı hatırlamak için giysilerinin eteğine dört püskül dikerler (bkz. Say.15:38,39; Yas.22:12).</p>

  <p class="calibre1">23:13-14 Birçok Grekçe elyazması, "Vay halinize, ey din bilginleri ve Ferisiler, ikiyüzlüler! Bir yandan gösteriş için uzun uzun dua edersiniz, öte yandan dul kadınların malını mülkünü sömürürsünüz. Bundan ötürü cezanız daha ağır olacaktır" sözlerini de içerir (bkz. Mar.12:40; Luk.20:47).</p>

  <p class="calibre1">23:36 "Kuşak" ya da "Soy".</p>

  <p class="calibre1">24:34 "Kuşak" ya da "Soy".</p>

  <p class="calibre1">26:50 "Ne yapacaksan yap" ya da "Bunun için mi geldin?"</p>

  <p class="calibre1"> </p>

  <p class="calibre1"><span class="t"><b class="calibre2">MARKOS</b></span></p>

  <p class="calibre1"><span class="t"> </span></p>

  <p class="calibre1">BÖLÜM 1</p>

  <p class="calibre1"> </p>

  <p class="calibre1">Vaftizci Yahya'nın Gelişi</p>

  <p class="calibre1">(Mat.3:1-12; Luk.3:1-18; Yu.1:19-28)</p>

  <p class="calibre1"> </p>

  <p class="calibre1">Mar.1: 1 Tanrı'nın Oğlu İsa Mesih'le ilgili Müjde'nin başlangıcı.</p>

  <p class="calibre1"> </p>

  <p class="calibre1">Mar.1: 2 Peygamber Yeşaya'nın Kitabı'nda şöyle yazılmıştır: "İşte, habercimi senin önünden gönderiyorum; O senin yolunu hazırlayacak."</p>

  <p class="calibre1"> </p>

  <p class="calibre1">Mar.1: 3 "Çölde haykıran, `Rab'bin yolunu hazırlayın, Geçeceği patikaları düzleyin' diye sesleniyor."</p>

  <p class="calibre1"> </p>

  <p class="calibre1">Mar.1: 4 Böylece Vaftizci Yahya çölde ortaya çıktı. İnsanları, günahlarının bağışlanması için tövbe edip vaftiz olmaya çağırıyordu.</p>

  <p class="calibre1"> </p>

  <p class="calibre1">Mar.1: 5 Bütün Yahudiye halkı ve Yeruşalimliler'in hepsi ona geliyor, günahlarını itiraf ediyor, onun tarafından Şeria Irmağı'nda vaftiz ediliyordu.</p>

  <p class="calibre1"> </p>

  <p class="calibre1">Mar.1: 6 Yahya'nın deve tüyünden giysisi, belinde deri kuşağı vardı. Çekirge ve yaban balı yerdi.</p>

  <p class="calibre1"> </p>

  <p class="calibre1">Mar.1: 7 Şu haberi yayıyordu: "Benden sonra benden daha güçlü olan geliyor. Eğilip O'nun çarıklarının bağını çözmeye bile layık değilim.</p>

  <p class="calibre1"> </p>

  <p class="calibre1">Mar.1: 8 Ben sizi suyla vaftiz ettim, ama O sizi Kutsal Ruh'la vaftiz edecektir."</p>

  <p class="calibre1"> </p>

  <p class="calibre1">İsa Görevine Başlıyor</p>

  <p class="calibre1">(Mat.3:13-4:22; Luk.3:21-22; 4:1-15; 5:1-11)</p>

  <p class="calibre1"> </p>

  <p class="calibre1">Mar.1: 9 O günlerde Celile'nin Nasıra Kenti'nden çıkıp gelen İsa, Yahya tarafından Şeria Irmağı'nda vaftiz edildi.</p>

  <p class="calibre1"> </p>

  <p class="calibre1">Mar.1: 10 Tam sudan çıkarken, göklerin yarıldığını ve Ruh'un güvercin gibi üzerine indiğini gördü.</p>

  <p class="calibre1"> </p>

  <p class="calibre1">Mar.1: 11 Göklerden, "Sen benim sevgili Oğlum'sun, senden hoşnudum" diyen bir ses duyuldu.</p>

  <p class="calibre1"> </p>

  <p class="calibre1">Mar.1: 12 O an Ruh, İsa'yı çöle gönderdi.</p>

  <p class="calibre1"> </p>

  <p class="calibre1">Mar.1: 13 İsa çölde kaldığı kırk gün boyunca Şeytan tarafından denendi. Yabanıl hayvanlar arasındaydı, melekler O'na hizmet ediyordu.</p>

  <p class="calibre1"> </p>

  <p class="calibre1">Mar.1: 14 Yahya'nın tutuklanmasından sonra İsa, Tanrı'nın Müjdesi'ni duyura duyura Celile'ye gitti.</p>

  <p class="calibre1"> </p>

  <p class="calibre1">Mar.1: 15 "Zaman doldu" diyordu, "Tanrı'nın Egemenliği yaklaştı. Tövbe edin, Müjde'ye inanın!"</p>

  <p class="calibre1"> </p>

  <p class="calibre1">Mar.1: 16 İsa, Celile Gölü'nün kıyısından geçerken, göle ağ atmakta olan Simun ile kardeşi Andreas'ı gördü. Bu adamlar balıkçıydı.</p>

  <p class="calibre1"> </p>

  <p class="calibre1">Mar.1: 17 İsa onlara, "Ardımdan gelin" dedi, "Sizleri insan tutan balıkçılar yapacağım."</p>

  <p class="calibre1"> </p>

  <p class="calibre1">Mar.1: 18 Onlar da hemen ağlarını bırakıp O'nun ardından gittiler.</p>

  <p class="calibre1"> </p>

  <p class="calibre1">Mar.1: 19 İsa biraz ileri gidince Zebedi'nin oğulları Yakup'la Yuhanna'yı gördü. Teknede ağlarını onarıyorlardı.</p>

  <p class="calibre1"> </p>

  <p class="calibre1">Mar.1: 20 Hemen onları çağırdı. Onlar da babaları Zebedi'yi işçilerle birlikte teknede bırakıp İsa'nın ardından gittiler.</p>

  <p class="calibre1"> </p>

  <p class="calibre1">İsa Kötü Ruhları Kovuyor, Hastaları İyileştiriyor</p>

  <p class="calibre1">(Mat.8:14-17; Luk.4:31-44)</p>

  <p class="calibre1"> </p>

  <p class="calibre1">Mar.1: 21 Kefarnahum'a girdiler. Şabat Günü İsa havraya gidip öğretmeye başladı.</p>

  <p class="calibre1"> </p>

  <p class="calibre1">Mar.1: 22 Halk O'nun öğretişine şaşıp kaldı. Çünkü onlara din bilginleri gibi değil, yetkili biri gibi öğretiyordu.</p>

  <p class="calibre1"> </p>

  <p class="calibre1">Mar.1: 23-24 Tam o sırada havrada bulunan ve kötü ruha tutulmuş bir adam, "Ey Nasıralı İsa, bizden ne istiyorsun?" diye bağırdı. "Bizi mahvetmeye mi geldin? Senin kim olduğunu biliyorum, Tanrı'nın Kutsalı'sın sen!"</p>

  <p class="calibre1"> </p>

  <p class="calibre1">Mar.1: 25 İsa, "Sus, çık adamdan!" diyerek kötü ruhu azarladı.</p>

  <p class="calibre1"> </p>

  <p class="calibre1">Mar.1: 26 Kötü ruh adamı sarstı ve büyük bir çığlık atarak içinden çıktı.</p>

  <p class="calibre1"> </p>

  <p class="calibre1">Mar.1: 27 Herkes şaşıp kaldı. Birbirlerine, "Bu nasıl şey?" diye sormaya başladılar. "Yepyeni bir öğreti! Kötü ruhlara bile yetkiyle buyruk veriyor, onlar da sözünü dinliyor."</p>

  <p class="calibre1"> </p>

  <p class="calibre1">Mar.1: 28 Böylece İsa'yla ilgili haber, Celile bölgesinin her yerine hızla yayıldı.</p>

  <p class="calibre1"> </p>

  <p class="calibre1">Mar.1: 29 İsa havradan çıkar çıkmaz, Yakup ve Yuhanna ile birlikte Simun ve Andreas'ın evine gitti.</p>

  <p class="calibre1"> </p>

  <p class="calibre1">Mar.1: 30 Simun'un kaynanası ateşler içinde yatıyordu. Durumu hemen İsa'ya bildirdiler.</p>

  <p class="calibre1"> </p>

  <p class="calibre1">Mar.1: 31 O da hastaya yaklaştı, elinden tutup kaldırdı. Kadının ateşi düştü, onlara hizmet etmeye başladı.</p>

  <p class="calibre1"> </p>

  <p class="calibre1">Mar.1: 32 Akşam olup güneş batınca, bütün hastaları ve cinlileri İsa'ya getirdiler.</p>

  <p class="calibre1"> </p>

  <p class="calibre1">Mar.1: 33 Bütün kent halkı kapıya toplanmıştı.</p>

  <p class="calibre1"> </p>

  <p class="calibre1">Mar.1: 34 İsa, çeşitli hastalıklara yakalanmış birçok kişiyi iyileştirdi, birçok cini kovdu. Cinlerin konuşmasına izin vermiyordu. Çünkü onlar kendisinin kim olduğunu biliyorlardı.</p>

  <p class="calibre1"> </p>

  <p class="calibre1">Mar.1: 35 Sabah çok erkenden, ortalık henüz ağarmadan İsa kalktı, evden çıkıp ıssız bir yere gitti, orada dua etmeye başladı.</p>

  <p class="calibre1"> </p>

  <p class="calibre1">Mar.1: 36 Simun ile yanındakiler İsa'yı aramaya çıktılar.</p>

  <p class="calibre1"> </p>

  <p class="calibre1">Mar.1: 37 O'nu bulunca, "Herkes seni arıyor!" dediler.</p>

  <p class="calibre1"> </p>

  <p class="calibre1"> </p>

  <p class="calibre1">Mar.1: 38 İsa onlara, "Başka yerlere, yakın kasabalara gidelim" dedi. "Oralarda da Tanrı sözünü duyurayım. Bunun için çıkıp geldim."</p>

  <p class="calibre1"> </p>

  <p class="calibre1">Mar.1: 39 Böylece havralarında Tanrı sözünü duyurarak ve cinleri kovarak bütün Celile bölgesini dolaştı.</p>

  <p class="calibre1"> </p>

  <p class="calibre1">İsa Bir Cüzamlıyı İyileştiriyor</p>

  <p class="calibre1">(Mat.8:1-4; Luk.5:12-16)</p>

  <p class="calibre1"> </p>

  <p class="calibre1">Mar.1: 40 İsa'ya cüzamlı biri geldi, diz çökerek, "İstersen beni temiz kılabilirsin" diye yalvardı.</p>

  <p class="calibre1"> </p>

  <p class="calibre1">Mar.1: 41 İsa'nın yüreği sızladı, elini uzatıp adama dokundu, "İsterim, temiz ol!" dedi.</p>

  <p class="calibre1"> </p>

  <p class="calibre1">Mar.1: 42 Adam anında cüzamdan kurtulup tertemiz oldu.</p>

  <p class="calibre1"> </p>

  <p class="calibre1">Mar.1: 43 İsa onu sıkıca uyararak hemen yanından uzaklaştırdı.</p>

  <p class="calibre1"> </p>

  <p class="calibre1">Mar.1: 44 "Sakın kimseye bir şey söyleme!" dedi. "Git, kâhine görün ve cüzamdan temizlendiğini herkese kanıtlamak için Musa'nın buyurduğu sunuları sun."</p>

  <p class="calibre1"> </p>

  <p class="calibre1">Mar.1: 45 Ne var ki, adam çıkıp gitti, olayla ilgili haberi her tarafa yayıp duyurmaya başladı. Öyle ki, İsa artık hiçbir kente açıkça giremez oldu. Ancak dışarıda, ıssız yerlerde kalıyordu. Ve halk her yerden O'na akın ediyordu.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 2</p>

  <p class="calibre1"> </p>

  <p class="calibre1">Bir Felçlinin İyileştirilmesi</p>

  <p class="calibre1">(Mat.9:1-8; Luk.5:17-26)</p>

  <p class="calibre1"> </p>

  <p class="calibre1">Mar.2: 1 Birkaç gün sonra İsa tekrar Kefarnahum'a geldiğinde, evde olduğu duyuldu.</p>

  <p class="calibre1"> </p>

  <p class="calibre1">Mar.2: 2 O kadar çok insan toplandı ki, artık kapının önünde bile duracak yer kalmamıştı. İsa onlara Tanrı sözünü anlatıyordu.</p>

  <p class="calibre1"> </p>

  <p class="calibre1">Mar.2: 3 Bu arada O'na dört kişinin taşıdığı felçli bir adamı getirdiler.</p>

  <p class="calibre1"> </p>

  <p class="calibre1">Mar.2: 4 Kalabalıktan O'na yaklaşamadıkları için, bulunduğu yerin üzerindeki damı delip açarak felçliyi üstünde yattığı şilteyle birlikte aşağı indirdiler.</p>

  <p class="calibre1"> </p>

  <p class="calibre1">Mar.2: 5 İsa onların imanını görünce felçliye, "Oğlum, günahların bağışlandı" dedi.</p>

  <p class="calibre1"> </p>

  <p class="calibre1">Mar.2: 6-7 Orada oturan bazı din bilginleri ise içlerinden şöyle düşündüler: "Bu adam neden böyle konuşuyor? Tanrı'ya küfrediyor! Tanrı'dan başka kim günahları bağışlayabilir?"</p>

  <p class="calibre1"> </p>

  <p class="calibre1">Mar.2: 8 Akıllarından geçeni hemen ruhunda sezen İsa onlara, "Aklınızdan neden böyle şeyler geçiriyorsunuz?" dedi.</p>

  <p class="calibre1"> </p>

  <p class="calibre1">Mar.2: 9 "Hangisi daha kolay, felçliye, `Günahların bağışlandı' demek mi, yoksa, 'Kalk, şilteni topla, yürü' demek mi?</p>

  <p class="calibre1"> </p>

  <p class="calibre1">Mar.2: 10-11 Ne var ki, İnsanoğlu'nun yeryüzünde günahları bağışlama yetkisine sahip olduğunu bilesiniz diye..." Sonra felçliye, "Sana söylüyorum, kalk, şilteni topla, evine git!" dedi.</p>

  <p class="calibre1"> </p>

  <p class="calibre1">Mar.2: 12 Adam kalktı, hemen şiltesini topladı, hepsinin gözü önünde çıkıp gitti. Herkes şaşakalmıştı. Tanrı'yı övüyorlar, "Böylesini hiç görmemiştik" diyorlardı.</p>

  <p class="calibre1"> </p>

  <p class="calibre1">Levi'nin Öğrencilere Katılması</p>

  <p class="calibre1">(Mat.9:9-13; Luk.5:27-32)</p>

  <p class="calibre1"> </p>

  <p class="calibre1">Mar.2: 13 İsa yine çıkıp göl kıyısına gitti. Bütün halk yanına geldi, O da onlara öğretmeye başladı.</p>

  <p class="calibre1"> </p>

  <p class="calibre1">Mar.2: 14 Yoldan geçerken, vergi toplama yerinde oturan Alfay oğlu Levi'yi gördü. Ona, "Ardımdan gel" dedi. Levi de kalkıp İsa'nın ardından gitti.</p>

  <p class="calibre1"> </p>

  <p class="calibre1">Mar.2: 15 Sonra İsa, Levi'nin evinde yemek yerken, birçok vergi görevlisiyle günahkâr O'nunla ve öğrencileriyle birlikte sofraya oturmuştu. O'nu izleyen böyle birçok kişi vardı.</p>

  <p class="calibre1"> </p>

  <p class="calibre1">Mar.2: 16 Ferisiler'den bazı din bilginleri, O'nu günahkârlar ve vergi görevlileriyle birlikte yemekte görünce öğrencilerine, "Niçin vergi görevlileri ve günahkârlarla birlikte yemek yiyor?" diye sordular.</p>

  <p class="calibre1"> </p>

  <p class="calibre1">Mar.2: 17 Bunu duyan İsa onlara, "Sağlamların değil, hastaların hekime ihtiyacı var" dedi. "Ben doğru kişileri değil, günahkârları çağırmaya geldim."</p>

  <p class="calibre1"> </p>

  <p class="calibre1">Oruçla İlgili Soru</p>

  <p class="calibre1">(Mat.9:14-17; Luk.5:33-39)</p>

  <p class="calibre1"> </p>

  <p class="calibre1">Mar.2: 18 Yahya'nın öğrencileriyle Ferisiler oruç tutarken, bazı kişiler İsa'ya gelip, "Yahya'nın ve Ferisiler'in öğrencileri oruç tutuyor da senin öğrencilerin neden tutmuyor?" diye sordular.</p>

  <p class="calibre1"> </p>

  <p class="calibre1">Mar.2: 19 İsa şöyle karşılık verdi: "Güvey aralarında olduğu sürece davetliler oruç tutar mı? Güvey aralarında oldukça oruç tutmazlar!</p>

  <p class="calibre1"> </p>

  <p class="calibre1">Mar.2: 20 Ama güveyin aralarından alınacağı günler gelecek, onlar işte o zaman, o gün oruç tutacaklar.</p>

  <p class="calibre1"> </p>

  <p class="calibre1">Mar.2: 21 Hiç kimse eski giysiyi yeni kumaş parçasıyla yamamaz. Yoksa yeni yama çeker, eski giysiden kopar, yırtık daha beter olur.</p>

  <p class="calibre1"> </p>

  <p class="calibre1">Mar.2: 22 Hiç kimse yeni şarabı eski tulumlara doldurmaz. Yoksa şarap tulumları patlatır, şarap da tulumlar da mahvolur. Yeni şarap yeni tulumlara doldurulur."</p>

  <p class="calibre1"> </p>

  <p class="calibre1">Şabat Günü Sorunu</p>

  <p class="calibre1">(Mat.12:1-8; Luk.6:1-5)</p>

  <p class="calibre1"> </p>

  <p class="calibre1">Mar.2: 23 Bir Şabat Günü İsa ekinler arasından geçiyordu. Öğrencileri yolda giderken başakları koparmaya başladılar.</p>

  <p class="calibre1"> </p>

  <p class="calibre1">Mar.2: 24 Ferisiler İsa'ya, "Bak, Şabat Günü yasak olanı neden yapıyorlar?" dediler.</p>

  <p class="calibre1"> </p>

  <p class="calibre1">Mar.2: 25 İsa onlara, "Davut'la yanındakiler aç ve muhtaç kalınca Davut'un ne yaptığını hiç okumadınız mı?" diye sordu.</p>

  <p class="calibre1"> </p>

  <p class="calibre1">Mar.2: 26 "Başkâhin Aviyatar'ın zamanında Davut, Tanrı'nın evine girdi, kâhinlerden başkasının yemesi yasak olan adak ekmeklerini yedi ve yanındakilere de verdi."</p>

  <p class="calibre1"> </p>

  <p class="calibre1">Mar.2: 27 Sonra onlara, "İnsan Şabat Günü için değil, Şabat Günü insan için yaratıldı" dedi.</p>

  <p class="calibre1"> </p>

  <p class="calibre1">Mar.2: 28 "Bu nedenle İnsanoğlu Şabat Günü'nün de Rabbi'dir."</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 3</p>

  <p class="calibre1"> </p>

  <p class="calibre1">Eli Sakat Bir Adam İyileştiriliyor</p>

  <p class="calibre1">(Mat.12:9-14; Luk.6:6-11)</p>

  <p class="calibre1"> </p>

  <p class="calibre1">Mar.3: 1 İsa yine havraya girdi. Orada eli sakat bir adam vardı.</p>

  <p class="calibre1"> </p>

  <p class="calibre1">Mar.3: 2 Bazıları İsa'yı suçlamak amacıyla, Şabat Günü hastayı iyileştirecek mi diye O'nu gözlüyorlardı.</p>

  <p class="calibre1"> </p>

  <p class="calibre1">Mar.3: 3 İsa, eli sakat adama, "Kalk, öne çık!" dedi.</p>

  <p class="calibre1"> </p>

  <p class="calibre1">Mar.3: 4 Sonra havradakilere, "Kutsal Yasa'ya göre Şabat Günü iyilik yapmak mı doğru, kötülük yapmak mı? Can kurtarmak mı doğru, can almak mı?" diye sordu. Onlardan ses çıkmadı.</p>

  <p class="calibre1"> </p>

  <p class="calibre1">Mar.3: 5 İsa, çevresindekilere öfkeyle baktı. Yüreklerinin duygusuzluğu O'nu kederlendirmişti. Adama, "Elini uzat!" dedi. Adam elini uzattı, eli yine sapasağlam oluverdi.</p>

  <p class="calibre1"> </p>

  <p class="calibre1">Mar.3: 6 Bunun üzerine Ferisiler dışarı çıktılar, İsa'yı yok etmek için Hirodes yanlılarıyla hemen görüşmeye başladılar.</p>

  <p class="calibre1"> </p>

  <p class="calibre1">İsa, Celile Gölü'nün Kıyısında</p>

  <p class="calibre1"> </p>

  <p class="calibre1">Mar.3: 7-8 İsa, öğrencileriyle birlikte göl kıyısına çekildi. Celile'den büyük bir kalabalık O'nun ardından geldi. Ayrıca, bütün yaptıklarını duyan büyük kalabalıklar Yahudiye'den, Yeruşalim'den, İdumeya'dan, Şeria Irmağı'nın karşı yakasından, Sur ve Sayda bölgelerinden kendisine akın etti.</p>

  <p class="calibre1"> </p>

  <p class="calibre1">Mar.3: 9 İsa, kalabalığın arasında sıkışıp kalmamak için öğrencilerine bir kayık hazır bulundurmalarını söyledi.</p>

  <p class="calibre1"> </p>

  <p class="calibre1">Mar.3: 10 Birçoklarını iyileştirmiş olduğundan, çeşitli hastalıklara yakalananlar O'na dokunmak için üzerine üşüşüyordu.</p>

  <p class="calibre1"> </p>

  <p class="calibre1">Mar.3: 11 Kötü ruhlar O'nu görünce ayaklarına kapanıyor, "Sen Tanrı'nın Oğlu'sun!" diye bağırıyorlardı.</p>

  <p class="calibre1"> </p>

  <p class="calibre1">Mar.3: 12 Ama İsa, kim olduğunu açıklamamaları için onları sıkı sıkıya uyardı.</p>

  <p class="calibre1"> </p>

  <p class="calibre1">İsa On İki Elçisini Seçiyor</p>

  <p class="calibre1">(Mat.10:1-4; Luk.6:12-16)</p>

  <p class="calibre1"> </p>

  <p class="calibre1">Mar.3: 13 İsa, dağa çıkarak istediği kişileri yanına çağırdı. Onlar da yanına gittiler.</p>

  <p class="calibre1"> </p>

  <p class="calibre1">Mar.3: 14-19 İsa bunlardan on iki kişiyi yanında bulundurmak, Tanrı sözünü duyurmaya göndermek ve cinleri kovmaya yetkili kılmak üzere seçti. Seçtiği bu on iki kişi şunlardır: Petrus adını verdiği Simun, Beni-Regeş, yani Gökgürültüsü Oğulları adını verdiği Zebedi'nin oğulları Yakup ve Yuhanna, Andreas, Filipus, Bartalmay, Matta, Tomas, Alfay oğlu Yakup, Taday, Yurtsever Simun ve İsa'ya ihanet eden Yahuda İskariot.</p>

  <p class="calibre1"> </p>

  <p class="calibre1">İsa ve Baalzevul</p>

  <p class="calibre1">(Mat.12:22-32; Luk.11:14-23; 12:10)</p>

  <p class="calibre1"> </p>

  <p class="calibre1">Mar.3: 20 İsa bundan sonra eve gitti. Yine öyle büyük bir kalabalık toplandı ki, İsa'yla öğrencileri yemek bile yiyemediler.</p>

  <p class="calibre1"> </p>

  <p class="calibre1">Mar.3: 21 Yakınları bunu duyunca, "Aklını kaçırmış" diyerek O'nu almaya geldiler.</p>

  <p class="calibre1"> </p>

  <p class="calibre1">Mar.3: 22 Yeruşalim'den gelen din bilginleri ise, "Baalzevul O'nun içine girmiş" ve "Cinleri, cinlerin önderinin gücüyle kovuyor" diyorlardı.</p>

  <p class="calibre1"> </p>

  <p class="calibre1">Mar.3: 23 Bunun üzerine İsa din bilginlerini yanına çağırıp onlara benzetmelerle seslendi. "Şeytan, Şeytan'ı nasıl kovabilir?" dedi.</p>

  <p class="calibre1"> </p>

  <p class="calibre1">Mar.3: 24 "Bir ülke kendi içinde bölünmüşse, ayakta kalamaz.</p>

  <p class="calibre1"> </p>

  <p class="calibre1">Mar.3: 25 Bir ev kendi içinde bölünmüşse, ayakta kalamaz.</p>

  <p class="calibre1"> </p>

  <p class="calibre1">Mar.3: 26 Şeytan da kendine karşı gelip kendi içinde bölünmüşse, artık ayakta kalamaz; sonu gelmiş demektir.</p>

  <p class="calibre1"> </p>

  <p class="calibre1">Mar.3: 27 Hiç kimse güçlü adamın evine girip malını çalamaz. Ancak onu bağladıktan sonra evini soyabilir.</p>

  <p class="calibre1"> </p>

  <p class="calibre1">Mar.3: 28-29 Size doğrusunu söyleyeyim, insanların işlediği her günah, ettiği her küfür bağışlanacak, ama Kutsal Ruh'a küfreden asla bağışlanmayacak. Bunu yapan, asla silinmeyecek bir günah işlemiş olur."</p>

  <p class="calibre1"> </p>

  <p class="calibre1">Mar.3: 30 İsa bu sözleri, "O'nda kötü ruh var" dedikleri için söyledi.</p>

  <p class="calibre1"> </p>

  <p class="calibre1">İsa'nın Annesiyle Kardeşleri</p>

  <p class="calibre1">(Mat.12:46-50; Luk.8:19-21)</p>

  <p class="calibre1"> </p>

  <p class="calibre1">Mar.3: 31 Daha sonra İsa'nın annesiyle kardeşleri geldi. Dışarıda durdular, haber gönderip O'nu çağırdılar.</p>

  <p class="calibre1"> </p>

  <p class="calibre1">Mar.3: 32 İsa'nın çevresinde oturan kalabalıktan bazıları, "Bak" dediler, "Annenle kardeşlerin dışarıda, seni istiyorlar."</p>

  <p class="calibre1"> </p>

  <p class="calibre1">Mar.3: 33 İsa buna karşılık onlara, "Kimdir annem ve kardeşlerim?" dedi.</p>

  <p class="calibre1"> </p>

  <p class="calibre1">Mar.3: 34 Sonra çevresinde oturanlara bakıp şöyle dedi: "İşte annem, işte kardeşlerim!</p>

  <p class="calibre1"> </p>

  <p class="calibre1">Mar.3: 35 Tanrı'nın isteğini kim yerine getirirse, kardeşim, kızkardeşim ve annem odur."</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 4</p>

  <p class="calibre1"> </p>

  <p class="calibre1">Tohum Benzetmesi</p>

  <p class="calibre1">(Mat.13:1-9; Luk.8:4-8)</p>

  <p class="calibre1"> </p>

  <p class="calibre1">Mar.4: 1 İsa göl kıyısında halka yine öğretmeye başladı. Çevresinde çok büyük bir kalabalık toplandı. Bu yüzden İsa göldeki bir tekneye binip oturdu. Bütün kalabalık göl kıyısında duruyordu.</p>

  <p class="calibre1"> </p>

  <p class="calibre1">Mar.4: 2-3 İsa onlara benzetmelerle birçok şey öğretiyordu. Öğretirken, "Şunu dinleyin" dedi. "Ekincinin biri tohum ekmeye çıktı.</p>

  <p class="calibre1"> </p>

  <p class="calibre1">Mar.4: 4 Ektiği tohumlardan kimi yol kenarına düştü. Kuşlar gelip bunları yedi.</p>

  <p class="calibre1"> </p>

  <p class="calibre1">Mar.4: 5 Kimi, toprağı az kayalık yerlere düştü. Toprak derin olmadığından hemen filizlendi.</p>

  <p class="calibre1"> </p>

  <p class="calibre1">Mar.4: 6 Ne var ki, güneş doğunca kavruldular, kök salamadıkları için kuruyup gittiler.</p>

  <p class="calibre1"> </p>

  <p class="calibre1">Mar.4: 7 Kimi, dikenler arasına düştü. Dikenler büyüdü, filizleri boğdu ve filizler ürün vermedi.</p>

  <p class="calibre1"> </p>

  <p class="calibre1">Mar.4: 8 Kimi ise iyi toprağa düştü, büyüyüp çoğaldı, ürün verdi. Bazısı otuz, bazısı altmış, bazısı da yüz kat ürün verdi."</p>

  <p class="calibre1"> </p>

  <p class="calibre1">Mar.4: 9 Sonra İsa şunu ekledi: "İşitecek kulağı olan işitsin!"</p>

  <p class="calibre1"> </p>

  <p class="calibre1">Benzetmelerin Amacı</p>

  <p class="calibre1">(Mat.13:10-17; Luk.8:9-10)</p>

  <p class="calibre1"> </p>

  <p class="calibre1">Mar.4: 10 Onikiler'le öbür izleyicileri İsa'yla yalnız kalınca, kendisinden benzetmelerin anlamını sordular.</p>

  <p class="calibre1"> </p>

  <p class="calibre1">Mar.4: 11 O da onlara şöyle dedi: "Tanrı'nın Egemenliği'nin sırrı sizlere açıklandı, ama dışarıda olanlara her şey benzetmelerle anlatılır.</p>

  <p class="calibre1"> </p>

  <p class="calibre1">Mar.4: 12 Öyle ki, 'Bakıp bakıp görmesinler, Duyup duyup anlamasınlar da, Dönüp bağışlanmasınlar.'"</p>

  <p class="calibre1"> </p>

  <p class="calibre1">Tohum Benzetmesi Açıklanıyor</p>

  <p class="calibre1">(Mat.13:18-23; Luk.8:11-15)</p>

  <p class="calibre1"> </p>

  <p class="calibre1">Mar.4: 13 İsa sonra onlara, "Siz bu benzetmeyi anlamıyor musunuz?" dedi. "Öyleyse bütün benzetmeleri nasıl anlayacaksınız?</p>

  <p class="calibre1"> </p>

  <p class="calibre1">Mar.4: 14 Ekincinin ektiği, Tanrı sözüdür.</p>

  <p class="calibre1"> </p>

  <p class="calibre1">Mar.4: 15 Bazı insanlar sözün ekildiği yerde yol kenarına düşen tohumlara benzer. Bunlar sözü işitir işitmez, Şeytan gelir, yüreklerine ekilen sözü alır götürür.</p>

  <p class="calibre1"> </p>

  <p class="calibre1">Mar.4: 16-17 Kayalık yerlere ekilenler ise, işittikleri sözü hemen sevinçle kabul eden, ama kök salamadıkları için ancak bir süre dayanan kişilerdir. Böyleleri Tanrı sözünden ötürü sıkıntı ya da zulme uğrayınca hemen sendeleyip düşerler.</p>

  <p class="calibre1"> </p>

  <p class="calibre1">Mar.4: 18-19 Yine bazıları dikenler arasında ekilen tohumlara benzerler. Bunlar sözü işitirler, ama dünyasal kaygılar, zenginliğin aldatıcılığı ve daha başka hevesler araya girip sözü boğar ve ürün vermesini engeller.</p>

  <p class="calibre1"> </p>

  <p class="calibre1">Mar.4: 20 İyi toprağa ekilenler ise, sözü işiten, onu benimseyen, kimi otuz, kimi altmış, kimi de yüz kat ürün veren kişilerdir."</p>

  <p class="calibre1"> </p>

  <p class="calibre1">Kandil Kandilliğe Konur</p>

  <p class="calibre1">(Luk.8:16-18)</p>

  <p class="calibre1"> </p>

  <p class="calibre1">Mar.4: 21 Onlara, "Kandili, tahıl ölçeğinin ya da yatağın altına koymak için mi getirirler?" dedi. "Kandilliğe koymak için değil mi?</p>

  <p class="calibre1"> </p>

  <p class="calibre1">Mar.4: 22 Gizli olan ne varsa, açığa çıkarılmak üzere gizlenmiştir; saklı olan ne varsa, aydınlığa çıkmak üzere saklanmıştır.</p>

  <p class="calibre1"> </p>

  <p class="calibre1">Mar.4: 23 İşitecek kulağı olan işitsin!"</p>

  <p class="calibre1"> </p>

  <p class="calibre1">Mar.4: 24 İsa şöyle devam etti: "İşittiklerinize dikkat edin! Hangi ölçekle verirseniz, aynı ölçekle alacaksınız. Hatta size daha fazlası verilecek.</p>

  <p class="calibre1"> </p>

  <p class="calibre1">Mar.4: 25 Çünkü kimde varsa, ona daha çok verilecek. Ama kimde yoksa, elindeki de alınacak."</p>

  <p class="calibre1"> </p>

  <p class="calibre1">Filizlenen Tohum Benzetmesi</p>

  <p class="calibre1"> </p>

  <p class="calibre1">Mar.4: 26 Sonra İsa şöyle dedi: "Tanrı'nın Egemenliği, toprağa tohum saçan adama benzer.</p>

  <p class="calibre1"> </p>

  <p class="calibre1">Mar.4: 27 Gece olur, uyur; gündüz olur, kalkar. Kendisi nasıl olduğunu bilmez ama, tohum filizlenir, gelişir.</p>

  <p class="calibre1"> </p>

  <p class="calibre1">Mar.4: 28 Toprak kendiliğinden ürün verir. Önce filizi, sonra başağı, sonunda da başağı dolduran taneleri verir.</p>

  <p class="calibre1"> </p>

  <p class="calibre1">Mar.4: 29 Ürün olgunlaşınca, adam hemen orağı vurur. Çünkü biçim vakti gelmiştir."</p>

  <p class="calibre1"> </p>

  <p class="calibre1">Hardal Tanesi Benzetmesi</p>

  <p class="calibre1">(Mat.13:31-32,34; Luk.13:18-19)</p>

  <p class="calibre1"> </p>

  <p class="calibre1">Mar.4: 30 İsa sonra şöyle dedi: "Tanrı'nın Egemenliği'ni neye benzetelim, nasıl bir benzetmeyle anlatalım?</p>

  <p class="calibre1"> </p>

  <p class="calibre1">Mar.4: 31-32 Tanrı'nın Egemenliği, hardal tanesine benzer. Hardal, yeryüzünde toprağa ekilen tohumların en küçüğü olmakla birlikte, ekildikten sonra gelişir, bütün bahçe bitkilerinin boyunu aşar. Öylesine dal budak salar ki, kuşlar gölgesinde barınabilir."</p>

  <p class="calibre1"> </p>

  <p class="calibre1">Mar.4: 33 İsa, Tanrı sözünü, buna benzer birçok benzetmeyle halkın anlayabildiği ölçüde anlatırdı.</p>

  <p class="calibre1"> </p>

  <p class="calibre1">Mar.4: 34 Benzetme kullanmadan onlara hiçbir şey anlatmazdı. Ama kendi öğrencileriyle yalnız kaldığında, onlara her şeyi açıklardı.</p>

  <p class="calibre1"> </p>

  <p class="calibre1">İsa Fırtınayı Yatıştırıyor</p>

  <p class="calibre1">(Mat.8:23-27; Luk.8:22-25)</p>

  <p class="calibre1"> </p>

  <p class="calibre1">Mar.4: 35 O gün akşam olunca öğrencilerine, "Karşı yakaya geçelim" dedi.</p>

  <p class="calibre1"> </p>

  <p class="calibre1">Mar.4: 36 Öğrenciler kalabalığı geride bırakarak İsa'yı, içinde bulunduğu tekneyle götürdüler. Yanında başka tekneler de vardı.</p>

  <p class="calibre1"> </p>

  <p class="calibre1">Mar.4: 37 Bu sırada büyük bir fırtına koptu. Dalgalar tekneye öyle bindirdi ki, tekne neredeyse suyla dolmuştu.</p>

  <p class="calibre1"> </p>

  <p class="calibre1">Mar.4: 38 İsa, teknenin kıç tarafında bir yastığa yaslanmış uyuyordu. Öğrenciler O'nu uyandırıp, "Öğretmenimiz, öleceğiz! Hiç aldırmıyor musun?" dediler.</p>

  <p class="calibre1"> </p>

  <p class="calibre1">Mar.4: 39 İsa kalkıp rüzgarı azarladı, göle, "Sus, sakin ol!" dedi. Rüzgar dindi, ortalık sütliman oldu.</p>

  <p class="calibre1"> </p>

  <p class="calibre1">Mar.4: 40 İsa öğrencilerine, "Neden korkuyorsunuz? Hâlâ imanınız yok mu?" dedi.</p>

  <p class="calibre1"> </p>

  <p class="calibre1">Mar.4: 41 Onlar ise büyük korku içinde birbirlerine, "Bu adam kim ki, rüzgar da göl de O'nun sözünü dinliyor?" dediler.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 5</p>

  <p class="calibre1"> </p>

  <p class="calibre1">Cinli Bir Adamın İyileştirilmesi</p>

  <p class="calibre1">(Mat.8:28-34; Luk.8:26-39)</p>

  <p class="calibre1"> </p>

  <p class="calibre1">Mar.5: 1 Gölün karşı yakasına, Gerasalılar'ın memleketine vardılar.</p>

  <p class="calibre1"> </p>

  <p class="calibre1">Mar.5: 2 İsa tekneden iner inmez, kötü ruha tutulmuş bir adam mezarlık mağaralardan çıkıp O'nu karşıladı.</p>

  <p class="calibre1"> </p>

  <p class="calibre1">Mar.5: 3 Mezarların içinde yaşayan bu adamı artık kimse zincirle bile bağlı tutamıyordu.</p>

  <p class="calibre1"> </p>

  <p class="calibre1">Mar.5: 4 Birçok kez zincir ve kösteklerle bağlandığı halde, zincirleri koparmış, köstekleri parçalamıştı. Hiç kimse onunla başa çıkamıyordu.</p>

  <p class="calibre1"> </p>

  <p class="calibre1">Mar.5: 5 Gece gündüz mezarlarda, dağlarda bağırıp duruyor, kendini taşlarla yaralıyordu.</p>

  <p class="calibre1"> </p>

  <p class="calibre1">Mar.5: 6 Uzaktan İsa'yı görünce koşup geldi, O'nun önünde yere kapandı.</p>

  <p class="calibre1"> </p>

  <p class="calibre1">Mar.5: 7 Yüksek sesle haykırarak, "Ey İsa, yüce Tanrı'nın Oğlu, benden ne istiyorsun? Tanrı hakkı için sana yalvarırım, bana işkence etme!" dedi.</p>

  <p class="calibre1"> </p>

  <p class="calibre1">Mar.5: 8 Çünkü İsa, "Ey kötü ruh, adamın içinden çık!" demişti.</p>

  <p class="calibre1"> </p>

  <p class="calibre1">Mar.5: 9 Sonra İsa adama, "Adın ne?" diye sordu. "Adım Tümen . Çünkü sayımız çok" dedi.</p>

  <p class="calibre1"> </p>

  <p class="calibre1">Mar.5: 10 Ruhları o bölgeden çıkarmaması için İsa'ya yalvarıp yakardı.</p>

  <p class="calibre1"> </p>

  <p class="calibre1">Mar.5: 11 Orada, dağın yamacında otlayan büyük bir domuz sürüsü vardı.</p>

  <p class="calibre1"> </p>

  <p class="calibre1">Mar.5: 12 Kötü ruhlar İsa'ya, "Bizi şu domuzlara gönder, onlara girelim" diye yalvardılar.</p>

  <p class="calibre1"> </p>

  <p class="calibre1">Mar.5: 13 İsa'nın izin vermesi üzerine kötü ruhlar adamdan çıkıp domuzların içine girdiler. Yaklaşık iki bin domuzdan oluşan sürü, dik yamaçtan aşağı koşuşarak göle atlayıp boğuldu.</p>

  <p class="calibre1"> </p>

  <p class="calibre1">Mar.5: 14 Domuzları güdenler kaçıp kentte ve köylerde olayın haberini yaydılar. Halk olup biteni görmeye çıktı.</p>

  <p class="calibre1"> </p>

  <p class="calibre1">Mar.5: 15 İsa'nın yanına geldiklerinde, önceleri bir tümen cine tutulan adamı giyinmiş, aklı başına gelmiş, oturmuş görünce korktular.</p>

  <p class="calibre1"> </p>

  <p class="calibre1">Mar.5: 16 Olayı görenler, cinli adama olanları ve domuzların başına gelenleri halka anlattılar.</p>

  <p class="calibre1"> </p>

  <p class="calibre1">Mar.5: 17 Bunun üzerine halk, bölgelerinden ayrılması için İsa'ya yalvarmaya başladı.</p>

  <p class="calibre1"> </p>

  <p class="calibre1">Mar.5: 18 İsa tekneye binerken, önceleri cinli olan adam O'na, "Seninle geleyim" diye yalvardı.</p>

  <p class="calibre1"> </p>

  <p class="calibre1">Mar.5: 19 Ama İsa adama izin vermedi. Ona, "Evine, yakınlarının yanına dön" dedi. "Rab'bin senin için neler yaptığını, sana nasıl merhamet ettiğini onlara anlat."</p>

  <p class="calibre1"> </p>

  <p class="calibre1">Mar.5: 20 Adam da gitti, İsa'nın kendisi için neler yaptığını Dekapolis'te duyurmaya başladı. Anlattıklarına herkes şaşıp kalıyordu.</p>

  <p class="calibre1"> </p>

  <p class="calibre1">Dirilen Kız, İyileşen Kadın</p>

  <p class="calibre1">(Mat.9:18-26; Luk.8:40-56)</p>

  <p class="calibre1"> </p>

  <p class="calibre1">Mar.5: 21 İsa tekneyle karşı yakaya dönünce, çevresinde büyük bir kalabalık toplandı. Kendisi gölün kıyısında duruyordu.</p>

  <p class="calibre1"> </p>

  <p class="calibre1">Mar.5: 22-23 Bu sırada havra yöneticilerinden Yair adında biri geldi. İsa'yı görünce ayaklarına kapandı, "Küçük kızım can çekişiyor. Gelip ellerini onun üzerine koy da kurtulsun, yaşasın!" diye yalvardı.</p>

  <p class="calibre1"> </p>

  <p class="calibre1">Mar.5: 24 İsa adamla birlikte gitti. Büyük bir kalabalık da ardından gidiyor, O'nu sıkıştırıyordu.</p>

  <p class="calibre1"> </p>

  <p class="calibre1">Mar.5: 25 Orada, on iki yıldır kanaması olan bir kadın vardı.</p>

  <p class="calibre1"> </p>

  <p class="calibre1">Mar.5: 26 Birçok hekimin elinden çok çekmiş, varını yoğunu harcamış, ama iyileşeceğine daha da kötüleşmişti.</p>

  <p class="calibre1"> </p>

  <p class="calibre1">Mar.5: 27 Kadın, İsa hakkında anlatılanları duymuştu. Bu nedenle, kalabalıkta O'nun arkasından gelip giysisine dokundu.</p>

  <p class="calibre1"> </p>

  <p class="calibre1">Mar.5: 28 İçinden, "Giysilerine bile dokunsam kurtulurum" diyordu.</p>

  <p class="calibre1"> </p>

  <p class="calibre1">Mar.5: 29 O anda kanaması kesiliverdi. Kadın, bedeninin derinliğinde acıdan kurtulduğunu hissetti.</p>

  <p class="calibre1"> </p>

  <p class="calibre1">Mar.5: 30 İsa ise, kendisinden bir gücün akıp gittiğini hemen anladı. Kalabalığın ortasında dönüp, "Giysilerime kim dokundu?" diye sordu.</p>

  <p class="calibre1"> </p>

  <p class="calibre1">Mar.5: 31 Öğrencileri O'na, "Seni sıkıştıran kalabalığı görüyorsun! Nasıl oluyor da, 'Bana kim dokundu' diye soruyorsun?" dediler.</p>

  <p class="calibre1"> </p>

  <p class="calibre1">Mar.5: 32 İsa kendisine dokunanı görmek için çevresine bakındı.</p>

  <p class="calibre1"> </p>

  <p class="calibre1">Mar.5: 33 Kadın da kendisindeki değişikliği biliyordu. Korkuyla titreyerek geldi, İsa'nın ayaklarına kapandı ve O'na bütün gerçeği anlattı.</p>

  <p class="calibre1"> </p>

  <p class="calibre1">Mar.5: 34 İsa ona, "Kızım" dedi, "İmanın seni kurtardı. Esenlikle git. Acıların son bulsun."</p>

  <p class="calibre1"> </p>

  <p class="calibre1">Mar.5: 35 İsa daha konuşurken, havra yöneticisinin evinden adamlar geldi. Yöneticiye, "Kızın öldü" dediler. "Öğretmeni neden hâlâ rahatsız ediyorsun?"</p>

  <p class="calibre1"> </p>

  <p class="calibre1">Mar.5: 36 İsa bu sözlere aldırmadan havra yöneticisine, "Korkma, yalnız iman et!" dedi.</p>

  <p class="calibre1"> </p>

  <p class="calibre1">Mar.5: 37 İsa, Petrus, Yakup ve Yakup'un kardeşi Yuhanna'dan başka hiç kimsenin kendisiyle birlikte gitmesine izin vermedi.</p>

  <p class="calibre1"> </p>

  <p class="calibre1">Mar.5: 38 Havra yöneticisinin evine vardıklarında İsa, acı acı ağlayıp feryat eden gürültülü bir kalabalıkla karşılaştı.</p>

  <p class="calibre1"> </p>

  <p class="calibre1">Mar.5: 39 İçeri girerek onlara, "Niye gürültü edip ağlıyorsunuz?" dedi. "Çocuk ölmedi, uyuyor."</p>

  <p class="calibre1"> </p>

  <p class="calibre1">Mar.5: 40 Onlar ise kendisiyle alay ettiler. Ama İsa hepsini dışarı çıkardıktan sonra çocuğun annesini babasını ve kendisiyle birlikte olanları alıp çocuğun bulunduğu odaya girdi.</p>

  <p class="calibre1"> </p>

  <p class="calibre1">Mar.5: 41 Çocuğun elini tutarak ona, "Talita kumi!" dedi. Bu söz, "Kızım, sana söylüyorum, kalk" demektir.</p>

  <p class="calibre1"> </p>

  <p class="calibre1">Mar.5: 42 On iki yaşında olan kız hemen ayağa kalktı, yürümeye başladı. Oradakileri derin bir şaşkınlık aldı.</p>

  <p class="calibre1"> </p>

  <p class="calibre1">Mar.5: 43 İsa, "Bunu kimse bilmesin" diyerek onları sıkı sıkıya uyardı ve kıza yemek verilmesini buyurdu.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 6</p>

  <p class="calibre1"> </p>

  <p class="calibre1">İsa Reddediliyor</p>

  <p class="calibre1">(Mat.13:53-58; Luk.4:16-30)</p>

  <p class="calibre1"> </p>

  <p class="calibre1">Mar.6: 1 İsa oradan ayrılarak kendi memleketine gitti. Öğrencileri de ardından gittiler.</p>

  <p class="calibre1"> </p>

  <p class="calibre1">Mar.6: 2 Şabat Günü olunca İsa havrada öğretmeye başladı. Söylediklerini işiten birçok kişi şaşıp kaldı. "Bu adam bunları nereden öğrendi?" diye soruyorlardı. "Kendisine verilen bu bilgelik nedir? Nasıl böyle mucizeler yapabiliyor?</p>

  <p class="calibre1"> </p>

  <p class="calibre1">Mar.6: 3 Meryem'in oğlu, Yakup, Yose, Yahuda ve Simun'un kardeşi olan marangoz değilmi bu? Kızkardeşleri burada, aramızda yaşamıyor mu?" Ve gücenip O'nu reddettiler.</p>

  <p class="calibre1"> </p>

  <p class="calibre1">Mar.6: 4 İsa da onlara, "Bir peygamber, kendi memleketinden, akraba çevresinden ve kendi evinden başka yerde hor görülmez" dedi.</p>

  <p class="calibre1"> </p>

  <p class="calibre1">Mar.6: 5 Orada birkaç hastayı, üzerlerine ellerini koyarak iyileştirmekten başka hiçbir mucize yapamadı.</p>

  <p class="calibre1"> </p>

  <p class="calibre1">Mar.6: 6 Halkın imansızlığına şaşıyordu.</p>

  <p class="calibre1"> </p>

  <p class="calibre1">İsa On İki Elçisini Görevlendiriyor</p>

  <p class="calibre1">(Mat.10:5-15; Luk.9:1-6)</p>

  <p class="calibre1"> </p>

  <p class="calibre1">İsa çevredeki köyleri dolaşıp öğretiyordu.</p>

  <p class="calibre1"> </p>

  <p class="calibre1">Mar.6: 7 On iki öğrencisini yanına çağırdı ve onları ikişer ikişer halk arasına göndermeye başladı. Onlara kötü ruhlar üzerinde yetki verdi.</p>

  <p class="calibre1"> </p>

  <p class="calibre1">Mar.6: 8 Yolculuk için yanlarına değnekten başka bir şey almamalarını söyledi. Ne ekmek, ne torba, ne de kuşaklarında para götüreceklerdi.</p>

  <p class="calibre1"> </p>

  <p class="calibre1">Mar.6: 9 Onlara çarık giymelerini söyledi. Ama, "İki mintan giymeyin" dedi.</p>

  <p class="calibre1"> </p>

  <p class="calibre1">Mar.6: 10 "Bir yere gittiğiniz zaman, oradan ayrılıncaya dek hep aynı evde kalın" diye devam etti.</p>

  <p class="calibre1"> </p>

  <p class="calibre1">Mar.6: 11 "İnsanların sizi kabul etmedikleri, sizi dinlemedikleri bir yerden ayrılırken, onlara uyarı olsun diye ayağınızın altındaki tozu silkin!"</p>

  <p class="calibre1"> </p>

  <p class="calibre1">Mar.6: 12 Böylece öğrenciler yola çıkıp insanları tövbeye çağırmaya başladılar.</p>

  <p class="calibre1"> </p>

  <p class="calibre1">Mar.6: 13 Birçok cin kovdular; birçok hastayı, üzerlerine yağ sürerek iyileştirdiler.</p>

  <p class="calibre1"> </p>

  <p class="calibre1">Yahya'nın Öldürülmesi</p>

  <p class="calibre1">(Mat.14:1-12; Luk.9:7-9)</p>

  <p class="calibre1"> </p>

  <p class="calibre1">Mar.6: 14 Kral Hirodes de olup bitenleri duydu. Çünkü İsa'nın ünü her tarafa yayılmıştı. Bazıları, "Bu adam, ölümden dirilen Vaftizci Yahya'dır. Olağanüstü güçlerin onda etkin olmasının nedeni budur" diyordu.</p>

  <p class="calibre1"> </p>

  <p class="calibre1">Mar.6: 15 Başkaları, "O İlyas'tır" diyor, yine başkaları, "Eski peygamberlerden biri gibi bir peygamberdir" diyordu.</p>

  <p class="calibre1"> </p>

  <p class="calibre1">Mar.6: 16 Hirodes bunları duyunca, "Başını kestirdiğim Yahya dirildi!" dedi.</p>

  <p class="calibre1"> </p>

  <p class="calibre1">Mar.6: 17-18 Hirodes'in kendisi, kardeşi Filipus'un karısı Hirodiya'nın yüzünden adam gönderip Yahya'yı tutuklatmış, zindana attırıp zincire vurdurmuştu. Çünkü Hirodes bu kadınla evlenince Yahya ona, "Kardeşinin karısıyla evlenmen Kutsal Yasa'ya aykırıdır" demişti.</p>

  <p class="calibre1"> </p>

  <p class="calibre1">Mar.6: 19 Hirodiya bu yüzden Yahya'ya kin bağlamıştı; onu öldürtmek istiyor, ama başaramıyordu.</p>

  <p class="calibre1"> </p>

  <p class="calibre1">Mar.6: 20 Çünkü Yahya'nın doğru ve kutsal bir adam olduğunu bilen Hirodes ondan korkuyor ve onu koruyordu. Yahya'yı dinlediği zaman büyük bir şaşkınlık içinde kalıyor, yine de onu dinlemekten zevk alıyordu.</p>

  <p class="calibre1"> </p>

  <p class="calibre1">Mar.6: 21 Ne var ki, Hirodes'in kendi doğum gününde saray büyükleri, komutanlar ve Celile'nin ileri gelenleri için verdiği şölende beklenen fırsat doğdu.</p>

  <p class="calibre1"> </p>

  <p class="calibre1">Mar.6: 22 Hirodiya'nın kızı içeri girip dans etti. Bu, Hirodes'le konuklarının hoşuna gitti. Kral genç kıza, "Dile benden, ne dilersen veririm" dedi.</p>

  <p class="calibre1"> </p>

  <p class="calibre1">Mar.6: 23 Ant içerek, "Benden ne dilersen, krallığımın yarısı da olsa, veririm" dedi.</p>

  <p class="calibre1"> </p>

  <p class="calibre1">Mar.6: 24 Kız dışarı çıkıp annesine, "Ne isteyeyim?" diye sordu. "Vaftizci Yahya'nın başını iste" dedi annesi.</p>

  <p class="calibre1"> </p>

  <p class="calibre1">Mar.6: 25 Kız hemen koşup kralın yanına girdi, "Vaftizci Yahya'nın başını bir tepsi üzerinde hemen bana vermeni istiyorum" diyerek dileğini açıkladı.</p>

  <p class="calibre1"> </p>

  <p class="calibre1">Mar.6: 26 Kral buna çok üzüldüyse de, konuklarının önünde içtiği anttan ötürü kızı reddetmek istemedi.</p>

  <p class="calibre1"> </p>

  <p class="calibre1">Mar.6: 27 Hemen bir cellat gönderip Yahya'nın başını getirmesini buyurdu. Cellat zindana giderek Yahya'nın başını kesti.</p>

  <p class="calibre1"> </p>

  <p class="calibre1">Mar.6: 28 Kesik başı bir tepsi üzerinde getirip genç kıza verdi, kız da annesine götürdü.</p>

  <p class="calibre1"> </p>

  <p class="calibre1">Mar.6: 29 Yahya'nın öğrencileri bunu duyunca gelip cesedi aldılar ve mezara koydular.</p>

  <p class="calibre1"> </p>

  <p class="calibre1">İsa Beş Bin Kişiyi Doyuruyor</p>

  <p class="calibre1">(Mat.14:13-21; Luk.9:10-17; Yu.6:1-14)</p>

  <p class="calibre1"> </p>

  <p class="calibre1">Mar.6: 30 Elçiler, İsa'nın yanına dönerek yaptıkları ve öğrettikleri her şeyi O'na anlattılar.</p>

  <p class="calibre1"> </p>

  <p class="calibre1">Mar.6: 31 İsa onlara, "Gelin, tek başımıza tenha bir yere gidelim de biraz dinlenin" dedi. Gelen giden öyle çoktu ki, yemek yemeye bile vakit bulamıyorlardı.</p>

  <p class="calibre1"> </p>

  <p class="calibre1">Mar.6: 32 Tekneye binip tek başlarına tenha bir yere doğru yol aldılar.</p>

  <p class="calibre1"> </p>

  <p class="calibre1">Mar.6: 33 Gittiklerini gören birçok kişi onları tanıdı. Halk civardaki bütün kentlerden yaya olarak yola dökülüp onlardan önce oraya vardı.</p>

  <p class="calibre1"> </p>

  <p class="calibre1">Mar.6: 34 İsa tekneden inince büyük bir kalabalıkla karşılaştı. Çobansız koyunlara benzeyen bu insanlara acıdı ve onlara birçok konuda öğretmeye başladı.</p>

  <p class="calibre1"> </p>

  <p class="calibre1">Mar.6: 35-36 Vakit ilerlemişti. Öğrencileri İsa'ya gelip, "Burası ıssız bir yer" dediler, "Vakit de ilerledi. Halkı salıver de çevredeki çiftlik ve köylere gidip kendilerine yiyecek alsınlar."</p>

  <p class="calibre1"> </p>

  <p class="calibre1">Mar.6: 37 İsa ise, "Onlara siz yiyecek verin" diye karşılık verdi. Öğrenciler İsa'ya, "Gidip iki yüz dinarlık ekmek alıp onlara yedirelim mi yani?" diye sordular.</p>

  <p class="calibre1"> </p>

  <p class="calibre1">Mar.6: 38 İsa onlara, "Kaç ekmeğiniz var, gidin bakın" dedi. Öğrenip geldiler, "Beş ekmekle iki balığımız var" dediler.</p>

  <p class="calibre1"> </p>

  <p class="calibre1">Mar.6: 39 İsa herkesi küme küme yeşil çayıra oturtmalarını buyurdu.</p>

  <p class="calibre1"> </p>

  <p class="calibre1">Mar.6: 40 Halk yüzer ellişer kişilik bölükler halinde oturdu.</p>

  <p class="calibre1"> </p>

  <p class="calibre1">Mar.6: 41 İsa beş ekmekle iki balığı aldı, gözlerini göğe kaldırarak şükretti; sonra ekmekleri böldü ve halka dağıtmaları için öğrencilerine verdi. İki balığı da hepsinin arasında paylaştırdı.</p>

  <p class="calibre1"> </p>

  <p class="calibre1">Mar.6: 42-43 Herkes yiyip doydu. Artakalan ekmek ve balıktan on iki sepet dolusu topladılar.</p>

  <p class="calibre1"> </p>

  <p class="calibre1">Mar.6: 44 Yemek yiyen erkeklerin sayısı beş bin kadardı.</p>

  <p class="calibre1"> </p>

  <p class="calibre1">İsa Su Üstünde Yürüyor</p>

  <p class="calibre1">(Mat.14:22-33; Yu.6:15-21)</p>

  <p class="calibre1"> </p>

  <p class="calibre1">Mar.6: 45 Bundan hemen sonra İsa öğrencilerine, tekneye binip kendisinden önce karşı yakada bulunan Beytsayda'ya geçmelerini buyurdu. Bu arada kendisi halkı evlerine gönderecekti.</p>

  <p class="calibre1"> </p>

  <p class="calibre1">Mar.6: 46 Onları uğurladıktan sonra, dua etmek için dağa çıktı.</p>

  <p class="calibre1"> </p>

  <p class="calibre1">Mar.6: 47-48 Akşam olduğunda, tekne gölün ortasına varmıştı. Yalnız başına karada kalan İsa, öğrencilerinin kürek çekmekte çok zorlandıklarını gördü. Çünkü rüzgar onlara karşı esiyordu. Sabaha karşı İsa, gölün üstünde yürüyerek onlara yaklaştı. Yanlarından geçip gidecekti.</p>

  <p class="calibre1"> </p>

  <p class="calibre1">Mar.6: 49 Onlar ise, gölün üstünde yürüdüğünü görünce O'nu hayalet sanarak bağrıştılar.</p>

  <p class="calibre1"> </p>

  <p class="calibre1">Mar.6: 50 Hepsi O'nu görmüş ve dehşete kapılmıştı. İsa hemen onlara seslenerek, "Cesur olun, benim, korkmayın!" dedi.</p>

  <p class="calibre1"> </p>

  <p class="calibre1">Mar.6: 51 Tekneye binip onlara katılınca rüzgar dindi. Onlarsa büyük bir şaşkınlık içindeydi.</p>

  <p class="calibre1"> </p>

  <p class="calibre1">Mar.6: 52 Ekmekle ilgili mucizeyi bile anlamamışlardı; zihinleri körelmişti.</p>

  <p class="calibre1"> </p>

  <p class="calibre1">İsa Ginnesar'da Hastaları İyileştiriyor</p>

  <p class="calibre1">(Mat.14:34-36)</p>

  <p class="calibre1"> </p>

  <p class="calibre1">Mar.6: 53 İsa'yla öğrencileri gölü aştılar, Ginnesar'da karaya çıkıp tekneyi bağladılar.</p>

  <p class="calibre1"> </p>

  <p class="calibre1">Mar.6: 54 Onlar tekneden inince, halk İsa'yı hemen tanıdı.</p>

  <p class="calibre1"> </p>

  <p class="calibre1">Mar.6: 55 Bazıları koşarak bütün yöreyi dolaştı. İsa'nın bulunduğu yeri öğrenenler, hastaları şilteleriyle oraya götürmeye başladılar.</p>

  <p class="calibre1"> </p>

  <p class="calibre1">Mar.6: 56 Köy olsun, kent ya da çiftlik olsun, İsa'nın gittiği her yerde, hastaları meydanlara yatırıyor, sadece giysisinin eteğine dokunmalarına izin vermesi için yalvarıyorlardı. Dokunanların hepsi de iyileşti.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 7</p>

  <p class="calibre1"> </p>

  <p class="calibre1">İnsanı Kirleten Nedir?</p>

  <p class="calibre1">(Mat.15:1-20)</p>

  <p class="calibre1"> </p>

  <p class="calibre1">Mar.7: 1 Yeruşalim'den gelen Ferisiler ve bazı din bilginleri, İsa'nın çevresinde toplandılar.</p>

  <p class="calibre1"> </p>

  <p class="calibre1">Mar.7: 2 O'nun öğrencilerinden bazılarının murdar , yani yıkanmamış ellerle yemek yediklerini gördüler.</p>

  <p class="calibre1"> </p>

  <p class="calibre1">Mar.7: 3 Ferisiler, hatta bütün Yahudiler, atalarının töresi uyarınca ellerini iyice yıkamadan yemek yemezler.</p>

  <p class="calibre1"> </p>

  <p class="calibre1">Mar.7: 4 Çarşıdan dönünce de, yıkanmadan yemek yemezler. Ayrıca kâse, testi ve bakır kapların yıkanmasıyla ilgili başka birçok töreye de uyarlar.</p>

  <p class="calibre1"> </p>

  <p class="calibre1">Mar.7: 5 Ferisiler ve din bilginleri İsa'ya, "Öğrencilerin neden atalarımızın töresine uymuyorlar, niçin murdar ellerle yemek yiyorlar?" diye sordular.</p>

  <p class="calibre1"> </p>

  <p class="calibre1">Mar.7: 6 İsa onları şöyle yanıtladı: "Yeşaya'nın siz ikiyüzlülerle ilgili peygamberlik sözü ne kadar yerindedir! Yazmış olduğu gibi, 'Bu halk, dudaklarıyla beni sayar, Ama yürekleri benden uzak.</p>

  <p class="calibre1"> </p>

  <p class="calibre1">Mar.7: 7 Bana boşuna taparlar. Çünkü öğrettikleri, sadece insan buyruklarıdır.'</p>

  <p class="calibre1"> </p>

  <p class="calibre1">Mar.7: 8 Siz Tanrı buyruğunu bir yana bırakmış, insan töresine uyuyorsunuz."</p>

  <p class="calibre1"> </p>

  <p class="calibre1">Mar.7: 9 İsa onlara ayrıca şunu söyledi: "Kendi törenizi sürdürmek için Tanrı buyruğunu bir kenara itmeyi ne de güzel beceriyorsunuz!</p>

  <p class="calibre1"> </p>

  <p class="calibre1">Mar.7: 10 Musa, 'Annene babana saygı göstereceksin' ve, 'Annesine ya da babasına söven kesinlikle öldürülecektir' diye buyurmuştu.</p>

  <p class="calibre1"> </p>

  <p class="calibre1">Mar.7: 11-12 Ama siz, 'Eğer bir adam annesine ya da babasına, benden alacağın bütün yardım kurbandır, yani Tanrı'ya adanmıştır derse, artık annesi ya da babası için bir şey yapmasına izin yok' diyorsunuz.</p>

  <p class="calibre1"> </p>

  <p class="calibre1">Mar.7: 13 Böylece kuşaktan kuşağa aktardığınız törelerle Tanrı'nın sözünü geçersiz kılıyorsunuz. Buna benzer daha birçok şey yapıyorsunuz."</p>

  <p class="calibre1"> </p>

  <p class="calibre1">Mar.7: 14 İsa, halkı yine yanına çağırıp onlara, "Hepiniz beni dinleyin ve şunu belleyin" dedi.</p>

  <p class="calibre1"> </p>

  <p class="calibre1">Mar.7: 15-16 "İnsanın dışında olup içine giren hiçbir şey onu kirletemez. İnsanı kirleten, insanın içinden çıkandır."</p>

  <p class="calibre1"> </p>

  <p class="calibre1">Mar.7: 17 İsa kalabalığı bırakıp eve girince, öğrencileri O'na bu benzetmenin anlamını sordular.</p>

  <p class="calibre1"> </p>

  <p class="calibre1">Mar.7: 18 O da onlara, "Demek siz de anlamıyorsunuz, öyle mi?" dedi. "Dışarıdan insanın içine giren hiçbir şeyin onu kirletemeyeceğini bilmiyor musunuz?</p>

  <p class="calibre1"> </p>

  <p class="calibre1">Mar.7: 19 Dıştan giren, insanın yüreğine değil, midesine gider, oradan da helaya atılır." İsa bu sözlerle, bütün yiyeceklerin temiz olduğunu bildirmiş oluyordu.</p>

  <p class="calibre1"> </p>

  <p class="calibre1">Mar.7: 20 İsa şöyle devam etti: "İnsanı kirleten, insanın içinden çıkandır.</p>

  <p class="calibre1"> </p>

  <p class="calibre1">Mar.7: 21-22 Çünkü kötü düşünceler, fuhuş, hırsızlık, cinayet, zina, açgözlülük, kötülük, hile, sefahat, kıskançlık, iftira, kibir ve akılsızlık içten, insanın yüreğinden kaynaklanır.</p>

  <p class="calibre1"> </p>

  <p class="calibre1">Mar.7: 23 Bu kötülüklerin hepsi içten kaynaklanır ve insanı kirletir."</p>

  <p class="calibre1"> </p>

  <p class="calibre1">Fenikeli Kadının İmanı</p>

  <p class="calibre1">(Mat.15:21-28)</p>

  <p class="calibre1"> </p>

  <p class="calibre1">Mar.7: 24 İsa oradan ayrılarak Sur bölgesine gitti. Burada bir eve girdi. Kimsenin bunu bilmesini istemiyordu, ama gizlenemedi.</p>

  <p class="calibre1"> </p>

  <p class="calibre1">Mar.7: 25 Küçük kızı kötü ruha tutulmuş bir kadın, İsa'yla ilgili haberi duyar duymaz geldi, ayaklarına kapandı.</p>

  <p class="calibre1"> </p>

  <p class="calibre1">Mar.7: 26 Yahudi olmayan bu kadın Suriye-Fenike ırkındandı. Kızından cini kovması için İsa'ya rica etti.</p>

  <p class="calibre1"> </p>

  <p class="calibre1">Mar.7: 27 İsa ona, "Bırak, önce çocuklar doysunlar" dedi. "Çocukların ekmeğini alıp köpeklere atmak doğru değildir."</p>

  <p class="calibre1"> </p>

  <p class="calibre1">Mar.7: 28 Kadın buna karşılık, "Haklısın, Rab" dedi. "Ama köpekler de sofranın altında çocukların ekmek kırıntılarını yer."</p>

  <p class="calibre1"> </p>

  <p class="calibre1">Mar.7: 29 İsa ona, "Bu sözden ötürü cin kızından çıktı, gidebilirsin" dedi.</p>

  <p class="calibre1"> </p>

  <p class="calibre1">Mar.7: 30 Kadın evine gittiğinde çocuğunu cinden kurtulmuş, yatakta yatar buldu.</p>

  <p class="calibre1"> </p>

  <p class="calibre1">Sağır Bir Adam İyileştiriliyor</p>

  <p class="calibre1"> </p>

  <p class="calibre1">Mar.7: 31 Sur bölgesinden ayrılan İsa, Sayda yoluyla Dekapolis bölgesinin ortasından geçerek tekrar Celile Gölü'ne geldi.</p>

  <p class="calibre1"> </p>

  <p class="calibre1">Mar.7: 32 Ona sağır ve dili tutuk bir adam getirdiler, elini üzerine koyması için yalvardılar.</p>

  <p class="calibre1"> </p>

  <p class="calibre1">Mar.7: 33 İsa adamı kalabalıktan ayırıp bir yana çekti. Parmaklarını adamın kulaklarına soktu, tükürüp onun diline dokundu.</p>

  <p class="calibre1"> </p>

  <p class="calibre1">Mar.7: 34 Sonra göğe bakarak içini çekti ve adama, "Effata", yani "Açıl!" dedi.</p>

  <p class="calibre1"> </p>

  <p class="calibre1">Mar.7: 35 Adamın kulakları hemen açıldı, dili çözüldü ve düzgün bir şekilde konuşmaya başladı.</p>

  <p class="calibre1"> </p>

  <p class="calibre1">Mar.7: 36 İsa orada bulunanları, bunu kimseye söylememeleri için uyardı. Ama onları ne kadar uyardıysa, onlar da haberi o kadar yaydılar.</p>

  <p class="calibre1"> </p>

  <p class="calibre1">Mar.7: 37 Halk büyük bir hayret içinde kalmıştı. "Yaptığı her şey iyi. Sağırların kulaklarını açıyor, dilsizleri konuşturuyor!" diyorlardı.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 8</p>

  <p class="calibre1"> </p>

  <p class="calibre1">İsa Dört Bin Kişiyi Doyuruyor</p>

  <p class="calibre1">(Mat.15:32-39)</p>

  <p class="calibre1"> </p>

  <p class="calibre1">Mar.8: 1-2 O günlerde yine büyük bir kalabalık toplanmıştı. Yiyecek bir şeyleri olmadığı için İsa öğrencilerini yanına çağırıp, "Halka acıyorum" dedi. "Üç gündür yanımdalar, yiyecek hiçbir şeyleri yok.</p>

  <p class="calibre1"> </p>

  <p class="calibre1">Mar.8: 3 Onları aç aç evlerine gönderirsem, yolda bayılırlar. Hem bazıları uzak yoldan geliyor."</p>

  <p class="calibre1"> </p>

  <p class="calibre1">Mar.8: 4 Öğrencileri buna karşılık, "Böyle ıssız bir yerde bu kadar kişiyi doyuracak ekmeği insan nereden bulabilir?" dediler.</p>

  <p class="calibre1"> </p>

  <p class="calibre1">Mar.8: 5 İsa, "Kaç ekmeğiniz var?" diye sordu. "Yedi tane" dediler.</p>

  <p class="calibre1"> </p>

  <p class="calibre1">Mar.8: 6 Bunun üzerine İsa, halka yere oturmalarını buyurdu. Sonra yedi ekmeği aldı, şükredip bunları böldü, dağıtmaları için öğrencilerine verdi. Onlar da halka dağıttılar.</p>

  <p class="calibre1"> </p>

  <p class="calibre1">Mar.8: 7 Birkaç küçük balıkları da vardı. İsa şükredip bunları da dağıtmalarını söyledi.</p>

  <p class="calibre1"> </p>

  <p class="calibre1">Mar.8: 8 Herkes yiyip doydu. Artakalan parçalardan yedi küfe dolusu topladılar.</p>

  <p class="calibre1"> </p>

  <p class="calibre1">Mar.8: 9-10 Orada yaklaşık dört bin kişi vardı. İsa onları evlerine gönderdikten sonra öğrencileriyle birlikte hemen tekneye binip Dalmanuta bölgesine geçti.</p>

  <p class="calibre1"> </p>

  <p class="calibre1">Ferisiler'in ve Hirodes'in Mayası</p>

  <p class="calibre1">(Mat.16:1-12)</p>

  <p class="calibre1"> </p>

  <p class="calibre1">Mar.8: 11 Ferisiler gelip İsa'yla tartışmaya başladılar. O'nu denemek amacıyla gökten bir belirti göstermesini istediler.</p>

  <p class="calibre1"> </p>

  <p class="calibre1">Mar.8: 12 İsa içten bir ah çekerek, "Bu kuşak neden bir belirti istiyor?" dedi. "Size doğrusunu söyleyeyim, bu kuşağa hiçbir belirti gösterilmeyecek."</p>

  <p class="calibre1"> </p>

  <p class="calibre1">Mar.8: 13 Sonra onları orada bırakıp yine tekneye bindi ve karşı yakaya yöneldi.</p>

  <p class="calibre1"> </p>

  <p class="calibre1">Mar.8: 14 Öğrenciler ekmek almayı unutmuşlardı. Teknede, yanlarında yalnız bir ekmek vardı.</p>

  <p class="calibre1"> </p>

  <p class="calibre1">Mar.8: 15 İsa onlara şu uyarıda bulundu: "Dikkatli olun, Ferisiler'in mayasından ve Hirodes'in mayasından sakının!"</p>

  <p class="calibre1"> </p>

  <p class="calibre1">Mar.8: 16 Onlar ise kendi aralarında, "Ekmeğimiz olmadığı için böyle diyor" şeklinde tartıştılar.</p>

  <p class="calibre1"> </p>

  <p class="calibre1">Mar.8: 17 Bunun farkında olan İsa, "Ekmeğiniz yok diye niçin tartışıyorsunuz?" dedi. "Hâlâ akıl erdiremiyor, anlamıyor musunuz? Zihniniz köreldi mi?</p>

  <p class="calibre1"> </p>

  <p class="calibre1">Mar.8: 18-19 Gözleriniz olduğu halde görmüyor musunuz? Kulaklarınız olduğu halde işitmiyor musunuz? Hatırlamıyor musunuz, beş ekmeği beş bin kişiye bölüştürdüğümde kaç sepet dolusu yemek fazlası topladınız?" "On iki" dediler.</p>

  <p class="calibre1"> </p>

  <p class="calibre1">Mar.8: 20 "Yedi ekmeği dört bin kişiye bölüştürdüğümde kaç küfe dolusu yemek fazlası topladınız?" "Yedi" dediler.</p>

  <p class="calibre1"> </p>

  <p class="calibre1">Mar.8: 21 İsa onlara, "Hâlâ anlamıyor musunuz?" dedi.</p>

  <p class="calibre1"> </p>

  <p class="calibre1">Beytsayda'da Kör Bir Adam İyileştiriliyor</p>

  <p class="calibre1"> </p>

  <p class="calibre1">Mar.8: 22 İsa ile öğrencileri Beytsayda'ya geldiler. Orada bazı kişiler İsa'ya kör bir adam getirip ona dokunması için yalvardılar.</p>

  <p class="calibre1"> </p>

  <p class="calibre1">Mar.8: 23 İsa körün elinden tutarak onu köyün dışına çıkardı. Gözlerine tükürüp ellerini üzerine koydu ve, "Bir şey görüyor musun?" diye sordu.</p>

  <p class="calibre1"> </p>

  <p class="calibre1">Mar.8: 24 Adam başını kaldırıp, "İnsanlar görüyorum" dedi, "Ağaçlara benziyorlar, ama yürüyorlar."</p>

  <p class="calibre1"> </p>

  <p class="calibre1">Mar.8: 25 Sonra İsa ellerini yeniden adamın gözleri üzerine koydu. Adam gözlerini açtı, baktı; iyileşmiş ve her şeyi açık seçik görmeye başlamıştı.</p>

  <p class="calibre1"> </p>

  <p class="calibre1">Mar.8: 26 İsa, "Köye bile girme!" diyerek onu evine gönderdi.</p>

  <p class="calibre1"> </p>

  <p class="calibre1">Petrus'un Mesih'i Tanıması</p>

  <p class="calibre1">(Mat.16:13-20; Luk.9:18-21)</p>

  <p class="calibre1"> </p>

  <p class="calibre1">Mar.8: 27 İsa, öğrencileriyle birlikte Filipus Sezariyesi'ne bağlı köylere gitti. Yolda öğrencilerine, "Halk benim kim olduğumu söylüyor?" diye sordu.</p>

  <p class="calibre1"> </p>

  <p class="calibre1">Mar.8: 28 Öğrencileri O'na şu karşılığı verdiler: "Vaftizci Yahya diyorlar. Ama kimi İlyas, kimi de peygamberlerden biri olduğunu söylüyor."</p>

  <p class="calibre1"> </p>

  <p class="calibre1">Mar.8: 29 O da onlara, "Siz ne dersiniz, sizce ben kimim?" diye sordu. Petrus, "Sen Mesih'sin " yanıtını verdi.</p>

  <p class="calibre1"> </p>

  <p class="calibre1">Mar.8: 30 Bunun üzerine İsa bu konuda kimseye bir şey söylememeleri için onları uyardı.</p>

  <p class="calibre1"> </p>

  <p class="calibre1">İsa Ölüp Dirileceğini Önceden Bildiriyor</p>

  <p class="calibre1">(Mat.16:21-28; Luk.9:22-27)</p>

  <p class="calibre1"> </p>

  <p class="calibre1">Mar.8: 31 İsa, İnsanoğlu'nun çok acı çekmesi, ileri gelenler, başkâhinler ve din bilginlerince reddedilmesi, öldürülmesi ve üç gün sonra dirilmesi gerektiğini onlara anlatmaya başladı.</p>

  <p class="calibre1"> </p>

  <p class="calibre1">Mar.8: 32 Bunları açıkça söylüyordu. Bunun üzerine Petrus O'nu bir kenara çekip azarlamaya başladı.</p>

  <p class="calibre1"> </p>

  <p class="calibre1">Mar.8: 33 İsa dönüp öteki öğrencilerine baktı; Petrus'u azarlayarak, "Çekil önümden, Şeytan!" dedi. "Düşüncelerin Tanrı'ya değil, insana özgüdür."</p>

  <p class="calibre1"> </p>

  <p class="calibre1">Mar.8: 34 Öğrencileriyle birlikte halkı da yanına çağırıp şöyle konuştu: "Ardımdan gelmek isteyen kendini inkâr etsin, çarmıhını yüklenip beni izlesin.</p>

  <p class="calibre1"> </p>

  <p class="calibre1">Mar.8: 35 Canını kurtarmak isteyen onu yitirecek, canını benim ve Müjde'nin uğruna yitiren ise onu kurtaracaktır.</p>

  <p class="calibre1"> </p>

  <p class="calibre1">Mar.8: 36 İnsan bütün dünyayı kazanıp da canından olursa, bunun kendisine ne yararı olur?</p>

  <p class="calibre1"> </p>

  <p class="calibre1">Mar.8: 37 İnsan kendi canına karşılık ne verebilir?</p>

  <p class="calibre1"> </p>

  <p class="calibre1">Mar.8: 38 Bu vefasız ve günahkâr kuşağın ortasında, kim benden ve benim sözlerimden utanırsa, İnsanoğlu da, Babası'nın görkemi içinde kutsal meleklerle birlikte geldiğinde o kişiden utanacaktır."</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 9</p>

  <p class="calibre1"> </p>

  <p class="calibre1">Mar.9: 1 İsa, "Size doğrusunu söyleyeyim" diye devam etti, "Burada bulunanlar arasında, Tanrı Egemenliği'nin güçlü biçimde gerçekleştiğini görmeden ölümü tatmayacak olanlar var."</p>

  <p class="calibre1"> </p>

  <p class="calibre1">İsa'nın Görünümü Değişiyor</p>

  <p class="calibre1">(Mat.17:1-13; Luk.9:28-36)</p>

  <p class="calibre1"> </p>

  <p class="calibre1">Mar.9: 2 Altı gün sonra İsa, yanına yalnız Petrus, Yakup ve Yuhanna'yı alarak yüksek bir dağa çıktı. Onların gözü önünde İsa'nın görünümü değişti.</p>

  <p class="calibre1"> </p>

  <p class="calibre1">Mar.9: 3 Giysileri göz kamaştırıcı bir beyazlığa büründü; yeryüzünde hiçbir çamaşırcının erişemeyeceği bir beyazlıktı bu.</p>

  <p class="calibre1"> </p>

  <p class="calibre1">Mar.9: 4 O anda Musa'yla İlyas öğrencilere göründü. İsa'yla konuşuyorlardı.</p>

  <p class="calibre1"> </p>

  <p class="calibre1">Mar.9: 5 Petrus İsa'ya, "Rabbî , burada bulunmamız ne iyi oldu! Üç çardak kuralım: Biri sana, biri Musa'ya, biri de İlyas'a" dedi.</p>

  <p class="calibre1"> </p>

  <p class="calibre1">Mar.9: 6 Ne söyleyeceğini bilmiyordu. Çünkü çok korkmuşlardı.</p>

  <p class="calibre1"> </p>

  <p class="calibre1">Mar.9: 7 Bu sırada bir bulut gelip onlara gölge saldı. Buluttan gelen bir ses, "Sevgili Oğlum budur, O'nu dinleyin!" dedi.</p>

  <p class="calibre1"> </p>

  <p class="calibre1">Mar.9: 8 Öğrenciler birden çevrelerine baktılar, ama bu kez yanlarında İsa'dan başka kimseyi göremediler.</p>

  <p class="calibre1"> </p>

  <p class="calibre1">Mar.9: 9 Dağdan inerlerken İsa, İnsanoğlu ölümden dirilmeden orada gördüklerini hiç kimseye söylememeleri için onları uyardı.</p>

  <p class="calibre1"> </p>

  <p class="calibre1">Mar.9: 10 Bu uyarıya uymakla birlikte kendi aralarında, "Ölümden dirilmek ne demek?"diye tartışıp durdular.</p>

  <p class="calibre1"> </p>

  <p class="calibre1">Mar.9: 11 İsa'ya, "Din bilginleri neden önce İlyas'ın gelmesi gerektiğini söylüyorlar?" diye sordular.</p>

  <p class="calibre1"> </p>

  <p class="calibre1">Mar.9: 12 O da onlara şöyle dedi: "Gerçekten de önce İlyas gelir ve her şeyi yeniden düzene koyar. Ama nasıl oluyor da İnsanoğlu'nun çok acı çekeceği ve hiçe sayılacağı yazılmıştır?</p>

  <p class="calibre1"> </p>

  <p class="calibre1">Mar.9: 13 Size şunu söyleyeyim, İlyas geldi bile, onun hakkında yazılmış olduğu gibi, ona yapmadıklarını bırakmadılar."</p>

  <p class="calibre1"> </p>

  <p class="calibre1">Cinli Bir Çocuğun İyileştirilmesi</p>

  <p class="calibre1">(Mat.17:14-23; Luk.9:37-45)</p>

  <p class="calibre1"> </p>

  <p class="calibre1">Mar.9: 14 Öteki öğrencilerin yanına döndüklerinde, onların çevresinde büyük bir kalabalığın toplandığını, birtakım din bilginlerinin onlarla tartıştığını gördüler.</p>

  <p class="calibre1"> </p>

  <p class="calibre1">Mar.9: 15 Kalabalık İsa'yı görünce büyük bir şaşkınlığa kapıldı ve koşup O'nu selamladı.</p>

  <p class="calibre1"> </p>

  <p class="calibre1">Mar.9: 16 İsa öğrencilerine, "Onlarla ne tartışıyorsunuz?" diye sordu.</p>

  <p class="calibre1"> </p>

  <p class="calibre1">Mar.9: 17 Halktan biri O'na, "Öğretmenim" diye karşılık verdi, "Dilsiz bir ruha tutulan oğlumu sana getirdim.</p>

  <p class="calibre1"> </p>

  <p class="calibre1">Mar.9: 18 Ruh onu nerede yakalarsa yere çarpıyor. Çocuk ağzından köpükler saçıyor, dişlerini gıcırdatıyor ve kaskatı kesiliyor. Ruhu kovmaları için öğrencilerine başvurdum, ama başaramadılar."</p>

  <p class="calibre1"> </p>

  <p class="calibre1">Mar.9: 19 İsa onlara, "Ey imansız kuşak!" dedi. "Sizinle daha ne kadar kalacağım? Size daha ne kadar katlanacağım? Çocuğu bana getirin!"</p>

  <p class="calibre1"> </p>

  <p class="calibre1">Mar.9: 20 Çocuğu kendisine getirdiler. Ruh, İsa'yı görür görmez çocuğu şiddetle sarstı; çocuk yere düştü, ağzından köpükler saçarak yuvarlanmaya başladı.</p>

  <p class="calibre1"> </p>

  <p class="calibre1">Mar.9: 21 İsa çocuğun babasına, "Bu hal çocuğun başına geleli ne kadar oldu?" diye sordu. "Küçüklüğünden beri böyle" dedi babası.</p>

  <p class="calibre1"> </p>

  <p class="calibre1">Mar.9: 22 "Üstelik ruh onu öldürmek için sık sık ateşe, suya attı. Elinden bir şey gelirse, bize yardım et, halimize acı!"</p>

  <p class="calibre1"> </p>

  <p class="calibre1">Mar.9: 23 İsa ona, "Elimden gelirse mi? İman eden biri için her şey mümkün!" dedi.</p>

  <p class="calibre1"> </p>

  <p class="calibre1">Mar.9: 24 Çocuğun babası hemen, "İman ediyorum, imansızlığımı yenmeme yardım et!"diye feryat etti.</p>

  <p class="calibre1"> </p>

  <p class="calibre1">Mar.9: 25 İsa, halkın koşuşup geldiğini görünce kötü ruhu azarlayarak, "Sana buyuruyorum, dilsiz ve sağır ruh, çocuğun içinden çık ve ona bir daha girme!" dedi.</p>

  <p class="calibre1"> </p>

  <p class="calibre1">Mar.9: 26 Bunun üzerine ruh bir çığlık attı ve çocuğu şiddetle sarsarak çıktı. Çocuk ölü gibi hareketsiz kaldı, öyle ki oradakilerin birçoğu, "Öldü!" diyordu.</p>

  <p class="calibre1"> </p>

  <p class="calibre1">Mar.9: 27 Ama İsa elinden tutup kaldırınca, çocuk ayağa kalktı.</p>

  <p class="calibre1"> </p>

  <p class="calibre1">Mar.9: 28 İsa eve girdikten sonra öğrencileri özel olarak O'na, "Biz kötü ruhu neden kovamadık?" diye sordular.</p>

  <p class="calibre1"> </p>

  <p class="calibre1">Mar.9: 29 İsa onlara, "Bu tür ruhlar ancak duayla kovulabilir" yanıtını verdi.</p>

  <p class="calibre1"> </p>

  <p class="calibre1">İsa Ölüp Dirileceğini Tekrar Bildiriyor</p>

  <p class="calibre1">(Mat.17:22-23; Luk.9:43-45)</p>

  <p class="calibre1"> </p>

  <p class="calibre1">Mar.9: 30 Oradan ayrılmış, Celile bölgesinden geçiyorlardı. İsa hiç kimsenin bunu bilmesini istemiyordu.</p>

  <p class="calibre1"> </p>

  <p class="calibre1">Mar.9: 31 Öğrencilerine öğretirken şöyle diyordu: "İnsanoğlu , insanların eline teslim edilecek ve öldürülecek, ama öldürüldükten üç gün sonra dirilecek."</p>

  <p class="calibre1"> </p>

  <p class="calibre1">Mar.9: 32 Onlar bu sözleri anlamıyor, İsa'ya soru sormaktan da korkuyorlardı.</p>

  <p class="calibre1"> </p>

  <p class="calibre1">En Büyük Kim?</p>

  <p class="calibre1">(Mat.18:1-5; Luk.9:46-48)</p>

  <p class="calibre1"> </p>

  <p class="calibre1">Mar.9: 33 Kefarnahum'a vardılar. Eve girdikten sonra İsa onlara, "Yolda neyi tartışıyordunuz?" diye sordu.</p>

  <p class="calibre1"> </p>

  <p class="calibre1">Mar.9: 34 Hiç birinden ses çıkmadı. Çünkü yolda aralarında kimin en büyük olduğunu tartışmışlardı.</p>

  <p class="calibre1"> </p>

  <p class="calibre1">Mar.9: 35 İsa oturup Onikiler'i yanına çağırdı. Onlara şöyle dedi: "Birinci olmak isteyen en sonuncu olsun, herkesin hizmetkârı olsun."</p>

  <p class="calibre1"> </p>

  <p class="calibre1">Mar.9: 36-37 Küçük bir çocuğu alıp orta yere dikti, sonra onu kucağına alarak onlara şöyle dedi: "Böyle bir çocuğu benim adım uğruna kabul eden, beni kabul etmiş olur. Beni kabul eden de beni değil, beni göndereni kabul etmiş olur."</p>

  <p class="calibre1"> </p>

  <p class="calibre1">Bize Karşı Olmayan Bizden Yanadır</p>

  <p class="calibre1">(Luk.9:49-50)</p>

  <p class="calibre1"> </p>

  <p class="calibre1">Mar.9: 38 Yuhanna O'na, "Öğretmenim" dedi, "Senin adınla cin kovan birini gördük, ama bizi izleyenlerden olmadığı için ona engel olmaya çalıştık."</p>

  <p class="calibre1"> </p>

  <p class="calibre1">Mar.9: 39 "Ona engel olmayın!" dedi İsa. "Çünkü benim adımla mucize yapıp da ardından beni kötüleyecek kimse yoktur.</p>

  <p class="calibre1"> </p>

  <p class="calibre1">Mar.9: 40 Bize karşı olmayan, bizden yanadır.</p>

  <p class="calibre1"> </p>

  <p class="calibre1">Mar.9: 41 Size doğrusunu söyleyeyim, Mesih'e ait olduğunuz için sizlere bir bardak su veren ödülsüz kalmayacaktır."</p>

  <p class="calibre1"> </p>

  <p class="calibre1">Birini Günaha Sokmanın Cezası</p>

  <p class="calibre1">(Mat.18:6-9; Luk.17:1-2)</p>

  <p class="calibre1"> </p>

  <p class="calibre1">Mar.9: 42 "Kim bana iman eden bu küçüklerden birini günaha düşürürse, boynuna kocamanbir değirmen taşı geçirilip denize atılması kendisi için daha iyi olur.</p>

  <p class="calibre1"> </p>

  <p class="calibre1">Mar.9: 43-44 Eğer elin günah işlemene neden olursa, onu kes. Tek elle yaşama kavuşman, iki elle sönmez ateşe, cehenneme gitmenden iyidir.</p>

  <p class="calibre1"> </p>

  <p class="calibre1">Mar.9: 45-46 Eğer ayağın günah işlemene neden olursa, onu kes. Tek ayakla yaşama kavuşman, iki ayakla cehenneme atılmandan iyidir.</p>

  <p class="calibre1"> </p>

  <p class="calibre1">Mar.9: 47 Eğer gözün günah işlemene neden olursa, onu çıkar at. Tanrı'nın Egemenliği'ne tek gözle girmen, iki gözle cehenneme atılmandan iyidir.</p>

  <p class="calibre1"> </p>

  <p class="calibre1">Mar.9: 48 'Oradakileri kemiren kurt ölmez, Yakan ateş sönmez.'</p>

  <p class="calibre1"> </p>

  <p class="calibre1">Mar.9: 49 Çünkü herkes ateşle tuzlanacaktır.</p>

  <p class="calibre1"> </p>

  <p class="calibre1">Mar.9: 50 Tuz yararlıdır. Ama tuz tuzluluğunu yitirirse, bir daha ona nasıl tat verebilirsiniz? İçinizde tuz olsun ve birbirinizle barış içinde yaşayın!"</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 10</p>

  <p class="calibre1"> </p>

  <p class="calibre1">Boşanmayla İlgili Soru</p>

  <p class="calibre1">(Mat.19:1-12; Luk.16:18)</p>

  <p class="calibre1"> </p>

  <p class="calibre1">Mar.10: 1 İsa oradan ayrılıp Yahudiye'nin Şeria Irmağı'nın karşı yakasındaki topraklarına geçti. Çevresinde yine kalabalıklar toplanmıştı; her zamanki gibi onlara öğretiyordu.</p>

  <p class="calibre1"> </p>

  <p class="calibre1">Mar.10: 2 Yanına gelen bazı Ferisiler O'nu denemek amacıyla, "Bir erkeğin, karısını boşaması Kutsal Yasa'ya uygun mudur?" diye sordular.</p>

  <p class="calibre1"> </p>

  <p class="calibre1">Mar.10: 3 İsa karşılık olarak, "Musa size ne buyurdu?" dedi.</p>

  <p class="calibre1"> </p>

  <p class="calibre1">Mar.10: 4 Onlar, "Musa, erkeğin bir boşanma belgesi yazarak karısını boşamasına izin vermiştir" dediler.</p>

  <p class="calibre1"> </p>

  <p class="calibre1">Mar.10: 5 İsa onlara, "İnatçı olduğunuz için Musa bu buyruğu yazdı" dedi.</p>

  <p class="calibre1"> </p>

  <p class="calibre1">Mar.10: 6 "Tanrı, yaratılışın başlangıcından 'İnsanları erkek ve dişi olarak yarattı.'</p>

  <p class="calibre1"> </p>

  <p class="calibre1">Mar.10: 7-8 'Bu nedenle adam annesini babasını bırakıp karısına bağlanacak, ikisi tek beden olacak.' Şöyle ki, onlar artık iki değil, tek bedendir.</p>

  <p class="calibre1"> </p>

  <p class="calibre1">Mar.10: 9 O halde Tanrı'nın birleştirdiğini insan ayırmasın."</p>

  <p class="calibre1"> </p>

  <p class="calibre1">Mar.10: 10 Öğrencileri evde O'na yine bu konuyla ilgili bazı sorular sordular.</p>

  <p class="calibre1"> </p>

  <p class="calibre1">Mar.10: 11 İsa onlara, "Karısını boşayıp başkasıyla evlenen, karısına karşı zina etmiş olur" dedi.</p>

  <p class="calibre1"> </p>

  <p class="calibre1">Mar.10: 12 "Kocasını boşayıp başkasıyla evlenen kadın da zina etmiş olur."</p>

  <p class="calibre1"> </p>

  <p class="calibre1">İsa Küçük Çocukları Kutsuyor</p>

  <p class="calibre1">(Mat.19:13-15; Luk.18:15-17)</p>

  <p class="calibre1"> </p>

  <p class="calibre1">Mar.10: 13 Bu arada bazıları küçük çocukları İsa'nın yanına getiriyor, onlara dokunmasını istiyorlardı. Ne var ki, öğrenciler onları azarladılar.</p>

  <p class="calibre1"> </p>

  <p class="calibre1">Mar.10: 14 İsa bunu görünce kızdı. Öğrencilerine, "Bırakın, çocuklar bana gelsin" dedi. "Onlara engel olmayın! Çünkü Tanrı'nın Egemenliği böylelerinindir.</p>

  <p class="calibre1"> </p>

  <p class="calibre1">Mar.10: 15 Size doğrusunu söyleyeyim, Tanrı'nın Egemenliği'ni bir çocuk gibi kabul etmeyen, bu egemenliğe asla giremez."</p>

  <p class="calibre1"> </p>

  <p class="calibre1">Mar.10: 16 Çocukları kucağına aldı, ellerini üzerlerine koyup onları kutsadı.</p>

  <p class="calibre1"> </p>

  <p class="calibre1">Zenginlik ve Sonsuz Yaşam</p>

  <p class="calibre1">(Mat.19:16-30; Luk.18:18-30)</p>

  <p class="calibre1"> </p>

  <p class="calibre1">Mar.10: 17 İsa yola çıkarken, biri koşarak yanına geldi. Önünde diz çöküp O'na, "İyi öğretmenim, sonsuz yaşama kavuşmak için ne yapmalıyım?" diye sordu.</p>

  <p class="calibre1"> </p>

  <p class="calibre1">Mar.10: 18 İsa, "Bana neden iyi diyorsun?" dedi. "İyi olan yalnız biri var, O da Tanrı'dır.</p>

  <p class="calibre1"> </p>

  <p class="calibre1">Mar.10: 19 O'nun buyruklarını biliyorsun: 'Adam öldürmeyeceksin, zina etmeyeceksin, çalmayacaksın, yalan yere tanıklık etmeyeceksin, kimsenin hakkını yemeyeceksin, annene babana saygı göstereceksin.'"</p>

  <p class="calibre1"> </p>

  <p class="calibre1">Mar.10: 20 Adam, "Öğretmenim, bunların hepsini gençliğimden beri yerine getiriyorum dedi.</p>

  <p class="calibre1"> </p>

  <p class="calibre1">Mar.10: 21 Ona sevgiyle bakan İsa, "Bir eksiğin var" dedi. "Git neyin varsa sat, parasını yoksullara ver; böylece gökte hazinen olur. Sonra gel, beni izle."</p>

  <p class="calibre1"> </p>

  <p class="calibre1">Mar.10: 22 Bu sözler üzerine adamın yüzü asıldı, üzüntü içinde oradan uzaklaştı. Çünkü çok malı vardı.</p>

  <p class="calibre1"> </p>

  <p class="calibre1">Mar.10: 23 İsa çevresine göz gezdirdikten sonra öğrencilerine, "Varlıklı kişilerin Tanrı Egemenliği'ne girmesi ne güç olacak!" dedi.</p>

  <p class="calibre1"> </p>

  <p class="calibre1">Mar.10: 24 Öğrenciler O'nun sözlerine şaştılar. Ama İsa onlara yine, "Çocuklar" dedi, "Tanrı'nın Egemenliği'ne girmek ne güçtür!</p>

  <p class="calibre1"> </p>

  <p class="calibre1">Mar.10: 25 Devenin iğne deliğinden geçmesi, zenginin Tanrı Egemenliği'ne girmesinden daha kolaydır."</p>

  <p class="calibre1"> </p>

  <p class="calibre1">Mar.10: 26 Öğrenciler büsbütün şaşırmışlardı. Birbirlerine, "Öyleyse kim kurtulabilir?" diyorlardı.</p>

  <p class="calibre1"> </p>

  <p class="calibre1">Mar.10: 27 İsa onlara bakarak, "İnsanlar için bu imkânsız, ama Tanrı için değil. Tanrı için her şey mümkündür" dedi.</p>

  <p class="calibre1"> </p>

  <p class="calibre1">Mar.10: 28 Petrus O'na, "Bak, biz her şeyi bırakıp senin ardından geldik" demeye başladı.</p>

  <p class="calibre1"> </p>

  <p class="calibre1">Mar.10: 29-30 "Size doğrusunu söyleyeyim" dedi İsa, "Benim ve Müjde'nin uğruna evini,kardeşlerini, anne ya da babasını, çocuklarını ya da topraklarını bırakıp da şimdi, bu çağda çekeceği zulümlerle birlikte yüz kat daha fazla eve, kardeşe, anneye, çocuğa, toprağa ve gelecek çağda sonsuz yaşama kavuşmayacak hiç kimse yoktur.</p>

  <p class="calibre1"> </p>

  <p class="calibre1">Mar.10: 31 Ne var ki, birincilerin birçoğu sonuncu, sonuncuların birçoğu da birinci olacak."</p>

  <p class="calibre1"> </p>

  <p class="calibre1">İsa Ölüp Dirileceğini Üçüncü Kez Bildiriyor</p>

  <p class="calibre1">(Mat.20:17-19; Luk.18:31-34)</p>

  <p class="calibre1"> </p>

  <p class="calibre1">Mar.10: 32-33 Yola çıkmış Yeruşalim'e gidiyorlardı. İsa önlerinde yürüyordu. Öğrencileri şaşkınlık içindeydi, ardından gelenler ise korkuyorlardı. İsa Onikiler'i yine bir yana çekip kendi başına gelecekleri anlatmaya başladı: "Şimdi Yeruşalim'e gidiyoruz" dedi. "İnsanoğlu , başkâhinlerin ve din bilginlerinin eline teslim edilecek. Onlar da O'nu ölüm cezasına çarptıracak ve öteki uluslara teslim edecekler.</p>

  <p class="calibre1"> </p>

  <p class="calibre1">Mar.10: 34 O'nunla alay edecek, üzerine tükürecek ve O'nu kamçılayıp öldürecekler. Ne var ki O, üç gün sonra dirilecek."</p>

  <p class="calibre1"> </p>

  <p class="calibre1">Yakup'la Yuhanna'nın Dileği</p>

  <p class="calibre1">(Mat.20:20-28)</p>

  <p class="calibre1"> </p>

  <p class="calibre1">Mar.10: 35 Zebedi'nin oğulları Yakup ile Yuhanna İsa'ya yaklaşıp, "Öğretmenimiz, bir dileğimiz var, bunu yapmanı istiyoruz" dediler.</p>

  <p class="calibre1"> </p>

  <p class="calibre1">Mar.10: 36 İsa onlara, "Sizin için ne yapmamı istiyorsunuz?" diye sordu.</p>

  <p class="calibre1"> </p>

  <p class="calibre1">Mar.10: 37 "Sen yüceliğine kavuşunca birimize sağında, ötekimize de solunda oturma ayrıcalığını ver" dediler.</p>

  <p class="calibre1"> </p>

  <p class="calibre1">Mar.10: 38 "Siz ne dilediğinizi bilmiyorsunuz" dedi İsa. "Benim içeceğim kâseden siz içebilir misiniz? Benim vaftiz olacağım gibi siz de vaftiz olabilir misiniz?"</p>

  <p class="calibre1"> </p>

  <p class="calibre1">Mar.10: 39-40 "Evet, olabiliriz" dediler. İsa onlara, "Benim içeceğim kâseden siz de içeceksiniz, benim vaftiz olacağım gibi siz de vaftiz olacaksınız" dedi. "Ama sağımda ya da solumda oturmanıza izin vermek benim elimde değil. Bu yerler belirli kişiler için hazırlanmıştır."</p>

  <p class="calibre1"> </p>

  <p class="calibre1">Mar.10: 41 Bunu işiten on öğrenci Yakup'la Yuhanna'ya kızmaya başladılar.</p>

  <p class="calibre1"> </p>

  <p class="calibre1">Mar.10: 42 İsa onları yanına çağırıp şöyle dedi: "Bilirsiniz ki, ulusların önderleri sayılanlar, onlara egemen kesilir, ileri gelenleri de onlara ağırlıklarını hissettirirler.</p>

  <p class="calibre1"> </p>

  <p class="calibre1">Mar.10: 43 Sizin aranızda böyle olmayacak. Aranızda büyük olmak isteyen, ötekilerin hizmetkârı olsun.</p>

  <p class="calibre1"> </p>

  <p class="calibre1">Mar.10: 44 Aranızda birinci olmak isteyen, hepinizin kulu olsun.</p>

  <p class="calibre1"> </p>

  <p class="calibre1">Mar.10: 45 Çünkü İnsanoğlu bile hizmet edilmeye değil, hizmet etmeye ve canını birçokları için fidye olarak vermeye geldi."</p>

  <p class="calibre1"> </p>

  <p class="calibre1">Kör Bartimay'ın Gözleri Açılıyor</p>

  <p class="calibre1">(Mat.20:29-34; Luk.18:35-43)</p>

  <p class="calibre1"> </p>

  <p class="calibre1">Mar.10: 46 Sonra Eriha'ya geldiler. İsa, öğrencileri ve büyük bir kalabalıkla birlikte Eriha'dan ayrılırken, Timay oğlu Bartimay adında kör bir dilenci yol kenarında oturuyordu</p>

  <p class="calibre1">.</p>

  <p class="calibre1">Mar.10: 47 Nasıralı İsa'nın orada olduğunu duyunca, "Ey Davut Oğlu İsa, halime acı!" diye bağırmaya başladı.</p>

  <p class="calibre1"> </p>

  <p class="calibre1">Mar.10: 48 Birçok kimse onu azarlayarak susturmak istediyse de o, "Ey Davut Oğlu, halime acı!" diyerek daha çok bağırdı.</p>

  <p class="calibre1"> </p>

  <p class="calibre1">Mar.10: 49 İsa durdu, "Çağırın onu" dedi.</p>

  <p class="calibre1">Kör adama seslenerek, "Ne mutlu sana! Kalk, seni çağırıyor!" dediler.</p>

  <p class="calibre1"> </p>

  <p class="calibre1">Mar.10: 50 Adam abasını üstünden atarak ayağa fırladı ve İsa'nın yanına geldi.</p>

  <p class="calibre1"> </p>

  <p class="calibre1">Mar.10: 51 İsa, "Senin için ne yapmamı istiyorsun?" diye sordu.</p>

  <p class="calibre1">Kör adam, "Rabbuni , gözlerim görsün" dedi.</p>

  <p class="calibre1"> </p>

  <p class="calibre1">Mar.10: 52 İsa, "Gidebilirsin, imanın seni kurtardı" dedi. Adam o anda yeniden görmeyebaşladı ve yol boyunca İsa'nın ardından gitti.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 11</p>

  <p class="calibre1"> </p>

  <p class="calibre1">İsa'nın Yeruşalim'e Girişi</p>

  <p class="calibre1">(Mat.21:1-11; Luk.19:28-40; Yu.12:12-19)</p>

  <p class="calibre1"> </p>

  <p class="calibre1">Mar.11: 1-2 Yeruşalim'e yaklaşıp Zeytin Dağı'nın yamacındaki Beytfaci ile Beytanya'ya geldiklerinde İsa iki öğrencisini önden gönderdi. Onlara, "Karşınızdaki köye gidin" dedi, "Köye girer girmez, üzerine daha hiç kimsenin binmediği, bağlı duran bir sıpa bulacaksınız. Onu çözüp bana getirin.</p>

  <p class="calibre1"> </p>

  <p class="calibre1">Mar.11: 3 Biri size, 'Bunu niye yapıyorsunuz?' derse, 'Rab'bin ona ihtiyacı var, hemen geri gönderecek' dersiniz."</p>

  <p class="calibre1"> </p>

  <p class="calibre1">Mar.11: 4 Gittiler ve yol üzerinde, bir evin sokak kapısının yanında bağlı buldukları sıpayı çözdüler.</p>

  <p class="calibre1"> </p>

  <p class="calibre1">Mar.11: 5 Orada duranlardan bazıları, "Sıpayı ne diye çözüyorsunuz?" dediler.</p>

  <p class="calibre1"> </p>

  <p class="calibre1">Mar.11: 6 Öğrenciler İsa'nın kendilerine söylediklerini tekrarlayınca, adamlar onları rahat bıraktı.</p>

  <p class="calibre1"> </p>

  <p class="calibre1">Mar.11: 7 Sıpayı İsa'ya getirip üzerine kendi giysilerini yaydılar. İsa sıpaya bindi.</p>

  <p class="calibre1"> </p>

  <p class="calibre1">Mar.11: 8 Birçokları giysilerini, bazıları da çevredeki ağaçlardan kestikleri dalları yola serdiler.</p>

  <p class="calibre1"> </p>

  <p class="calibre1">Mar.11: 9 Önden gidenler ve arkadan gelenler şöyle bağırıyorlardı:</p>

  <p class="calibre1">"Hozana ! Rab'bin adıyla gelene övgüler olsun!</p>

  <p class="calibre1"> </p>

  <p class="calibre1">Mar.11: 10 Atamız Davut'un yaklaşan egemenliği kutlu olsun! En yücelerde hozana!"</p>

  <p class="calibre1"> </p>

  <p class="calibre1">Mar.11: 11 İsa Yeruşalim'e varınca tapınağa gitti, her tarafı gözden geçirdi. Sonra vakit ilerlemiş olduğundan Onikiler'le birlikte Beytanya'ya döndü.</p>

  <p class="calibre1"> </p>

  <p class="calibre1">Meyvesiz İncir Ağacı</p>

  <p class="calibre1">(Mat.21:18-19)</p>

  <p class="calibre1"> </p>

  <p class="calibre1">Mar.11: 12 Ertesi gün Beytanya'dan çıktıklarında İsa acıkmıştı.</p>

  <p class="calibre1"> </p>

  <p class="calibre1">Mar.11: 13 Uzakta, yapraklanmış bir incir ağacı görünce belki incir bulurum diye yaklaştı. Ağacın yanına vardığında yapraktan başka bir şey bulamadı. Çünkü incir mevsimi değildi.</p>

  <p class="calibre1"> </p>

  <p class="calibre1">Mar.11: 14 İsa ağaca, "Artık sonsuza dek senden kimse meyve yiyemesin!" dedi. Öğrencileri de bunu duydular.</p>

  <p class="calibre1"> </p>

  <p class="calibre1">İsa Satıcıları Tapınaktan Kovuyor</p>

  <p class="calibre1">(Mat.21:12-17; Luk.19:45-48; Yu.2:13-22)</p>

  <p class="calibre1"> </p>

  <p class="calibre1">Mar.11: 15 Oradan Yeruşalim'e geldiler. İsa tapınağın avlusuna girerek oradaki alıcı ve satıcıları dışarı kovdu. Para bozanların masalarını, güvercin satanların</p>

  <p class="calibre1">sehpalarını devirdi.</p>

  <p class="calibre1"> </p>

  <p class="calibre1">Mar.11: 16 Yük taşıyan hiç kimsenin tapınağın avlusundan geçmesine izin vermedi.</p>

  <p class="calibre1"> </p>

  <p class="calibre1">Mar.11: 17 Halka öğretirken şunları söyledi: "'Evime, bütün ulusların dua evi denecek' diye yazılmamış mı? Ama siz onu haydut inine çevirdiniz."</p>

  <p class="calibre1"> </p>

  <p class="calibre1">Mar.11: 18 Başkâhinler ve din bilginleri bunu duyunca İsa'yı yok etmek için bir yol aramaya başladılar. O'ndan korkuyorlardı. Çünkü bütün halk O'nun öğretisine hayrandı.</p>

  <p class="calibre1"> </p>

  <p class="calibre1">Mar.11: 19 Akşam olunca İsa'yla öğrencileri kentten ayrıldı.</p>

  <p class="calibre1"> </p>

  <p class="calibre1">İncir Ağacından Alınacak Ders</p>

  <p class="calibre1">(Mat.21:20-22)</p>

  <p class="calibre1"> </p>

  <p class="calibre1">Mar.11: 20 Sabah erkenden incir ağacının yanından geçerlerken, ağacın kökten kurumuş olduğunu gördüler.</p>

  <p class="calibre1"> </p>

  <p class="calibre1">Mar.11: 21 Olayı hatırlayan Petrus, "Rabbî , bak! Lanetlediğin incir ağacı kurumuş!" dedi.</p>

  <p class="calibre1"> </p>

  <p class="calibre1">Mar.11: 22 İsa onlara şöyle karşılık verdi: "Tanrı'ya iman edin.</p>

  <p class="calibre1"> </p>

  <p class="calibre1">Mar.11: 23 Size doğrusunu söyleyeyim, kim şu dağa, 'Kalk, denize atıl!' der ve</p>

  <p class="calibre1">yüreğinde kuşku duymadan dediğinin olacağına inanırsa, dileği yerine gelecektir.</p>

  <p class="calibre1"> </p>

  <p class="calibre1">Mar.11: 24 Bunun için size diyorum ki, duayla dilediğiniz her şeyi daha şimdiden almış olduğunuza inanın, dileğiniz yerine gelecektir.</p>

  <p class="calibre1"> </p>

  <p class="calibre1">Mar.11: 25-26 Kalkıp dua ettiğiniz zaman, birine karşı bir şikâyetiniz varsa onu bağışlayın ki, göklerdeki Babanız da sizin suçlarınızı bağışlasın."</p>

  <p class="calibre1"> </p>

  <p class="calibre1">İsa'nın Yetkisi</p>

  <p class="calibre1">(Mat.21:23-27; Luk.20:1-8)</p>

  <p class="calibre1"> </p>

  <p class="calibre1">Mar.11: 27-28 Yine Yeruşalim'e geldiler. İsa tapınakta gezinirken başkâhinler, din bilginleri ve ileri gelenler O'nun yanına gelip, "Bunları hangi yetkiyle yapıyorsun, bunları yapma yetkisini sana kim verdi?" diye sordular.</p>

  <p class="calibre1"> </p>

  <p class="calibre1">Mar.11: 29 İsa da onlara, "Size bir soru soracağım" dedi. "Bana yanıt verin, ben de size bunları hangi yetkiyle yaptığımı söylerim.</p>

  <p class="calibre1"> </p>

  <p class="calibre1">Mar.11: 30 Yahya'nın vaftiz etme yetkisi Tanrı'dan mıydı, insanlardan mı? Yanıt verin bana."</p>

  <p class="calibre1"> </p>

  <p class="calibre1">Mar.11: 31 Bunu aralarında şöyle tartışmaya başladılar: "'Tanrı'dan' dersek, 'Öyleyse ona niçin inanmadınız?' diyecek.</p>

  <p class="calibre1"> </p>

  <p class="calibre1">Mar.11: 32 Yok eğer 'İnsanlardan' dersek..." Halkın tepkisinden korkuyorlardı. Çünkü herkes Yahya'yı gerçekten peygamber sayıyordu.</p>

  <p class="calibre1"> </p>

  <p class="calibre1">Mar.11: 33 İsa'ya, "Bilmiyoruz" diye yanıt verdiler. İsa da onlara, "Ben de size bunları hangi yetkiyle yaptığımı söylemeyeceğim" dedi.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 12</p>

  <p class="calibre1"> </p>

  <p class="calibre1">Bağ Kiracıları Benzetmesi</p>

  <p class="calibre1">(Mat.21:33-46; Luk.20:9-19)</p>

  <p class="calibre1"> </p>

  <p class="calibre1">Mar.12: 1 İsa onlara benzetmelerle konuşmaya başladı. "Adamın biri bağ dikti, çevresini çitle çevirdi, üzüm sıkmak için bir çukur kazdı, bir de bekçi kulesi yaptı. Sonra bağı bağcılara kiralayıp yolculuğa çıktı.</p>

  <p class="calibre1"> </p>

  <p class="calibre1">Mar.12: 2 Mevsimi gelince bağın ürününden payına düşeni almak üzere bağcılara bir köle yolladı.</p>

  <p class="calibre1"> </p>

  <p class="calibre1">Mar.12: 3 Bağcılar köleyi yakalayıp dövdü ve eli boş gönderdi.</p>

  <p class="calibre1"> </p>

  <p class="calibre1">Mar.12: 4 Bağ sahibi bu kez onlara başka bir köle yolladı. Onu da başından yaralayıp aşağıladılar.</p>

  <p class="calibre1"> </p>

  <p class="calibre1">Mar.12: 5 Birini daha yolladı, onu öldürdüler. Daha birçok köle yolladı. Kimini dövüp kimini öldürdüler.</p>

  <p class="calibre1"> </p>

  <p class="calibre1">Mar.12: 6 "Bağ sahibinin yanında tek kişi kaldı, o da sevgili oğluydu. 'Oğlumu sayarlar' diyerek bağcılara en son onu yolladı.</p>

  <p class="calibre1"> </p>

  <p class="calibre1">Mar.12: 7 "Ama bağcılar birbirlerine, 'Mirasçı budur, gelin onu öldürelim, miras bizim olur' dediler.</p>

  <p class="calibre1"> </p>

  <p class="calibre1">Mar.12: 8 Böylece onu yakaladılar, öldürüp bağdan dışarı attılar.</p>

  <p class="calibre1"> </p>

  <p class="calibre1">Mar.12: 9 "Bu durumda bağın sahibi ne yapacak? Gelip bağcıları yok edecek, bağı da başkalarına verecek.</p>

  <p class="calibre1"> </p>

  <p class="calibre1">Mar.12: 10-11 Şu Kutsal Yazı'yı okumadınız mı?'Yapıcıların reddettiği taş, İşte köşenin baş taşı oldu. Rab'bin işidir bu, Gözümüzde harika bir iş!'"</p>

  <p class="calibre1"> </p>

  <p class="calibre1">Mar.12: 12 İsa'nın bu benzetmede kendilerinden söz ettiğini anlayan Yahudi önderler O'nu tutuklamak istediler; ama halkın tepkisinden korktukları için O'nu bırakıp gittiler.</p>

  <p class="calibre1"> </p>

  <p class="calibre1">Sezar'ın Hakkı Sezar'a</p>

  <p class="calibre1">(Mat.22:15-22; Luk.20:20-26)</p>

  <p class="calibre1"> </p>

  <p class="calibre1">Mar.12: 13 Daha sonra İsa'yı söyleyeceği sözlerle tuzağa düşürmek amacıyla Ferisiler'den ve Hirodes yanlılarından bazılarını O'na gönderdiler.</p>

  <p class="calibre1"> </p>

  <p class="calibre1">Mar.12: 14 Bunlar gelip İsa'ya, "Öğretmenimiz" dediler, "Senin dürüst biri olduğunu, kimseyi kayırmadan, insanlar arasında ayrım yapmadan Tanrı yolunu dürüstçe öğrettiğini biliyoruz. Sezar'a vergi vermek Kutsal Yasa'ya uygun mu, değil mi? Verelim mi, vermeyelim mi?"</p>

  <p class="calibre1"> </p>

  <p class="calibre1">Mar.12: 15 Onların ikiyüzlülüğünü bilen İsa şöyle dedi: "Beni neden deniyorsunuz? Bana bir dinar getirin bakayım."</p>

  <p class="calibre1"> </p>

  <p class="calibre1">Mar.12: 16 Parayı getirdiler. İsa, "Bu resim, bu yazı kimin?" diye sordu. "Sezar'ın" dediler.</p>

  <p class="calibre1"> </p>

  <p class="calibre1">Mar.12: 17 İsa da, "Sezar'ın hakkını Sezar'a, Tanrı'nın hakkını Tanrı'ya verin" dedi. İsa'nın sözlerine şaşakaldılar.</p>

  <p class="calibre1"> </p>

  <p class="calibre1">Dirilişle İlgili Soru</p>

  <p class="calibre1">(Mat.22:23-33; Luk.20:27-40)</p>

  <p class="calibre1"> </p>

  <p class="calibre1">Mar.12: 18-19 Ölümden sonra diriliş olmadığını söyleyen Sadukiler İsa'ya gelip şunu sordular: "Öğretmenimiz, Musa yazılarında bize şöyle buyurmuştur: 'Eğer bir adam ölür, geride bir dul bırakır, ama çocuk bırakmazsa, kardeşi onun karısını alıp soyunu sürdürsün.'</p>

  <p class="calibre1"> </p>

  <p class="calibre1">Mar.12: 20 Yedi kardeş vardı. Birincisi evlendi ve çocuk bırakmadan öldü.</p>

  <p class="calibre1"> </p>

  <p class="calibre1">Mar.12: 21 İkincisi aynı kadını aldı, o da çocuk sahibi olmadan öldü. Üçüncüsüne de öyle oldu.</p>

  <p class="calibre1"> </p>

  <p class="calibre1">Mar.12: 22 Yedisi de çocuksuz öldü. Hepsinden sonra kadın da öldü.</p>

  <p class="calibre1"> </p>

  <p class="calibre1">Mar.12: 23 Diriliş günü, ölümden dirildiklerinde kadın bunlardan hangisinin karısı olacak? Çünkü yedisi de onunla evlendi."</p>

  <p class="calibre1"> </p>

  <p class="calibre1">Mar.12: 24 İsa onlara şöyle karşılık verdi: "Ne Kutsal Yazılar'ı ne de Tanrı'nın gücünü biliyorsunuz. Yanılmanızın nedeni de bu değil mi?</p>

  <p class="calibre1"> </p>

  <p class="calibre1">Mar.12: 25 İnsanlar ölümden dirilince ne evlenir ne evlendirilir, göklerdeki melekler gibidirler.</p>

  <p class="calibre1"> </p>

  <p class="calibre1">Mar.12: 26 Ölülerin dirilmesi konusuna gelince, Musa'nın Kitabı'nda, alevlenen çalıyla ilgili bölümde Tanrı'nın Musa'ya söylediklerini okumadınız mı? 'Ben İbrahim'in Tanrısı, İshak'ın Tanrısı ve Yakup'un Tanrısı'yım' diyor.</p>

  <p class="calibre1"> </p>

  <p class="calibre1">Mar.12: 27 Tanrı ölülerin değil, dirilerin Tanrısı'dır. Siz büyük bir yanılgı içindesiniz."</p>

  <p class="calibre1"> </p>

  <p class="calibre1">En Büyük Buyruk</p>

  <p class="calibre1">(Mat.22:34-40; Luk.10:25-28)</p>

  <p class="calibre1"> </p>

  <p class="calibre1">Mar.12: 28 Onların tartışmalarını dinleyen ve İsa'nın onlara güzel yanıt verdiğini gören bir din bilgini yaklaşıp O'na, "Buyrukların en önemlisi hangisidir?" diye sordu.</p>

  <p class="calibre1"> </p>

  <p class="calibre1">Mar.12: 29 İsa şöyle karşılık verdi: "En önemlisi şudur: 'Dinle, ey İsrail! Tanrımız Rab tek Rab'dir.</p>

  <p class="calibre1"> </p>

  <p class="calibre1">Mar.12: 30 Tanrın Rab'bi bütün yüreğinle, bütün canınla, bütün aklınla ve bütün gücünle seveceksin.'</p>

  <p class="calibre1"> </p>

  <p class="calibre1">Mar.12: 31 İkincisi de şudur: 'Komşunu kendin gibi seveceksin.' Bunlardan daha büyük buyruk yoktur."</p>

  <p class="calibre1"> </p>

  <p class="calibre1">Mar.12: 32 Din bilgini İsa'ya, "İyi söyledin, öğretmenim" dedi. "'Tanrı tektir ve O'ndan başkası yoktur' demekle doğruyu söyledin.</p>

  <p class="calibre1"> </p>

  <p class="calibre1">Mar.12: 33 İnsanın Tanrı'yı bütün yüreğiyle, bütün anlayışıyla ve bütün gücüyle sevmesi, komşusunu da kendi gibi sevmesi, bütün yakmalık sunulardan ve kurbanlardan daha önemlidir."</p>

  <p class="calibre1"> </p>

  <p class="calibre1">Mar.12: 34 İsa onun akıllıca yanıt verdiğini görünce, "Sen Tanrı'nın Egemenliği'nden uzak değilsin" dedi. Bundan sonra kimse O'na soru sormaya cesaret edemedi.</p>

  <p class="calibre1"> </p>

  <p class="calibre1">Mesih Kimin Oğlu?</p>

  <p class="calibre1">(Mat.22:41-46; Luk.20:41-44)</p>

  <p class="calibre1"> </p>

  <p class="calibre1">Mar.12: 35 İsa tapınakta öğretirken şunu sordu: "Nasıl oluyor da din bilginleri, 'Mesih , Davut'un Oğlu'dur' diyorlar?</p>

  <p class="calibre1"> </p>

  <p class="calibre1">Mar.12: 36 Davut'un kendisi, Kutsal Ruh'tan esinlenerek şöyle demişti: Rab Rabbim'e dedi ki, Ben düşmanlarını Ayaklarının altına serinceye dek Sağımda otur.'</p>

  <p class="calibre1"> </p>

  <p class="calibre1">Mar.12: 37 Davut'un kendisi O'ndan Rab diye söz ettiğine göre, O nasıl Davut'un Oğlu olur?" Oradaki büyük kalabalık O'nu zevkle dinliyordu.</p>

  <p class="calibre1"> </p>

  <p class="calibre1">İsa İkiyüzlü Din Bilginlerini Kınıyor</p>

  <p class="calibre1">(Mat.23:1-36; Luk.20:45-47)</p>

  <p class="calibre1"> </p>

  <p class="calibre1">Mar.12: 38-39 İsa öğretirken şöyle dedi: "Uzun kaftanlar içinde dolaşmaktan, meydanlarda selamlanmaktan, havralarda en seçkin yerlere ve şölenlerde başköşelere kurulmaktan hoşlanan din bilginlerinden sakının.</p>

  <p class="calibre1"> </p>

  <p class="calibre1">Mar.12: 40 Dul kadınların malını mülkünü sömüren, gösteriş için uzun uzun dua eden bu kişilerin cezası daha ağır olacaktır."</p>

  <p class="calibre1"> </p>

  <p class="calibre1">Dul Kadının Bağışı</p>

  <p class="calibre1">(Luk.21:1-4)</p>

  <p class="calibre1"> </p>

  <p class="calibre1">Mar.12: 41 İsa tapınakta bağış toplanan yerin karşısında oturmuş, kutulara para atan halkı seyrediyordu. Birçok zengin kişi kutuya bol para attı.</p>

  <p class="calibre1"> </p>

  <p class="calibre1">Mar.12: 42 Yoksul bir dul kadın da geldi, birkaç kuruş değerinde iki bakır para attı.</p>

  <p class="calibre1"> </p>

  <p class="calibre1">Mar.12: 43 İsa öğrencilerini yanına çağırarak, "Size doğrusunu söyleyeyim" dedi, "Bu yoksul dul kadın kutuya herkesten daha çok para attı.</p>

  <p class="calibre1"> </p>

  <p class="calibre1">Mar.12: 44 Çünkü ötekilerin hepsi, zenginliklerinden artanı attılar. Bu kadın ise yoksulluğuna karşın, varını yoğunu, geçinmek için elinde ne varsa, tümünü verdi."</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 13</p>

  <p class="calibre1"> </p>

  <p class="calibre1">Sonun Belirtileri</p>

  <p class="calibre1">(Mat.24:1-28; Luk.21:5-24)</p>

  <p class="calibre1"> </p>

  <p class="calibre1">Mar.13: 1 İsa tapınaktan çıkarken öğrencilerinden biri O'na, "Öğretmenim" dedi, "Şu güzel taşlara, şu görkemli yapılara bak!"</p>

  <p class="calibre1"> </p>

  <p class="calibre1">Mar.13: 2 İsa ona, "Bu büyük yapıları görüyor musun? Burada taş üstünde taş kalmayacak, hepsi yıkılacak!" dedi.</p>

  <p class="calibre1"> </p>

  <p class="calibre1">Mar.13: 3-4 İsa, Zeytin Dağı'nda, tapınağın karşısında otururken Petrus, Yakup, Yuhanna ve Andreas özel olarak kendisine şunu sordular: "Söyle bize, bu dediklerin ne zaman olacak, bütün bunların gerçekleşmek üzere olduğunu gösteren belirti ne olacak?"</p>

  <p class="calibre1"> </p>

  <p class="calibre1">Mar.13: 5 İsa onlara anlatmaya başladı: "Sakın kimse sizi saptırmasın" dedi.</p>

  <p class="calibre1"> </p>

  <p class="calibre1">Mar.13: 6 "Birçokları, 'Ben O'yum' diyerek benim adımla gelip birçok kişiyi saptıracaklar.</p>

  <p class="calibre1"> </p>

  <p class="calibre1">Mar.13: 7 Savaş gürültüleri, savaş haberleri duyunca korkmayın. Bunların olması gerek,ama bu daha son demek değildir.</p>

  <p class="calibre1"> </p>

  <p class="calibre1">Mar.13: 8 Ulus ulusa, devlet devlete savaş açacak; yer yer depremler, kıtlıklar olacak. Bunlar, doğum sancılarının başlangıcıdır.</p>

  <p class="calibre1"> </p>

  <p class="calibre1">Mar.13: 9 "Ama siz kendinize dikkat edin! İnsanlar sizi mahkemelere verecek, havralarda dövecekler. Benden ötürü valilerin, kralların önüne çıkarılacak, böylece onlara tanıklık edeceksiniz.</p>

  <p class="calibre1"> </p>

  <p class="calibre1">Mar.13: 10 Ne var ki, önce Müjde'nin bütün uluslara duyurulması gerekir.</p>

  <p class="calibre1"> </p>

  <p class="calibre1">Mar.13: 11 Sizi tutuklayıp mahkemeye verdiklerinde, 'Ne söyleyeceğiz?' diye önceden kaygılanmayın. O anda size ne esinlenirse onu söyleyin. Çünkü konuşan siz değil, Kutsal Ruh olacak.</p>

  <p class="calibre1"> </p>

  <p class="calibre1">Mar.13: 12 Kardeş kardeşi, baba çocuğunu ölüme teslim edecek. Çocuklar anne babalarına başkaldırıp onları öldürtecek.</p>

  <p class="calibre1"> </p>

  <p class="calibre1">Mar.13: 13 Benim adımdan ötürü herkes sizden nefret edecek. Ama sonuna kadar dayanan kurtulacaktır.</p>

  <p class="calibre1"> </p>

  <p class="calibre1">Mar.13: 14 "Yıkıcı iğrenç şeyin , bulunmaması gereken yerde dikildiğini gördüğünüz zaman -okuyan anlasın- Yahudiye'de bulunanlar dağlara kaçsın.</p>

  <p class="calibre1"> </p>

  <p class="calibre1">Mar.13: 15 Damda olan, evinden bir şey almak için aşağı inmesin, içeri girmesin.</p>

  <p class="calibre1"> </p>

  <p class="calibre1">Mar.13: 16 Tarlada olan, abasını almak için geri dönmesin.</p>

  <p class="calibre1"> </p>

  <p class="calibre1">Mar.13: 17 O günlerde gebe olan, çocuk emziren kadınların vay haline!</p>

  <p class="calibre1"> </p>

  <p class="calibre1">Mar.13: 18 Dua edin ki, kaçışınız kışa rastlamasın.</p>

  <p class="calibre1"> </p>

  <p class="calibre1">Mar.13: 19 Çünkü o günlerde öyle bir sıkıntı olacak ki, Tanrı'nın var ettiği yaratılışın başlangıcından bu yana böylesi olmamış, bundan sonra da olmayacaktır.</p>

  <p class="calibre1"> </p>

  <p class="calibre1">Mar.13: 20 Rab o günleri kısaltmamış olsaydı, hiç kimse kurtulamazdı. Ama Rab, seçilmiş olanlar, kendi seçtiği kişiler uğruna o günleri kısaltmıştır.</p>

  <p class="calibre1"> </p>

  <p class="calibre1">Mar.13: 21 Eğer o zaman biri size, 'İşte Mesih burada', ya da, 'İşte şurada' derse, inanmayın.</p>

  <p class="calibre1"> </p>

  <p class="calibre1">Mar.13: 22 Çünkü sahte mesihler, sahte peygamberler türeyecek; bunlar, belirtiler ve harikalar yapacaklar. Öyle ki, ellerinden gelse seçilmiş olanları saptıracaklar.</p>

  <p class="calibre1"> </p>

  <p class="calibre1">Mar.13: 23 Ama siz dikkatli olun. İşte size her şeyi önceden söylüyorum."</p>

  <p class="calibre1"> </p>

  <p class="calibre1">Mesih'in Tekrar Gelişi</p>

  <p class="calibre1">(Mat.24:29-35; Luk.21:25-33)</p>

  <p class="calibre1"> </p>

  <p class="calibre1">Mar.13: 24-25 "Ama o günlerde, o sıkıntıdan sonra, 'Güneş kararacak, Ay ışık vermez olacak, Yıldızlar gökten düşecek, Göksel güçler sarsılacak.'</p>

  <p class="calibre1"> </p>

  <p class="calibre1">Mar.13: 26 "O zaman İnsanoğlu'nun bulutlar içinde büyük güç ve görkemle geldiğini görecekler.</p>

  <p class="calibre1"> </p>

  <p class="calibre1">Mar.13: 27 İnsanoğlu o zaman meleklerini gönderecek, seçtiklerini yeryüzünün bir ucundan göğün öbür ucuna dek, dünyanın dört bucağından toplayacak.</p>

  <p class="calibre1"> </p>

  <p class="calibre1">Mar.13: 28 "İncir ağacından ders alın. Dalları filizlenip yaprakları sürünce, yaz mevsiminin yakın olduğunu anlarsınız.</p>

  <p class="calibre1"> </p>

  <p class="calibre1">Mar.13: 29 Aynı şekilde, bu olayların gerçekleştiğini gördüğünüzde bilin ki İnsanoğlu yakındır, kapıdadır.</p>

  <p class="calibre1"> </p>

  <p class="calibre1">Mar.13: 30 Size doğrusunu söyleyeyim, bütün bunlar olmadan bu kuşak ortadan kalkmayacak.</p>

  <p class="calibre1"> </p>

  <p class="calibre1">Mar.13: 31 Yer ve gök ortadan kalkacak, ama benim sözlerim asla ortadan kalkmayacaktır."</p>

  <p class="calibre1"> </p>

  <p class="calibre1">Bilinmeyen Gün ve Saat</p>

  <p class="calibre1">(Mat.24:36-44)</p>

  <p class="calibre1"> </p>

  <p class="calibre1">Mar.13: 32 "O günü ve o saati, ne gökteki melekler, ne de Oğul bilir; Baba'dan başka kimse bilmez.</p>

  <p class="calibre1"> </p>

  <p class="calibre1">Mar.13: 33 Dikkat edin, uyanık kalın, dua edin. Çünkü o anın ne zaman geleceğini bilemezsiniz.</p>

  <p class="calibre1"> </p>

  <p class="calibre1">Mar.13: 34 Bu, yolculuğa çıkan bir adamın durumuna benzer. Evinden ayrılırken kölelerine yetki ve görev verir, kapıdaki nöbetçiye de uyanık kalmasını buyurur.</p>

  <p class="calibre1"> </p>

  <p class="calibre1">Mar.13: 35 Siz de uyanık kalın. Çünkü ev sahibi ne zaman gelecek, akşam mı, gece yarısı mı, horoz öttüğünde mi, sabaha doğru mu, bilemezsiniz.</p>

  <p class="calibre1"> </p>

  <p class="calibre1">Mar.13: 36 Ansızın gelip sizi uykuda bulmasın!</p>

  <p class="calibre1"> </p>

  <p class="calibre1">Mar.13: 37 Size söylediklerimi herkese söylüyorum; uyanık kalın!"</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 14</p>

  <p class="calibre1"> </p>

  <p class="calibre1">İsa'nın Ölümü Yaklaşıyor</p>

  <p class="calibre1">(Mat.26:1-16; Luk.22:1-6; Yu.11:45-53)</p>

  <p class="calibre1"> </p>

  <p class="calibre1">Mar.14: 1 Fısıh ve Mayasız Ekmek Bayramı'na iki gün kalmıştı. Başkâhinlerle din bilginleri İsa'yı hileyle tutuklayıp öldürmenin bir yolunu arıyorlardı.</p>

  <p class="calibre1"> </p>

  <p class="calibre1">Mar.14: 2 "Bayramda olmasın, yoksa halk arasında kargaşalık çıkar" diyorlardı.</p>

  <p class="calibre1"> </p>

  <p class="calibre1">Mar.14: 3 İsa Beytanya'da cüzamlı Simun'un evinde sofrada otururken yanına bir kadın geldi. Kadın kaymaktaşından bir kap içinde çok değerli, saf hintsümbülü yağı getirmişti. Kabı kırarak yağı O'nun başına döktü.</p>

  <p class="calibre1"> </p>

  <p class="calibre1">Mar.14: 4-5 Bazıları buna kızdılar; birbirlerine, "Bu yağ niçin böyle boş yere harcandı? Üç yüz dinardan fazlaya satılabilir, parası yoksullara verilebilirdi" diyerek kadını azarlamaya başladılar.</p>

  <p class="calibre1"> </p>

  <p class="calibre1">Mar.14: 6 "Kadını rahat bırakın" dedi İsa. "Neden üzüyorsunuz onu? Benim için güzel bir şey yaptı.</p>

  <p class="calibre1"> </p>

  <p class="calibre1">Mar.14: 7 Yoksullar her zaman aranızdadır, dilediğiniz anda onlara yardım edebilirsiniz; ama ben her zaman aranızda olmayacağım.</p>

  <p class="calibre1"> </p>

  <p class="calibre1">Mar.14: 8 Kadın elinden geleni yaptı, beni gömülmeye hazırlamak üzere daha şimdiden bedenimi yağladı.</p>

  <p class="calibre1"> </p>

  <p class="calibre1">Mar.14: 9 Size doğrusunu söyleyeyim, Müjde dünyanın neresinde duyurulursa, bu kadının yaptığı da onun anılması için anlatılacak."</p>

  <p class="calibre1"> </p>

  <p class="calibre1">Mar.14: 10 Bu arada Onikiler'den biri olan Yahuda İskariot, İsa'yı ele vermek amacıyla başkâhinlerin yanına gitti.</p>

  <p class="calibre1"> </p>

  <p class="calibre1">Mar.14: 11 Onlar bunu işitince sevindiler, Yahuda'ya para vermeyi vaat ettiler. O da İsa'yı ele vermek için fırsat kollamaya başladı.</p>

  <p class="calibre1"> </p>

  <p class="calibre1">Fısıh Yemeği</p>

  <p class="calibre1">(Mat.26:17-30; Luk.22:7-23; Yu.13:21-30)</p>

  <p class="calibre1"> </p>

  <p class="calibre1">Mar.14: 12 Fısıh kurbanının kesildiği Mayasız Ekmek Bayramı'nın ilk günü öğrencileri İsa'ya, "Fısıh yemeğini yemen için nereye gidip hazırlık yapmamızı istersin?" diye sordular.</p>

  <p class="calibre1"> </p>

  <p class="calibre1">Mar.14: 13 O da öğrencilerinden ikisini şu sözlerle önden gönderdi: "Kente gidin, orada su testisi taşıyan bir adam çıkacak karşınıza. Onu izleyin.</p>

  <p class="calibre1"> </p>

  <p class="calibre1">Mar.14: 14 Adamın gideceği evin sahibine şöyle deyin: 'Öğretmen, öğrencilerimle birlikte Fısıh yemeğini yiyeceğim konuk odası nerede? diye soruyor.'</p>

  <p class="calibre1"> </p>

  <p class="calibre1">Mar.14: 15 Ev sahibi size üst katta döşenmiş, hazır büyük bir oda gösterecek. Orada bizim için hazırlık yapın."</p>

  <p class="calibre1"> </p>

  <p class="calibre1">Mar.14: 16 Öğrenciler yola çıkıp kente gittiler. Her şeyi, İsa'nın kendilerine söylediği gibi buldular ve Fısıh yemeği için hazırlık yaptılar.</p>

  <p class="calibre1"> </p>

  <p class="calibre1">Mar.14: 17 Akşam olunca İsa Onikiler'le birlikte geldi.</p>

  <p class="calibre1"> </p>

  <p class="calibre1">Mar.14: 18 Sofraya oturmuş yemek yerlerken İsa, "Size doğrusunu söyleyeyim" dedi, "Sizden biri, benimle yemek yiyen biri bana ihanet edecek."</p>

  <p class="calibre1"> </p>

  <p class="calibre1">Mar.14: 19 Onlar da kederlenerek birer birer kendisine, "Beni demek istemedin ya?" diye sormaya başladılar.</p>

  <p class="calibre1"> </p>

  <p class="calibre1">Mar.14: 20 İsa onlara, "Onikiler'den biridir, ekmeğini benimle birlikte sahana batırandır" dedi.</p>

  <p class="calibre1"> </p>

  <p class="calibre1">Mar.14: 21 "Evet, İnsanoğlu kendisi için yazılmış olduğu gibi gidiyor, ama İnsanoğlu'na ihanet edenin vay haline! O adam hiç doğmamış olsaydı, kendisi için daha iyi olurdu."</p>

  <p class="calibre1"> </p>

  <p class="calibre1">Mar.14: 22 İsa yemek sırasında eline ekmek aldı, şükredip ekmeği böldü ve, "Alın, bu benim bedenimdir" diyerek öğrencilerine verdi.</p>

  <p class="calibre1"> </p>

  <p class="calibre1">Mar.14: 23 Sonra bir kâse alıp şükretti ve bunu öğrencilerine verdi. Hepsi bundan içti.</p>

  <p class="calibre1"> </p>

  <p class="calibre1">Mar.14: 24 "Bu benim kanım" dedi İsa, "Birçokları uğruna akıtılan antlaşma kanıdır.</p>

  <p class="calibre1"> </p>

  <p class="calibre1">Mar.14: 25 Size doğrusunu söyleyeyim, Tanrı'nın Egemenliği'nde tazesini içeceğim o güne dek, asmanın ürününden bir daha içmeyeceğim."</p>

  <p class="calibre1"> </p>

  <p class="calibre1">Mar.14: 26 İlahi söyledikten sonra dışarı çıkıp Zeytin Dağı'na doğru gittiler.</p>

  <p class="calibre1"> </p>

  <p class="calibre1">Petrus'un İnkârı Önceden Bildiriliyor</p>

  <p class="calibre1">(Mat.26:31-35; Luk.22:31-34; Yu.13:36-38)</p>

  <p class="calibre1"> </p>

  <p class="calibre1">Mar.14: 27 Bu arada İsa öğrencilerine, "Hepiniz sendeleyip düşeceksiniz" dedi. "Çünkü şöyle yazılmıştır: 'Çobanı vuracağım, Koyunlar darmadağın olacak.'</p>

  <p class="calibre1"> </p>

  <p class="calibre1">Mar.14: 28 Ama ben dirildikten sonra sizden önce Celile'ye gideceğim."</p>

  <p class="calibre1"> </p>

  <p class="calibre1">Mar.14: 29 Petrus O'na, "Herkes sendeleyip düşse bile ben düşmem" dedi.</p>

  <p class="calibre1"> </p>

  <p class="calibre1">Mar.14: 30 "Sana doğrusunu söyleyeyim" dedi İsa, "Bugün, bu gece, horoz iki kez ötmeden sen beni üç kez inkâr edeceksin."</p>

  <p class="calibre1"> </p>

  <p class="calibre1">Mar.14: 31 Ama Petrus üsteleyerek, "Seninle birlikte ölmem gerekse bile seni asla inkâr etmem" dedi. Öğrencilerin hepsi de aynı şeyi söyledi.</p>

  <p class="calibre1"> </p>

  <p class="calibre1">Getsemani Bahçesinde</p>

  <p class="calibre1">(Mat.26:36-46; Luk.22:39-46)</p>

  <p class="calibre1"> </p>

  <p class="calibre1">Mar.14: 32 Sonra Getsemani denilen yere geldiler. İsa öğrencilerine, "Ben dua ederken siz burada oturun" dedi.</p>

  <p class="calibre1"> </p>

  <p class="calibre1">Mar.14: 33 Petrus'u, Yakup'u ve Yuhanna'yı yanına aldı. Hüzünlenmeye ve ağır bir sıkıntı duymaya başlamıştı.</p>

  <p class="calibre1"> </p>

  <p class="calibre1">Mar.14: 34 Onlara, "Ölesiye kederliyim" dedi. "Burada kalın, uyanık durun."</p>

  <p class="calibre1"> </p>

  <p class="calibre1">Mar.14: 35 Biraz ilerledi, yüzüstü yere kapanıp dua etmeye başladı. "Mümkünse o saati yaşamayayım" dedi.</p>

  <p class="calibre1"> </p>

  <p class="calibre1">Mar.14: 36 "Abba , Baba, senin için her şey mümkün, bu kâseyi benden uzaklaştır. Ama benim değil, senin istediğin olsun."</p>

  <p class="calibre1"> </p>

  <p class="calibre1">Mar.14: 37 Öğrencilerinin yanına döndüğünde onları uyumuş buldu. Petrus'a, "Simun" dedi, "Uyuyor musun? Bir saat uyanık kalamadın mı?</p>

  <p class="calibre1"> </p>
</body>
</html>
