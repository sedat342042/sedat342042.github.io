<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="Atlantis Word Processor 1.6.5.2" name="Generator" />
  <link href="../Styles/stylesheet.css" rel="stylesheet" type="text/css" />

  <title></title>
  
<style type="text/css">
@page { margin-bottom: 5.000000pt; margin-top: 5.000000pt; }
                @font-face {
    font-family: "Arial";
    font-style: normal;
    font-weight: bold;
    src: url(../Fonts/ARIALBD.TTF)
    }

                @font-face {
    font-family: "Arial";
    font-style: normal;
    font-weight: normal;
    src: url(../Fonts/ARIAL.TTF)
    }
</style>
</head>

<body class="calibre">
  <p class="calibre1">Luk.16: 30 "Zengin adam, 'Hayır, İbrahim baba, dinlemezler!' dedi. 'Ancak ölüler arasından biri onlara giderse, tövbe ederler.'</p>

  <p class="calibre1"> </p>

  <p class="calibre1">Luk.16: 31 "İbrahim ona, 'Eğer Musa ile peygamberleri dinlemezlerse, ölüler arasından biri dirilse bile ikna olmazlar' dedi."</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 17</p>

  <p class="calibre1"> </p>

  <p class="calibre1">Günah, İman ve Görev</p>

  <p class="calibre1">(Mat.18:6-7; Mar.9:42)</p>

  <p class="calibre1"> </p>

  <p class="calibre1">Luk.17: 1 İsa öğrencilerine şöyle dedi: "İnsanı günaha düşüren tuzakların olması kaçınılmazdır. Ama bu tuzaklara aracılık eden kişinin vay haline!</p>

  <p class="calibre1"> </p>

  <p class="calibre1">Luk.17: 2 Böyle bir kişi bu küçüklerden birini günaha düşüreceğine, boynuna bir değirmen taşı geçirilip denize atılsa, kendisi için daha iyi olur.</p>

  <p class="calibre1"> </p>

  <p class="calibre1">Luk.17: 3 Yaşantınıza dikkat edin! Kardeşiniz günah işlerse, onu azarlayın; tövbe ederse, bağışlayın.</p>

  <p class="calibre1"> </p>

  <p class="calibre1">Luk.17: 4 Günde yedi kez size karşı günah işler ve yedi kez size gelip, 'Tövbe ediyorum' derse, onu bağışlayın."</p>

  <p class="calibre1"> </p>

  <p class="calibre1">Luk.17: 5 Elçiler Rab'be, "İmanımızı artır!" dediler.</p>

  <p class="calibre1"> </p>

  <p class="calibre1">Luk.17: 6 Rab şöyle dedi: "Bir hardal tanesi kadar imanınız olsa, şu dut ağacına, 'Kökünden sökül ve denizin içine dikil' dersiniz, o da sözünüzü dinler.</p>

  <p class="calibre1"> </p>

  <p class="calibre1">Luk.17: 7 "Hanginizin çift süren ya da çobanlık eden bir kölesi olur da, tarladan dönüşünde ona, 'Çabuk gel, sofraya otur' der?</p>

  <p class="calibre1"> </p>

  <p class="calibre1">Luk.17: 8 Tersine ona, 'Yemeğimi hazırla, kuşağını bağla, ben yiyip içerken bana hizmet et. Sonra sen yiyip içersin' demez mi?</p>

  <p class="calibre1"> </p>

  <p class="calibre1">Luk.17: 9 Verdiği buyrukları yerine getirdi diye köleye teşekkür eder mi?</p>

  <p class="calibre1"> </p>

  <p class="calibre1">Luk.17: 10 Siz de böylece, size verilen buyrukların hepsini yerine getirdikten sonra, 'Biz değersiz kullarız; sadece yapmamız gerekeni yaptık' deyin."</p>

  <p class="calibre1"> </p>

  <p class="calibre1">On Cüzamlı</p>

  <p class="calibre1"> </p>

  <p class="calibre1">Luk.17: 11 Yeruşalim'e doğru yoluna devam eden İsa, Samiriye ile Celile arasındaki sınır bölgesinden geçiyordu.</p>

  <p class="calibre1"> </p>

  <p class="calibre1">Luk.17: 12-13 Köyün birine girerken O'nu cüzamlı on adam karşıladı. Bunlar uzakta durarak, "İsa, Efendimiz, halimize acı!" diye seslendiler.</p>

  <p class="calibre1"> </p>

  <p class="calibre1">Luk.17: 14 İsa onları görünce, "Gidin, kâhinlere görünün" dedi. Adamlar yolda giderken cüzamdan temizlendiler.</p>

  <p class="calibre1"> </p>

  <p class="calibre1">Luk.17: 15-16 Onlardan biri, iyileştiğini görünce yüksek sesle Tanrı'yı yücelterek geri döndü, yüzüstü İsa'nın ayaklarına kapanıp O'na teşekkür etti. Bu adam Samiriyeli'ydi .</p>

  <p class="calibre1"> </p>

  <p class="calibre1">Luk.17: 17 İsa, "İyileşenler on kişi değil miydi?" diye sordu. "Öbür dokuzu nerede?</p>

  <p class="calibre1"> </p>

  <p class="calibre1">Luk.17: 18 Tanrı'yı yüceltmek için bu yabancıdan başka geri dönen olmadı mı?"</p>

  <p class="calibre1"> </p>

  <p class="calibre1">Luk.17: 19 Sonra adama, "Ayağa kalk, git" dedi. "İmanın seni kurtardı."</p>

  <p class="calibre1"> </p>

  <p class="calibre1">Tanrı'nın Egemenliği Ne Zaman Gelecek?</p>

  <p class="calibre1">(Mat.24:23-28,37-41)</p>

  <p class="calibre1"> </p>

  <p class="calibre1">Luk.17: 20 Ferisiler İsa'ya, "Tanrı'nın Egemenliği ne zaman gelecek?" diye sordular. İsa onlara şöyle yanıt verdi: "Tanrı'nın Egemenliği göze görünür bir şekilde gelmez.</p>

  <p class="calibre1"> </p>

  <p class="calibre1">Luk.17: 21 İnsanlar da, 'İşte burada' ya da, 'İşte şurada' demeyecekler. Çünkü Tanrı'nın Egemenliği içinizdedir."</p>

  <p class="calibre1"> </p>

  <p class="calibre1">Luk.17: 22 İsa öğrencilerine şöyle dedi: "Öyle günler gelecek ki, İnsanoğlu'nun günlerinden birini görmeyi özleyeceksiniz, ama görmeyeceksiniz.</p>

  <p class="calibre1"> </p>

  <p class="calibre1">Luk.17: 23 İnsanlar size, 'İşte orada', 'İşte burada' diyecekler. Gitmeyin, onların arkasından koşmayın.</p>

  <p class="calibre1"> </p>

  <p class="calibre1">Luk.17: 24 Şimşek çakıp göğü bir ucundan öbür ucuna dek nasıl aydınlatırsa, İnsanoğlu kendi gününde öyle olacaktır.</p>

  <p class="calibre1"> </p>

  <p class="calibre1">Luk.17: 25 Ama önce O'nun çok acı çekmesi ve bu kuşak tarafından reddedilmesi gerekir.</p>

  <p class="calibre1"> </p>

  <p class="calibre1">Luk.17: 26 "Nuh'un günlerinde nasıl olduysa, İnsanoğlu'nun günlerinde de öyle olacak.</p>

  <p class="calibre1"> </p>

  <p class="calibre1">Luk.17: 27 Nuh'un gemiye bindiği güne dek insanlar yiyip içiyor, evlenip evlendiriliyorlardı. Sonra tufan gelip hepsini yok etti.</p>

  <p class="calibre1"> </p>

  <p class="calibre1">Luk.17: 28 Lut'un günlerinde de durum aynıydı. İnsanlar yiyip içiyor, alıp satıyor, tohum ekiyor, ev yapıyorlardı.</p>

  <p class="calibre1"> </p>

  <p class="calibre1">Luk.17: 29 Ama Lut'un Sodom'dan ayrıldığı gün gökten ateşle kükürt yağdı ve hepsini yok etti.</p>

  <p class="calibre1"> </p>

  <p class="calibre1">Luk.17: 30 "İnsanoğlu'nun ortaya çıkacağı gün durum aynı olacaktır.</p>

  <p class="calibre1"> </p>

  <p class="calibre1">Luk.17: 31 O gün damda olan, evdeki eşyalarını almak için aşağı inmesin. Tarlada olan da geri dönmesin.</p>

  <p class="calibre1"> </p>

  <p class="calibre1">Luk.17: 32 Lut'un karısını hatırlayın!</p>

  <p class="calibre1"> </p>

  <p class="calibre1">Luk.17: 33 Canını esirgemek isteyen onu yitirecek. Canını yitiren ise onu yaşatacaktır.</p>

  <p class="calibre1"> </p>

  <p class="calibre1">Luk.17: 34 Size şunu söyleyeyim, o gece aynı yatakta olan iki kişiden biri alınacak, öbürü bırakılacak.</p>

  <p class="calibre1"> </p>

  <p class="calibre1">Luk.17: 35-36 Birlikte buğday öğüten iki kadından biri alınacak, öbürü bırakılacak."</p>

  <p class="calibre1"> </p>

  <p class="calibre1">Luk.17: 37 Onlar İsa'ya, "Bu olaylar nerede olacak, Rab?" diye sordular. O da onlara, "Leş neredeyse, akbabalar da oraya üşüşecek" dedi.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 18</p>

  <p class="calibre1"> </p>

  <p class="calibre1">Sürekli Dua</p>

  <p class="calibre1"> </p>

  <p class="calibre1">Luk.18: 1-2 İsa öğrencilerine, hiç usanmadan, her zaman dua etmeleri gerektiğini belirten şu benzetmeyi anlattı: "Kentin birinde Tanrı'dan korkmayan, insana saygı duymayan bir yargıç vardı.</p>

  <p class="calibre1"> </p>

  <p class="calibre1">Luk.18: 3 Yine o kentte bir dul kadın vardı. Yargıca sürekli gidip, 'Davacı olduğum kişiden hakkımı al' diyordu.</p>

  <p class="calibre1"> </p>

  <p class="calibre1">Luk.18: 4-5 "Yargıç bir süre ilgisiz kaldı. Ama sonunda kendi kendine, 'Ben her ne kadar Tanrı'dan korkmaz, insana saygı duymazsam da, bu dul kadın beni rahatsız ettiği için hakkını alacağım. Yoksa sürekli gelip beni canımdan bezdirecek' dedi."</p>

  <p class="calibre1"> </p>

  <p class="calibre1">Luk.18: 6 Rab şöyle devam etti: "Adaletsiz yargıcın ne söylediğini duydunuz.</p>

  <p class="calibre1"> </p>

  <p class="calibre1">Luk.18: 7 Tanrı da, gece gündüz kendisine yakaran seçilmişlerinin hakkını almayacak mı? Onları çok bekletecek mi?</p>

  <p class="calibre1"> </p>

  <p class="calibre1">Luk.18: 8 Size şunu söyleyeyim, onların hakkını tez alacaktır. Ama İnsanoğlu geldiği zaman acaba yeryüzünde iman bulacak mı?"</p>

  <p class="calibre1"> </p>

  <p class="calibre1">Ferisi ve Vergi Görevlisi</p>

  <p class="calibre1"> </p>

  <p class="calibre1">Luk.18: 9-10 Kendi doğruluklarına güvenip başkalarına tepeden bakan bazı kişilere İsa şu benzetmeyi anlattı: "Biri Ferisi , öbürü vergi görevlisi iki kişi dua etmek üzere tapınağa çıktı.</p>

  <p class="calibre1"> </p>

  <p class="calibre1">Luk.18: 11 Ferisi ayakta kendi kendine şöyle dua etti: 'Tanrım, öbür insanlara -soygunculara, hak yiyenlere, zina edenlere- ya da şu vergi görevlisine benzemediğim için sana şükrederim.</p>

  <p class="calibre1"> </p>

  <p class="calibre1">Luk.18: 12 Haftada iki gün oruç tutuyor, bütün kazancımın ondalığını veriyorum.'</p>

  <p class="calibre1"> </p>

  <p class="calibre1">Luk.18: 13 "Vergi görevlisi ise uzakta durdu, gözlerini göğe kaldırmak bile istemiyordu, ancak göğsünü döverek, 'Tanrım, ben günahkâra merhamet et' diyordu.</p>

  <p class="calibre1"> </p>

  <p class="calibre1">Luk.18: 14 "Size şunu söyleyeyim, Ferisi değil, bu adam aklanmış olarak evine döndü. Çünkü kendini yücelten herkes alçaltılacak, kendini alçaltan ise yüceltilecektir."</p>

  <p class="calibre1"> </p>

  <p class="calibre1">İsa Küçük Çocukları Kutsuyor</p>

  <p class="calibre1">(Mat.19:13-15; Mar.10:13-16)</p>

  <p class="calibre1"> </p>

  <p class="calibre1">Luk.18: 15 Bazıları bebekleri bile İsa'ya getiriyor, onlara dokunmasını istiyorlardı. Bunu gören öğrenciler onları azarladılar.</p>

  <p class="calibre1"> </p>

  <p class="calibre1">Luk.18: 16 Ama İsa çocukları yanına çağırarak, "Bırakın, çocuklar bana gelsin, onlara engel olmayın!" dedi. "Çünkü Tanrı'nın Egemenliği böylelerinindir.</p>

  <p class="calibre1"> </p>

  <p class="calibre1">Luk.18: 17 Size doğrusunu söyleyeyim, Tanrı'nın Egemenliği'ni bir çocuk gibi kabul etmeyen, bu egemenliğe asla giremez."</p>

  <p class="calibre1"> </p>

  <p class="calibre1">Zenginlik ve Sonsuz Yaşam</p>

  <p class="calibre1">(Mat.19:16-30; Mar.10:17-31)</p>

  <p class="calibre1"> </p>

  <p class="calibre1">Luk.18: 18 İleri gelenlerden biri İsa'ya, "İyi öğretmenim, sonsuz yaşama kavuşmak için ne yapmalıyım?" diye sordu.</p>

  <p class="calibre1"> </p>

  <p class="calibre1">Luk.18: 19 İsa, "Bana neden iyi diyorsun?" dedi. "İyi olan yalnız biri var, O da Tanrı'dır.</p>

  <p class="calibre1"> </p>

  <p class="calibre1">Luk.18: 20 O'nun buyruklarını biliyorsun: 'Zina etmeyeceksin, adam öldürmeyeceksin, çalmayacaksın, yalan yere tanıklık etmeyeceksin, annene babana saygı göstereceksin.'"</p>

  <p class="calibre1"> </p>

  <p class="calibre1">Luk.18: 21 "Bunların hepsini gençliğimden beri yerine getiriyorum" dedi adam.</p>

  <p class="calibre1"> </p>

  <p class="calibre1">Luk.18: 22 İsa bunu duyunca ona, "Hâlâ bir eksiğin var" dedi. "Neyin varsa hepsini sat, parasını yoksullara dağıt; böylece göklerde hazinen olur. Sonra gel, beni izle."</p>

  <p class="calibre1"> </p>

  <p class="calibre1">Luk.18: 23 Adam bu sözleri duyunca çok üzüldü. Çünkü son derece zengindi.</p>

  <p class="calibre1"> </p>

  <p class="calibre1">Luk.18: 24 Onun üzüntüsünü gören İsa, "Varlıklı kişilerin Tanrı Egemenliği'ne girmesi ne kadar güç!" dedi.</p>

  <p class="calibre1"> </p>

  <p class="calibre1">Luk.18: 25 "Nitekim devenin iğne deliğinden geçmesi, zenginin Tanrı Egemenliği'ne girmesinden daha kolaydır."</p>

  <p class="calibre1"> </p>

  <p class="calibre1">Luk.18: 26 Bunu işitenler, "Öyleyse kim kurtulabilir?" dediler.</p>

  <p class="calibre1"> </p>

  <p class="calibre1">Luk.18: 27 İsa, "İnsanlar için imkânsız olan, Tanrı için mümkündür" dedi.</p>

  <p class="calibre1"> </p>

  <p class="calibre1">Luk.18: 28 Petrus, "Bak, biz her şeyimizi bırakıp senin ardından geldik" dedi.</p>

  <p class="calibre1"> </p>

  <p class="calibre1">Luk.18: 29-30 İsa onlara şöyle dedi: "Size doğrusunu söyleyeyim, Tanrı'nın Egemenliği uğruna evini, karısını, kardeşlerini, annesiyle babasını ya da çocuklarını bırakıp da bu çağda bunların kat kat fazlasına ve gelecek çağda sonsuz yaşama kavuşmayacak hiç kimse yoktur."</p>

  <p class="calibre1"> </p>

  <p class="calibre1">İsa Ölüp Dirileceğini Üçüncü Kez Bildiriyor</p>

  <p class="calibre1">(Mat.20:17-19; Mar.10:32-34)</p>

  <p class="calibre1"> </p>

  <p class="calibre1">Luk.18: 31 İsa, Onikiler'i bir yana çekip onlara şöyle dedi: "Şimdi Yeruşalim'e gidiyoruz. Peygamberlerin İnsanoğlu'yla ilgili yazdıklarının tümü yerine gelecektir.</p>

  <p class="calibre1"> </p>

  <p class="calibre1">Luk.18: 32-33 O, öteki uluslara teslim edilecek. O'nunla alay edecek, O'na hakaret edecekler; üzerine tükürecek ve O'nu kamçılayıp öldürecekler. Ne var ki O, üçüncü gün dirilecek."</p>

  <p class="calibre1"> </p>

  <p class="calibre1">Luk.18: 34 Öğrenciler bu sözlerden hiçbir şey anlamadılar. Bu sözlerin anlamı onlardan gizlenmişti, anlatılanları kavrayamıyorlardı.</p>

  <p class="calibre1"> </p>

  <p class="calibre1">Bir Körün Gözleri Açılıyor</p>

  <p class="calibre1">(Mat.20:29-34; Mar.10:46-52)</p>

  <p class="calibre1"> </p>

  <p class="calibre1">Luk.18: 35 İsa Eriha'ya yaklaşırken kör bir adam yol kenarında oturmuş dileniyordu.</p>

  <p class="calibre1"> </p>

  <p class="calibre1">Luk.18: 36 Adam oradan geçen kalabalığı duyunca, "Ne oluyor?" diye sordu.</p>

  <p class="calibre1"> </p>

  <p class="calibre1">Luk.18: 37 Ona, "Nasıralı İsa geçiyor" dediler.</p>

  <p class="calibre1"> </p>

  <p class="calibre1">Luk.18: 38 O da, "Ey Davut Oğlu İsa, halime acı!" diye bağırdı.</p>

  <p class="calibre1"> </p>

  <p class="calibre1">Luk.18: 39 Önden gidenler onu azarlayarak susturmak istedilerse de o, "Ey Davut Oğlu, halime acı!" diyerek daha çok bağırdı.</p>

  <p class="calibre1"> </p>

  <p class="calibre1">Luk.18: 40-41 İsa durup adamın kendisine getirilmesini buyurdu. Adam yaklaşınca İsa, "Senin için ne yapmamı istiyorsun?" diye sordu. O da, "Ya Rab, gözlerim görsün" dedi.</p>

  <p class="calibre1"> </p>

  <p class="calibre1">Luk.18: 42 İsa, "Gözlerin görsün" dedi. "İmanın seni kurtardı."</p>

  <p class="calibre1"> </p>

  <p class="calibre1">Luk.18: 43 Adam o anda yeniden görmeye başladı ve Tanrı'yı yücelterek İsa'nın ardından gitti. Bunu gören bütün halk Tanrı'ya övgüler sundu.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 19</p>

  <p class="calibre1"> </p>

  <p class="calibre1">İsa ile Zakkay</p>

  <p class="calibre1"> </p>

  <p class="calibre1">Luk.19: 1 İsa Eriha'ya girdi. Kentin içinden geçiyordu.</p>

  <p class="calibre1"> </p>

  <p class="calibre1">Luk.19: 2 Orada vergi görevlilerinin başı olan, Zakkay adında zengin bir adam vardı.</p>

  <p class="calibre1"> </p>

  <p class="calibre1">Luk.19: 3 İsa'nın kim olduğunu görmek istiyor, ama boyu kısa olduğu için kalabalıktan ötürü göremiyordu.</p>

  <p class="calibre1"> </p>

  <p class="calibre1">Luk.19: 4 İsa'yı görebilmek için önden koşup bir yabanıl incir ağacına tırmandı. Çünkü İsa oradan geçecekti.</p>

  <p class="calibre1"> </p>

  <p class="calibre1">Luk.19: 5 İsa oraya varınca yukarı bakıp, "Zakkay, çabuk aşağı in!" dedi. "Bugün senin evinde kalmam gerekiyor."</p>

  <p class="calibre1"> </p>

  <p class="calibre1">Luk.19: 6 Zakkay hızla aşağı indi ve sevinç içinde İsa'yı evine buyur etti.</p>

  <p class="calibre1"> </p>

  <p class="calibre1">Luk.19: 7 Bunu görenlerin hepsi söylenmeye başladı: "Gidip günahkâr birine konuk oldu!" dediler.</p>

  <p class="calibre1"> </p>

  <p class="calibre1">Luk.19: 8 Zakkay ayağa kalkıp Rab'be şöyle dedi: "Ya Rab, işte malımın yarısını yoksullara veriyorum. Bir kimseden haksızlıkla bir şey aldımsa, dört katını geri vereceğim."</p>

  <p class="calibre1"> </p>

  <p class="calibre1">Luk.19: 9 İsa dedi ki, "Bu ev bugün kurtuluşa kavuştu. Çünkü bu adam da İbrahim'in oğludur.</p>

  <p class="calibre1"> </p>

  <p class="calibre1">Luk.19: 10 Nitekim İnsanoğlu , kaybolanı arayıp kurtarmak için geldi."</p>

  <p class="calibre1"> </p>

  <p class="calibre1">Güvenilirlik Sınavı</p>

  <p class="calibre1">(Mat.25:14-30)</p>

  <p class="calibre1"> </p>

  <p class="calibre1">Luk.19: 11 Oradakiler bu sözleri dinlerken İsa konuşmasını bir benzetmeyle sürdürdü. Çünkü Yeruşalim'e yaklaşmıştı ve onlar, Tanrı'nın Egemenliği'nin hemen ortaya çıkacağını sanıyorlardı.</p>

  <p class="calibre1"> </p>

  <p class="calibre1">Luk.19: 12 Bu nedenle İsa şöyle dedi: "Soylu bir adam, kral atanıp dönmek üzere uzak bir ülkeye gitti.</p>

  <p class="calibre1"> </p>

  <p class="calibre1">Luk.19: 13 Gitmeden önce kölelerinden onunu çağırıp onlara birer mina verdi. 'Ben dönünceye dek bu paraları işletin' dedi.</p>

  <p class="calibre1"> </p>

  <p class="calibre1">Luk.19: 14 "Ne var ki, ülkesinin halkı adamdan nefret ediyordu. Arkasından temsilciler göndererek, 'Bu adamın üzerimize kral olmasını istemiyoruz' diye haber ilettiler.</p>

  <p class="calibre1"> </p>

  <p class="calibre1">Luk.19: 15 "Adam kral atanmış olarak geri döndüğünde, parayı vermiş olduğu köleleri çağırtıp ne kazandıklarını öğrenmek istedi.</p>

  <p class="calibre1"> </p>

  <p class="calibre1">Luk.19: 16 Birincisi geldi, 'Efendimiz' dedi, 'Senin bir minan on mina daha kazandı.'</p>

  <p class="calibre1"> </p>

  <p class="calibre1">Luk.19: 17 "Efendisi ona, 'Aferin, iyi köle!' dedi. 'En küçük işte güvenilir olduğunu gösterdiğin için on kent üzerinde yetkili olacaksın.'</p>

  <p class="calibre1"> </p>

  <p class="calibre1">Luk.19: 18 "İkincisi gelip, 'Efendimiz, senin bir minan beş mina daha kazandı' dedi.</p>

  <p class="calibre1"> </p>

  <p class="calibre1">Luk.19: 19 "Efendisi ona da, 'Sen beş kent üzerinde yetkili olacaksın' dedi.</p>

  <p class="calibre1"> </p>

  <p class="calibre1">Luk.19: 20 "Başka biri geldi, 'Efendimiz' dedi, 'İşte senin minan! Onu bir mendile sarıp sakladım.</p>

  <p class="calibre1"> </p>

  <p class="calibre1">Luk.19: 21 Çünkü senden korktum, sert adamsın; kendinden koymadığını alır, ekmediğini biçersin.'</p>

  <p class="calibre1"> </p>

  <p class="calibre1">Luk.19: 22 "Efendisi ona, 'Ey kötü köle, seni kendi ağzından çıkan sözle yargılayacağım' dedi. 'Kendinden koymadığını alan, ekmediğini biçen sert bir adam olduğumu bildiğine göre,</p>

  <p class="calibre1"> </p>

  <p class="calibre1">Luk.19: 23 neden paramı faize vermedin? Ben de geldiğimde onu faiziyle geri alırdım.'</p>

  <p class="calibre1"> </p>

  <p class="calibre1">Luk.19: 24 "Sonra çevrede duranlara, 'Elindeki minayı alın, on minası olana verin' dedi.</p>

  <p class="calibre1"> </p>

  <p class="calibre1">Luk.19: 25 "Ona, 'Efendimiz' dediler, 'Onun zaten on minası var!'</p>

  <p class="calibre1"> </p>

  <p class="calibre1">Luk.19: 26 "O da, 'Size şunu söyleyeyim, kimde varsa ona daha çok verilecek. Ama kimde yoksa, kendisinde olan da elinden alınacak' dedi.</p>

  <p class="calibre1"> </p>

  <p class="calibre1">Luk.19: 27 'Beni kral olarak istemeyen o düşmanlarıma gelince, onları buraya getirin ve gözümün önünde kılıçtan geçirin!'"</p>

  <p class="calibre1"> </p>

  <p class="calibre1">İsa'nın Yeruşalim'e Girişi</p>

  <p class="calibre1">(Mat.21:1-11; Mar.11:1-11; Yu.12:12-19)</p>

  <p class="calibre1"> </p>

  <p class="calibre1">Luk.19: 28 İsa, bu sözleri söyledikten sonra önden yürüyerek Yeruşalim'e doğru ilerledi.</p>

  <p class="calibre1"> </p>

  <p class="calibre1">Luk.19: 29-30 Zeytin Dağı'nın yamacındaki Beytfaci ile Beytanya'ya yaklaştığında iki öğrencisini önden gönderdi. Onlara, "Karşıdaki köye gidin" dedi, "Köye girince, üzerine daha hiç kimsenin binmediği, bağlı duran bir sıpa bulacaksınız. Onu çözüp bana getirin.</p>

  <p class="calibre1"> </p>

  <p class="calibre1">Luk.19: 31 Biri size, 'Onu niçin çözüyorsunuz?' diye sorarsa, 'Rab'bin ona ihtiyacı var' dersiniz."</p>

  <p class="calibre1"> </p>

  <p class="calibre1">Luk.19: 32 Gönderilen öğrenciler gittiler, her şeyi İsa'nın kendilerine anlattığı gibi buldular.</p>

  <p class="calibre1"> </p>

  <p class="calibre1">Luk.19: 33 Sıpayı çözerlerken hayvanın sahipleri onlara, "Sıpayı niye çözüyorsunuz?" dediler.</p>

  <p class="calibre1"> </p>

  <p class="calibre1">Luk.19: 34 Onlar da, "Rab'bin ona ihtiyacı var" karşılığını verdiler.</p>

  <p class="calibre1"> </p>

  <p class="calibre1">Luk.19: 35 Sıpayı İsa'ya getirdiler, üzerine kendi giysilerini atarak İsa'yı üstüne bindirdiler.</p>

  <p class="calibre1"> </p>

  <p class="calibre1">Luk.19: 36 İsa ilerlerken halk, giysilerini yola seriyordu.</p>

  <p class="calibre1"> </p>

  <p class="calibre1">Luk.19: 37 İsa Zeytin Dağı'ndan aşağı inen yola yaklaştığı sırada, öğrencilerinden oluşan kalabalığın tümü, görmüş oldukları bütün mucizelerden ötürü, sevinç içinde yüksek sesle Tanrı'yı övmeye başladılar.</p>

  <p class="calibre1"> </p>

  <p class="calibre1">Luk.19: 38 "Rab'bin adıyla gelen Kral'a övgüler olsun! Gökte esenlik, en yücelerde yücelik olsun!" diyorlardı.</p>

  <p class="calibre1"> </p>

  <p class="calibre1">Luk.19: 39 Kalabalığın içinden bazı Ferisiler O'na, "Öğretmen, öğrencilerini sustur!" dediler.</p>

  <p class="calibre1"> </p>

  <p class="calibre1">Luk.19: 40 İsa, "Size şunu söyleyeyim, bunlar susacak olsa, taşlar bağıracaktır!" diye karşılık verdi.</p>

  <p class="calibre1"> </p>

  <p class="calibre1">İsa Yeruşalim için Ağlıyor</p>

  <p class="calibre1"> </p>

  <p class="calibre1">Luk.19: 41 İsa Yeruşalim'e yaklaşıp kenti görünce ağladı.</p>

  <p class="calibre1"> </p>

  <p class="calibre1">Luk.19: 42 "Keşke bugün sen de esenliğe giden yolu bilseydin" dedi. "Ama şimdilik bu senin gözlerinden gizlendi.</p>

  <p class="calibre1"> </p>

  <p class="calibre1">Luk.19: 43 Senin için öyle günler gelecek ki, düşmanların seni setlerle çevirecek, kuşatıp her yandan sıkıştıracaklar.</p>

  <p class="calibre1"> </p>

  <p class="calibre1">Luk.19: 44 Seni de, bağrındaki çocukları da yere çalacaklar. Sende taş üstünde taş bırakmayacaklar. Çünkü Tanrı'nın senin yardımına geldiği zamanı farketmedin."</p>

  <p class="calibre1"> </p>

  <p class="calibre1">İsa Satıcıları Tapınaktan Kovuyor</p>

  <p class="calibre1">(Mat.21:12-17; Mar.11:15-19; Yu.2:12-22)</p>

  <p class="calibre1"> </p>

  <p class="calibre1">Luk.19: 45 Sonra İsa tapınağın avlusuna girerek satıcıları dışarı kovmaya başladı.</p>

  <p class="calibre1"> </p>

  <p class="calibre1">Luk.19: 46 Onlara, "'Evim dua evi olacak' diye yazılmıştır. Ama siz onu haydut inine çevirdiniz" dedi.</p>

  <p class="calibre1"> </p>

  <p class="calibre1">Luk.19: 47-48 İsa her gün tapınakta öğretiyordu. Başkâhinler, din bilginleri ve halkın ileri gelenleri ise O'nu yok etmek istiyor, ama bunu nasıl yapacaklarını bilemiyorlardı. Çünkü bütün halk O'nu can kulağıyla dinliyordu.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 20</p>

  <p class="calibre1"> </p>

  <p class="calibre1">İsa'nın Yetkisi</p>

  <p class="calibre1">(Mat.21:23-27; Mar.11:27-33)</p>

  <p class="calibre1"> </p>

  <p class="calibre1">Luk.20: 1 O günlerden birinde, İsa tapınakta halka öğretip Müjde'yi duyururken, başkâhinler ve din bilginleri , ileri gelenlerle birlikte çıkageldiler.</p>

  <p class="calibre1"> </p>

  <p class="calibre1">Luk.20: 2 O'na, "Söyle bize, bunları hangi yetkiyle yapıyorsun? Bu yetkiyi sana kim verdi?" diye sordular.</p>

  <p class="calibre1"> </p>

  <p class="calibre1">Luk.20: 3-4 İsa onlara şu karşılığı verdi: "Ben de size bir soru soracağım. Söyleyin bana, Yahya'nın vaftiz etme yetkisi Tanrı'dan mıydı, insanlardan mı?"</p>

  <p class="calibre1"> </p>

  <p class="calibre1">Luk.20: 5 Bunu aralarında şöyle tartıştılar: "'Tanrı'dan' dersek, 'Ona niçin inanmadınız?' diyecek.</p>

  <p class="calibre1"> </p>

  <p class="calibre1">Luk.20: 6 Yok eğer 'İnsanlardan' dersek, bütün halk bizi taşa tutacak. Çünkü Yahya'nın peygamber olduğuna inanmışlardır."</p>

  <p class="calibre1"> </p>

  <p class="calibre1">Luk.20: 7 Sonunda, "Nereden olduğunu bilmiyoruz" yanıtını verdiler.</p>

  <p class="calibre1"> </p>

  <p class="calibre1">Luk.20: 8 İsa da onlara, "Ben de size bunları hangi yetkiyle yaptığımı söylemeyeceğim" dedi.</p>

  <p class="calibre1"> </p>

  <p class="calibre1">Bağ Kiracıları Benzetmesi</p>

  <p class="calibre1">(Mat.21:33-46; Mar.12:1-12)</p>

  <p class="calibre1"> </p>

  <p class="calibre1">Luk.20: 9 İsa sözüne devam ederek halka şu benzetmeyi anlattı: "Adamın biri bağ dikti, bunu bağcılara kiralayıp uzun süre yolculuğa çıktı.</p>

  <p class="calibre1"> </p>

  <p class="calibre1">Luk.20: 10 Mevsimi gelince, bağın ürününden payına düşeni vermeleri için bağcılara bir köle yolladı. Ama bağcılar köleyi dövüp eli boş gönderdiler.</p>

  <p class="calibre1"> </p>

  <p class="calibre1">Luk.20: 11 Bağ sahibi başka bir köle daha yolladı. Bağcılar onu da dövdüler, aşağılayıp eli boş gönderdiler.</p>

  <p class="calibre1"> </p>

  <p class="calibre1">Luk.20: 12 Adam bir üçüncüsünü yolladı, bağcılar onu da yaralayıp kovdular.</p>

  <p class="calibre1"> </p>

  <p class="calibre1">Luk.20: 13 "Bağın sahibi, 'Ne yapacağım?' dedi. 'Sevgili oğlumu göndereyim. Belki onu sayarlar.'</p>

  <p class="calibre1"> </p>

  <p class="calibre1">Luk.20: 14 "Ama bağcılar onu görünce aralarında şöyle konuştular: 'Mirasçı budur; onu öldürelim de miras bize kalsın.'</p>

  <p class="calibre1"> </p>

  <p class="calibre1">Luk.20: 15 Böylece, onu bağdan dışarı atıp öldürdüler. "Bu durumda bağın sahibi onlara ne yapacak?</p>

  <p class="calibre1"> </p>

  <p class="calibre1">Luk.20: 16 Gelip o bağcıları yok edecek, bağı da başkalarına verecek." Halk bunu duyunca, "Tanrı korusun!" dedi.</p>

  <p class="calibre1"> </p>

  <p class="calibre1">Luk.20: 17 İsa gözlerinin içine bakarak şöyle dedi: "Öyleyse Kutsal Yazılar'daki şu sözün anlamı nedir? 'Yapıcıların reddettiği taş, İşte köşenin baş taşı oldu.'</p>

  <p class="calibre1"> </p>

  <p class="calibre1">Luk.20: 18 O taşın üzerine düşen herkes paramparça olacak, taş da kimin üzerine düşerse onu ezip toz edecek."</p>

  <p class="calibre1"> </p>

  <p class="calibre1">Luk.20: 19 İsa'nın bu benzetmeyi kendilerine karşı anlattığını farkeden din bilginleriyle başkâhinler O'nu o anda yakalamak istediler, ama halkın tepkisinden korktular.</p>

  <p class="calibre1"> </p>

  <p class="calibre1">Sezar'ın Hakkı Sezar'a</p>

  <p class="calibre1">(Mat.22:15-22; Mar.12:13-17)</p>

  <p class="calibre1"> </p>

  <p class="calibre1">Luk.20: 20 İsa'yı dikkatle gözlüyorlardı. O'na, kendilerine dürüst süsü veren muhbirler gönderdiler. O'nu, söyleyeceği bir sözle tuzağa düşürmek ve böylelikle valinin yetki ve yargısına teslim etmek istiyorlardı.</p>

  <p class="calibre1"> </p>

  <p class="calibre1">Luk.20: 21-22 Muhbirler O'na, "Öğretmenimiz, senin doğru olanı söyleyip öğrettiğini, insanlar arasında ayrım yapmaksızın Tanrı yolunu dürüstçe öğrettiğini biliyoruz. Sezar'a vergi vermemiz Kutsal Yasa'ya uygun mu, değil mi?" diye sordular.</p>

  <p class="calibre1"> </p>

  <p class="calibre1">Luk.20: 23-24 Onların hilesini anlayan İsa, "Bana bir dinar gösterin" dedi. "Üzerindeki resim ve yazı kimin?" "Sezar'ın" dediler.</p>

  <p class="calibre1"> </p>

  <p class="calibre1">Luk.20: 25 O da, "Öyleyse Sezar'ın hakkını Sezar'a, Tanrı'nın hakkını Tanrı'ya verin" dedi.</p>

  <p class="calibre1"> </p>

  <p class="calibre1">Luk.20: 26 İsa'yı, halkın önünde söylediği sözlerle tuzağa düşüremediler. Verdiği yanıta şaşarak susup kaldılar.</p>

  <p class="calibre1"> </p>

  <p class="calibre1">Dirilişle İlgili Soru</p>

  <p class="calibre1">(Mat.22:23-33; Mar.12:18-27)</p>

  <p class="calibre1"> </p>

  <p class="calibre1">Luk.20: 27-28 Ölümden sonra dirilişi yadsıyan Sadukiler'den bazıları İsa'ya gelip şunu sordular: "Öğretmenimiz, Musa yazılarında bize şöyle buyurmuştur: 'Eğer bir adamın evli kardeşi çocuksuz ölürse, adam ölenin karısını alıp soyunu sürdürsün.'</p>

  <p class="calibre1"> </p>

  <p class="calibre1">Luk.20: 29 Yedi kardeş vardı. Birincisi kendine bir eş aldı, ama çocuksuz öldü.</p>

  <p class="calibre1"> </p>

  <p class="calibre1">Luk.20: 30-31 İkincisi de, üçüncüsü de kadını aldı; böylece kardeşlerin yedisi de çocuk bırakmadan öldü.</p>

  <p class="calibre1"> </p>

  <p class="calibre1">Luk.20: 32 Son olarak kadın da öldü.</p>

  <p class="calibre1"> </p>

  <p class="calibre1">Luk.20: 33 Buna göre, diriliş günü kadın bunlardan hangisinin karısı olacak? Çünkü yedisi de onunla evlendi."</p>

  <p class="calibre1"> </p>

  <p class="calibre1">Luk.20: 34 İsa onlara şöyle dedi: "Bu çağın insanları evlenip evlendirilirler.</p>

  <p class="calibre1"> </p>

  <p class="calibre1">Luk.20: 35 Ama gelecek çağa ve ölülerin dirilişine erişmeye layık görülenler ne evlenir, ne evlendirilir.</p>

  <p class="calibre1"> </p>

  <p class="calibre1">Luk.20: 36 Bir daha ölmeleri de söz konusu değildir. Çünkü meleklere benzerler ve dirilişin çocukları olarak Tanrı'nın çocuklarıdırlar.</p>

  <p class="calibre1"> </p>

  <p class="calibre1">Luk.20: 37 Musa bile alevlenen çalıyla ilgili bölümde Rab için, 'İbrahim'in Tanrısı, İshak'ın Tanrısı ve Yakup'un Tanrısı' deyimini kullanarak ölülerin dirileceğine işaret etmişti.</p>

  <p class="calibre1"> </p>

  <p class="calibre1">Luk.20: 38 Tanrı ölülerin değil, dirilerin Tanrısı'dır. Çünkü O'na göre bütün insanlar yaşamaktadır."</p>

  <p class="calibre1"> </p>

  <p class="calibre1">Luk.20: 39-40 Artık O'na başka soru sormaya cesaret edemeyen din bilginlerinden bazıları, "Öğretmenimiz, güzel konuştun" dediler.</p>

  <p class="calibre1"> </p>

  <p class="calibre1">Mesih Kimin Oğlu?</p>

  <p class="calibre1">(Mat.22:41-46; Mar.12:35-37)</p>

  <p class="calibre1"> </p>

  <p class="calibre1">Luk.20: 41 İsa onlara şöyle dedi: "Nasıl oluyor da, 'Mesih Davut'un Oğlu'dur' diyorlar?</p>

  <p class="calibre1"> </p>

  <p class="calibre1">Luk.20: 42-43 Çünkü Davut'un kendisi Mezmurlar Kitabı'nda şöyle diyor: Rab Rabbim'e dedi ki, Ben düşmanlarını Ayaklarının altına serinceye dek Sağımda otur.'</p>

  <p class="calibre1"> </p>

  <p class="calibre1">Luk.20: 44 Davut O'ndan 'Rab' diye söz ettiğine göre, O nasıl Davut'un Oğlu olur?"</p>

  <p class="calibre1"> </p>

  <p class="calibre1">Luk.20: 45-46 Bütün halk dinlerken İsa öğrencilerine şöyle dedi: "Uzun kaftanlar içinde dolaşmaktan hoşlanan, meydanlarda selamlanmaya, havralarda en seçkin yerlere, şölenlerde başköşelere kurulmaya bayılan din bilginlerinden sakının.</p>

  <p class="calibre1"> </p>

  <p class="calibre1">Luk.20: 47 Dul kadınların malını mülkünü sömüren, gösteriş için uzun uzun dua eden bu kişilerin cezası daha ağır olacaktır."</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 21</p>

  <p class="calibre1"> </p>

  <p class="calibre1">Dul Kadının Bağışı</p>

  <p class="calibre1">(Mar.12:41-44)</p>

  <p class="calibre1"> </p>

  <p class="calibre1">Luk.21:1 İsa başını kaldırdı ve bağış toplanan yerde bağışlarını bırakan zenginleri gördü.</p>

  <p class="calibre1"> </p>

  <p class="calibre1">Luk.21:2-3 Yoksul bir dul kadının oraya iki bakır para attığını görünce, "Size gerçeği söyleyeyim" dedi, "Bu yoksul dul kadın herkesten daha çok verdi.</p>

  <p class="calibre1"> </p>

  <p class="calibre1">Luk.21:4 Çünkü bunların hepsi kutuya, zenginliklerinden artanı attılar. Bu kadın ise yoksulluğuna karşın, geçinmek için elinde ne varsa hepsini verdi."</p>

  <p class="calibre1"> </p>

  <p class="calibre1">Sonun Belirtileri</p>

  <p class="calibre1">(Mat.24:1-35; Mar.13:1-31)</p>

  <p class="calibre1"> </p>

  <p class="calibre1">Luk.21:5-6 Bazı kişiler tapınağın nasıl güzel taşlar ve adaklarla süslenmiş olduğundan söz edince İsa, "Burada gördüklerinize gelince, öyle günler gelecek ki, taş üstünde taş kalmayacak, hepsi yıkılacak!" dedi.</p>

  <p class="calibre1"> </p>

  <p class="calibre1">Luk.21:7 Onlar da, "Peki, öğretmenimiz, bu dediklerin ne zaman olacak? Bunların gerçekleşmek üzere olduğunu gösteren belirti ne olacak?" diye sordular.</p>

  <p class="calibre1"> </p>

  <p class="calibre1">Luk.21:8 İsa, "Sakın sizi saptırmasınlar" dedi. "Birçokları, 'Ben O'yum' ve 'Zaman yaklaştı' diyerek benim adımla gelecekler. Onların ardından gitmeyin.</p>

  <p class="calibre1"> </p>

  <p class="calibre1">Luk.21:9 Savaş ve isyan haberleri duyunca telaşlanmayın. Önce bunların olması gerek, ama son hemen gelmeyecek."</p>

  <p class="calibre1"> </p>

  <p class="calibre1">Luk.21:10 Sonra onlara şöyle dedi: "Ulus ulusa, devlet devlete savaş açacak.</p>

  <p class="calibre1"> </p>

  <p class="calibre1">Luk.21:11 Şiddetli depremler, yer yer kıtlıklar ve salgın hastalıklar, korkunç olaylar ve gökte olağanüstü belirtiler olacak.</p>

  <p class="calibre1"> </p>

  <p class="calibre1">Luk.21:12 "Ama bütün bu olaylardan önce sizi yakalayıp zulmedecekler. Sizi havralara teslim edecek, zindanlara atacaklar. Benim adımdan ötürü kralların, valilerin önüne çıkarılacaksınız.</p>

  <p class="calibre1"> </p>

  <p class="calibre1">Luk.21:13 Bu size tanıklık etme fırsatı olacak.</p>

  <p class="calibre1"> </p>

  <p class="calibre1">Luk.21:14 Buna göre kendinizi nasıl savunacağınızı önceden düşünmemekte kararlı olun.</p>

  <p class="calibre1"> </p>

  <p class="calibre1">Luk.21:15 Çünkü ben size öyle bir konuşma yeteneği, öyle bir bilgelik vereceğim ki, size karşı çıkanların hiçbiri buna karşı direnemeyecek, bir şey diyemeyecek.</p>

  <p class="calibre1"> </p>

  <p class="calibre1">Luk.21:16 Anne babanız, kardeşleriniz, akraba ve dostlarınız bile sizi ele verecek ve bazılarınızı öldürtecekler.</p>

  <p class="calibre1"> </p>

  <p class="calibre1">Luk.21:17 Benim adımdan ötürü herkes sizden nefret edecek.</p>

  <p class="calibre1"> </p>

  <p class="calibre1">Luk.21:18 Ne var ki, başınızdaki saçlardan bir tel bile yok olmayacaktır.</p>

  <p class="calibre1"> </p>

  <p class="calibre1">Luk.21:19 Dayanmakla canlarınızı kazanacaksınız.</p>

  <p class="calibre1"> </p>

  <p class="calibre1">Luk.21:20 "Yeruşalim'in ordular tarafından kuşatıldığını görünce bilin ki, kentin yıkılacağı zaman yaklaşmıştır.</p>

  <p class="calibre1"> </p>

  <p class="calibre1">Luk.21:21 O zaman Yahudiye'de bulunanlar dağlara kaçsın, kentte olanlar dışarı çıksın, kırdakiler kente dönmesin.</p>

  <p class="calibre1"> </p>

  <p class="calibre1">Luk.21:22 Çünkü o günler, yazılmış olanların tümünün gerçekleşeceği ceza günleridir.</p>

  <p class="calibre1"> </p>

  <p class="calibre1">Luk.21:23 O günlerde gebe olan, çocuk emziren kadınların vay haline! Çünkü ülke büyük sıkıntıya düşecek ve bu halk gazaba uğrayacaktır.</p>

  <p class="calibre1"> </p>

  <p class="calibre1">Luk.21:24 Kılıçtan geçirilecek, tutsak olarak bütün uluslar arasına sürülecekler. Yeruşalim, öteki ulusların dönemleri tamamlanıncaya dek onların ayakları altında çiğnenecektir.</p>

  <p class="calibre1"> </p>

  <p class="calibre1">Luk.21:25 "Güneşte, ayda ve yıldızlarda belirtiler görülecek. Yeryüzünde uluslar denizin ve dalgaların uğultusundan şaşkına dönecek, dehşete düşecekler.</p>

  <p class="calibre1"> </p>

  <p class="calibre1">Luk.21:26 Dünyanın üzerine gelecek felaketleri bekleyen insanlar korkudan bayılacak. Çünkü göksel güçler sarsılacak.</p>

  <p class="calibre1"> </p>

  <p class="calibre1">Luk.21:27 O zaman İnsanoğlu'nun bulut içinde büyük güç ve görkemle geldiğini görecekler.</p>

  <p class="calibre1"> </p>

  <p class="calibre1">Luk.21:28 Bu olaylar gerçekleşmeye başlayınca doğrulun ve başlarınızı kaldırın. Çünkü kurtuluşunuz yakın demektir."</p>

  <p class="calibre1"> </p>

  <p class="calibre1">Luk.21:29 İsa onlara şu benzetmeyi anlattı: "İncir ağacına ya da herhangi bir ağaca bakın.</p>

  <p class="calibre1"> </p>

  <p class="calibre1">Luk.21:30 Bunların yapraklandığını gördüğünüz zaman yaz mevsiminin yakın olduğunu kendiliğinizden anlarsınız.</p>

  <p class="calibre1"> </p>

  <p class="calibre1">Luk.21:31 Aynı şekilde, bu olayların gerçekleştiğini gördüğünüzde bilin ki, Tanrı'nın Egemenliği yakındır.</p>

  <p class="calibre1"> </p>

  <p class="calibre1">Luk.21:32 Size doğrusunu söyleyeyim, bütün bunlar olmadan, bu kuşak ortadan kalkmayacak.</p>

  <p class="calibre1"> </p>

  <p class="calibre1">Luk.21:33 Yer ve gök ortadan kalkacak, ama benim sözlerim asla ortadan kalkmayacaktır.</p>

  <p class="calibre1"> </p>

  <p class="calibre1">Luk.21:34-35 "Kendinize dikkat edin! Yürekleriniz sefahat, sarhoşluk ve bu yaşamın kaygılarıyla ağırlaşmasın. O gün, üzerinize bir tuzak gibi aniden inmesin. Çünkü o gün bütün yeryüzünde yaşayan herkesin üzerine gelecektir.</p>

  <p class="calibre1"> </p>

  <p class="calibre1">Luk.21:36 Her an uyanık kalın, gerçekleşmek üzere olan bütün bu olaylardan kurtulabilmek ve İnsanoğlu'nun önünde durabilmek için dua edin."</p>

  <p class="calibre1"> </p>

  <p class="calibre1">Luk.21:37 İsa gündüz tapınakta öğretiyor, geceleri ise kentten dışarı çıkıp Zeytin Dağı'nda sabahlıyordu.</p>

  <p class="calibre1"> </p>

  <p class="calibre1">Luk.21:38 Sabah erkenden bütün halk O'nu tapınakta dinlemek için O'na akın ediyordu.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 22</p>

  <p class="calibre1"> </p>

  <p class="calibre1">Yahuda'nın İhaneti</p>

  <p class="calibre1">(Mat.26:1-5,14-15; Mar.14:1-2,10-11; Yu.11:45-53)</p>

  <p class="calibre1"> </p>

  <p class="calibre1">Luk.22: 1 Fısıh denilen Mayasız Ekmek Bayramı yaklaşmıştı.</p>

  <p class="calibre1"> </p>

  <p class="calibre1">Luk.22: 2 Başkâhinlerle din bilginleri İsa'yı ortadan kaldırmak için bir yol arıyor, ama halktan korkuyorlardı.</p>

  <p class="calibre1"> </p>

  <p class="calibre1">Luk.22: 3 Şeytan, Onikiler'den biri olup İskariot diye adlandırılan Yahuda'nın yüreğine girdi.</p>

  <p class="calibre1"> </p>

  <p class="calibre1">Luk.22: 4 Yahuda gitti, başkâhinler ve tapınak koruyucularının komutanlarıyla İsa'yı nasıl ele verebileceğini görüştü.</p>

  <p class="calibre1"> </p>

  <p class="calibre1">Luk.22: 5 Onlar buna sevindiler ve kendisine para vermeye razı oldular.</p>

  <p class="calibre1"> </p>

  <p class="calibre1">Luk.22: 6 Bunu kabul eden Yahuda, kalabalığın olmadığı bir zamanda İsa'yı ele vermek için fırsat kollamaya başladı.</p>

  <p class="calibre1"> </p>

  <p class="calibre1">Fısıh Yemeği</p>

  <p class="calibre1">(Mat.26:17-35; Mar.14:12-31; Yu.13:21-30,36-38; 1Ko.11:23-25)</p>

  <p class="calibre1"> </p>

  <p class="calibre1">Luk.22: 7 Fısıh kurbanının kesilmesi gereken Mayasız Ekmek Günü geldi.</p>

  <p class="calibre1"> </p>

  <p class="calibre1">Luk.22: 8 İsa, Petrus'la Yuhanna'yı, "Gidin, Fısıh yemeğini yiyebilmemiz için hazırlık yapın" diyerek önden gönderdi.</p>

  <p class="calibre1"> </p>

  <p class="calibre1">Luk.22: 9 O'na, "Nerede hazırlık yapmamızı istersin?" diye sordular.</p>

  <p class="calibre1"> </p>

  <p class="calibre1">Luk.22: 10-11 İsa onlara, "Bakın" dedi, "Kente girdiğinizde karşınıza su testisi taşıyan bir adam çıkacak. Adamı, gideceği eve kadar izleyin ve evin sahibine şöyle deyin: 'Öğretmen, öğrencilerimle birlikte Fısıh yemeğini yiyeceğim konuk odası nerede? diye soruyor.'</p>

  <p class="calibre1"> </p>

  <p class="calibre1">Luk.22: 12 Ev sahibi size üst katta, döşenmiş büyük bir oda gösterecek. Orada hazırlık yapın."</p>

  <p class="calibre1"> </p>

  <p class="calibre1">Luk.22: 13 Onlar da gittiler, her şeyi İsa'nın kendilerine söylediği gibi buldular ve Fısıh yemeği için hazırlık yaptılar.</p>

  <p class="calibre1"> </p>

  <p class="calibre1">Luk.22: 14-15 Yemek saati gelince İsa, elçileriyle birlikte sofraya oturdu ve onlara şöyle dedi: "Ben acı çekmeden önce bu Fısıh yemeğini sizinle birlikte yemeyi çok arzulamıştım.</p>

  <p class="calibre1"> </p>

  <p class="calibre1">Luk.22: 16 Size şunu söyleyeyim, Fısıh yemeğini, Tanrı'nın Egemenliği'nde yetkinliğe erişeceği zamana dek, bir daha yemeyeceğim."</p>

  <p class="calibre1"> </p>

  <p class="calibre1">Luk.22: 17 Sonra kâseyi alarak şükretti ve, "Bunu alın, aranızda paylaşın" dedi.</p>

  <p class="calibre1"> </p>

  <p class="calibre1">Luk.22: 18 "Size şunu söyleyeyim, Tanrı'nın Egemenliği gelene dek, asmanın ürününden bir daha içmeyeceğim."</p>

  <p class="calibre1"> </p>

  <p class="calibre1">Luk.22: 19 Sonra eline ekmek aldı, şükredip ekmeği böldü ve onlara verdi. "Bu sizin uğrunuza feda edilen bedenimdir. Beni anmak için böyle yapın" dedi.</p>

  <p class="calibre1"> </p>

  <p class="calibre1">Luk.22: 20 Aynı şekilde, yemekten sonra kâseyi alıp şöyle dedi: "Bu kâse, sizin uğrunuza akıtılan kanımla gerçekleşen yeni antlaşmadır.</p>

  <p class="calibre1"> </p>

  <p class="calibre1">Luk.22: 21 Ama bana ihanet edecek kişinin eli şu anda benimkiyle birlikte sofradadır.</p>

  <p class="calibre1"> </p>

  <p class="calibre1">Luk.22: 22 İnsanoğlu , belirlenmiş olan yoldan gidiyor. Ama O'na ihanet eden adamın vay haline!"</p>

  <p class="calibre1"> </p>

  <p class="calibre1">Luk.22: 23 Elçiler, aralarında bunu kimin yapabileceğini tartışmaya başladılar.</p>

  <p class="calibre1"> </p>

  <p class="calibre1">Luk.22: 24 Ayrıca aralarında hangisinin en üstün sayılacağı konusunda bir çekişme oldu.</p>

  <p class="calibre1"> </p>

  <p class="calibre1">Luk.22: 25 İsa onlara, "Ulusların kralları, kendi uluslarına egemen kesilirler. İleri gelenleri de kendilerine iyiliksever unvanını yakıştırırlar" dedi.</p>

  <p class="calibre1"> </p>

  <p class="calibre1">Luk.22: 26 "Ama siz böyle olmayacaksınız. Aranızda en büyük olan, en küçük gibi olsun; yöneten, hizmet eden gibi olsun.</p>

  <p class="calibre1"> </p>

  <p class="calibre1">Luk.22: 27 Hangisi daha büyük, sofrada oturan mı, hizmet eden mi? Sofrada oturan değil mi? Oysa ben aranızda hizmet eden biri gibi oldum.</p>

  <p class="calibre1"> </p>

  <p class="calibre1">Luk.22: 28 Denendiğim zamanlar benimle birlikte dayanmış olanlar sizlersiniz.</p>

  <p class="calibre1"> </p>

  <p class="calibre1">Luk.22: 29 Babam bana nasıl bir egemenlik verdiyse, ben de size bir egemenlik veriyorum.</p>

  <p class="calibre1"> </p>

  <p class="calibre1">Luk.22: 30 Öyle ki, egemenliğimde benim soframda yiyip içesiniz ve tahtta oturarak İsrail'in on iki oymağını yargılayasınız.</p>

  <p class="calibre1"> </p>

  <p class="calibre1">Luk.22: 31 "Simun, Simun, Şeytan sizleri buğday gibi kalburdan geçirmek için izin almıştır.</p>

  <p class="calibre1"> </p>

  <p class="calibre1">Luk.22: 32 Ama ben, imanını yitirmeyesin diye senin için dua ettim. Geri döndüğün zaman kardeşlerini güçlendir."</p>

  <p class="calibre1"> </p>

  <p class="calibre1">Luk.22: 33 Simun İsa'ya, "Ya Rab, ben seninle birlikte zindana da, ölüme de gitmeye hazırım" dedi.</p>

  <p class="calibre1"> </p>

  <p class="calibre1">Luk.22: 34 İsa, "Sana şunu söyleyeyim, Petrus, bu gece horoz ötmeden beni tanıdığını üç kez inkâr edeceksin" dedi.</p>

  <p class="calibre1"> </p>

  <p class="calibre1">Luk.22: 35 Sonra İsa onlara, "Ben sizi kesesiz, torbasız ve çarıksız gönderdiğim zaman, herhangi bir eksiğiniz oldu mu?" diye sordu. "Hiçbir eksiğimiz olmadı" dediler.</p>

  <p class="calibre1"> </p>

  <p class="calibre1">Luk.22: 36 O da onlara, "Şimdi ise kesesi olan da, torbası olan da yanına alsın" dedi. "Kılıcı olmayan, abasını satıp bir kılıç alsın.</p>

  <p class="calibre1"> </p>

  <p class="calibre1">Luk.22: 37 Size şunu söyleyeyim, yazılmış olan şu sözün yaşamımda yerine gelmesi gerekiyor: 'O, suçlularla bir sayıldı.' Gerçekten de benimle ilgili yazılmış olanlar yerine gelmektedir."</p>

  <p class="calibre1"> </p>

  <p class="calibre1">Luk.22: 38 "Ya Rab, işte burada iki kılıç var" dediler. O da onlara, "Yeter!" dedi.</p>

  <p class="calibre1"> </p>

  <p class="calibre1">Zeytin Dağı'ndaki Dua</p>

  <p class="calibre1">(Mat.26:36-46; Mar.14:32-42)</p>

  <p class="calibre1"> </p>

  <p class="calibre1">Luk.22: 39 İsa dışarı çıktı, her zamanki gibi Zeytin Dağı'na gitti. Öğrenciler de O'nun ardından gittiler.</p>

  <p class="calibre1"> </p>

  <p class="calibre1">Luk.22: 40 Oraya varınca İsa onlara, "Dua edin ki ayartılmayasınız" dedi.</p>

  <p class="calibre1"> </p>

  <p class="calibre1">Luk.22: 41-42 Onlardan bir taş atımı kadar uzaklaştı ve diz çökerek şöyle dua etti: "Baba, senin isteğine uygunsa, bu kâseyi benden uzaklaştır. Yine de benim değil, senin istediğin olsun."</p>

  <p class="calibre1"> </p>

  <p class="calibre1">Luk.22: 43 Gökten bir melek İsa'ya görünerek O'nu güçlendirdi.</p>

  <p class="calibre1"> </p>

  <p class="calibre1">Luk.22: 44 Derin bir acı içinde olan İsa daha hararetle dua etti. Teri, toprağa düşen kan damlalarını andırıyordu.</p>

  <p class="calibre1"> </p>

  <p class="calibre1">Luk.22: 45 İsa duadan kalkıp öğrencilerin yanına dönünce onları üzüntüden uyumuş buldu.</p>

  <p class="calibre1"> </p>

  <p class="calibre1">Luk.22: 46 Onlara, "Niçin uyuyorsunuz?" dedi. "Kalkıp dua edin ki ayartılmayasınız."</p>

  <p class="calibre1"> </p>

  <p class="calibre1">İsa Tutuklanıyor</p>

  <p class="calibre1">(Mat.26:47-68; Mar.14:43-50; Yu.18:3-12)</p>

  <p class="calibre1"> </p>

  <p class="calibre1">Luk.22: 47-48 İsa daha konuşurken bir kalabalık çıkageldi. Onikiler'den biri, Yahuda adındaki kişi, kalabalığa öncülük ediyordu. İsa'yı öpmek üzere yaklaşınca İsa, "Yahuda" dedi, "İnsanoğlu'na bir öpücükle mi ihanet ediyorsun?"</p>

  <p class="calibre1"> </p>

  <p class="calibre1">Luk.22: 49 İsa'nın çevresindekiler olacakları anlayınca, "Ya Rab, kılıçla vuralım mı?" dediler.</p>

  <p class="calibre1"> </p>

  <p class="calibre1">Luk.22: 50 İçlerinden biri başkâhinin kölesine vurarak sağ kulağını uçurdu.</p>

  <p class="calibre1"> </p>

  <p class="calibre1">Luk.22: 51 Ama İsa, "Bırakın, yeter!" dedi, sonra kölenin kulağına dokunarak onu</p>

  <p class="calibre1">iyileştirdi.</p>

  <p class="calibre1"> </p>

  <p class="calibre1">Luk.22: 52 İsa, üzerine yürüyen başkâhinlere, tapınak koruyucularının komutanlarına ve ileri gelenlere şöyle dedi: "Niçin bir haydutmuşum gibi kılıç ve sopalarla geldiniz?</p>

  <p class="calibre1"> </p>

  <p class="calibre1">Luk.22: 53 Her gün tapınakta sizinle birlikteydim, bana el sürmediniz. Ama bu saat sizindir, karanlığın egemen olduğu saattir."</p>

  <p class="calibre1"> </p>

  <p class="calibre1">Luk.22: 54 İsa'yı tutukladılar, alıp başkâhinin evine götürdüler. Petrus onları uzaktan izliyordu.</p>

  <p class="calibre1"> </p>

  <p class="calibre1">Luk.22: 55 Avlunun ortasında ateş yakıp çevresinde oturduklarında Petrus da gelip onlarla birlikte oturdu.</p>

  <p class="calibre1"> </p>

  <p class="calibre1">Luk.22: 56 Bir hizmetçi kız ateşin ışığında oturan Petrus'u gördü. Onu dikkatle süzerek, "Bu da O'nunla birlikteydi" dedi.</p>

  <p class="calibre1"> </p>

  <p class="calibre1">Luk.22: 57 Ama Petrus, "Ben O'nu tanımıyorum, kadın!" diye inkâr etti.</p>

  <p class="calibre1"> </p>

  <p class="calibre1">Luk.22: 58 Biraz sonra onu gören başka biri, "Sen de onlardansın" dedi. Petrus, "Değilim, arkadaş!" dedi.</p>

  <p class="calibre1"> </p>

  <p class="calibre1">Luk.22: 59 Yaklaşık bir saat sonra yine bir başkası ısrarla, "Gerçekten bu da O'nunla birlikteydi" dedi. "Çünkü Celileli'dir."</p>

  <p class="calibre1"> </p>

  <p class="calibre1">Luk.22: 60 Petrus, "Sen ne diyorsun be adam, anlamıyorum!" dedi. Tam o anda, Petrus daha konuşurken horoz öttü.</p>

  <p class="calibre1"> </p>

  <p class="calibre1">Luk.22: 61-62 Rab arkasına dönüp Petrus'a baktı. O zaman Petrus, Rab'bin kendisine, "Bu gece horoz ötmeden beni üç kez inkâr edeceksin" dediğini hatırladı ve dışarı çıkıp acı acı ağladı.</p>

  <p class="calibre1"> </p>

  <p class="calibre1">Luk.22: 63 İsa'yı göz altında tutan adamlar O'nunla alay ediyor, O'nu dövüyorlardı.</p>

  <p class="calibre1"> </p>

  <p class="calibre1">Luk.22: 64 Gözlerini bağlayıp, "Peygamberliğini göster bakalım, sana vuran kim?" diye soruyorlardı.</p>

  <p class="calibre1"> </p>

  <p class="calibre1">Luk.22: 65 Kendisine daha bir sürü küfür yağdırdılar.</p>

  <p class="calibre1"> </p>

  <p class="calibre1">İsa Yüksek Kurul'un Önünde</p>

  <p class="calibre1">(Mat.26:59-66; Mar.14:55-64; Yu.18:19-24)</p>

  <p class="calibre1"> </p>

  <p class="calibre1">Luk.22: 66 Gün doğunca halkın ileri gelenleri, başkâhinler ve din bilginleri toplandılar. İsa, bunlardan oluşan Yüksek Kurul'un önüne çıkarıldı.</p>

  <p class="calibre1"> </p>

  <p class="calibre1">Luk.22: 67 O'na, "Sen Mesih isen, söyle bize" dediler. İsa onlara şöyle dedi: "Size söylesem, inanmazsınız.</p>

  <p class="calibre1"> </p>

  <p class="calibre1">Luk.22: 68 Size soru sorsam, yanıt vermezsiniz.</p>

  <p class="calibre1"> </p>

  <p class="calibre1">Luk.22: 69 Ne var ki, bundan böyle İnsanoğlu , kudretli Tanrı'nın sağında oturacaktır."</p>

  <p class="calibre1"> </p>

  <p class="calibre1">Luk.22: 70 Onların hepsi, "Yani, sen Tanrı'nın Oğlu musun?" diye sordular. O da onlara, "Söylediğiniz gibi, ben O'yum" dedi.</p>

  <p class="calibre1"> </p>

  <p class="calibre1">Luk.22: 71 "Artık tanıklığa ne ihtiyacımız var?" dediler. "İşte kendi ağzından duyduk!"</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 23</p>

  <p class="calibre1"> </p>

  <p class="calibre1">İsa Vali Pilatus'un Önünde</p>

  <p class="calibre1">(Mat.27:1-2,11-14; Mar.15:1-5; Yu.18:28-38)</p>

  <p class="calibre1"> </p>

  <p class="calibre1">Luk.23: 1 Sonra bütün kurul üyeleri kalkıp İsa'yı Pilatus'a götürdüler.</p>

  <p class="calibre1"> </p>

  <p class="calibre1">Luk.23: 2 O'nu şöyle suçlamaya başladılar: "Bu adamın ulusumuzu yoldan saptırdığını gördük. Sezar'a vergi ödenmesine engel oluyor, kendisinin de Mesih , yani bir kral olduğunu söylüyor."</p>

  <p class="calibre1"> </p>

  <p class="calibre1">Luk.23: 3 Pilatus İsa'ya, "Sen Yahudiler'in Kralı mısın?" diye sordu. İsa, "Söylediğin gibidir" yanıtını verdi.</p>

  <p class="calibre1"> </p>

  <p class="calibre1">Luk.23: 4 Pilatus, başkâhinlerle halka, "Bu adamda hiçbir suç görmüyorum" dedi.</p>

  <p class="calibre1"> </p>

  <p class="calibre1">Luk.23: 5 Ama onlar üstelediler: "Yahudiye'nin her tarafında öğretisini yayarak halkı kışkırtıyor; Celile'den başlayıp ta buraya kadar geldi" dediler.</p>

  <p class="calibre1"> </p>

  <p class="calibre1">Luk.23: 6 Pilatus bunu duyunca, "Bu adam Celileli mi?" diye sordu.</p>

  <p class="calibre1"> </p>

  <p class="calibre1">Luk.23: 7 İsa'nın, Hirodes'in yönetimindeki bölgeden geldiğini öğrenince, kendisini o sırada Yeruşalim'de bulunan Hirodes'e gönderdi.</p>

  <p class="calibre1"> </p>

  <p class="calibre1">Luk.23: 8 Hirodes İsa'yı görünce çok sevindi. O'na ilişkin haberleri duyduğu için çoktandır O'nu görmek istiyor, gerçekleştireceği bir belirtiye tanık olmayı umuyordu.</p>

  <p class="calibre1"> </p>

  <p class="calibre1">Luk.23: 9 O'na birçok soru sordu, ama O hiç karşılık vermedi.</p>

  <p class="calibre1"> </p>

  <p class="calibre1">Luk.23: 10 Orada duran başkâhinlerle din bilginleri, İsa'yı ağır bir dille suçladılar.</p>

  <p class="calibre1"> </p>

  <p class="calibre1">Luk.23: 11 Hirodes de askerleriyle birlikte O'nu aşağılayıp alay etti. O'na gösterişli bir kaftan giydirip Pilatus'a geri gönderdi.</p>

  <p class="calibre1"> </p>

  <p class="calibre1">Luk.23: 12 Bu olaydan önce birbirine düşman olan Hirodes'le Pilatus, o gün dost oldular.</p>

  <p class="calibre1"> </p>

  <p class="calibre1">Pilatus'un Kararı</p>

  <p class="calibre1">(Mat.27:15-26; Mar.15:6-15; Yu.18:39-19:16)</p>

  <p class="calibre1"> </p>

  <p class="calibre1">Luk.23: 13-14 Pilatus, başkâhinleri, yöneticileri ve halkı toplayarak onlara, "Siz bu adamı bana, halkı saptırıyor diye getirdiniz" dedi. "Oysa ben bu adamı sizin önünüzde sorguya çektim ve kendisinde öne sürdüğünüz suçlardan hiçbirini bulmadım.</p>

  <p class="calibre1"> </p>

  <p class="calibre1">Luk.23: 15 Hirodes de bulmamış olmalı ki, O'nu bize geri gönderdi. Görüyorsunuz, ölüm cezasını gerektiren hiçbir şey yapmadı.</p>

  <p class="calibre1"> </p>

  <p class="calibre1">Luk.23: 16-17 Bu nedenle ben O'nu dövdürüp salıvereceğim."</p>

  <p class="calibre1"> </p>

  <p class="calibre1">Luk.23: 18 Ama onlar hep bir ağızdan, "Yok et bu adamı, bize Barabba'yı salıver!" diye bağırdılar.</p>

  <p class="calibre1"> </p>

  <p class="calibre1">Luk.23: 19 Barabba, kentte çıkan bir ayaklanmaya katılmaktan ve adam öldürmekten hapse atılmıştı.</p>

  <p class="calibre1"> </p>

  <p class="calibre1">Luk.23: 20 İsa'yı salıvermek isteyen Pilatus onlara yeniden seslendi.</p>

  <p class="calibre1"> </p>

  <p class="calibre1">Luk.23: 21 Onlar ise, "O'nu çarmıha ger, çarmıha ger!" diye bağrışıp durdular.</p>

  <p class="calibre1"> </p>

  <p class="calibre1"> </p>

  <p class="calibre1">Luk.23: 22 Pilatus üçüncü kez, "Bu adam ne kötülük yaptı ki?" dedi. "Ölüm cezasını gerektirecek hiçbir suç bulmadım O'nda. Bu nedenle O'nu dövdürüp salıvereceğim."</p>

  <p class="calibre1"> </p>

  <p class="calibre1">Luk.23: 23-24 Ne var ki onlar, yüksek sesle bağrışarak İsa'nın çarmıha gerilmesi için direttiler. Sonunda bağırışları baskın çıktı ve Pilatus, onların isteğinin yerine getirilmesine karar verdi.</p>

  <p class="calibre1"> </p>

  <p class="calibre1">Luk.23: 25 İstedikleri kişiyi, ayaklanmaya katılmak ve adam öldürmekten hapse atılan kişiyi salıverdi. İsa'yı ise onların isteğine bıraktı.</p>

  <p class="calibre1"> </p>

  <p class="calibre1">İsa Çarmıha Geriliyor</p>

  <p class="calibre1">(Mat.27:32-44; Mar.15:21-32; Yu.19:17-27)</p>

  <p class="calibre1"> </p>

  <p class="calibre1">Luk.23: 26 Askerler İsa'yı götürürken, kırdan gelmekte olan Simun adında Kireneli bir adamı yakaladılar, çarmıhı sırtına yükleyip İsa'nın arkasından yürüttüler.</p>

  <p class="calibre1"> </p>

  <p class="calibre1">Luk.23: 27 Büyük bir halk topluluğu da İsa'nın ardından gidiyordu. Aralarında İsa için dövünüp ağıt yakan kadınlar vardı.</p>

  <p class="calibre1"> </p>

  <p class="calibre1">Luk.23: 28 İsa bu kadınlara dönerek, "Ey Yeruşalim kızları, benim için ağlamayın" dedi. "Kendiniz ve çocuklarınız için ağlayın.</p>

  <p class="calibre1"> </p>

  <p class="calibre1">Luk.23: 29 Çünkü öyle günler gelecek ki, 'Kısır kadınlara, hiç doğurmamış rahimlere, emzirmemiş memelere ne mutlu!' diyecekler.</p>

  <p class="calibre1"> </p>

  <p class="calibre1">Luk.23: 30 O zaman dağlara, 'Üzerimize düşün!' ve tepelere, 'Bizi örtün!' diyecekler.</p>

  <p class="calibre1"> </p>

  <p class="calibre1">Luk.23: 31 Çünkü yaş ağaca böyle yaparlarsa, kuruya neler olacaktır?"</p>

  <p class="calibre1"> </p>

  <p class="calibre1">Luk.23: 32 İsa'yla birlikte idam edilmek üzere ayrıca iki suçlu da götürülüyordu.</p>

  <p class="calibre1"> </p>

  <p class="calibre1">Luk.23: 33 Kafatası denilen yere vardıklarında İsa'yı, biri sağında öbürü solunda olmak üzere, iki suçluyla birlikte çarmıha gerdiler.</p>

  <p class="calibre1"> </p>

  <p class="calibre1">Luk.23: 34 İsa, "Baba, onları bağışla" dedi. "Çünkü ne yaptıklarını bilmiyorlar." O'nun giysilerini aralarında paylaşmak için kura çektiler.</p>

  <p class="calibre1"> </p>

  <p class="calibre1">Luk.23: 35 Halk orada durmuş, olanları seyrediyordu. Yöneticiler İsa'yla alay ederek, "Başkalarını kurtardı; eğer Tanrı'nın Mesihi , Tanrı'nın seçtiği O ise, kendini de kurtarsın" diyorlardı.</p>

  <p class="calibre1"> </p>

  <p class="calibre1">Luk.23: 36-37 Askerler de yaklaşıp İsa'yla eğlendiler. O'na ekşi şarap sunarak, "Sen Yahudiler'in Kralı'ysan, kurtar kendini!" dediler.</p>

  <p class="calibre1"> </p>

  <p class="calibre1">Luk.23: 38 Başının üzerinde şu yafta vardı: YAHUDİLER'İN KRALI BUDUR</p>

  <p class="calibre1"> </p>

  <p class="calibre1">Luk.23: 39 Çarmıha asılan suçlulardan biri, "Sen Mesih değil misin? Haydi, kendini de bizi de kurtar!" diye küfür etti.</p>

  <p class="calibre1"> </p>

  <p class="calibre1">Luk.23: 40 Ne var ki, öbür suçlu onu azarladı. "Sende Tanrı korkusu da mı yok?" diye karşılık verdi. "Sen de aynı cezayı çekiyorsun.</p>

  <p class="calibre1"> </p>

  <p class="calibre1">Luk.23: 41 Nitekim biz haklı olarak cezalandırılıyor, yaptıklarımızın karşılığını alıyoruz. Oysa bu adam hiçbir kötülük yapmadı."</p>

  <p class="calibre1"> </p>

  <p class="calibre1">Luk.23: 42 Sonra, "Ey İsa, kendi egemenliğine girdiğinde beni an" dedi.</p>

  <p class="calibre1"> </p>

  <p class="calibre1">Luk.23: 43 İsa ona, "Sana doğrusunu söyleyeyim, sen bugün benimle birlikte cennette olacaksın" dedi.</p>

  <p class="calibre1"> </p>

  <p class="calibre1">İsa'nın Ölümü</p>

  <p class="calibre1">(Mat.27:45-56; Mar.15:33-41; Yu.19:28-30)</p>

  <p class="calibre1"> </p>

  <p class="calibre1">Luk.23: 44-45 Öğleyin on iki sularında güneş karardı, üçe kadar bütün ülkenin üzerine karanlık çöktü. Tapınaktaki perde ortasından yırtıldı.</p>

  <p class="calibre1"> </p>

  <p class="calibre1">Luk.23: 46 İsa yüksek sesle, "Baba, ruhumu ellerine bırakıyorum!" diye seslendi. Bunu söyledikten sonra son nefesini verdi.</p>

  <p class="calibre1"> </p>

  <p class="calibre1">Luk.23: 47 Olanları gören yüzbaşı, "Bu adam gerçekten doğru biriydi" diyerek Tanrı'yı yüceltmeye başladı.</p>

  <p class="calibre1"> </p>

  <p class="calibre1">Luk.23: 48 Olayı seyretmek için biriken halkın tümü olup bitenleri görünce göğüslerini döve döve geri döndüler.</p>

  <p class="calibre1"> </p>

  <p class="calibre1">Luk.23: 49 Ama İsa'nın bütün tanıdıkları ve Celile'den O'nun ardından gelen kadınlar uzakta durmuş, olanları seyrediyorlardı.</p>

  <p class="calibre1"> </p>

  <p class="calibre1">İsa'nın Gömülmesi</p>

  <p class="calibre1">(Mat.27:57-61; Mar.15:42-47; Yu.19:38-42)</p>

  <p class="calibre1"> </p>

  <p class="calibre1">Luk.23: 50 Yüksek Kurul üyelerinden Yusuf adında iyi ve doğru bir adam vardı.</p>

  <p class="calibre1"> </p>

  <p class="calibre1">Luk.23: 51 Bir Yahudi kenti olan Aramatya'dan olup Tanrı'nın Egemenliği'ni umutla bekleyen Yusuf, Kurul'un kararını ve eylemini onaylamamıştı.</p>

  <p class="calibre1"> </p>

  <p class="calibre1">Luk.23: 52 Pilatus'a gidip İsa'nın cesedini istedi.</p>

  <p class="calibre1"> </p>

  <p class="calibre1">Luk.23: 53 Cesedi çarmıhtan indirip keten beze sardı, hiç kimsenin konulmadığı, kayaya oyulmuş bir mezara yatırdı.</p>

  <p class="calibre1"> </p>

  <p class="calibre1">Luk.23: 54 Hazırlık Günü'ydü ve Şabat Günü başlamak üzereydi.</p>

  <p class="calibre1"> </p>

  <p class="calibre1">Luk.23: 55 İsa'yla birlikte Celile'den gelen kadınlar da Yusuf'un ardından giderek mezarı ve İsa'nın cesedinin oraya nasıl konulduğunu gördüler.</p>

  <p class="calibre1"> </p>

  <p class="calibre1">Luk.23: 56 Evlerine dönerek baharat ve güzel kokulu yağlar hazırladılar. Ama Şabat Günü, Tanrı'nın buyruğu uyarınca dinlendiler.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 24</p>

  <p class="calibre1"> </p>

  <p class="calibre1">İsa'nın Dirilişi</p>

  <p class="calibre1">(Mat.28:1-10; Mar.16:1-8; Yu.20:1-10)</p>

  <p class="calibre1"> </p>

  <p class="calibre1">Luk.24: 1 Kadınlar haftanın ilk günü , sabah çok erkenden, hazırlamış oldukları baharatı alıp mezara gittiler.</p>

  <p class="calibre1"> </p>

  <p class="calibre1">Luk.24: 2 Taşı mezarın girişinden yuvarlanmış buldular.</p>

  <p class="calibre1"> </p>

  <p class="calibre1">Luk.24: 3 Ama içeri girince Rab İsa'nın cesedini bulamadılar.</p>

  <p class="calibre1"> </p>

  <p class="calibre1">Luk.24: 4 Onlar bu durum karşısında şaşırıp kalmışken, şimşek gibi parıldayan giysilere bürünmüş iki kişi yanlarında belirdi.</p>

  <p class="calibre1"> </p>

  <p class="calibre1">Luk.24: 5 Korkuya kapılan kadınlar başlarını yere eğdiler. Adamlar ise onlara, "Diri olanı neden ölüler arasında arıyorsunuz?" dediler.</p>

  <p class="calibre1"> </p>

  <p class="calibre1">Luk.24: 6 "O burada yok, dirildi. Daha Celile'deyken size söylediğini anımsayın.</p>

  <p class="calibre1"> </p>

  <p class="calibre1">Luk.24: 7 İnsanoğlu'nun günahlı insanların eline verilmesi, çarmıha gerilmesi ve üçüncü gün dirilmesi gerektiğini bildirmişti."</p>

  <p class="calibre1"> </p>

  <p class="calibre1">Luk.24: 8 O zaman İsa'nın sözlerini anımsadılar.</p>

  <p class="calibre1"> </p>

  <p class="calibre1">Luk.24: 9 Mezardan dönen kadınlar bütün bunları Onbirler'e ve ötekilerin hepsine bildirdiler.</p>

  <p class="calibre1"> </p>

  <p class="calibre1">Luk.24: 10 Bunları elçilere anlatanlar, Mecdelli Meryem, Yohanna, Yakup'un annesi Meryem ve bunlarla birlikte bulunan öbür kadınlardı.</p>

  <p class="calibre1"> </p>

  <p class="calibre1">Luk.24: 11 Ne var ki, bu sözler elçilere saçma geldi ve kadınlara inanmadılar.</p>

  <p class="calibre1"> </p>

  <p class="calibre1">Luk.24: 12 Yine de, Petrus kalkıp mezara koştu. Eğilip içeri baktığında keten bezlerden başka bir şey görmedi. Olay karşısında şaşkına dönmüş bir halde oradan uzaklaştı.</p>

  <p class="calibre1"> </p>

  <p class="calibre1">Emmaus Yolunda İki Öğrenci</p>

  <p class="calibre1">(Mar.16:12-13)</p>

  <p class="calibre1"> </p>

  <p class="calibre1">Luk.24: 13 Aynı gün öğrencilerden ikisi, Yeruşalim'den altmış ok atımı uzaklıkta bulunan ve Emmaus denilen bir köye gitmekteydiler.</p>

  <p class="calibre1"> </p>

  <p class="calibre1">Luk.24: 14 Bütün bu olup bitenleri kendi aralarında konuşuyorlardı.</p>

  <p class="calibre1"> </p>

  <p class="calibre1">Luk.24: 15 Bunları konuşup tartışırlarken İsa yanlarına geldi ve onlarla birlikte yürümeye başladı.</p>

  <p class="calibre1"> </p>

  <p class="calibre1">Luk.24: 16 Ama onların gözleri O'nu tanıma gücünden yoksun bırakılmıştı.</p>

  <p class="calibre1"> </p>

  <p class="calibre1">Luk.24: 17 İsa, "Yolda birbirinizle ne tartışıp duruyorsunuz?" dedi. Üzgün bir halde, oldukları yerde durdular.</p>

  <p class="calibre1"> </p>

  <p class="calibre1">Luk.24: 18 Bunlardan adı Kleopas olan O'na, "Yeruşalim'de bulunup da bu günlerde orada olup bitenleri bilmeyen tek yabancı sen misin?" diye karşılık verdi.</p>

  <p class="calibre1"> </p>

  <p class="calibre1">Luk.24: 19 İsa onlara, "Hangi olup bitenleri?" dedi. O'na, "Nasıralı İsa'yla ilgili olayları" dediler. "O adam, Tanrı'nın ve bütün halkın önünde gerek söz, gerek eylemde güçlü bir peygamberdi.</p>

  <p class="calibre1"> </p>

  <p class="calibre1">Luk.24: 20-23 Başkâhinlerle yöneticilerimiz O'nu, ölüm cezasına çarptırmak için valiye teslim ederek çarmıha gerdirdiler; oysa biz O'nun, İsrail'i kurtaracak kişi olduğunu ummuştuk. Dahası var, bu olaylar olalı üç gün oldu ve aramızdan bazı kadınlar bizi şaşkına çevirdiler. Bu sabah erkenden mezara gittiklerinde, O'nun cesedini bulamamışlar. Sonra geldiler, bir görümde, İsa'nın yaşamakta olduğunu bildiren melekler gördüklerini söylediler.</p>

  <p class="calibre1"> </p>

  <p class="calibre1">Luk.24: 24 Bizimle birlikte olanlardan bazıları mezara gitmiş ve durumu, tam kadınların anlatmış olduğu gibi bulmuşlar. Ama O'nu görmemişler."</p>

  <p class="calibre1"> </p>

  <p class="calibre1">Luk.24: 25 İsa onlara, "Sizi akılsızlar! Peygamberlerin bütün söylediklerine inanmakta ağır davranan kişiler!</p>

  <p class="calibre1"> </p>

  <p class="calibre1">Luk.24: 26 Mesih'in bu acıları çekmesi ve yüceliğine kavuşması gerekli değil miydi?" dedi.</p>

  <p class="calibre1"> </p>

  <p class="calibre1">Luk.24: 27 Sonra Musa'nın ve bütün peygamberlerin yazılarından başlayarak, Kutsal Yazılar'ın hepsinde kendisiyle ilgili olanları onlara açıkladı.</p>

  <p class="calibre1"> </p>

  <p class="calibre1">Luk.24: 28-29 Gitmekte oldukları köye yaklaştıkları sırada İsa, yoluna devam edecekmiş gibi davrandı. Ama onlar, "Bizimle kal. Neredeyse akşam olacak, gün batmak üzere" diyerek O'nu zorladılar. Böylece İsa onlarla birlikte kalmak üzere içeri girdi.</p>

  <p class="calibre1"> </p>

  <p class="calibre1">Luk.24: 30 Onlarla sofrada otururken İsa ekmek aldı, şükretti ve ekmeği bölüp onlara verdi.</p>

  <p class="calibre1"> </p>

  <p class="calibre1">Luk.24: 31 O zaman onların gözleri açıldı ve kendisini tanıdılar. İsa ise gözlerinin önünden kayboldu.</p>

  <p class="calibre1"> </p>

  <p class="calibre1">Luk.24: 32 Onlar birbirine, "Yolda kendisi bizimle konuşurken ve Kutsal Yazılar'ı bize açıklarken yüreklerimiz nasıl da sevinçle çarpıyordu, değil mi?" dediler.</p>

  <p class="calibre1"> </p>

  <p class="calibre1">Luk.24: 33 Kalkıp hemen Yeruşalim'e döndüler. Onbirler'i ve onlarla birlikte olanları toplanmış buldular.</p>

  <p class="calibre1"> </p>

  <p class="calibre1">Luk.24: 34 Bunlar, "Rab gerçekten dirildi, Simun'a görünmüş!" diyorlardı.</p>

  <p class="calibre1"> </p>

  <p class="calibre1">Luk.24: 35 Kendileri de yolda olup bitenleri ve ekmeği böldüğü zaman İsa'yı nasıl tanıdıklarını anlattılar.</p>

  <p class="calibre1"> </p>

  <p class="calibre1">İsa Onbirler'e Görünüyor</p>

  <p class="calibre1">(Mat.28:16-20; Mar.16:14-18; Yu.20:19-23; Elç.1:6-8)</p>

  <p class="calibre1"> </p>

  <p class="calibre1">Luk.24: 36 Bunları anlatırlarken İsa gelip aralarında durdu. Onlara, "Size esenlik olsun!" dedi.</p>

  <p class="calibre1"> </p>

  <p class="calibre1">Luk.24: 37 Ürktüler, bir hayalet gördüklerini sanarak korkuya kapıldılar.</p>

  <p class="calibre1"> </p>

  <p class="calibre1">Luk.24: 38 İsa onlara, "Neden telaşlanıyorsunuz? Neden kuşkular doğuyor içinizde?" dedi.</p>

  <p class="calibre1"> </p>

  <p class="calibre1">Luk.24: 39 "Ellerime, ayaklarıma bakın; işte benim! Dokunun da görün. Hayaletin eti kemiği olmaz, ama görüyorsunuz, benim var."</p>

  <p class="calibre1"> </p>

  <p class="calibre1">Luk.24: 40 Bunu söyledikten sonra onlara ellerini ve ayaklarını gösterdi.</p>

  <p class="calibre1"> </p>

  <p class="calibre1">Luk.24: 41 Sevinçten hâlâ inanamayan, şaşkınlık içindeki öğrencilerine, "Sizde yiyecek bir şey var mı?" diye sordu.</p>

  <p class="calibre1"> </p>

  <p class="calibre1">Luk.24: 42 Kendisine bir parça kızarmış balık verdiler.</p>

  <p class="calibre1"> </p>

  <p class="calibre1">Luk.24: 43 İsa onu alıp gözlerinin önünde yedi.</p>

  <p class="calibre1"> </p>

  <p class="calibre1">Luk.24: 44 Sonra onlara şöyle dedi: "Daha sizlerle birlikteyken, 'Musa'nın Yasası'nda, peygamberlerin yazılarında ve Mezmurlar'da benimle ilgili yazılmış olanların tümünün gerçekleşmesi gerektir' demiştim."</p>

  <p class="calibre1"> </p>

  <p class="calibre1">Luk.24: 45 Bundan sonra Kutsal Yazılar'ı anlayabilmeleri için zihinlerini açtı.</p>

  <p class="calibre1"> </p>

  <p class="calibre1">Luk.24: 46-47 Onlara dedi ki, "Şöyle yazılmıştır: Mesih acı çekecek ve üçüncü gün ölümden dirilecek; günahların bağışlanması için tövbe çağrısı da Yeruşalim'den başlayarak bütün uluslara O'nun adıyla duyurulacak.</p>

  <p class="calibre1"> </p>

  <p class="calibre1">Luk.24: 48 Sizler bu olayların tanıklarısınız.</p>

  <p class="calibre1"> </p>

  <p class="calibre1">Luk.24: 49 Ben de Babam'ın vaat ettiğini size göndereceğim. Ama siz, yücelerden gelecek güçle kuşanıncaya dek kentte kalın."</p>

  <p class="calibre1"> </p>

  <p class="calibre1">İsa'nın Göğe Yükselmesi</p>

  <p class="calibre1">(Mar.16:19-20; Elç.1:9-11)</p>

  <p class="calibre1"> </p>

  <p class="calibre1">Luk.24: 50 İsa onları kentin dışına, Beytanya'nın yakınlarına kadar götürdü. Ellerini kaldırarak onları kutsadı.</p>

  <p class="calibre1"> </p>

  <p class="calibre1">Luk.24: 51 Ve onları kutsarken yanlarından ayrıldı, göğe alındı.</p>

  <p class="calibre1"> </p>

  <p class="calibre1">Luk.24: 52 Öğrencileri O'na tapındılar ve büyük sevinç içinde Yeruşalim'e döndüler.</p>

  <p class="calibre1"> </p>

  <p class="calibre1">Luk.24: 53 Sürekli tapınakta bulunuyor, Tanrı'yı övüyorlardı.</p>

  <p class="calibre1"><span class="t"> </span></p>

  <p class="calibre1">DİPNOTLAR:</p>

  <p class="calibre1"> </p>

  <p class="calibre1">1:66 "Rab": Grekçe "Rab'bin eli".</p>

  <p class="calibre1">1:69-71 "Güçlü bir kurtarıcı": Grekçe "Bir kurtuluş boynuzu". (Boynuz, güç simgesidir.)</p>

  <p class="calibre1">1:78-79 "Doğan Güneş": Mesih (bkz. Mal.4:2).</p>

  <p class="calibre1">2:6-7 "Han" ya da "Konuk odası". Aynı sözcük Luk.22: 11'de de böyle çevrilir.</p>

  <p class="calibre1">2:22 "Arınma günleri": Lev.12:1-4'e göre bir kadın, bir erkek çocuk doğurduktan sonra kırk gün süreyle dinsel açıdan kirli sayılırdı. Bu dönemin sonunda bir kurban sunarak tekrar temiz hale gelirdi.</p>

  <p class="calibre1">2:29 "Artık ben, kulun huzur içinde ölebilirim": Grekçe "Kulunu şimdi esenlikle salıveriyorsun".</p>

  <p class="calibre1">3:32 "Salmon": Bazı Grekçe elyazmalarında, "Sala" diye geçer.</p>

  <p class="calibre1">3:33 "Ram oğlu": Bazı Grekçe elyazmalarında, "Admin oğlu, Arni oğlu" diye geçer.</p>

  <p class="calibre1">4:44 "Yahudiye'deki": Birçok Grekçe elyazmasında, "Celile'deki" diye geçer.</p>

  <p class="calibre1">8:45 "Petrus": Birçok Grekçe elyazmasında, "Petrus ve yanındakiler" diye geçer.</p>

  <p class="calibre1">9:30-31 "Ayrılış": Ölüm.</p>

  <p class="calibre1">9:56 Bazı Grekçe elyazmalarında 54-56 ayetleri şöyle geçer: ..."'Rab, İlyas'ın yaptığı gibi, bunları yok etmek için bir buyrukla gökten ateş yağdırmamızı ister misin?' dediler. 55 Ama İsa dönüp onları azarladı ve şöyle dedi: 'Siz hangi ruha ait olduğunuzu bilmiyorsunuz. 56 Çünkü İnsanoğlu insanları yok etmeye değil, kurtarmaya geldi.' Sonra..."</p>

  <p class="calibre1">11:41 "Kaplarınızın içindekini": Grekçe "İçtekileri".</p>

  <p class="calibre1">12:25 "Ömrünü bir anlık" ya da "Boyunu bir arşın".</p>

  <p class="calibre1">12:38 "Nöbet": Bkz. Sözlük, "Saat".</p>

  <p class="calibre1">12:50 Bu ayette İsa vaftiz diye çarmıhtaki ölümünden söz etmektedir.</p>

  <p class="calibre1">12:59 "Kuruş": Grekçe "Lepton" (bkz. Birimler Cetveli).</p>

  <p class="calibre1">13:21 "Ölçek": Grekçe "Saton" (bkz. Birimler Cetveli).</p>

  <p class="calibre1">14:25-26 "Biri bana gelip de babasını, annesini, karısını, çocuklarını, kardeşlerini, hatta kendi canını bile gözden çıkarmazsa": Grekçe "Biri bana gelip de babasından, annesinden, karısından, çocuklarından, kardeşlerinden, hatta kendi canından bile nefret etmezse".</p>

  <p class="calibre1">15:18,21 "Tanrı'ya": Grekçe "Göğe".</p>

  <p class="calibre1">16:6 "Ölçek": Grekçe "Batos" (bkz. Birimler Cetveli).</p>

  <p class="calibre1">16:7 "Ölçek": Grekçe "Koros" (bkz. Birimler Cetveli).</p>

  <p class="calibre1">16:8 "Işıkta yürüyenlerden": Grekçe "Işık oğullarından".</p>

  <p class="calibre1">16:9 "Dünyanın aldatıcı serveti": Grekçe "Haksızlık mamonu". Aramice'de zenginlik anlamına gelen mamon sözcüğü, para ya da para kazanma hırsı anlamında kullanılır. Buna benzer bir deyim 11. ayette de kullanılmaktadır.</p>

  <p class="calibre1">16:13 "Para": Grekçe "Mamon". Aramice'de zenginlik anlamına gelen mamon sözcüğü, para ya da para kazanma hırsı anlamında kullanılır.</p>

  <p class="calibre1">17:35-36 Bazı Grekçe elyazmaları, "Tarlada bulunan iki kişiden biri alınacak, öbürü bırakılacak" sözlerini de içerir (bkz. Mat.24:40).</p>

  <p class="calibre1">20:3-4 "Yahya'nın vaftiz etme yetkisi Tanrı'dan": Grekçe "Yahya'nın vaftizi gökten". 5. ayette de "Tanrı'dan" diye çevrilen sözcük Grekçe "Gökten" diye geçer.</p>

  <p class="calibre1">20:42-43 "Ayaklarının altına serinceye dek": Grekçe "Ayaklarına tabure yapıncaya dek".</p>

  <p class="calibre1">21:2-3 "Bakır para": Grekçe "Lepton" (bkz. Birimler Cetveli).</p>

  <p class="calibre1">21:32 "Kuşak" ya da "Soy".</p>

  <p class="calibre1">22:16 "Yetkinliğe erişeceği": Grekçe "Tamamlanacağı".</p>

  <p class="calibre1">23:16-17 Birçok Grekçe elyazması, "Pilatus'un her Fısıh Bayramı'nda onlar için</p>

  <p class="calibre1">bir kişi salıvermesi gerekiyordu" sözlerini de içerir.</p>

  <p class="calibre1">24:13 "Altmış ok atımı": Yaklaşık 11 km.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1"><span class="t"><b class="calibre2">EL</b></span><span class="t"><b class="calibre2">ÇİLERİN İŞLERİ</b></span></p>

  <p class="calibre1"><span class="t2"> </span></p>

  <p class="calibre1">BÖLÜM 1</p>

  <p class="calibre1"> </p>

  <p class="calibre1">Elç.1: 1-2 Ey Teofilos, İlk kitabımda İsa'nın yapıp öğretmeye başladığı her şeyi, seçmiş olduğu elçilere Kutsal Ruh aracılığıyla buyruklar verip yukarı alındığı güne dek olanları yazmıştım.</p>

  <p class="calibre1"> </p>

  <p class="calibre1">Elç.1: 3 İsa, ölüm acısını çektikten sonra birçok inandırıcı kanıtlarla elçilere dirilmiş olduğunu gösterdi. Kırk gün süreyle onlara görünerek Tanrı'nın Egemenliği hakkında konuştu.</p>

  <p class="calibre1"> </p>

  <p class="calibre1">Elç.1: 4 Kendileriyle birlikteyken onlara şu buyruğu vermişti: "Yeruşalim'den ayrılmayın, Baba'nın verdiği ve benden duyduğunuz sözün gerçekleşmesini bekleyin.</p>

  <p class="calibre1"> </p>

  <p class="calibre1">Elç.1: 5 Şöyle ki, Yahya suyla vaftiz etti, ama sizler birkaç güne kadar Kutsal Ruh'la vaftiz edileceksiniz."</p>

  <p class="calibre1"> </p>

  <p class="calibre1">İsa Göğe Alınıyor</p>

  <p class="calibre1"> </p>

  <p class="calibre1">Elç.1: 6 Elçiler bir araya geldiklerinde İsa'ya şunu sordular: "Ya Rab, İsrail'e egemenliği şimdi mi geri vereceksin?"</p>

  <p class="calibre1"> </p>

  <p class="calibre1">Elç.1: 7 İsa onlara, "Baba'nın kendi yetkisiyle belirlemiş olduğu zamanları ve tarihleri bilmenize gerek yok" karşılığını verdi.</p>

  <p class="calibre1"> </p>

  <p class="calibre1">Elç.1: 8 "Ama Kutsal Ruh üzerinize inince güç alacaksınız. Yeruşalim'de, bütün Yahudiye ve Samiriye'de ve dünyanın dört bucağında benim tanıklarım olacaksınız."</p>

  <p class="calibre1"> </p>

  <p class="calibre1">Elç.1: 9 İsa bunları söyledikten sonra, onların gözleri önünde yukarı alındı. Bir bulut O'nu alıp gözlerinin önünden uzaklaştırdı.</p>

  <p class="calibre1"> </p>

  <p class="calibre1">Elç.1: 10 İsa giderken onlar gözlerini göğe dikmiş bakıyorlardı. Tam o sırada, beyaz giysiler içinde iki adam yanlarında belirdi.</p>

  <p class="calibre1"> </p>

  <p class="calibre1">Elç.1: 11 "Ey Celileliler, neden göğe bakıp duruyorsunuz?" diye sordular. "Aranızdan göğe alınan İsa, göğe çıktığını nasıl gördünüzse, aynı şekilde geri gelecektir."</p>

  <p class="calibre1"> </p>

  <p class="calibre1">Mattiya, Yahuda'nın Yerine Seçiliyor</p>

  <p class="calibre1"> </p>

  <p class="calibre1">Elç.1: 12 Bundan sonra elçiler, Yeruşalim'den yaklaşık bir kilometre uzaklıktaki Zeytin Dağı'ndan Yeruşalim'e döndüler.</p>

  <p class="calibre1"> </p>

  <p class="calibre1">Elç.1: 13 Kente girince kaldıkları evin üst katındaki odaya çıktılar. Petrus, Yuhanna, Yakup, Andreas, Filipus, Tomas, Bartalmay, Matta, Alfay oğlu Yakup, Yurtsever Simun ve Yakup oğlu Yahuda oradaydı.</p>

  <p class="calibre1"> </p>

  <p class="calibre1">Elç.1: 14 Bunlar İsa'nın annesi Meryem, öbür kadınlar ve İsa'nın kardeşleriyle tam bir birlik içinde sürekli dua ediyordu.</p>

  <p class="calibre1"> </p>

  <p class="calibre1">Elç.1: 15-16 O günlerde Petrus, yaklaşık yüz yirmi kardeşten oluşan bir topluluğun ortasında ayağa kalkıp şöyle konuştu: "Kardeşler, Kutsal Ruh'un, İsa'yı tutuklayanlara kılavuzluk eden Yahuda ile ilgili olarak Davut'un ağzıyla önceden bildirdiği Kutsal Yazı'nın yerine gelmesi gerekiyordu.</p>

  <p class="calibre1"> </p>

  <p class="calibre1">Elç.1: 17 Yahuda bizden biri sayılmış ve bu hizmette yerini almıştı."</p>

  <p class="calibre1"> </p>

  <p class="calibre1">Elç.1: 18 Bu adam, yaptığı kötülüğün karşılığında aldığı ücretle bir tarla satın aldı. Sonra baş aşağı düştü, bedeni yarıldı ve bütün bağırsakları dışarı döküldü.</p>

  <p class="calibre1"> </p>

  <p class="calibre1">Elç.1: 19 Yeruşalim'de yaşayan herkes olayı duydu. Tarlaya kendi dillerinde Kan Tarlası anlamına gelen Hakeldema adını verdiler.</p>

  <p class="calibre1"> </p>

  <p class="calibre1">Elç.1: 20 "Nitekim Mezmurlar Kitabı'nda şöyle yazılmıştır" dedi Petrus. "'Onun konutu ıssız kalsın, İçinde oturan olmasın.' Ve, 'Onun görevini bir başkası üstlensin.'</p>

  <p class="calibre1"> </p>

  <p class="calibre1">Elç.1: 21-22 "Buna göre, Yahya'nın vaftiz döneminden başlayarak Rab İsa'nın aramızdan yukarı alındığı güne değin bizimle birlikte geçirdiği bütün süre boyunca yanımızda bulunan adamlardan birinin, İsa'nın dirilişine tanıklık etmek üzere bize katılması gerekir."</p>

  <p class="calibre1"> </p>

  <p class="calibre1">Elç.1: 23 Böylece iki kişiyi, Barsabba denilen ve Yustus diye de bilinen Yusuf ile Mattiya'yı önerdiler.</p>

  <p class="calibre1"> </p>

  <p class="calibre1">Elç.1: 24-25 Sonra şöyle dua ettiler: "Ya Rab, sen herkesin yüreğini bilirsin. Yahuda'nın, ait olduğu yere gitmek için bıraktığı bu hizmeti ve elçilik görevini üstlenmek üzere bu iki kişiden hangisini seçtiğini göster bize."</p>

  <p class="calibre1"> </p>

  <p class="calibre1">Elç.1: 26 Ardından bu iki kişiye kura çektirdiler; kura Mattiya'ya düştü. Böylelikle Mattiya on bir elçiye katıldı.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 2</p>

  <p class="calibre1"> </p>

  <p class="calibre1">Kutsal Ruh'un Gelişi</p>

  <p class="calibre1"> </p>

  <p class="calibre1">Elç.2: 1 Pentikost Günü geldiğinde bütün imanlılar bir arada bulunuyordu.</p>

  <p class="calibre1"> </p>

  <p class="calibre1">Elç.2: 2 Ansızın gökten, güçlü bir rüzgarın esişini andıran bir ses geldi ve bulundukları evi tümüyle doldurdu.</p>

  <p class="calibre1"> </p>

  <p class="calibre1">Elç.2: 3 Ateşten dillere benzer bir şeylerin dağılıp her birinin üzerine indiğini gördüler.</p>

  <p class="calibre1"> </p>

  <p class="calibre1">Elç.2: 4 İmanlıların hepsi Kutsal Ruh'la doldular, Ruh'un onları konuşturduğu başka dillerle konuşmaya başladılar.</p>

  <p class="calibre1"> </p>

  <p class="calibre1">Elç.2: 5 O sırada Yeruşalim'de, dünyanın her ülkesinden gelmiş dindar Yahudiler bulunuyordu.</p>

  <p class="calibre1"> </p>

  <p class="calibre1">Elç.2: 6 Sesin duyulması üzerine büyük bir kalabalık toplandı. Herkes kendi dilinin konuşulduğunu duyunca şaşakaldı.</p>

  <p class="calibre1"> </p>

  <p class="calibre1">Elç.2: 7 Hayret ve şaşkınlık içinde, "Bakın, bu konuşanların hepsi Celileli değil mi?" diye sordular.</p>

  <p class="calibre1"> </p>

  <p class="calibre1">Elç.2: 8 "Nasıl oluyor da her birimiz kendi ana dilini işitiyor?</p>

  <p class="calibre1"> </p>

  <p class="calibre1">Elç.2: 9-11 Aramızda Partlar, Medler, Elamlılar var. Mezopotamya'da, Yahudiye ve Kapadokya'da, Pontus ve Asya İli'nde , Frikya ve Pamfilya'da, Mısır ve Libya'nın Kirene'ye yakın bölgelerinde yaşayanlar var. Hem Yahudi hem de Yahudiliğe dönen Romalı konuklar, Giritliler ve Araplar var aramızda. Ama her birimiz Tanrı'nın büyük işlerinin kendi dilimizde konuşulduğunu işitiyoruz."</p>

  <p class="calibre1"> </p>

  <p class="calibre1">Elç.2: 12 Hepsi hayret ve şaşkınlık içinde birbirlerine, "Bunun anlamı ne?" diye sordular.</p>

  <p class="calibre1"> </p>

  <p class="calibre1">Elç.2: 13 Başkalarıysa, "Bunlar taze şarabı fazla kaçırmış" diye alay ettiler.</p>

  <p class="calibre1"> </p>

  <p class="calibre1">Petrus'un Pentikost Günü Konuşması</p>

  <p class="calibre1"> </p>

  <p class="calibre1">Elç.2: 14-15 Bunun üzerine Onbirler'le birlikte öne çıkan Petrus yüksek sesle kalabalığa şöyle seslendi: "Ey Yahudiler ve Yeruşalim'de bulunan herkes, bu durumu size açıklayayım. Sözlerime kulak verin. Bu adamlar, sandığınız gibi sarhoş değiller. Saat daha sabahın dokuzu!</p>

  <p class="calibre1"> </p>

  <p class="calibre1">Elç.2: 16-17 Bu gördüğünüz, Peygamber Yoel aracılığıyla önceden bildirilen olaydır: 'Son günlerde, diyor Tanrı, Bütün insanların üzerine Ruhum'u dökeceğim. Oğullarınız, kızlarınız peygamberlikte bulunacaklar. Gençleriniz görümler, Yaşlılarınız düşler görecek.</p>

  <p class="calibre1"> </p>

  <p class="calibre1">Elç.2: 18 O günler kadın erkek Kullarımın üzerine Ruhum'u dökeceğim, Onlar da peygamberlik edecekler.</p>

  <p class="calibre1"> </p>

  <p class="calibre1">Elç.2: 19 Yukarıda, gökyüzünde harikalar yaratacağım. Aşağıda, yeryüzünde belirtiler, Kan, ateş ve duman bulutları görülecek.</p>

  <p class="calibre1"> </p>

  <p class="calibre1">Elç.2: 20 Rab'bin büyük ve görkemli günü gelmeden önce Güneş kararacak, Ay kan rengine dönecek.</p>

  <p class="calibre1"> </p>

  <p class="calibre1">Elç.2: 21 O zaman Rab'be yakaran herkes kurtulacak.'</p>

  <p class="calibre1"> </p>

  <p class="calibre1">Elç.2: 22 "Ey İsrailliler, şu sözleri dinleyin: Bildiğiniz gibi Nasıralı İsa, Tanrı'nın, kendisi aracılığıyla aranızda yaptığı mucizeler, harikalar ve belirtilerle kimliği kanıtlanmış bir kişidir.</p>

  <p class="calibre1"> </p>

  <p class="calibre1">Elç.2: 23 Tanrı'nın belirlenmiş amacı ve öngörüsü uyarınca elinize teslim edilen bu adamı, yasa tanımaz kişilerin eliyle çarmıha çivileyip öldürdünüz.</p>

  <p class="calibre1"> </p>

  <p class="calibre1">Elç.2: 24 Tanrı ise, ölüm acılarına son vererek O'nu diriltti. Çünkü O'nun ölüme tutsak kalması olanaksızdı.</p>

  <p class="calibre1"> </p>

  <p class="calibre1">Elç.2: 25 O'nunla ilgili olarak Davut şöyle der: 'Rab'bi her zaman önümde gördüm, Sağımda durduğu için sarsılmam.</p>

  <p class="calibre1"> </p>

  <p class="calibre1">Elç.2: 26 Bu nedenle yüreğim mutlu, dilim sevinçlidir. Dahası, bedenim de umut içinde yaşayacak.</p>

  <p class="calibre1"> </p>

  <p class="calibre1">Elç.2: 27 Çünkü sen canımı ölüler diyarına terk etmeyeceksin, Kutsalının çürümesine izin vermeyeceksin.</p>

  <p class="calibre1"> </p>

  <p class="calibre1">Elç.2: 28 Yaşam yollarını bana bildirdin; Varlığınla beni sevinçle dolduracaksın.'</p>

  <p class="calibre1"> </p>

  <p class="calibre1">Elç.2: 29 "Kardeşler, size açıkça söyleyebilirim ki, büyük atamız Davut öldü, gömüldü, mezarı da bugüne dek yanıbaşımızda duruyor.</p>

  <p class="calibre1"> </p>

  <p class="calibre1">Elç.2: 30 Davut bir peygamberdi ve soyundan birini tahtına oturtacağına dair Tanrı'nın kendisine ant içerek söz verdiğini biliyordu.</p>

  <p class="calibre1"> </p>

  <p class="calibre1">Elç.2: 31 Geleceği görerek Mesih'in ölümden dirilişine ilişkin şunları söyledi: 'O, ölüler diyarına terk edilmedi, bedeni çürümedi.'</p>

  <p class="calibre1"> </p>

  <p class="calibre1">Elç.2: 32 Tanrı, İsa'yı ölümden diriltti ve biz hepimiz bunun tanıklarıyız.</p>

  <p class="calibre1"> </p>

  <p class="calibre1">Elç.2: 33 O, Tanrı'nın sağına yüceltilmiş, vaat edilen Kutsal Ruh'u Baba'dan almış ve şimdi gördüğünüz ve işittiğiniz gibi, bu Ruh'u üzerimize dökmüştür.</p>

  <p class="calibre1"> </p>

  <p class="calibre1">Elç.2: 34-35 Davut, kendisi göklere çıkmadığı halde şöyle der: 'Rab Rabbim'e dedi ki, Ben düşmanlarını Ayaklarının altına serinceye dek , Sağımda otur.'</p>

  <p class="calibre1"> </p>

  <p class="calibre1">Elç.2: 36 "Böylelikle bütün İsrail halkı şunu kesinlikle bilsin: Tanrı, sizin çarmıha gerdiğiniz İsa'yı hem Rab hem Mesih yapmıştır."</p>

  <p class="calibre1"> </p>

  <p class="calibre1">Elç.2: 37 Bu sözleri duyanlar, yüreklerine hançer saplanmış gibi oldular. Petrus ve öbür elçilere, "Kardeşler, ne yapmalıyız?" diye sordular.</p>

  <p class="calibre1"> </p>

  <p class="calibre1">Elç.2: 38 Petrus onlara şu karşılığı verdi: "Tövbe edin, her biriniz İsa Mesih'in adıyla vaftiz olsun. Böylece günahlarınız bağışlanacak ve Kutsal Ruh armağanını alacaksınız.</p>

  <p class="calibre1"> </p>

  <p class="calibre1">Elç.2: 39 Bu vaat sizler, çocuklarınız, uzaktakilerin hepsi için, Tanrımız Rab'bin çağıracağı herkes için geçerlidir."</p>

  <p class="calibre1"> </p>

  <p class="calibre1">Elç.2: 40 Petrus daha birçok sözlerle onları uyardı. "Kendinizi bu sapık kuşaktan kurtarın!" diye yalvardı.</p>

  <p class="calibre1"> </p>

  <p class="calibre1">Elç.2: 41 Onun sözünü benimseyenler vaftiz oldu. O gün yaklaşık üç bin kişi topluluğa katıldı.</p>

  <p class="calibre1"> </p>

  <p class="calibre1">Elç.2: 42 Bunlar kendilerini elçilerin öğretisine, paydaşlığa, ekmek bölmeye ve duaya adadılar.</p>

  <p class="calibre1"> </p>

  <p class="calibre1">İmanlılar Arasındaki Birlik</p>

  <p class="calibre1"> </p>

  <p class="calibre1">Elç.2: 43 Herkesi bir korku sarmıştı. Elçilerin aracılığıyla birçok belirtiler ve harikalar yapılıyordu.</p>

  <p class="calibre1"> </p>

  <p class="calibre1">Elç.2: 44 İmanlıların tümü bir arada bulunuyor, her şeyi ortaklaşa kullanıyorlardı.</p>

  <p class="calibre1"> </p>

  <p class="calibre1">Elç.2: 45 Mallarını mülklerini satıyor ve bunun parasını herkese ihtiyacına göre dağıtıyorlardı.</p>

  <p class="calibre1"> </p>

  <p class="calibre1">Elç.2: 46-47 Her gün tapınakta toplanmaya devam eden imanlılar, kendi evlerinde de ekmek bölüp içten bir sevinç ve sadelikle yemek yiyor ve Tanrı'yı övüyorlardı. Bütün halkın beğenisini kazanmışlardı. Rab de her gün yeni kurtulanları topluluğa katıyordu.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 3</p>

  <p class="calibre1"> </p>

  <p class="calibre1">Sakat Dilencinin İyileştirilmesi</p>

  <p class="calibre1"> </p>

  <p class="calibre1">Elç.3: 1 Bir gün Petrus'la Yuhanna, saat üçte, dua vaktinde tapınağa çıkıyorlardı.</p>

  <p class="calibre1"> </p>

  <p class="calibre1">Elç.3: 2 O sırada, doğuştan kötürüm olan bir adam, tapınağın Güzel Kapı diye adlandırılan kapısına getiriliyordu. Tapınağa girenlerden para dilenmesi için onu her gün getirip oraya bırakırlardı.</p>

  <p class="calibre1"> </p>

  <p class="calibre1">Elç.3: 3 Tapınağa girmek üzere olan Petrus'la Yuhanna'yı gören adam, kendilerinden sadaka istedi.</p>

  <p class="calibre1"> </p>

  <p class="calibre1">Elç.3: 4 Petrus'la Yuhanna ona dikkatle baktılar. Sonra Petrus, "Bize bak" dedi.</p>

  <p class="calibre1"> </p>

  <p class="calibre1">Elç.3: 5 Adam, onlardan bir şey alacağını umarak gözlerini onların üzerine dikti.</p>

  <p class="calibre1"> </p>

  <p class="calibre1">Elç.3: 6 Petrus, "Bende altın ve gümüş yok, ama bende olanı sana veriyorum" dedi. "Nasıralı İsa Mesih'in adıyla, yürü!"</p>

  <p class="calibre1"> </p>

  <p class="calibre1">Elç.3: 7 Sonra onu sağ elinden kavrayıp kaldırdı. Adamın ayakları ve bilekleri o anda sapasağlam oldu.</p>

  <p class="calibre1"> </p>

  <p class="calibre1">Elç.3: 8 Sıçrayıp ayağa kalktı, yürümeye başladı. Yürüyüp sıçrayarak, Tanrı'yı överek onlarla birlikte tapınağa girdi.</p>

  <p class="calibre1"> </p>

  <p class="calibre1">Elç.3: 9 Bütün halk, onun yürüyüp Tanrı'yı övdüğünü gördü.</p>

  <p class="calibre1"> </p>

  <p class="calibre1">Elç.3: 10 Onun, tapınağın Güzel Kapısı'nda oturup para dilenen kişi olduğunu anlayınca ondaki değişiklik karşısında büyük bir hayret ve şaşkınlığa düştüler.</p>

  <p class="calibre1"> </p>

  <p class="calibre1">Petrus'un Tapınaktaki Konuşması</p>

  <p class="calibre1"> </p>

  <p class="calibre1">Elç.3: 11 Adam, Petrus'la Yuhanna'ya tutunuyordu. Bütün halk hayret içinde Süleyman'ın Eyvanı denilen yerde onlara doğru koşuştu.</p>

  <p class="calibre1"> </p>

  <p class="calibre1">Elç.3: 12 Bunu gören Petrus halka şöyle seslendi: "Ey İsrailliler, buna neden şaştınız? Neden gözlerinizi dikmiş bize bakıyorsunuz? Kendi gücümüz ya da dindarlığımızla bu adamın yürümesini sağlamışız gibi...!</p>

  <p class="calibre1"> </p>

  <p class="calibre1">Elç.3: 13 İbrahim'in, İshak'ın ve Yakup'un Tanrısı, atalarımızın Tanrısı, Kulu İsa'yı yüceltti. Siz O'nu ele verdiniz. Pilatus O'nu serbest bırakmaya karar verdiği halde, siz O'nu Pilatus'un önünde reddettiniz.</p>

  <p class="calibre1"> </p>

  <p class="calibre1">Elç.3: 14 Kutsal ve adil Olan'ı reddedip bir katilin salıverilmesini istediniz.</p>

  <p class="calibre1"> </p>

  <p class="calibre1">Elç.3: 15 Siz Yaşam Önderi'ni öldürdünüz, ama Tanrı O'nu ölümden diriltti. Biz bunun tanıklarıyız.</p>

  <p class="calibre1"> </p>

  <p class="calibre1">Elç.3: 16 Gördüğünüz ve tanıdığınız bu adam, İsa'nın adı sayesinde, O'nun adına olan imanla sapasağlam oldu. Hepinizin gözü önünde onu tam sağlığa kavuşturan, İsa'nın aracılığıyla etkin olan imandır.</p>

  <p class="calibre1"> </p>

  <p class="calibre1">Elç.3: 17 "Şimdi ey kardeşler, yöneticileriniz gibi sizin de bilgisizlikten ötürü böyle davrandığınızı biliyorum.</p>

  <p class="calibre1"> </p>

  <p class="calibre1">Elç.3: 18 Ama bütün peygamberlerin ağzından Mesihi'nin acı çekeceğini önceden bildiren Tanrı, sözünü bu şekilde yerine getirmiştir.</p>

  <p class="calibre1"> </p>

  <p class="calibre1">Elç.3: 19-20 Öyleyse, günahlarınızın silinmesi için tövbe edin ve Tanrı'ya dönün. Öyle ki, Rab size yenilenme fırsatları versin ve sizin için önceden belirlenen Mesih'i, yani İsa'yı göndersin.</p>

  <p class="calibre1"> </p>

  <p class="calibre1">Elç.3: 21 Tanrı'nın eski çağlardan beri kutsal peygamberlerinin ağzından bildirdiği gibi, her şeyin yeniden düzenleneceği zamana dek İsa'nın gökte kalması gerekiyor.</p>

  <p class="calibre1"> </p>

  <p class="calibre1">Elç.3: 22 Musa şöyle demişti: 'Tanrınız Rab size, kendi kardeşlerinizin arasından benim gibi bir peygamber çıkaracak. O'nun size söyleyeceği her sözü dinleyin.</p>

  <p class="calibre1"> </p>

  <p class="calibre1">Elç.3: 23 O peygamberi dinlemeyen herkes Tanrı'nın halkından koparılıp yok edilecektir.'</p>

  <p class="calibre1"> </p>

  <p class="calibre1">Elç.3: 24 "Samuel ve ondan sonra konuşan peygamberlerin hepsi bu günleri duyurdu.</p>

  <p class="calibre1"> </p>

  <p class="calibre1">Elç.3: 25 Sizler peygamberlerin mirasçıları, Tanrı'nın atalarınızla yaptığı antlaşmanın mirasçılarısınız. Nitekim Tanrı İbrahim'e şöyle demişti: 'Senin soyunun aracılığıyla yeryüzündeki bütün halklar kutsanacak.'</p>

  <p class="calibre1"> </p>

  <p class="calibre1">Elç.3: 26 Tanrı, sizleri kötü yollarınızdan döndürüp kutsamak için Kulu'nu ortaya çıkarıp önce size gönderdi."</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 4</p>

  <p class="calibre1"> </p>

  <p class="calibre1">Petrus'la Yuhanna Yüksek Kurul'un Önünde</p>

  <p class="calibre1"> </p>

  <p class="calibre1">Elç.4: 1 Kâhinler, tapınak koruyucularının komutanı ve Sadukiler , halka seslenmekte olan Petrus'la Yuhanna'nın üzerine yürüdüler.</p>

  <p class="calibre1"> </p>

  <p class="calibre1">Elç.4: 2 Çünkü onların halka öğretmelerine ve İsa'yı örnek göstererek ölülerin dirileceğini söylemelerine çok kızmışlardı.</p>

  <p class="calibre1"> </p>

  <p class="calibre1">Elç.4: 3 Onları yakaladılar, akşam olduğu için ertesi güne dek hapiste tuttular.</p>

  <p class="calibre1"> </p>

  <p class="calibre1">Elç.4: 4 Ne var ki, konuşmayı dinlemiş olanların birçoğu iman etti. Böylece imanlı erkeklerin sayısı aşağı yukarı beş bine ulaştı.</p>

  <p class="calibre1"> </p>

  <p class="calibre1">Elç.4: 5 Ertesi gün Yahudiler'in yöneticileri, ileri gelenleri ve din bilginleri Yeruşalim'de toplandılar.</p>

  <p class="calibre1"> </p>

  <p class="calibre1">Elç.4: 6 Başkâhin Hanan'ın yanısıra, Kayafa, Yuhanna, İskender ve başkâhin soyundan gelen herkes oradaydı.</p>

  <p class="calibre1"> </p>

  <p class="calibre1">Elç.4: 7 Petrus'la Yuhanna'yı huzurlarına getirtip onlara, "Siz bunu hangi güçle ya da kimin adına dayanarak yaptınız?" diye sordular.</p>

  <p class="calibre1"> </p>

  <p class="calibre1">Elç.4: 8 O zaman Kutsal Ruh'la dolan Petrus onlara şöyle dedi: "Halkın yöneticileri ve ileri gelenler!</p>

  <p class="calibre1"> </p>

  <p class="calibre1">Elç.4: 9-10 Eğer bugün bir hastaya yapılan iyilik nedeniyle bizden hesap soruluyor ve bu adamın nasıl iyileştiği soruşturuluyorsa, hepiniz ve bütün İsrail halkı şunu bilin: Bu adam, sizin çarmıha gerdiğiniz, ama Tanrı'nın ölümden dirilttiği Nasıralı İsa Mesih'in adı sayesinde önünüzde sapasağlam duruyor.</p>

  <p class="calibre1"> </p>

  <p class="calibre1">Elç.4: 11 İsa,'Siz yapıcılar tarafından hiçe sayılan, Ama köşenin baş taşı durumuna gelen taş'tır.</p>

  <p class="calibre1"> </p>

  <p class="calibre1">Elç.4: 12 Başka hiç kimsede kurtuluş yoktur. Bu göğün altında insanlara bağışlanmış, bizi kurtarabilecek başka hiçbir ad yoktur."</p>

  <p class="calibre1"> </p>

  <p class="calibre1">Elç.4: 13 Kurul üyeleri, Petrus'la Yuhanna'nın yürekliliğini görüp de bunların eğitim görmemiş, sıradan kişiler olduklarını anlayınca şaştılar ve onların İsa'yla birlikte bulunduklarını farkettiler.</p>

  <p class="calibre1"> </p>

  <p class="calibre1">Elç.4: 14 İyileştirilen adam, Petrus ve Yuhanna'yla birlikte gözleri önünde duruyordu; bunun için hiçbir karşılık veremediler.</p>

  <p class="calibre1"> </p>

  <p class="calibre1">Elç.4: 15 Kurul üyeleri onlara dışarı çıkmalarını buyurduktan sonra durumu kendi aralarında tartışmaya başladılar.</p>

  <p class="calibre1"> </p>

  <p class="calibre1">Elç.4: 16 "Bu adamları ne yapacağız?" dediler. "Yeruşalim'de yaşayan herkes, bunların eliyle olağanüstü bir belirti gerçekleştirildiğini biliyor. Biz bunu inkâr edemeyiz.</p>

  <p class="calibre1"> </p>

  <p class="calibre1">Elç.4: 17 Ama bu haberin halk arasında daha çok yayılmasını önlemek için onları tehdit edelim ki, bundan böyle İsa'nın adından kimseye söz etmesinler."</p>

  <p class="calibre1"> </p>

  <p class="calibre1">Elç.4: 18 Böylece onları çağırdılar, İsa'nın adını hiç anmamalarını, o adı kullanarak hiçbir şey öğretmemelerini buyurdular.</p>

  <p class="calibre1"> </p>

  <p class="calibre1">Elç.4: 19 Ama Petrus'la Yuhanna şöyle karşılık verdiler: "Tanrı'nın önünde, Tanrı'nın sözünü değil de sizin sözünüzü dinlemek doğru mudur, kendiniz karar verin.</p>

  <p class="calibre1"> </p>

  <p class="calibre1">Elç.4: 20 Biz gördüklerimizi ve işittiklerimizi anlatmadan edemeyiz."</p>

  <p class="calibre1"> </p>

  <p class="calibre1">Elç.4: 21 Kurul üyeleri onları bir daha tehdit ettikten sonra serbest bıraktılar; onları cezalandırmak için hiçbir gerekçe bulamamışlardı. Çünkü bütün halk, olup bitenler için Tanrı'yı yüceltiyordu.</p>

  <p class="calibre1"> </p>

  <p class="calibre1">Elç.4: 22 Nitekim mucize sonucu iyileşen adamın yaşı kırkı geçmişti.</p>

  <p class="calibre1"> </p>

  <p class="calibre1">İmanlılar Cesaret için Dua Ediyor</p>

  <p class="calibre1"> </p>

  <p class="calibre1">Elç.4: 23 Serbest bırakılan Petrus'la Yuhanna, arkadaşlarının yanına dönerek başkâhinlerle ileri gelenlerin kendilerine söylediği her şeyi bildirdiler.</p>

  <p class="calibre1"> </p>

  <p class="calibre1">Elç.4: 24 Arkadaşları bunu duyunca hep birlikte Tanrı'ya şöyle seslendiler: "Ey Efendimiz! Yeri göğü, denizi ve onların içindekilerin tümünü yaratan sensin.</p>

  <p class="calibre1"> </p>

  <p class="calibre1">Elç.4: 25 Kutsal Ruh aracılığıyla kulun atamız Davut'un ağzından şöyle dedin: 'Uluslar neden hiddetlendi, Halklar neden boş düzenler kurdu?</p>

  <p class="calibre1"> </p>

  <p class="calibre1">Elç.4: 26 Dünyanın kralları saf bağladı, Hükümdarlar birleşti Rab'be ve Mesihi'ne karşı.'</p>

  <p class="calibre1"> </p>

  <p class="calibre1">Elç.4: 27-28 "Gerçekten de Hirodes ile Pontius Pilatus, bu kentte İsrail halkı ve öteki uluslarla birlikte senin meshettiğin kutsal Kulun İsa'ya karşı bir araya geldiler. Senin kendi gücün ve isteğinle önceden kararlaştırdığın her şeyi gerçekleştirdiler.</p>

  <p class="calibre1"> </p>

  <p class="calibre1">Elç.4: 29 Ve şimdi ya Rab, onların savurduğu tehditlere bak! Senin sözünü tam bir yüreklilikle duyurmak için biz kullarına güç ver.</p>

  <p class="calibre1"> </p>

  <p class="calibre1">Elç.4: 30 Kutsal Kulun İsa'nın adıyla hastaları iyileştirmek için, belirtiler ve harikalar yapmak için elini uzat."</p>

  <p class="calibre1"> </p>

  <p class="calibre1">Elç.4: 31 Duaları bitince toplandıkları yer sarsıldı. Hepsi Kutsal Ruh'la doldular ve Tanrı'nın sözünü cesaretle duyurmaya devam ettiler.</p>

  <p class="calibre1"> </p>

  <p class="calibre1">İmanlılar Her Şeylerini Paylaşıyorlar</p>

  <p class="calibre1"> </p>

  <p class="calibre1">Elç.4: 32 İnananlar topluluğunun yüreği ve düşüncesi birdi. Hiç kimse sahip olduğu herhangi bir şey için "Bu benimdir" demiyor, her şeylerini ortak kabul ediyorlardı.</p>

  <p class="calibre1"> </p>

  <p class="calibre1">Elç.4: 33 Elçiler, Rab İsa'nın ölümden dirildiğine çok etkili bir biçimde tanıklık ediyorlardı. Tanrı'nın büyük lütfu hepsinin üzerindeydi.</p>

  <p class="calibre1"> </p>

  <p class="calibre1">Elç.4: 34-35 Aralarında yoksul olan yoktu. Çünkü toprak ya da ev sahibi olanlar bunları satar, sattıklarının bedelini getirip elçilerin buyruğuna verirlerdi ; bu da herkese ihtiyacına göre dağıtılırdı.</p>

  <p class="calibre1"> </p>

  <p class="calibre1">Elç.4: 36-37 Örneğin, Kıbrıs doğumlu bir Levili olan ve elçilerin Barnaba, yani Cesaret Verici diye adlandırdıkları Yusuf, sahip olduğu bir tarlayı sattı, parasını getirip elçilerin buyruğuna verdi.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 5</p>

  <p class="calibre1"> </p>

  <p class="calibre1">Hananya ile Safira</p>

  <p class="calibre1"> </p>

  <p class="calibre1">Elç.5: 1-2 Hananya adında bir adam, karısı Safira'nın onayıyla bir mülk sattı, paranın bir kısmını kendine saklayarak gerisini getirip elçilerin buyruğuna verdi. Karısının da olup bitenlerden haberi vardı.</p>

  <p class="calibre1"> </p>

  <p class="calibre1">Elç.5: 3 Petrus ona, "Hananya, nasıl oldu da Şeytan'a uydun , Kutsal Ruh'a yalan söyleyip tarlanın parasının bir kısmını kendine sakladın?" dedi.</p>

  <p class="calibre1"> </p>

  <p class="calibre1">Elç.5: 4 "Tarla satılmadan önce sana ait değil miydi? Sen onu sattıktan sonra da parayı dilediğin gibi kullanamaz mıydın? Neden yüreğinde böyle bir düzen kurdun? Sen insanlara değil, Tanrı'ya yalan söylemiş oldun."</p>

  <p class="calibre1"> </p>

  <p class="calibre1">Elç.5: 5 Hananya bu sözleri işitince yere yıkılıp can verdi. Olanları duyan herkesi büyük bir korku sardı.</p>

  <p class="calibre1"> </p>

  <p class="calibre1">Elç.5: 6 Gençler kalkıp Hananya'nın ölüsünü kefenlediler ve dışarı taşıyıp gömdüler.</p>

  <p class="calibre1"> </p>

  <p class="calibre1">Elç.5: 7 Bundan yaklaşık üç saat sonra Hananya'nın karısı, olanlardan habersiz içeri girdi.</p>

  <p class="calibre1"> </p>

  <p class="calibre1">Elç.5: 8 Petrus, "Söyle bana, tarlayı bu fiyata mı sattınız?" diye sordu. "Evet, bu fiyata" dedi Safira.</p>

  <p class="calibre1"> </p>

  <p class="calibre1">Elç.5: 9 Petrus ona şöyle dedi: "Rab'bin Ruhu'nu sınamak için nasıl oldu da sözbirliği ettiniz? İşte, kocanı gömenlerin ayak sesleri kapıda, seni de dışarı taşıyacaklar."</p>

  <p class="calibre1"> </p>

  <p class="calibre1">Elç.5: 10 Kadın o anda Petrus'un ayakları dibine yıkılıp can verdi. İçeri giren gençler onu ölmüş buldular, onu da dışarı taşıyarak kocasının yanına gömdüler.</p>

  <p class="calibre1"> </p>

  <p class="calibre1">Elç.5: 11 İnanlılar topluluğunun tümünü ve olayı duyanların hepsini büyük bir korku sardı.</p>

  <p class="calibre1"> </p>

  <p class="calibre1">Elçiler Birçok Kişiyi İyileştiriyor</p>

  <p class="calibre1"> </p>

  <p class="calibre1">Elç.5: 12 Elçilerin aracılığıyla halk arasında birçok belirtiler ve harikalar yapılıyordu. İmanlıların hepsi Süleyman'ın Eyvanı'nda toplanıyordu.</p>

  <p class="calibre1"> </p>

  <p class="calibre1">Elç.5: 13 Halk onlara büyük saygı duyduğu halde, dışarıdan hiç kimse onlara katılmayı göze alamıyordu.</p>

  <p class="calibre1"> </p>

  <p class="calibre1">Elç.5: 14 Buna karşın, Rab'be inanıp topluluğa katılan erkek ve kadınların sayısı giderek arttı.</p>

  <p class="calibre1"> </p>

  <p class="calibre1">Elç.5: 15 Bütün bunların sonucu, yoldan geçen Petrus'un hiç değilse gölgesi bazılarının üzerine düşsün diye halk, hasta olanları caddelere çıkartıp şilteler ve döşekler üzerine yatırır oldu.</p>

  <p class="calibre1"> </p>

  <p class="calibre1">Elç.5: 16 Yeruşalim'in çevresindeki kasabalardan da kalabalıklar geliyor, hastaları ve kötü ruhlardan acı çekenleri getiriyorlardı. Bunların hepsi iyileştirildi.</p>

  <p class="calibre1"> </p>

  <p class="calibre1">Elçilere Yapılan Baskılar</p>

  <p class="calibre1"> </p>

  <p class="calibre1">Elç.5: 17-18 Bunun üzerine, kıskançlıkla dolan başkâhin ve yanındakilerin hepsi, yani Saduki mezhebinden olanlar, elçileri yakalatıp devlet tutukevine attırdılar.</p>

  <p class="calibre1"> </p>

  <p class="calibre1">Elç.5: 19-20 Ama geceleyin Rab'bin bir meleği zindanın kapılarını açıp onları dışarı çıkarttı. "Gidin! Tapınağa girip bu yeni yaşamla ilgili sözlerin hepsini halka duyurun" dedi.</p>

  <p class="calibre1"> </p>

  <p class="calibre1">Elç.5: 21 Elçiler bu buyruğa uyarak gün doğarken tapınağa girip öğretmeye başladılar Başkâhin ve yanındakiler gelince Yüksek Kurul'u , İsrail halkının bütün ileri gelenlerini toplantıya çağırdılar. Sonra elçileri getirtmek için tutukevine adam yolladılar.</p>

  <p class="calibre1"> </p>

  <p class="calibre1">Elç.5: 22-23 Ne var ki, görevliler zindana vardıklarında elçileri bulamadılar. Geri dönerek şu haberi ilettiler: "Tutukevini kilitli ve tam bir güvenlik altında, nöbetçileri de kapılarda durur bulduk. Ama kapıları açtığımızda içerde kimseyi bulamadık!"</p>

  <p class="calibre1"> </p>

  <p class="calibre1">Elç.5: 24 Bu sözleri işiten tapınak koruyucularının komutanıyla başkâhinler şaşkına döndüler, bu işin sonunun nereye varacağını merak etmeye başladılar.</p>

  <p class="calibre1"> </p>

  <p class="calibre1">Elç.5: 25 O sırada yanlarına gelen biri, "Bakın, hapse attığınız adamlar tapınakta dikilmiş, halka öğretiyor" diye haber getirdi.</p>

  <p class="calibre1"> </p>

  <p class="calibre1">Elç.5: 26 Bunun üzerine komutanla görevliler gidip elçileri getirdiler. Halkın kendilerini taşlamasından korktukları için zor kullanmadılar.</p>

  <p class="calibre1"> </p>

  <p class="calibre1">Elç.5: 27-28 Elçileri getirip Yüksek Kurul'un önüne çıkardılar. Başkâhin onları sorguya çekti: "Bu adı kullanarak öğretmeyin diye size kesin buyruk vermiştik" dedi. "Ama siz öğretinizi Yeruşalim Kenti'nin her tarafına yaydınız. İlle de bizi bu adamın kanını dökmekten sorumlu göstermek istiyorsunuz."</p>

  <p class="calibre1"> </p>

  <p class="calibre1">Elç.5: 29 Petrus ve öbür elçiler şöyle karşılık verdiler: "İnsanlardan çok, Tanrı'nın sözünü dinlemek gerek.</p>

  <p class="calibre1"> </p>

  <p class="calibre1">Elç.5: 30 Atalarımızın Tanrısı, sizin çarmıha gererek öldürdüğünüz İsa'yı diriltti.</p>

  <p class="calibre1"> </p>

  <p class="calibre1">Elç.5: 31 İsrail'e, günahlarından tövbe etme ve bağışlanma fırsatını vermek için Tanrı O'nu Önder ve Kurtarıcı olarak kendi sağına yükseltti.</p>

  <p class="calibre1"> </p>

  <p class="calibre1">Elç.5: 32 Biz, Tanrı'nın kendi sözünü dinleyenlere verdiği Kutsal Ruh'la birlikte bu olayların tanıklarıyız."</p>

  <p class="calibre1"> </p>

  <p class="calibre1">Elç.5: 33 Kurul üyeleri bu sözleri işitince çok öfkelendiler ve elçileri yok etmek istediler.</p>

  <p class="calibre1"> </p>

  <p class="calibre1">Elç.5: 34-35 Ama bütün halkın saygısını kazanmış bir Kutsal Yasa öğretmeni olan Gamaliel adlı bir Ferisi , Yüksek Kurul'da ayağa kalktı, elçilerin kısa bir süre için dışarı çıkartılmasını buyurarak kurul üyelerine şunları söyledi: "Ey İsrailliler, bu adamlara yapacağınızı iyi düşünün!</p>

  <p class="calibre1"> </p>

  <p class="calibre1">Elç.5: 36 Bir süre önce Tevdas da kendi kendisiyle ilgili büyük iddialarda bulunarak başkaldırdı. Dört yüz kadar kişi de ona katıldı. Ama adam öldürüldü, izleyicilerinin hepsi dağıtıldı, hareket yok oldu.</p>

  <p class="calibre1"> </p>

  <p class="calibre1">Elç.5: 37 Ondan sonra, sayım yapıldığı günlerde ortaya çıkan Celileli Yahuda, pek çok insanı ayartıp peşine taktı. Ama o da öldürüldü ve izleyicilerinin hepsi darmadağın oldu.</p>

  <p class="calibre1"> </p>

  <p class="calibre1">Elç.5: 38 Şimdi size şunu söyleyeyim: Bu adamlarla uğraşmayın, onları rahat bırakın! Çünkü bu girişim, bu hareket insan işiyse, yok olup gidecektir.</p>

  <p class="calibre1"> </p>

  <p class="calibre1">Elç.5: 39 Yok eğer Tanrı'nın işiyse, bu adamları yok edemezsiniz. Hatta kendinizi Tanrı'ya karşı savaşır durumda bulabilirsiniz." Kurul üyeleri Gamaliel'in bu öğüdünü kabul ettiler.</p>

  <p class="calibre1"> </p>

  <p class="calibre1">Elç.5: 40 Elçileri içeri çağırtıp kamçılattılar ve İsa'nın adından söz etmemelerini buyurduktan sonra salıverdiler.</p>

  <p class="calibre1"> </p>

  <p class="calibre1">Elç.5: 41 Elçiler İsa'nın adı uğruna hakarete layık görüldükleri için Yüksek Kurul'un huzurundan sevinç içinde ayrıldılar.</p>

  <p class="calibre1"> </p>

  <p class="calibre1">Elç.5: 42 Her gün tapınakta ve evlerde öğretmekten ve Mesih İsa'yla ilgili Müjde'yi yaymaktan geri kalmadılar.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 6</p>

  <p class="calibre1"> </p>

  <p class="calibre1">Yedi Yardımcı</p>

  <p class="calibre1"> </p>

  <p class="calibre1">Elç.6: 1 İsa'nın öğrencilerinin sayıca çoğaldığı o günlerde, Grekçe konuşan Yahudiler, günlük yardım dağıtımında kendi dullarına gereken ilginin gösterilmediğini ileri sürerek İbranice konuşan Yahudiler'den yakınmaya başladılar.</p>

  <p class="calibre1"> </p>

  <p class="calibre1">Elç.6: 2 Bunun üzerine Onikiler , bütün öğrencileri bir araya toplayıp şöyle dediler: "Tanrı'nın sözünü yayma işini bırakıp maddi işlerle uğraşmamız doğru olmaz.</p>

  <p class="calibre1"> </p>

  <p class="calibre1">Elç.6: 3 Bu nedenle, kardeşler, aranızdan Ruh'la ve bilgelikle dolu, yedi saygın kişi seçin. Onları bu iş için görevlendirelim.</p>

  <p class="calibre1"> </p>

  <p class="calibre1">Elç.6: 4 Biz ise kendimizi duaya ve Tanrı sözünü yaymaya adayalım."</p>

  <p class="calibre1"> </p>

  <p class="calibre1">Elç.6: 5-6 Bu öneri bütün topluluğu hoşnut etti. Böylece, iman ve Kutsal Ruh'la dolu biri olan İstefanos'un yanısıra Filipus, Prohoros, Nikanor, Timon, Parmenas ve Yahudiliğe dönen Antakyalı Nikolas'ı seçip elçilerin önüne çıkardılar. Elçiler de dua edip ellerini onların üzerine koydular.</p>

  <p class="calibre1"> </p>

  <p class="calibre1">Elç.6: 7 Böylece Tanrı'nın sözü yayılıyor, Yeruşalim'deki öğrencilerin sayısı arttıkça artıyor, kâhinlerden birçoğu da iman çağrısına uyuyordu.</p>

  <p class="calibre1"> </p>

  <p class="calibre1">İstefanos Tutuklanıyor</p>

  <p class="calibre1"> </p>

  <p class="calibre1">Elç.6: 8 Tanrı'nın lütfuyla ve kudretle dolu olan İstefanos, halk arasında büyük belirtiler ve harikalar yapıyordu.</p>

  <p class="calibre1"> </p>

  <p class="calibre1">Elç.6: 9 Ne var ki, Azatlılar Havrası diye bilinen havranın bazı üyeleri ve Kirene'den, İskenderiye'den, Kilikya'dan ve Asya İli'nden bazı kişiler İstefanos'la çekişmeye başladılar.</p>

  <p class="calibre1"> </p>

  <p class="calibre1">Elç.6: 10 Ama İstefanos'un konuşmasındaki bilgeliğe ve Ruh'a karşı koyamadılar.</p>

  <p class="calibre1"> </p>

  <p class="calibre1">Elç.6: 11 Bunun üzerine birkaç kişiyi el altından ayartarak onlara, "Bu adamın Musa'ya ve Tanrı'ya karşı küfür dolu sözler söylediğini duyduk" dedirttiler.</p>

  <p class="calibre1"> </p>

  <p class="calibre1">Elç.6: 12 Böylelikle halkı, ileri gelenleri ve din bilginlerini kışkırttılar. Gidip İstefanos'u yakaladılar ve Yüksek Kurul'un önüne çıkardılar.</p>

  <p class="calibre1"> </p>

  <p class="calibre1">Elç.6: 13 Getirdikleri yalancı tanıklar, "Bu adam durmadan bu kutsal yere ve Yasa'ya karşı konuşuyor" dediler.</p>

  <p class="calibre1"> </p>

  <p class="calibre1">Elç.6: 14 "'Nasıralı İsa burayı yıkacak, Musa'nın bize emanet ettiği töreleri de değiştirecek' dediğini duyduk."</p>

  <p class="calibre1"> </p>

  <p class="calibre1">Elç.6: 15 Kurul'da oturanların hepsi, İstefanos'a baktıklarında yüzünün bir melek yüzüne benzediğini gördüler.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 7</p>

  <p class="calibre1"> </p>

  <p class="calibre1">İstefanos'un Konuşması</p>

  <p class="calibre1"> </p>

  <p class="calibre1">Elç.7: 1 Başkâhin, "Bu iddialar doğru mu?" diye sordu.</p>

  <p class="calibre1"> </p>

  <p class="calibre1">Elç.7: 2-3 İstefanos şöyle karşılık verdi: "Kardeşler ve babalar, beni dinleyin. Atamız İbrahim daha Mezopotamya'dayken, Harran'a yerleşmeden önce, yüce Tanrı ona görünüp şöyle dedi: 'Ülkeni, akrabalarını bırak, sana göstereceğim ülkeye git.'</p>

  <p class="calibre1"> </p>

  <p class="calibre1">Elç.7: 4 "Bunun üzerine İbrahim Kildaniler'in ülkesini bırakıp Harran'a yerleşti. Babasının ölümünden sonra da Tanrı onu oradan alıp şimdi sizin yaşadığınız bu ülkeye getirdi.</p>

  <p class="calibre1"> </p>

  <p class="calibre1">Elç.7: 5 Burada ona herhangi bir miras, bir karış toprak bile vermemişti. Ama İbrahim'in o sırada hiç çocuğu olmadığı halde, Tanrı bu ülkeyi mülk olarak ona ve ondan sonra gelecek torunlarına vereceğini vaat etti.</p>

  <p class="calibre1"> </p>

  <p class="calibre1">Elç.7: 6 Tanrı şöyle dedi: 'Senin soyun yabancı bir ülkede, gurbette yaşayacak. Dört yüz yıl köle olarak çalıştırılacak, baskı görecek.</p>

  <p class="calibre1"> </p>

  <p class="calibre1">Elç.7: 7 Ama ben kölelik edecekleri ulusu cezalandıracağım. Bundan sonra oradan çıkacak ve bana bu yerde tapınacaklar.'</p>

  <p class="calibre1"> </p>

  <p class="calibre1">Elç.7: 8 Sonra Tanrı onunla, sünnete dayalı antlaşmayı yaptı. Böylelikle İbrahim, İshak'ın babası oldu ve onu sekiz günlükken sünnet etti. Ve İshak Yakup'un, Yakup da on iki büyük atamızın babası oldu.</p>

  <p class="calibre1"> </p>

  <p class="calibre1">Elç.7: 9-10 "Yusuf'u kıskanan atalarımız, onu köle olarak Mısır'a sattılar. Ama Tanrı onunlaydı ve onu bütün sıkıntılarından kurtardı. Ona bilgelik vererek Mısır Firavunu'nun gözüne girmesini sağladı. Firavun da onu Mısır ve bütün saray halkı üzerine yönetici atadı.</p>

  <p class="calibre1"> </p>

  <p class="calibre1">Elç.7: 11 "Sonra bütün Mısır ve Kenan ülkesini kıtlık vurdu, büyük sıkıntılar başladı. Atalarımız yiyecek bulamadılar.</p>

  <p class="calibre1"> </p>

  <p class="calibre1">Elç.7: 12 Mısır'da tahıl bulunduğunu duyan Yakup, atalarımızı oraya ilk yolculuklarına gönderdi.</p>

  <p class="calibre1"> </p>

  <p class="calibre1">Elç.7: 13 Mısır'a ikinci gelişlerinde Yusuf kardeşlerine kimliğini açıkladı. Firavun böylece Yusuf'un ailesini tanımış oldu.</p>

  <p class="calibre1"> </p>

  <p class="calibre1">Elç.7: 14 Yusuf haber yollayıp babası Yakup'u ve bütün akrabalarını, toplam yetmiş beş kişiyi çağırttı.</p>

  <p class="calibre1"> </p>

  <p class="calibre1">Elç.7: 15 Böylece Yakup Mısır'a gitti. Kendisi de atalarımız da orada öldüler.</p>

  <p class="calibre1"> </p>

  <p class="calibre1">Elç.7: 16 Kemikleri sonra Şekem'e getirilerek İbrahim'in Şekem'de Hamor oğullarından bir miktar gümüş karşılığında satın almış olduğu mezara konuldu.</p>

  <p class="calibre1"> </p>

  <p class="calibre1">Elç.7: 17 "Tanrı'nın İbrahim'e verdiği sözün gerçekleşeceği zaman yaklaştığında, Mısır'daki halkımızın nüfusu bir hayli çoğalmıştı.</p>

  <p class="calibre1"> </p>

  <p class="calibre1">Elç.7: 18 Sonunda Yusuf hakkında bilgisi olmayan yeni bir kral Mısır'da tahta çıktı.</p>

  <p class="calibre1"> </p>

  <p class="calibre1">Elç.7: 19 Bu adam, halkımıza karşı haince davrandı, atalarımıza kötülük etti. Onları, yeni doğan çocuklarını açıkta bırakıp ölüme terk etmeye zorladı.</p>

  <p class="calibre1"> </p>

  <p class="calibre1">Elç.7: 20-21 "O sırada, son derece güzel bir çocuk olan Musa doğdu. Musa, üç ay babasının evinde beslendikten sonra açıkta bırakıldı. Firavunun kızı onu bulup evlat edindi ve kendi oğlu olarak yetiştirdi.</p>

  <p class="calibre1"> </p>

  <p class="calibre1">Elç.7: 22 Musa, Mısırlılar'ın bütün bilim dallarında eğitildi. Gerek sözde, gerek eylemde güçlü biri oldu.</p>

  <p class="calibre1"> </p>

  <p class="calibre1">Elç.7: 23 "Kırk yaşını doldurunca Musa'nın yüreğinde öz kardeşleri İsrailoğulları'nın durumunu yakından görme arzusu doğdu.</p>

  <p class="calibre1"> </p>

  <p class="calibre1">Elç.7: 24 Onlardan birine haksızlık edildiğini gören Musa, onu savundu. Haksızlığı yapan Mısırlı'yı öldürerek ezilenin öcünü aldı.</p>

  <p class="calibre1"> </p>

  <p class="calibre1">Elç.7: 25 'Kardeşlerim Tanrı'nın benim aracılığımla kendilerini kurtaracağını anlarlar' diye düşünüyordu. Ama onlar bunu anlamadılar.</p>

  <p class="calibre1"> </p>

  <p class="calibre1">Elç.7: 26 Ertesi gün Musa, kavga eden iki İbrani'yle karşılaşınca onları barıştırmak istedi. 'Efendiler' dedi, 'Siz kardeşsiniz. Niye birbirinize haksızlık ediyorsunuz?'</p>

  <p class="calibre1"> </p>

  <p class="calibre1">Elç.7: 27 "Ne var ki, soydaşına haksızlık eden kişi Musa'yı yana iterek, 'Kim seni başımıza yönetici ve yargıç atadı?' dedi.</p>

  <p class="calibre1"> </p>

  <p class="calibre1">Elç.7: 28 'Yoksa dün Mısırlı'yı öldürdüğün gibi beni de mi öldürmek istiyorsun?'</p>

  <p class="calibre1"> </p>

  <p class="calibre1">Elç.7: 29 Bu söz üzerine Musa Midyan ülkesine kaçtı. Orada gurbette yaşadı ve iki oğul babası oldu.</p>

  <p class="calibre1"> </p>

  <p class="calibre1">Elç.7: 30 "Kırk yıl geçtikten sonra Musa'ya, Sina Dağı'nın yakınlarındaki çölde, yanan bir çalının alevleri içinde bir melek göründü.</p>

  <p class="calibre1"> </p>

  <p class="calibre1">Elç.7: 31-32 Musa gördüklerine şaştı. Daha yakından bakmak için yaklaştığında, Rab ona şöyle seslendi: 'Senin atalarının Tanrısı, İbrahim'in, İshak'ın ve Yakup'un Tanrısı benim.' Korkuyla titreyen Musa bakmaya cesaret edemedi.</p>

  <p class="calibre1"> </p>

  <p class="calibre1">Elç.7: 33 "Sonra Rab, 'Çarıklarını çıkar! Çünkü bastığın yer kutsal topraktır' dedi.</p>

  <p class="calibre1"> </p>

  <p class="calibre1">Elç.7: 34 'Mısır'da halkıma yapılan baskıyı yakından gördüm, iniltilerini duydum ve onları kurtarmaya geldim. Şimdi gel, seni Mısır'a göndereceğim.'</p>

  <p class="calibre1"> </p>

  <p class="calibre1">Elç.7: 35 "Bu Musa, 'Kim seni yönetici ve yargıç atadı?' diye reddettikleri Musa'ydı. Tanrı onu, çalıda kendisine görünen meleğin aracılığıyla yönetici ve kurtarıcı olarak gönderdi.</p>

  <p class="calibre1"> </p>

  <p class="calibre1">Elç.7: 36 Halkı Mısır'dan çıkaran, orada, Kızıldeniz'de ve kırk yıl boyunca çölde belirtiler ve harikalar yapan oydu.</p>

  <p class="calibre1"> </p>

  <p class="calibre1">Elç.7: 37 İsrailoğulları'na, 'Tanrı size kendi kardeşlerinizin arasından benim gibi bir peygamber çıkaracak' diyen Musa odur.</p>

  <p class="calibre1"> </p>

  <p class="calibre1">Elç.7: 38 Çöldeki topluluğun arasında yaşamış, Sina Dağı'nda kendisiyle konuşan melekle ve atalarımızla birlikte bulunmuş olan odur. Bize iletmek üzere yaşam dolu sözler aldı.</p>

  <p class="calibre1"> </p>

  <p class="calibre1">Elç.7: 39 "Ne var ki, atalarımız onun sözünü dinlemek istemediler. Onu reddettiler, Mısır'a dönmeyi özler oldular.</p>

  <p class="calibre1"> </p>

  <p class="calibre1">Elç.7: 40 Harun'a, 'Bize öncülük edecek ilahlar yap' dediler. 'Çünkü bizi Mısır'dan çıkaran o Musa'ya ne oldu bilmiyoruz!'</p>

  <p class="calibre1"> </p>

  <p class="calibre1">Elç.7: 41 Ve o günlerde buzağı biçiminde bir put yapıp ona kurban sundular. Kendi elleriyle yaptıkları bu put için bir şenlik düzenlediler.</p>

  <p class="calibre1"> </p>

  <p class="calibre1">Elç.7: 42 Bu yüzden Tanrı onlardan yüz çevirip onları göksel cisimlere kulluk etmeye terk etti. Peygamberlerin kitabında yazılmış olduğu gibi: 'Ey İsrail halkı, Çölde kırk yıl boyunca Bana mı sunular, kurbanlar sundunuz?</p>

  <p class="calibre1"> </p>

  <p class="calibre1">Elç.7: 43 Siz Molek'in çadırını Ve ilahınız Refan'ın yıldızını taşıdınız. Tapınmak için yaptığınız putlardı bunlar. Bu yüzden sizi Babil'in ötesine süreceğim.'</p>

  <p class="calibre1"> </p>

  <p class="calibre1">Elç.7: 44 "Çölde atalarımızın Tanıklık Çadırı vardı. Musa bunu, kendisiyle konuşan Tanrı'nın buyurduğu gibi, gördüğü örneğe göre yapmıştı.</p>

  <p class="calibre1"> </p>

  <p class="calibre1">Elç.7: 45 Tanıklık Çadırı'nı önceki kuşaktan teslim alan atalarımız, Yeşu'nun önderliğinde öteki ulusların topraklarını ele geçirdikleri zaman, çadırı yanlarında getirdiler. Ulusları atalarımızın önünden kovan, Tanrı'nın kendisiydi. Çadır Davut'un zamanına dek kaldı.</p>

  <p class="calibre1"> </p>

  <p class="calibre1">Elç.7: 46 Tanrı'nın beğenisini kazanmış olan Davut, Yakup'un Tanrısı için bir konut yapmaya izin istedi.</p>

  <p class="calibre1"> </p>

  <p class="calibre1">Elç.7: 47 Oysa Tanrı için bir ev yapan Süleyman oldu.</p>

  <p class="calibre1"> </p>

  <p class="calibre1">Elç.7: 48-50 "Ne var ki, en yüce Olan, elle yapılmış konutlarda oturmaz. Peygamberin belirttiği gibi, 'Gök tahtım, Yeryüzü ayaklarımın taburesidir. Benim için nasıl bir ev yapacaksınız? Ya da, neresi dinleneceğim yer? Bütün bunları yapan elim değil mi? diyor Rab.'</p>

  <p class="calibre1"> </p>

  <p class="calibre1">Elç.7: 51 "Ey dik kafalılar, yürekleri ve kulakları sünnet edilmemiş olanlar ! Siz tıpkı atalarınıza benziyorsunuz, her zaman Kutsal Ruh'a karşı direniyorsunuz.</p>

  <p class="calibre1"> </p>

  <p class="calibre1">Elç.7: 52-53 Atalarınız peygamberlerin hangisine zulmetmediler ki? Adil Olan'ın geleceğini önceden bildirenleri de öldürdüler. Melekler aracılığıyla buyrulan Yasa'yı alıp da buna uymayan sizler, şimdi de Adil Olan'a ihanet edip O'nu katlettiniz!"</p>

  <p class="calibre1"> </p>

  <p class="calibre1">İstefanos'un Taşlanıp Öldürülmesi</p>

  <p class="calibre1"> </p>

  <p class="calibre1">Elç.7: 54 Kurul üyeleri bu sözleri duyunca öfkeden kudurdular, İstefanos'a karşı dişlerini gıcırdattılar.</p>

  <p class="calibre1"> </p>

  <p class="calibre1">Elç.7: 55 Kutsal Ruh'la dolu olan İstefanos ise, gözlerini göğe dikip Tanrı'nın görkemini ve Tanrı'nın sağında duran İsa'yı gördü.</p>

  <p class="calibre1"> </p>

  <p class="calibre1">Elç.7: 56 "Bakın" dedi, "Göklerin açıldığını ve İnsanoğlu'nun Tanrı'nın sağında durmakta olduğunu görüyorum."</p>

  <p class="calibre1"> </p>

  <p class="calibre1">Elç.7: 57 Bunun üzerine kulaklarını tıkayıp çığlıklar atarak hep birlikte İstefanos'a saldırdılar.</p>

  <p class="calibre1"> </p>

  <p class="calibre1">Elç.7: 58 Onu kentten dışarı atıp taşa tuttular. İstefanos'a karşı tanıklık etmiş olanlar, kaftanlarını Saul adlı bir gencin ayaklarının dibine bıraktılar.</p>

  <p class="calibre1"> </p>

  <p class="calibre1">Elç.7: 59 İstefanos taş yağmuru altında, "Rab İsa, ruhumu al!" diye yakarıyordu.</p>

  <p class="calibre1"> </p>

  <p class="calibre1">Elç.7: 60 Sonra diz çökerek yüksek sesle şöyle dedi: "Ya Rab, bu günahı onlara yükleme!" Bunu söyledikten sonra gözlerini yaşama kapadı.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 8</p>

  <p class="calibre1"> </p>

  <p class="calibre1">Elç.8: 1 İstefanos'un öldürülmesini Saul da onaylamıştı. O gün Yeruşalim'deki kiliseye karşı korkunç bir baskı dönemi başladı. Elçiler hariç bütün imanlılar Yahudiye ve Samiriye'nin her yanına dağıldılar.</p>

  <p class="calibre1"> </p>

  <p class="calibre1">Elç.8: 2 Bazı dindar kişiler, İstefanos'u gömdükten sonra onun için büyük yas tuttular.</p>

  <p class="calibre1"> </p>

  <p class="calibre1">Elç.8: 3 Saul ise inanlılar topluluğunu kırıp geçiriyordu. Ev ev dolaşarak, kadın erkek demeden imanlıları dışarı sürüklüyor, hapse atıyordu.</p>

  <p class="calibre1"> </p>

  <p class="calibre1">Filipus Samiriye'de</p>

  <p class="calibre1"> </p>

  <p class="calibre1">Elç.8: 4 Bunun sonucu dağılan imanlılar, gittikleri her yerde Tanrı sözünü müjdeliyorlardı.</p>

  <p class="calibre1"> </p>

  <p class="calibre1">Elç.8: 5 Filipus, Samiriye Kenti'ne gidip oradakilere Mesih'i tanıtmaya başladı.</p>

  <p class="calibre1"> </p>

  <p class="calibre1">Elç.8: 6 Filipus'u dinleyen ve gerçekleştirdiği belirtileri gören kalabalıklar, hep birlikte onun söylediklerine kulak verdiler.</p>

  <p class="calibre1"> </p>

  <p class="calibre1">Elç.8: 7 Birçoklarının içinden kötü ruhlar yüksek sesle haykırarak çıktı; birçok felçli ve kötürüm iyileştirildi.</p>

  <p class="calibre1"> </p>

  <p class="calibre1">Elç.8: 8 Ve o kentte büyük sevinç oldu.</p>

  <p class="calibre1"> </p>

  <p class="calibre1">Büyücü Simun</p>

  <p class="calibre1"> </p>

  <p class="calibre1">Elç.8: 9 Ne var ki, kentte bir süreden beri büyücülük yapan ve Samiriye halkını şaşkına çeviren Simun adlı biri vardı. Simun, büyük adam olduğunu iddia ediyordu.</p>

  <p class="calibre1"> </p>

  <p class="calibre1">Elç.8: 10 Küçük büyük, herkes onu dikkatle dinler, "Büyük Güç dedikleri Tanrı gücü işte budur" derlerdi.</p>

  <p class="calibre1"> </p>

  <p class="calibre1">Elç.8: 11 Uzun zamandan beri onları büyücülüğüyle şaşkına çevirdiği için onu dikkatle dinlerlerdi.</p>

  <p class="calibre1"> </p>

  <p class="calibre1">Elç.8: 12 Ama Tanrı'nın Egemenliği ve İsa Mesih adıyla ilgili Müjde'yi duyuran Filipus'un söylediklerine inandıkları zaman, erkekler de kadınlar da vaftiz oldular.</p>

  <p class="calibre1"> </p>

  <p class="calibre1">Elç.8: 13 Simun'un kendisi de inanıp vaftiz oldu. Ondan sonra sürekli olarak Filipus'un yanında kaldı. Doğaüstü belirtileri ve yapılan büyük mucizeleri görünce şaşkına döndü.</p>

  <p class="calibre1"> </p>

  <p class="calibre1">Elç.8: 14 Yeruşalim'deki elçiler, Samiriye halkının, Tanrı'nın sözünü benimsediğini duyunca Petrus'la Yuhanna'yı onlara gönderdiler.</p>

  <p class="calibre1"> </p>

  <p class="calibre1">Elç.8: 15 Petrus'la Yuhanna oraya varınca, Samiriyeli imanlıların Kutsal Ruh'u almaları için dua ettiler.</p>

  <p class="calibre1"> </p>

  <p class="calibre1">Elç.8: 16 Çünkü Ruh daha hiçbirinin üzerine inmemişti. Rab İsa'nın adıyla vaftiz olmuşlardı, o kadar.</p>

  <p class="calibre1"> </p>

  <p class="calibre1">Elç.8: 17 Petrus'la Yuhanna onların üzerine ellerini koyunca, onlar da Kutsal Ruh'u aldılar.</p>

  <p class="calibre1"> </p>

  <p class="calibre1">Elç.8: 18-19 Elçilerin bu el koyma hareketiyle Kutsal Ruh'un verildiğini gören Simun onlara para teklif ederek, "Bana da bu yetkiyi verin, kimin üzerine ellerimi koysam Kutsal Ruh'u alsın" dedi.</p>

  <p class="calibre1"> </p>

  <p class="calibre1">Elç.8: 20 Petrus, "Paran da yok olsun, sen de!" dedi, "Çünkü Tanrı'nın armağanını parayla elde edebileceğini sandın.</p>

  <p class="calibre1"> </p>

  <p class="calibre1">Elç.8: 21 Senin bu işte bir payın, bir hakkın yok. Yüreğin, Tanrı'nın gözünde doğru değildir.</p>

  <p class="calibre1"> </p>

  <p class="calibre1">Elç.8: 22 Bu kötülüğünden tövbe et ve Rab'be yalvar, yüreğindeki bu düşünce belki bağışlanır.</p>

  <p class="calibre1"> </p>

  <p class="calibre1">Elç.8: 23 Senin kin dolu, kötülüğe tutsak biri olduğunu görüyorum."</p>

  <p class="calibre1"> </p>

  <p class="calibre1">Elç.8: 24 Simun, "Benim için Rab'be yalvarın da söylediklerinizden hiçbiri başıma gelmesin" diye karşılık verdi.</p>

  <p class="calibre1"> </p>

  <p class="calibre1">Elç.8: 25 Petrus'la Yuhanna tanıklık edip Rab'bin sözünü bildirdikten sonra, Samiriye'nin birçok köyünde de Müjde'yi duyura duyura Yeruşalim'e döndüler.</p>

  <p class="calibre1"> </p>

  <p class="calibre1">Filipus ve Etiyopyalı</p>

  <p class="calibre1"> </p>

  <p class="calibre1">Elç.8: 26 Bu arada Rab'bin bir meleği Filipus'a şöyle seslendi: "Kalk, güneye doğru, Yeruşalim'den Gazze'ye inen yola, çöl yoluna git."</p>

  <p class="calibre1"> </p>

  <p class="calibre1">Elç.8: 27 Filipus da kalkıp gitti. Giderken Etiyopyalı bir hadım gördü. Bu adam Etiyopya Kraliçesi Kandaki'nin vezirlerinden biriydi. Kraliçenin bütün hazinelerinden sorumluydu. Yeruşalim'e, tapınmaya gelmişti.</p>

  <p class="calibre1"> </p>

  <p class="calibre1">Elç.8: 28 Geri dönerken arabasında oturmuş, Peygamber Yeşaya'nın Kitabı'nı okuyordu.</p>

  <p class="calibre1"> </p>

  <p class="calibre1">Elç.8: 29 Ruh Filipus'a, "Git" dedi, "Şu arabaya yetiş."</p>

  <p class="calibre1"> </p>

  <p class="calibre1">Elç.8: 30 Filipus koşup arabanın yanına geldi ve hadımın Peygamber Yeşaya'yı okumakta olduğunu işitti. "Acaba okuduklarını anlıyor musun?" diye sordu.</p>

  <p class="calibre1"> </p>

  <p class="calibre1">Elç.8: 31 Hadım, "Biri bana yol göstermedikçe nasıl anlayabilirim ki?" diyerek Filipus'un arabaya binip yanına oturmasını rica etti.</p>

  <p class="calibre1"> </p>

  <p class="calibre1">Elç.8: 32 Kutsal Yazılar'dan okuduğu bölüm şuydu: "Koyun gibi kesime götürüldü; Kırkıcının önünde kuzu nasıl ses çıkarmazsa, O da öylece ağzını açmadı.</p>

  <p class="calibre1"> </p>

  <p class="calibre1">Elç.8: 33 Aşağılandığında adalet O'ndan esirgendi. O'nun soyunu kim anacak? Çünkü yeryüzündeki yaşamına son verildi."</p>

  <p class="calibre1"> </p>

  <p class="calibre1">Elç.8: 34 Hadım Filipus'a, "Lütfen açıklar mısın, peygamber kimden söz ediyor, kendisinden mi, bir başkasından mı?" diye sordu.</p>

  <p class="calibre1"> </p>

  <p class="calibre1">Elç.8: 35 Bunun üzerine Filipus anlatmaya koyuldu. Kutsal Yazılar'ın bu bölümünden başlayarak ona İsa'yla ilgili Müjde'yi bildirdi.</p>

  <p class="calibre1"> </p>

  <p class="calibre1">Elç.8: 36-37 Yolda giderlerken su bulunan bir yere geldiler. Hadım, "Bak, burada su var" dedi. "Vaftiz olmama ne engel var?"</p>

  <p class="calibre1"> </p>

  <p class="calibre1">Elç.8: 38 Sonra arabanın durmasını buyurdu. Filipus'la hadım birlikte suya girdiler ve Filipus hadımı vaftiz etti.</p>

  <p class="calibre1"> </p>

  <p class="calibre1">Elç.8: 39 Sudan çıktıkları zaman Rab'bin Ruhu Filipus'u hemen oradan uzaklaştırdı. Filipus'u bir daha görmeyen hadım sevinç içinde yoluna devam etti.</p>

  <p class="calibre1"> </p>

  <p class="calibre1">Elç.8: 40 Filipus ise kendini Aşdot Kenti'nde buldu. Sezariye'ye varıncaya dek bütün kentleri dolaşarak Müjde'yi duyurdu.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 9</p>

  <p class="calibre1"> </p>

  <p class="calibre1">İsa Saul'a Görünüyor</p>

  <p class="calibre1"> </p>

  <p class="calibre1">Elç.9: 1-2 Saul ise Rab'bin öğrencilerine karşı hâlâ tehdit ve ölüm soluyordu. Başkâhine gitti, Şam'daki havralara verilmek üzere mektuplar yazmasını istedi. Orada İsa'nın yolunda yürüyen kadın erkek, kimi bulsa tutuklayıp Yeruşalim'e getirmek niyetindeydi.</p>

  <p class="calibre1"> </p>

  <p class="calibre1">Elç.9: 3 Yol alıp Şam'a yaklaştığı sırada, birdenbire gökten gelen bir ışık çevresini aydınlattı.</p>

  <p class="calibre1"> </p>

  <p class="calibre1">Elç.9: 4 Yere yıkılan Saul, bir sesin kendisine, "Saul, Saul, neden bana zulmediyorsun?" dediğini işitti.</p>

  <p class="calibre1"> </p>

  <p class="calibre1">Elç.9: 5 Saul, "Ey Efendim, sen kimsin?" dedi. "Ben senin zulmettiğin İsa'yım" diye yanıt geldi.</p>

  <p class="calibre1"> </p>

  <p class="calibre1">Elç.9: 6 "Haydi kalk ve kente gir, ne yapman gerektiği sana bildirilecek."</p>

  <p class="calibre1"> </p>

  <p class="calibre1">Elç.9: 7 Saul'la birlikte yolculuk eden adamların dilleri tutuldu, oldukları yerde kalakaldılar. Sesi duydularsa da, kimseyi göremediler.</p>

  <p class="calibre1"> </p>

  <p class="calibre1">Elç.9: 8 Saul yerden kalktı, ama gözlerini açtığında hiçbir şey göremiyordu. Sonra kendisini elinden tutup Şam'a götürdüler.</p>

  <p class="calibre1"> </p>

  <p class="calibre1">Elç.9: 9 Üç gün boyunca gözleri görmeyen Saul hiçbir şey yiyip içmedi.</p>

  <p class="calibre1"> </p>

  <p class="calibre1">Elç.9: 10 Şam'da Hananya adında bir İsa öğrencisi vardı. Bir görümde Rab ona, "Hananya!" diye seslendi. "Buradayım, ya Rab" dedi Hananya.</p>

  <p class="calibre1"> </p>

  <p class="calibre1">Elç.9: 11 Rab ona, "Kalk" dedi, "Doğru Sokak denilen sokağa git ve Yahuda'nın evinde Saul adında Tarsuslu birini sor. Şu anda orada dua ediyor.</p>

  <p class="calibre1"> </p>

  <p class="calibre1">Elç.9: 12 Görümünde yanına Hananya adlı birinin geldiğini ve gözlerini açmak için ellerini kendisinin üzerine koyduğunu görmüştür."</p>

  <p class="calibre1"> </p>

  <p class="calibre1">Elç.9: 13 Hananya şöyle karşılık verdi: "Ya Rab, birçoklarının bu adam hakkında neler anlattıklarını duydum. Yeruşalim'de senin kutsallarına nice kötülük yapmış!</p>

  <p class="calibre1"> </p>

  <p class="calibre1">Elç.9: 14 Burada da senin adını anan herkesi tutuklamak için başkâhinlerden yetki almıştır."</p>

  <p class="calibre1"> </p>

  <p class="calibre1">Elç.9: 15 Rab ona, "Git!" dedi. "Bu adam, benim adımı öteki uluslara , krallara ve İsrailoğulları'na duyurmak üzere seçilmiş bir aracımdır.</p>

  <p class="calibre1"> </p>

  <p class="calibre1">Elç.9: 16 Benim adım uğruna ne kadar sıkıntı çekmesi gerekeceğini ona göstereceğim."</p>

  <p class="calibre1"> </p>

  <p class="calibre1">Elç.9: 17 Bunun üzerine Hananya gitti, eve girdi ve ellerini Saul'un üzerine koydu. "Saul kardeş" dedi, "Sen buraya gelirken yolda sana görünen Rab, yani İsa, gözlerin açılsın ve Kutsal Ruh'la dolasın diye beni yolladı."</p>

  <p class="calibre1"> </p>

  <p class="calibre1">Elç.9: 18 O anda Saul'un gözlerinden balık pulunu andıran şeyler düştü. Saul yeniden görmeye başladı. Kalkıp vaftiz oldu.</p>

  <p class="calibre1"> </p>

  <p class="calibre1">Elç.9: 19 Sonra yemek yiyip kuvvet buldu. Saul, Şam'da ve Yeruşalim'de Saul birkaç gün Şam'daki öğrencilerin yanında kaldı.</p>

  <p class="calibre1"> </p>

  <p class="calibre1">Elç.9: 20 Havralarda İsa'nın Tanrı'nın Oğlu olduğunu hemen duyurmaya başladı.</p>

  <p class="calibre1"> </p>

  <p class="calibre1">Elç.9: 21 Onu duyanların hepsi şaşkına döndü. "Yeruşalim'de bu adı ananları kırıp geçiren adam bu değil mi? Buraya da, öylelerini tutuklayıp başkâhinlere götürmek amacıyla gelmedi mi?" diyorlardı.</p>

  <p class="calibre1"> </p>

  <p class="calibre1">Elç.9: 22 Saul ise günden güne güçleniyordu. İsa'nın Mesih olduğuna dair kanıtlar göstererek Şam'da yaşayan Yahudiler'i şaşkına çeviriyordu.</p>

  <p class="calibre1"> </p>

  <p class="calibre1">Elç.9: 23 Aradan günler geçti. Yahudiler Saul'u öldürmek için bir düzen kurdular.</p>

  <p class="calibre1"> </p>

  <p class="calibre1">Elç.9: 24 Ne var ki, kurdukları düzenle ilgili haber Saul'a ulaştı. Yahudiler onu öldürmek için gece gündüz kentin kapılarını gözlüyorlardı.</p>

  <p class="calibre1"> </p>

  <p class="calibre1">Elç.9: 25 Ama Saul'un öğrencileri geceleyin kendisini aldılar, kentin surlarından sarkıttıkları bir küfe içinde aşağı indirdiler.</p>

  <p class="calibre1"> </p>

  <p class="calibre1">Elç.9: 26 Saul Yeruşalim'e varınca oradaki öğrencilere katılmaya çalıştı. Ama hepsi ondan korkuyor, İsa'nın öğrencisi olduğuna inanamıyorlardı.</p>

  <p class="calibre1"> </p>

  <p class="calibre1">Elç.9: 27 O zaman Barnaba onu alıp elçilere götürdü. Onlara, Saul'un Şam yolunda Rab'bi nasıl gördüğünü, Rab'bin de onunla konuştuğunu, Şam'da ise onun İsa adını nasıl korkusuzca duyurduğunu anlattı.</p>

  <p class="calibre1"> </p>

  <p class="calibre1">Elç.9: 28 Böylelikle Saul, Yeruşalim'de girip çıktıkları her yerde öğrencilerle birlikte bulunarak Rab'bin adını korkusuzca duyurmaya başladı.</p>

  <p class="calibre1"> </p>

  <p class="calibre1">Elç.9: 29 Dili Grekçe olan Yahudiler'le konuşup tartışıyordu. Ama onlar onu öldürmeyi tasarlıyorlardı.</p>

  <p class="calibre1"> </p>

  <p class="calibre1">Elç.9: 30 Kardeşler bunu öğrenince onu Sezariye'ye götürüp oradan Tarsus'a yolladılar.</p>

  <p class="calibre1"> </p>

  <p class="calibre1">Elç.9: 31 Bütün Yahudiye, Celile ve Samiriye'deki inanlılar topluluğu esenliğe kavuştu. Gelişen ve Rab korkusu içinde yaşayan topluluk Kutsal Ruh'un yardımıyla sayıca büyüyordu.</p>

  <p class="calibre1"> </p>

  <p class="calibre1">Eneas ve Tabita</p>

  <p class="calibre1"> </p>

  <p class="calibre1">Elç.9: 32 Bu arada her tarafı dolaşan Petrus, Lidda'da yaşayan kutsallara da uğradı.</p>

  <p class="calibre1"> </p>

  <p class="calibre1">Elç.9: 33 Orada Eneas adında birine rastladı. Eneas felçliydi. Sekiz yıldan beri yatalaktı.</p>

  <p class="calibre1"> </p>

  <p class="calibre1">Elç.9: 34 Petrus ona, "Eneas, İsa Mesih seni iyileştiriyor" dedi. "Kalk, yatağını topla." Eneas hemen ayağa kalktı.</p>

  <p class="calibre1"> </p>

  <p class="calibre1">Elç.9: 35 Lidda ve Şaron'da yaşayan herkes onu gördü ve Rab'be döndü.</p>

  <p class="calibre1"> </p>

  <p class="calibre1">Elç.9: 36 Yafa'da, İsa öğrencisi olan Tabita adında bir kadın vardı. Tabita, ceylan anlamına gelir. Bu kadın her zaman iyilik yapıp yoksullara yardım ederdi.</p>

  <p class="calibre1"> </p>

  <p class="calibre1">Elç.9: 37 O günlerde hastalanıp öldü. Ölüsünü yıkayıp üst kattaki odaya koydular.</p>

  <p class="calibre1"> </p>

  <p class="calibre1">Elç.9: 38 Lidda Yafa'ya yakın olduğundan, Petrus'un Lidda'da bulunduğunu duyan öğrenciler ona iki kişi yollayıp, "Vakit kaybetmeden yanımıza gel" diye yalvardılar.</p>

  <p class="calibre1"> </p>

  <p class="calibre1">Elç.9: 39 Petrus kalkıp onlarla birlikte gitti. Eve varınca onu üst kattaki odaya çıkardılar. Bütün dul kadınlar ağlayarak Petrus'un çevresinde toplandılar. Ona, Ceylan'ın kendileriyle birlikteyken diktiği entarilerle üstlükleri gösterdiler.</p>

  <p class="calibre1"> </p>

  <p class="calibre1">Elç.9: 40 Petrus, herkesi dışarı çıkarttı, diz çöküp dua etti. Sonra ölüye doğru dönerek, "Tabita, kalk" dedi. Kadın gözlerini açtı, Petrus'u görünce doğrulup oturdu.</p>

  <p class="calibre1"> </p>

  <p class="calibre1">Elç.9: 41 Petrus elini uzatarak onu ayağa kaldırdı. Sonra kutsallarla dul kadınları çağırdı, Ceylan'ı diri olarak onlara teslim etti.</p>

  <p class="calibre1"> </p>

  <p class="calibre1">Elç.9: 42 Bu olayın haberi bütün Yafa'ya yayıldı ve birçokları Rab'be inandı.</p>

  <p class="calibre1"> </p>

  <p class="calibre1">Elç.9: 43 Petrus uzunca bir süre Yafa'da, Simun adında bir dericinin evinde kaldı.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 10</p>

  <p class="calibre1"> </p>

  <p class="calibre1">İman Eden Yüzbaşı</p>

  <p class="calibre1"> </p>

  <p class="calibre1">Elç.10: 1 Sezariye'de Kornelius adında bir adam vardı. "İtalyan" taburunda yüzbaşıydı.</p>

  <p class="calibre1"> </p>

  <p class="calibre1">Elç.10: 2 Dindar bir adamdı. Hem kendisi hem de bütün ev halkı Tanrı'dan korkardı. Halka çok yardımda bulunur, Tanrı'ya sürekli dua ederdi.</p>

  <p class="calibre1"> </p>

  <p class="calibre1">Elç.10: 3 Bir gün saat üç sularında, bir görümde Tanrı'nın bir meleğinin kendisine geldiğini açıkça gördü. Melek ona, "Kornelius" diye seslendi.</p>

  <p class="calibre1"> </p>

  <p class="calibre1">Elç.10: 4 Kornelius korku içinde gözlerini ona dikti, "Ne var, efendim?" dedi. Melek ona şöyle dedi: "Duaların ve sadakaların anılmak üzere Tanrı katına ulaştı.</p>

  <p class="calibre1"> </p>

  <p class="calibre1">Elç.10: 5 Şimdi Yafa'ya adam yolla, Petrus olarak da tanınan Simun'u çağırt.</p>

  <p class="calibre1"> </p>

  <p class="calibre1">Elç.10: 6 Petrus, evi deniz kıyısında bulunan Simun adlı bir dericinin yanında kalıyor."</p>

  <p class="calibre1"> </p>

  <p class="calibre1">Elç.10: 7 Kendisiyle konuşan melek uzaklaştıktan sonra Kornelius, iki uşağıyla özel yardımcılarından dindar bir askeri çağırdı.</p>

  <p class="calibre1"> </p>

  <p class="calibre1">Elç.10: 8 Kendilerine her şeyi anlattıktan sonra onları Yafa'ya gönderdi.</p>

  <p class="calibre1"> </p>

  <p class="calibre1">Petrus'un Görümü</p>

  <p class="calibre1"> </p>

  <p class="calibre1">Elç.10: 9 Ertesi gün onlar yol alıp kente yaklaşırlarken, saat on iki sularında Petrus dua etmek için dama çıktı.</p>

  <p class="calibre1"> </p>

  <p class="calibre1">Elç.10: 10 Acıkınca da yemek istedi. Yemek hazırlanırken Petrus kendinden geçti.</p>

  <p class="calibre1"> </p>

  <p class="calibre1">Elç.10: 11 Göğün açıldığını ve büyük bir çarşafı andıran bir nesnenin dört köşesinden sarkıtılarak yeryüzüne indirildiğini gördü.</p>

  <p class="calibre1"> </p>

  <p class="calibre1">Elç.10: 12 Çarşafın içinde, yeryüzünde yaşayan her türden dört ayaklı hayvanlar, sürüngenler ve kuşlar vardı.</p>

  <p class="calibre1"> </p>

  <p class="calibre1">Elç.10: 13 Bir ses ona, "Kalk Petrus, kes ve ye!" dedi.</p>

  <p class="calibre1"> </p>

  <p class="calibre1">Elç.10: 14 "Asla olmaz, ya Rab!" dedi Petrus. "Hiçbir zaman bayağı ya da murdar herhangi bir şey yemedim."</p>

  <p class="calibre1"> </p>

  <p class="calibre1">Elç.10: 15 Ses tekrar, ikinci kez duyuldu; Petrus'a, "Tanrı'nın temiz kıldıklarına sen bayağı deme" dedi.</p>

  <p class="calibre1"> </p>

  <p class="calibre1">Elç.10: 16 Bu, üç kez tekrarlandı. Sonra çarşafı andıran nesne hemen göğe alındı.</p>

  <p class="calibre1"> </p>

  <p class="calibre1">Elç.10: 17 Petrus şaşkınlık içindeydi. Gördüğü görümün ne anlama gelebileceğini düşünürken, Kornelius'un gönderdiği adamlar sora sora Simun'un evinin kapısına kadar geldiler.</p>

  <p class="calibre1"> </p>

  <p class="calibre1">Elç.10: 18 Evdekilere seslenerek, "Petrus diye tanınan Simun burada mı kalıyor?" diye sordular.</p>

  <p class="calibre1"> </p>

  <p class="calibre1">Elç.10: 19 Petrus hâlâ görümün anlamını düşünürken Ruh ona, "Bak, üç kişi seni arıyor" dedi.</p>

  <p class="calibre1"> </p>

  <p class="calibre1">Elç.10: 20 "Haydi kalk, aşağı in. Hiç çekinmeden onlarla git. Çünkü onları ben gönderdim."</p>

  <p class="calibre1"> </p>

  <p class="calibre1">Elç.10: 21 Petrus aşağı inip adamlara, "Aradığınız kişi benim" dedi. "Gelişinizin sebebi ne acaba?"</p>

  <p class="calibre1"> </p>

  <p class="calibre1">Elç.10: 22 "Doğru ve Tanrı'dan korkan, bütün Yahudi ulusunca iyiliğiyle tanınan, Kornelius adında bir yüzbaşı var" dediler. "Kutsal bir melek ona, seni evine çağırtıp senin söyleyeceklerini dinlemesini buyurdu."</p>

  <p class="calibre1"> </p>

  <p class="calibre1">Elç.10: 23 Bunun üzerine Petrus onları içeri alıp konuk etti.</p>

  <p class="calibre1"> </p>

  <p class="calibre1">Petrus, Kornelius'un Evinde</p>

  <p class="calibre1"> </p>

  <p class="calibre1">Ertesi gün Petrus kalktı, onlarla birlikte yola çıktı. Yafa'daki kardeşlerden bazıları da ona katıldı.</p>

  <p class="calibre1"> </p>

  <p class="calibre1">Elç.10: 24 İkinci gün Sezariye'ye vardılar. Bu arada Kornelius, akraba ve yakın dostlarını toplamış onları bekliyordu.</p>

  <p class="calibre1"> </p>

  <p class="calibre1">Elç.10: 25 Eve giren Petrus'u karşıladı, tapınırcasına ayaklarına kapandı.</p>

  <p class="calibre1"> </p>

  <p class="calibre1">Elç.10: 26 Petrus ise onu ayağa kaldırarak, "Kalk, ben de insanım" dedi.</p>

  <p class="calibre1"> </p>

  <p class="calibre1">Elç.10: 27 Petrus Kornelius'la konuşa konuşa içeri girdiğinde birçok insanın toplanmış olduğunu gördü.</p>

  <p class="calibre1"> </p>

  <p class="calibre1">Elç.10: 28 Onlara şöyle dedi: "Bir Yahudi'nin başka ulustan biriyle ilişki kurmasının, onu ziyaret etmesinin töremize aykırı olduğunu bilirsiniz. Oysa Tanrı bana, hiç kimseye bayağı ya da murdar dememem gerektiğini gösterdi.</p>

  <p class="calibre1"> </p>

  <p class="calibre1">Elç.10: 29 Bu nedenle, çağrıldığım zaman hiç itiraz etmeden geldim. Şimdi, beni ne amaçla çağırttığınızı sorabilir miyim?"</p>

  <p class="calibre1"> </p>

  <p class="calibre1">Elç.10: 30 Kornelius, "Üç gün önce bu sıralarda, saat üçte evimde dua ediyordum" dedi. "Birdenbire, parlak giysili bir adam önüme çıkıverdi.</p>

  <p class="calibre1"> </p>

  <p class="calibre1">Elç.10: 31 'Kornelius' dedi, 'Tanrı senin duanı işitti, verdiğin sadakaları andı.</p>

  <p class="calibre1"> </p>

  <p class="calibre1">Elç.10: 32 Yafa'ya adam yolla, Petrus diye tanınan Simun'u çağırt. O, deniz kıyısında oturan derici Simun'un evinde kalıyor.'</p>

  <p class="calibre1"> </p>

  <p class="calibre1">Elç.10: 33 Bunun üzerine sana hemen adam yolladım. Sen de lütfedip geldin. İşte şimdi biz hepimiz, Rab'bin sana buyurduğu her şeyi dinlemek üzere Tanrı'nın önünde toplanmış bulunuyoruz."</p>

  <p class="calibre1"> </p>

  <p class="calibre1">Elç.10: 34-35 O zaman Petrus söz alıp şöyle dedi: "Tanrı'nın insanlar arasında ayrım yapmadığını, ama kendisinden korkan ve doğru olanı yapan kişiyi, ulusuna bakmaksızın kabul ettiğini gerçekten anlıyorum.</p>

  <p class="calibre1"> </p>

  <p class="calibre1">Elç.10: 36 Tanrı'nın, herkesin Rabbi olan İsa Mesih aracılığıyla esenliği müjdeleyerek İsrailoğulları'na ilettiği bildiriden haberiniz vardır.</p>

  <p class="calibre1"> </p>

  <p class="calibre1">Elç.10: 37-38 Yahya'nın vaftiz çağrısından sonra Celile'den başlayarak bütün Yahudiye'de meydana gelen olayları, Tanrı'nın, Nasıralı İsa'yı nasıl Kutsal Ruh'la ve kudretle meshettiğini biliyorsunuz. İsa her yanı dolaşarak iyilik yapıyor, İblis'in baskısı altında olanların hepsini iyileştiriyordu. Çünkü Tanrı O'nunla birlikteydi.</p>

  <p class="calibre1"> </p>

  <p class="calibre1">Elç.10: 39 "Biz İsa'nın, Yahudiler'in ülkesinde ve Yeruşalim'de yaptıklarının hepsine tanık olduk. O'nu çarmıha gerip öldürdüler.</p>

  <p class="calibre1"> </p>

  <p class="calibre1">Elç.10: 40 Ama Tanrı O'nu üçüncü gün diriltti ve açıkça görünmesini sağladı.</p>

  <p class="calibre1"> </p>

  <p class="calibre1">Elç.10: 41 İsa halkın tümüne değil de, Tanrı'nın önceden seçtiği tanıklara -ölümden dirilmesinden sonra kendisiyle birlikte yiyip içen bizlere- göründü.</p>

  <p class="calibre1"> </p>

  <p class="calibre1">Elç.10: 42 Tanrı tarafından ölülerle dirilerin Yargıcı olarak atanan kişinin kendisi olduğunu halka duyurmamızı, buna tanıklık etmemizi buyurdu.</p>

  <p class="calibre1"> </p>

  <p class="calibre1">Elç.10: 43 Peygamberlerin hepsi O'nunla ilgili tanıklıkta bulunuyorlar. Şöyle ki, O'na inanan herkesin günahları O'nun adıyla bağışlanır."</p>

  <p class="calibre1"> </p>

  <p class="calibre1">Elç.10: 44 Petrus daha bu sözleri söylerken Kutsal Ruh, konuşmayı dinleyen herkesin üzerine indi.</p>

  <p class="calibre1"> </p>

  <p class="calibre1">Elç.10: 45 Petrus'la birlikte gelen Yahudi imanlılar, Kutsal Ruh armağanının öteki uluslardan olanların da üzerine dökülmesini şaşkınlıkla karşıladılar.</p>

  <p class="calibre1"> </p>

  <p class="calibre1">Elç.10: 46-47 Çünkü onların, bilmedikleri dillerle konuşup Tanrı'yı yücelttiklerini duyuyorlardı. O zaman Petrus, "Bunlar, tıpkı bizim gibi Kutsal Ruh'u almışlar. Suyla vaftiz olmalarına kim engel olabilir?" dedi.</p>

  <p class="calibre1"> </p>

  <p class="calibre1">Elç.10: 48 Böylelikle onların İsa Mesih adıyla vaftiz olmalarını buyurdu. Sonra onlar Petrus'a, birkaç gün yanlarında kalması için ricada bulundular.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 11</p>

  <p class="calibre1"> </p>

  <p class="calibre1">Petrus'un Açıklamaları</p>

  <p class="calibre1"> </p>

  <p class="calibre1">Elç.11: 1 Elçilerle bütün Yahudiye'deki kardeşler, öteki ulusların da Tanrı'nın sözünü kabul ettiklerini duydular.</p>

  <p class="calibre1"> </p>

  <p class="calibre1">Elç.11: 2 Ama Petrus Yeruşalim'e gittiği zaman sünnet yanlıları onu eleştirdiler.</p>

  <p class="calibre1"> </p>

  <p class="calibre1">Elç.11: 3 "Sünnetsiz kişilerin evine gidip yemek yemişsin!" dediler.</p>

  <p class="calibre1"> </p>

  <p class="calibre1">Elç.11: 4 Petrus baştan başlayarak olanları tek tek onlara anlattı.</p>

  <p class="calibre1"> </p>

  <p class="calibre1">Elç.11: 5 "Ben Yafa Kenti'nde dua ediyordum" dedi. "Kendimden geçerek bir görüm gördüm. Büyük bir çarşafı andıran bir nesnenin dört köşesinden sarkıtıldığını, bunun gökten inip benim bulunduğum yere kadar geldiğini gördüm.</p>

  <p class="calibre1"> </p>

  <p class="calibre1">Elç.11: 6 Gözlerimi çarşafa dikip dikkatle baktım. Çarşafın içinde, yeryüzünde yaşayan dört ayaklılar, yabanıl hayvanlar, sürüngenler ve kuşlar gördüm.</p>

  <p class="calibre1"> </p>

  <p class="calibre1">Elç.11: 7 Sonra bir sesin bana, 'Kalk, Petrus, kes ve ye!' dediğini işittim.</p>

  <p class="calibre1"> </p>

  <p class="calibre1">Elç.11: 8 "'Asla olmaz, ya Rab!' dedim. 'Ağzıma hiçbir zaman bayağı ya da murdar bir şey girmedi.'</p>

  <p class="calibre1"> </p>

  <p class="calibre1">Elç.11: 9 "Ses ikinci kez gökten geldi: 'Tanrı'nın temiz kıldıklarına sen bayağı deme' dedi.</p>

  <p class="calibre1"> </p>

  <p class="calibre1">Elç.11: 10 Bu, üç kez tekrarlandı; sonra her şey yeniden göğe alındı.</p>

  <p class="calibre1"> </p>

  <p class="calibre1">Elç.11: 11 "Tam o sırada Sezariye'den bana gönderilen üç kişi, bulunduğumuz evin önünde durdular.</p>

  <p class="calibre1"> </p>

  <p class="calibre1">Elç.11: 12 Ruh bana, ayrım gözetmeden onlarla birlikte gitmemi söyledi. Bu altı kardeş de benimle geldiler, varıp adamın evine girdik.</p>

  <p class="calibre1"> </p>

  <p class="calibre1">Elç.11: 13 Adam bize, evinde beliren meleği nasıl gördüğünü anlattı. Melek ona şöyle demiş: 'Yafa'ya adam yolla, Petrus diye tanınan Simun'u çağırt.</p>

  <p class="calibre1"> </p>

  <p class="calibre1">Elç.11: 14 O sana, senin ve bütün ev halkının kurtuluş bulacağı sözler söyleyecek.'</p>

  <p class="calibre1"> </p>

  <p class="calibre1">Elç.11: 15 "Ben konuşmaya başlayınca Kutsal Ruh, başlangıçta bizim üzerimize indiği gibi, onların da üzerine indi.</p>

  <p class="calibre1"> </p>

  <p class="calibre1">Elç.11: 16 O zaman Rab'bin söylediği şu sözü anımsadım: 'Yahya suyla vaftiz etti, sizler ise Kutsal Ruh'la vaftiz edileceksiniz.'</p>

  <p class="calibre1"> </p>

  <p class="calibre1">Elç.11: 17 Böylelikle Tanrı, Rab İsa Mesih'e inanmış olan bizlere verdiği armağanın aynısını onlara verdiyse, ben kimim ki Tanrı'ya karşı koyayım?"</p>

  <p class="calibre1"> </p>

  <p class="calibre1">Elç.11: 18 Bunları dinledikten sonra yatıştılar. Tanrı'yı yücelterek şöyle dediler: "Demek ki Tanrı, tövbe etme ve yaşama kavuşma fırsatını öteki uluslara da vermiştir."</p>

  <p class="calibre1"> </p>

  <p class="calibre1">Antakya'daki İmanlılar</p>

  <p class="calibre1"> </p>

  <p class="calibre1">Elç.11: 19 İstefanos'un öldürülmesiyle başlayan baskı sonucu dağılan imanlılar, Fenike, Kıbrıs ve Antakya'ya kadar gittiler. Tanrı sözünü sadece Yahudiler'e duyuruyorlardı.</p>

  <p class="calibre1"> </p>

  <p class="calibre1">Elç.11: 20 Ama içlerinden Kıbrıslı ve Kireneli olan bazı adamlar Antakya'ya gidip Grekler'le de konuşmaya başladılar. Onlara Rab İsa'yla ilgili Müjde'yi bildirdiler.</p>

  <p class="calibre1"> </p>

  <p class="calibre1">Elç.11: 21 Onların arasında etkin olan Rab'bin gücü sayesinde çok sayıda kişi inanıp Rab'be döndü.</p>

  <p class="calibre1"> </p>

  <p class="calibre1">Elç.11: 22 Olup bitenlerin haberi, Yeruşalim'deki kiliseye ulaştı. Bunun üzerine imanlılar Barnaba'yı Antakya'ya gönderdiler.</p>

  <p class="calibre1"> </p>

  <p class="calibre1">Elç.11: 23-24 Kutsal Ruh'la ve imanla dolu, iyi bir adam olan Barnaba, Antakya'ya varıp Tanrı lütfunun meyvelerini görünce sevindi. Herkesi, candan ve yürekten Rab'be bağlı kalmaya özendirdi. Sonuç olarak Rab'be daha birçok kişi kazanıldı.</p>

  <p class="calibre1"> </p>

  <p class="calibre1">Elç.11: 25-26 Sonra Barnaba, Saul'u aramak için Tarsus'a gitti. Onu bulunca da Antakya'ya getirdi. Böylece Barnaba'yla Saul bir yıl boyunca oradaki inanlılar topluluğuyla bir araya gelerek büyük bir kitleyi eğittiler. Öğrencilere ilk kez Antakya'da Mesihçiler adı verildi.</p>

  <p class="calibre1"> </p>

  <p class="calibre1">Elç.11: 27 O günlerde Yeruşalim'den Antakya'ya bazı peygamberler geldi.</p>

  <p class="calibre1"> </p>

  <p class="calibre1">Elç.11: 28 Bunlardan Hagavos adlı biri ortaya çıkıp bütün dünyada şiddetli bir kıtlık olacağını Ruh aracılığıyla bildirdi. Bu kıtlık, Klavdius'un imparatorluğu sırasında oldu.</p>

  <p class="calibre1"> </p>

  <p class="calibre1">Elç.11: 29 Öğrenciler, her biri kendi gücü oranında, Yahudiye'de yaşayan kardeşlere gönderilmek üzere yardım toplamayı kararlaştırdılar.</p>

  <p class="calibre1"> </p>

  <p class="calibre1">Elç.11: 30 Bu kararı yerine getirip bağışlarını Barnaba ve Saul'un eliyle kilisenin ihtiyarlarına gönderdiler.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 12</p>

  <p class="calibre1"> </p>

  <p class="calibre1">Petrus'un Hapisten Kaçışı</p>

  <p class="calibre1"> </p>

  <p class="calibre1">Elç.12: 1 O sırada kral Hirodes , kiliseden bazı kişilere eziyet etmeye başladı.</p>

  <p class="calibre1"> </p>

  <p class="calibre1">Elç.12: 2 Yuhanna'nın kardeşi Yakup'u kılıçla öldürttü.</p>

  <p class="calibre1"> </p>

  <p class="calibre1">Elç.12: 3 Yahudiler'in bundan memnun kaldığını görünce ardından Petrus'u da yakalattı. Bunu, Mayasız Ekmek Bayramı sırasında yaptı.</p>

  <p class="calibre1"> </p>

  <p class="calibre1">Elç.12: 4 Petrus'u tutuklatıp hapse attırdı ve dörder kişilik dört takım askerin gözetimine teslim etti. Fısıh Bayramı'ndan sonra onu halkın önünde yargılamak niyetindeydi.</p>

  <p class="calibre1"> </p>

  <p class="calibre1">Elç.12: 5 Bu nedenle Petrus hapiste tutuldu. Ama inanlılar topluluğu onun için Tanrı'ya hararetle dua ediyordu.</p>

  <p class="calibre1"> </p>

  <p class="calibre1">Elç.12: 6 Petrus, Hirodes'in kendisini yargılayacağı günden önceki gece, çift zincirle bağlı olarak iki askerin arasında uyuyordu. Kapıda duran nöbetçiler de zindanın güvenliğini sağlıyordu.</p>

  <p class="calibre1"> </p>

  <p class="calibre1">Elç.12: 7 Birdenbire Rab'bin bir meleği göründü ve hücrede bir ışık parladı. Melek, Petrus'un böğrüne dokunup onu uyandırdı. "Çabuk, kalk!" dedi. O anda zincirler Petrus'un bileklerinden düştü.</p>

  <p class="calibre1"> </p>

  <p class="calibre1">Elç.12: 8 Melek ona, "Kuşağını bağla, çarıklarını giy" dedi. Petrus da söyleneni yaptı. "Abanı giy, beni izle" dedi melek.</p>

  <p class="calibre1"> </p>

  <p class="calibre1">Elç.12: 9 Petrus onu izleyerek dışarı çıktı. Ama meleğin yaptığının gerçek olduğunu anlamıyor, bir görüm gördüğünü sanıyordu.</p>

  <p class="calibre1"> </p>

  <p class="calibre1">Elç.12: 10 Birinci ve ikinci nöbetçiyi geçerek kente açılan demir kapıya geldiler. Kapı, önlerinde kendiliğinden açıldı. Dışarı çıkıp bir sokak boyunca yürüdüler, sonra melek ansızın Petrus'un yanından ayrıldı.</p>

  <p class="calibre1"> </p>

  <p class="calibre1">Elç.12: 11 O zaman kendine gelen Petrus, "Rab'bin bana meleğini gönderdiğini şimdi gerçekten anlıyorum" dedi. "O beni Hirodes'in elinden ve Yahudi halkının uğrayacağımı umduğu bütün belalardan kurtardı."</p>

  <p class="calibre1"> </p>

  <p class="calibre1">Elç.12: 12 Petrus olanların farkına varınca Markos diye tanınan Yuhanna'nın annesi Meryem'in evine gitti. Orada birçok kişi toplanmış dua ediyordu.</p>

  <p class="calibre1"> </p>

  <p class="calibre1">Elç.12: 13 Petrus'un dış kapıyı çalması üzerine Roda adlı bir hizmetçi kız kapıya bakmaya gitti.</p>

  <p class="calibre1"> </p>

  <p class="calibre1">Elç.12: 14 Petrus'un sesini tanıyan kız, sevincinden kapıyı açmadan tekrar içeri koşarak, "Petrus kapıda duruyor!" diye haber verdi.</p>

  <p class="calibre1"> </p>

  <p class="calibre1">Elç.12: 15 "Çıldırmışsın sen!" dediler ona. Ama kız üsteleyince, "Onun meleği olmalı" dediler.</p>

  <p class="calibre1"> </p>

  <p class="calibre1">Elç.12: 16 Petrus ise kapıyı çalmaya devam etti. Kapıyı açıp onu görünce şaşıp kaldılar.</p>

  <p class="calibre1"> </p>
</body>
</html>
