<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="Atlantis Word Processor 1.6.5.2" name="Generator" />
  <link href="../Styles/stylesheet.css" rel="stylesheet" type="text/css" />

  <title></title>
  
<style type="text/css">
@page { margin-bottom: 5.000000pt; margin-top: 5.000000pt; }
                @font-face {
    font-family: "Arial";
    font-style: normal;
    font-weight: bold;
    src: url(../Fonts/ARIALBD.TTF)
    }

                @font-face {
    font-family: "Arial";
    font-style: normal;
    font-weight: normal;
    src: url(../Fonts/ARIAL.TTF)
    }
</style>
</head>

<body class="calibre">
  <p class="calibre1">Elç.12: 17 Petrus, eliyle susmalarını işaret ederek Rab'bin onu zindandan nasıl çıkardığını anlattı. Sonra, "Bu haberleri Yakup'la öbür kardeşlere iletin" diyerek oradan ayrılıp başka bir yere gitti.</p>

  <p class="calibre1"> </p>

  <p class="calibre1">Elç.12: 18 Askerler sabahleyin büyük bir telaşa kapıldılar. Birbirlerine, "Petrus'a ne oldu?" diye sordular.</p>

  <p class="calibre1"> </p>

  <p class="calibre1">Elç.12: 19 Hirodes onu arattı, bulamayınca da nöbetçileri sorguya çekti ve idam edilmeleri için buyruk verdi.</p>

  <p class="calibre1"> </p>

  <p class="calibre1">Kral Hirodes'in Ölümü</p>

  <p class="calibre1"> </p>

  <p class="calibre1">Bundan sonra Hirodes, Yahudiye'den Sezariye'ye gidip bir süre orada kaldı.</p>

  <p class="calibre1"> </p>

  <p class="calibre1">Elç.12: 20 Bu arada Sur ve Sayda halklarına ateş püskürüyordu. Bunlar birleşip kendisiyle görüşmeye geldiler. Önce kralın başdanışmanı Vlastus'u kendi taraflarına çekerek barış isteğinde bulundular. Çünkü kendi ülkelerinin gereksindiği yiyecekler kralın ülkesinden sağlanıyordu.</p>

  <p class="calibre1"> </p>

  <p class="calibre1">Elç.12: 21 Belirlenen günde krallık giysilerini giyen Hirodes tahtına oturarak halka bir konuşma yaptı.</p>

  <p class="calibre1"> </p>

  <p class="calibre1">Elç.12: 22 Halk, "Bu bir insanın sesi değil, bir ilahın sesidir!" diye bağırıyordu.</p>

  <p class="calibre1"> </p>

  <p class="calibre1">Elç.12: 23 O anda Rab'bin bir meleği Hirodes'i vurdu. Çünkü Tanrı'ya ait olan yüceliği kendine mal etmişti. İçi kurtlarca kemirilerek can verdi.</p>

  <p class="calibre1"> </p>

  <p class="calibre1">Elç.12: 24 Tanrı'nın sözü ise yayılıyor, etkisini artırıyordu.</p>

  <p class="calibre1"> </p>

  <p class="calibre1">Elç.12: 25 Görevlerini tamamlayan Barnaba'yla Saul, Markos diye tanınan Yuhanna'yı yanlarına alarak Yeruşalim'den döndüler.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 13</p>

  <p class="calibre1"> </p>

  <p class="calibre1">Barnaba'yla Saul'un Görevlendirilmesi</p>

  <p class="calibre1"> </p>

  <p class="calibre1">Elç.13: 1 Antakya'daki kilisede peygamberler ve öğretmenler vardı: Barnaba, Niger denilen Şimon, Kireneli Lukius, bölge kralı Hirodes'le birlikte büyümüş olan Menahem ve Saul.</p>

  <p class="calibre1"> </p>

  <p class="calibre1">Elç.13: 2 Bunlar Rab'be tapınıp oruç tutarlarken Kutsal Ruh kendilerine şöyle dedi: "Barnaba'yla Saul'u, kendilerini çağırmış olduğum görev için bana ayırın."</p>

  <p class="calibre1"> </p>

  <p class="calibre1">Elç.13: 3 Böylece oruç tutup dua ettikten sonra, Barnaba'yla Saul'un üzerine ellerini koyup onları yolcu ettiler.</p>

  <p class="calibre1"> </p>

  <p class="calibre1">Kıbrıs'ta</p>

  <p class="calibre1"> </p>

  <p class="calibre1">Elç.13: 4 Kutsal Ruh'un buyruğuyla yola çıkan Barnaba'yla Saul, Selefkiye'ye gittiler, oradan da gemiyle Kıbrıs'a geçtiler.</p>

  <p class="calibre1"> </p>

  <p class="calibre1">Elç.13: 5 Salamis'e varınca Yahudiler'in havralarında Tanrı'nın sözünü duyurmaya başladılar. Yuhanna'yı da yardımcı olarak yanlarına almışlardı.</p>

  <p class="calibre1"> </p>

  <p class="calibre1">Elç.13: 6 Adayı baştan başa geçerek Baf'a geldiler. Orada büyücü ve sahte peygamber Baryeşu adında bir Yahudi'yle karşılaştılar.</p>

  <p class="calibre1"> </p>

  <p class="calibre1">Elç.13: 7-8 Baryeşu, Vali Sergius Pavlus'a yakın biriydi. Akıllı bir kişi olan vali, Barnaba'yla Saul'u çağırtıp Tanrı'nın sözünü dinlemek istedi. Ne var ki Baryeşu büyücü anlamına gelen öbür adıyla Elimas- onlara karşı koyarak valiyi iman etmekten caydırmaya çalıştı.</p>

  <p class="calibre1"> </p>

  <p class="calibre1">Elç.13: 9-10 Ama Kutsal Ruh'la dolan Saul, yani Pavlus, gözlerini Elimas'a dikerek, "Ey İblis'in oğlu!" dedi. "Yüreğin her türlü hile ve sahtekârlıkla dolu; doğru olan her şeyin düşmanısın. Rab'bin düz yollarını çarpıtmaktan vazgeçmeyecek misin?</p>

  <p class="calibre1"> </p>

  <p class="calibre1">Elç.13: 11 İşte şimdi Rab'bin eli sana karşı kalktı. Kör olacaksın, bir süre gün ışığını göremeyeceksin." O anda adamın üzerine bir sis, bir karanlık çöktü. Dört dönerek, elinden tutup kendisine yol gösterecek birilerini aramaya başladı.</p>

  <p class="calibre1"> </p>

  <p class="calibre1">Elç.13: 12 Olanları gören vali, Rab'le ilgili öğretiyi hayranlıkla karşıladı ve iman etti.</p>

  <p class="calibre1"> </p>

  <p class="calibre1">Pisidya Sınırındaki Antakya'da</p>

  <p class="calibre1"> </p>

  <p class="calibre1">Elç.13: 13 Pavlus'la beraberindekiler Baf'tan denize açılıp Pamfilya bölgesinin Perge Kenti'ne gittiler. Yuhanna ise onları bırakıp Yeruşalim'e döndü.</p>

  <p class="calibre1"> </p>

  <p class="calibre1">Elç.13: 14 Onlar Perge'den yollarına devam ederek Pisidya sınırındaki Antakya'ya geçtiler. Şabat Günü havraya girip oturdular.</p>

  <p class="calibre1"> </p>

  <p class="calibre1">Elç.13: 15 Kutsal Yasa ve peygamberlerin yazıları okunduktan sonra, havranın yöneticileri onlara, "Kardeşler, halka verecek bir öğüdünüz varsa buyurun, konuşun" diye haber yolladılar.</p>

  <p class="calibre1"> </p>

  <p class="calibre1">Elç.13: 16 Pavlus ayağa kalktı, eliyle bir işaret yaparak, "Ey İsrailliler ve Tanrı'dan korkan yabancılar, dinleyin" dedi.</p>

  <p class="calibre1"> </p>

  <p class="calibre1">Elç.13: 17-18 "Bu halkın, yani İsrail'in Tanrısı, bizim atalarımızı seçti ve Mısır'da gurbette yaşadıkları süre içinde onları büyük bir ulus yaptı. Sonra güçlü eliyle onları oradan çıkardı, çölde yaklaşık kırk yıl onlara katlandı.</p>

  <p class="calibre1"> </p>

  <p class="calibre1">Elç.13: 19-20 Kenan ülkesinde yenilgiye uğrattığı yedi ulusun topraklarını İsrail halkına miras olarak verdi. Bütün bunlar aşağı yukarı dört yüz elli yıl sürdü. "Sonra Tanrı, Peygamber Samuel'in zamanına kadar onlar için hakimler yetiştirdi.</p>

  <p class="calibre1"> </p>

  <p class="calibre1">Elç.13: 21 Halk bir kral isteyince, Tanrı onlar için Benyamin oymağından Kiş oğlu Saul'u yetiştirdi. Saul kırk yıl krallık yaptı.</p>

  <p class="calibre1"> </p>

  <p class="calibre1">Elç.13: 22 Tanrı, onu tahttan indirdikten sonra onlara kral olarak Davut'u başa geçirdi. Onunla ilgili şu tanıklıkta bulundu: 'İşay oğlu Davut'u gönlüme uygun bir adam olarak gördüm, o her istediğimi yapar.'</p>

  <p class="calibre1"> </p>

  <p class="calibre1">Elç.13: 23 Tanrı, verdiği sözü tutarak bu adamın soyundan İsrail'e bir Kurtarıcı, İsa'yı gönderdi.</p>

  <p class="calibre1"> </p>

  <p class="calibre1">Elç.13: 24 İsa'nın gelişinden önce Yahya, bütün İsrail halkını, tövbe edip vaftiz olmaya çağırdı.</p>

  <p class="calibre1"> </p>

  <p class="calibre1">Elç.13: 25 Yahya görevini tamamlarken şöyle diyordu: 'Beni kim sanıyorsunuz? Ben Mesih değilim. Ama O benden sonra geliyor. Ben O'nun ayağındaki çarığın bağını çözmeye bile layık değilim.'</p>

  <p class="calibre1"> </p>

  <p class="calibre1">Elç.13: 26 "Kardeşler, İbrahim'in soyundan gelenler ve Tanrı'dan korkan yabancılar, bu kurtuluş bildirisi bize gönderildi.</p>

  <p class="calibre1"> </p>

  <p class="calibre1">Elç.13: 27 Çünkü Yeruşalim'de yaşayanlar ve onların yöneticileri İsa'yı reddettiler. O'nu mahkûm etmekle her Şabat Günü okunan peygamberlerin sözlerini yerine getirmiş oldular.</p>

  <p class="calibre1"> </p>

  <p class="calibre1">Elç.13: 28 O'nda ölüm cezasını gerektiren herhangi bir suç bulamadıkları halde, Pilatus'tan O'nun idamını istediler.</p>

  <p class="calibre1"> </p>

  <p class="calibre1">Elç.13: 29 O'nunla ilgili yazılanların hepsini yerine getirdikten sonra O'nu çarmıhtan indirip mezara koydular.</p>

  <p class="calibre1"> </p>

  <p class="calibre1">Elç.13: 30 Ama Tanrı O'nu ölümden diriltti.</p>

  <p class="calibre1"> </p>

  <p class="calibre1">Elç.13: 31 İsa, daha önce kendisiyle birlikte Celile'den Yeruşalim'e gelenlere günlerce göründü. Bu kişiler şimdi halka O'nun tanıklığını yapıyor.</p>

  <p class="calibre1"> </p>

  <p class="calibre1">Elç.13: 32-33 "Biz de size Müjde'yi duyuruyoruz: Tanrı İsa'yı diriltmekle, atalarımıza verdiği sözü, onların çocukları olan bizler için yerine getirmiştir. İkinci Mezmur'da da yazıldığı gibi: 'Sen benim Oğlum'sun, Bugün ben sana Baba oldum.'</p>

  <p class="calibre1"> </p>

  <p class="calibre1">Elç.13: 34 "Tanrı, O'nu asla çürümemek üzere ölümden dirilttiğini şu sözlerle belirtmiştir: 'Size, Davut'a söz verdiğim Kutsal ve güvenilir nimetleri vereceğim.'</p>

  <p class="calibre1"> </p>

  <p class="calibre1">Elç.13: 35 "Bunun için başka bir yerde de şöyle der: 'Kutsalının çürümesine izin vermeyeceksin.'</p>

  <p class="calibre1"> </p>

  <p class="calibre1">Elç.13: 36 "Davut, kendi kuşağında Tanrı'nın amacı uyarınca hizmet ettikten sonra gözlerini yaşama kapadı, ataları gibi gömüldü ve bedeni çürüyüp gitti.</p>

  <p class="calibre1"> </p>

  <p class="calibre1">Elç.13: 37 Oysa Tanrı'nın dirilttiği Kişi'nin bedeni çürümedi.</p>

  <p class="calibre1"> </p>

  <p class="calibre1">Elç.13: 38-39 Dolayısıyla kardeşler, şunu bilin ki, günahların bu Kişi aracılığıyla bağışlanacağı size duyurulmuş bulunuyor. Şöyle ki, iman eden herkes, Musa'nın Yasası'yla aklanamadığınız her suçtan O'nun aracılığıyla aklanır.</p>

  <p class="calibre1"> </p>

  <p class="calibre1">Elç.13: 40-41 Dikkat edin, peygamberlerin sözünü ettiği şu durum sizin başınıza gelmesin: 'Bakın, siz alay edenler, Şaşkına dönüp yok olun! Sizin gününüzde bir iş yapıyorum, Öyle bir iş ki, biri size anlatsa inanmazsınız.'"</p>

  <p class="calibre1"> </p>

  <p class="calibre1">Elç.13: 42 Pavlus'la Barnaba havradan çıkarken halk onları, bir sonraki Şabat Günü aynı konular üzerinde konuşmaya çağırdı.</p>

  <p class="calibre1"> </p>

  <p class="calibre1">Elç.13: 43 Havradaki topluluk dağılınca, Yahudiler ve Yahudiliğe dönüp Tanrı'ya tapan yabancılardan birçoğu onların ardından gitti. Pavlus'la Barnaba onlarla konuşarak onları devamlı Tanrı'nın lütfunda yaşamaya özendirdiler.</p>

  <p class="calibre1"> </p>

  <p class="calibre1">Elç.13: 44 Ertesi Şabat Günü kent halkının hemen hemen tümü Rab'bin sözünü dinlemek için toplanmıştı.</p>

  <p class="calibre1"> </p>

  <p class="calibre1">Elç.13: 45 Kalabalığı gören Yahudiler büyük bir kıskançlık içinde, küfürlerle Pavlus'un söylediklerine karşı çıktılar.</p>

  <p class="calibre1"> </p>

  <p class="calibre1">Elç.13: 46 Pavlus'la Barnaba ise cesaretle karşılık verdiler: "Tanrı'nın sözünü ilk önce size bildirmemiz gerekiyordu. Siz onu reddettiğinize ve kendinizi sonsuz yaşama layık görmediğinize göre, biz şimdi öteki uluslara gidiyoruz.</p>

  <p class="calibre1"> </p>

  <p class="calibre1">Elç.13: 47 Çünkü Rab bize şöyle buyurmuştur: 'Yeryüzünün dört bucağına kurtuluş götürmen için Seni uluslara ışık yaptım.'"</p>

  <p class="calibre1"> </p>

  <p class="calibre1">Elç.13: 48 Öteki uluslardan olanlar bunu işitince sevindiler ve Rab'bin sözünü yücelttiler. Sonsuz yaşam için belirlenmiş olanların hepsi iman etti.</p>

  <p class="calibre1"> </p>

  <p class="calibre1">Elç.13: 49 Böylece Rab'bin sözü bütün yörede yayıldı.</p>

  <p class="calibre1"> </p>

  <p class="calibre1">Elç.13: 50 Ne var ki Yahudiler, Tanrı'ya tapan saygın kadınlarla kentin ileri gelen erkeklerini kışkırttılar, Pavlus'la Barnaba'ya karşı bir baskı hareketi başlatıp onları bölge sınırlarının dışına attılar.</p>

  <p class="calibre1"> </p>

  <p class="calibre1">Elç.13: 51 Bunun üzerine Pavlus'la Barnaba, onlara bir uyarı olsun diye ayaklarının tozunu silkerek Konya'ya gittiler.</p>

  <p class="calibre1"> </p>

  <p class="calibre1">Elç.13: 52 Öğrenciler ise sevinç ve Kutsal Ruh'la doluydu.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 14</p>

  <p class="calibre1"> </p>

  <p class="calibre1">Konya'da</p>

  <p class="calibre1"> </p>

  <p class="calibre1">Elç.14: 1 Aynı şekilde Konya'da da Yahudiler'in havrasına giren Pavlus'la Barnaba öyle etkili konuştular ki, hem Yahudiler'den hem de Grekler'den çok kişi iman etti.</p>

  <p class="calibre1"> </p>

  <p class="calibre1">Elç.14: 2 Ama inanmayan Yahudiler, öteki uluslardan olanları kardeşlere karşı kışkırtarak zihinlerini bulandırdılar.</p>

  <p class="calibre1"> </p>

  <p class="calibre1">Elç.14: 3 Orada uzunca bir süre kalan Pavlus'la Barnaba, Rab hakkında cesaretle konuşuyorlardı. Rab de onlara belirtiler ve harikalar yapma gücü vererek kendi lütfunu açıklayan bildiriyi doğruladı.</p>

  <p class="calibre1"> </p>

  <p class="calibre1">Elç.14: 4 Kent halkı ikiye bölündü. Bazıları Yahudiler'in, bazıları da elçilerin tarafını tuttu.</p>

  <p class="calibre1"> </p>

  <p class="calibre1">Elç.14: 5 Yahudiler'le öteki uluslardan olanlar ve bunların yöneticileri, elçileri hırpalayıp taşa tutmak için düzen kurdular.</p>

  <p class="calibre1"> </p>

  <p class="calibre1">Elç.14: 6-7 Bunu öğrenen Pavlus'la Barnaba, Likaonya'nın Listra ve Derbe kentlerine ve çevre bölgeye kaçarak oralarda da Müjde'yi yaydılar.</p>

  <p class="calibre1"> </p>

  <p class="calibre1">Listra ve Derbe'de</p>

  <p class="calibre1"> </p>

  <p class="calibre1">Elç.14: 8 Listra'da, ayakları tutmayan bir adam vardı. Doğuştan kötürümdü, hiç yürüyemiyordu.</p>

  <p class="calibre1"> </p>

  <p class="calibre1">Elç.14: 9-10 Pavlus'un söylediklerini dinledi. Onu dikkatle süzen Pavlus, iyileştirilebileceğine imanı olduğunu görerek yüksek sesle ona, "Kalk, ayaklarının üzerinde dur!" dedi. Adam yerinden fırlayıp yürümeye başladı.</p>

  <p class="calibre1"> </p>

  <p class="calibre1">Elç.14: 11 Pavlus'un ne yaptığını gören halk Likaonya dilinde, "Tanrılar insan kılığına girip yanımıza inmiş!" diye haykırdı.</p>

  <p class="calibre1"> </p>

  <p class="calibre1">Elç.14: 12 Barnaba'ya Zeus , Pavlus'a da konuşmada öncülük ettiği için Hermes adını taktılar.</p>

  <p class="calibre1"> </p>

  <p class="calibre1">Elç.14: 13 Kentin hemen dışında bulunan Zeus Tapınağı'nın kâhini kent kapılarına boğalar ve çelenkler getirdi, halkla birlikte elçilere kurban sunmak istedi.</p>

  <p class="calibre1"> </p>

  <p class="calibre1">Elç.14: 14 Ne var ki elçiler, Barnaba'yla Pavlus, bunu duyunca giysilerini yırtarak kalabalığın içine daldılar.</p>

  <p class="calibre1"> </p>

  <p class="calibre1">Elç.14: 15 "Efendiler, neden böyle şeyler yapıyorsunuz?" diye bağırdılar. "Biz de sizin gibi insanız, aynı yaradılışa sahibiz. Size müjde getiriyoruz. Sizi bu boş şeylerden vazgeçmeye, yeri, göğü, denizi ve bunların içindekilerin hepsini yaratan, yaşayan Tanrı'ya dönmeye çağırıyoruz.</p>

  <p class="calibre1"> </p>

  <p class="calibre1">Elç.14: 16 Geçmiş çağlarda Tanrı, bütün ulusların kendi yollarından gitmelerine izin verdi.</p>

  <p class="calibre1"> </p>

  <p class="calibre1">Elç.14: 17 Yine de kendini tanıksız bırakmadı. Size iyilik ediyor. Gökten yağmur yağdırıyor, çeşitli ürünleriyle mevsimleri düzenliyor, sizi yiyecekle doyurup yüreklerinizi sevinçle dolduruyor."</p>

  <p class="calibre1"> </p>

  <p class="calibre1">Elç.14: 18 Bu sözlerle bile halkın kendilerine kurban sunmasını güçlükle engelleyebildiler.</p>

  <p class="calibre1"> </p>

  <p class="calibre1">Elç.14: 19 Ne var ki, Antakya ve Konya'dan gelen bazı Yahudiler, halkı kendi taraflarına çekerek Pavlus'u taşladılar; onu ölmüş sanarak kentin dışına sürüklediler.</p>

  <p class="calibre1"> </p>

  <p class="calibre1">Elç.14: 20 Ama öğrenciler çevresinde toplanınca Pavlus ayağa kalkıp kente döndü. Ertesi gün Barnaba'yla birlikte Derbe'ye gitti.</p>

  <p class="calibre1"> </p>

  <p class="calibre1">Elç.14: 21-22 O kentte de Müjde'yi duyurup birçok öğrenci edindiler. Antakya'ya Dönüş Pavlus'la Barnaba daha sonra Listra, Konya ve Antakya'ya dönerek öğrencileri ruhça pekiştirdiler, imana bağlı kalmaları için onlara cesaret verdiler. "Tanrı'nın Egemenliği'ne , birçok sıkıntıdan geçerek girmemiz gerekir" diyorlardı.</p>

  <p class="calibre1"> </p>

  <p class="calibre1">Elç.14: 23 İmanlılar için her kilisede ihtiyarlar seçtiler. Dua ve oruçla onları, inandıkları Rab'be emanet ettiler.</p>

  <p class="calibre1"> </p>

  <p class="calibre1">Elç.14: 24 Pisidya bölgesinden geçerek Pamfilya'ya geldiler.</p>

  <p class="calibre1"> </p>

  <p class="calibre1">Elç.14: 25 Perge'de Tanrı sözünü bildirdikten sonra Antalya'ya gittiler.</p>

  <p class="calibre1"> </p>

  <p class="calibre1">Elç.14: 26 Oradan gemiyle, artık tamamlamış bulundukları görev için Tanrı'nın lütfuna emanet edildikleri yer olan Antakya'ya döndüler.</p>

  <p class="calibre1"> </p>

  <p class="calibre1">Elç.14: 27 Oraya vardıklarında inanlılar topluluğunu bir araya getirip Tanrı'nın kendileri aracılığıyla neler yaptığını, öteki uluslara iman kapısını nasıl açtığını anlattılar.</p>

  <p class="calibre1"> </p>

  <p class="calibre1">Elç.14: 28 Oradaki öğrencilerin yanında uzun bir süre kaldılar.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 15</p>

  <p class="calibre1"> </p>

  <p class="calibre1">Yeruşalim'deki Toplantı</p>

  <p class="calibre1"> </p>

  <p class="calibre1">Elç.15: 1 Yahudiye'den gelen bazı kişiler Antakya'daki kardeşlere, "Siz Musa'nın töresi uyarınca sünnet olmadıkça kurtulamazsınız" diye öğretiyorlardı.</p>

  <p class="calibre1"> </p>

  <p class="calibre1">Elç.15: 2 Pavlus'la Barnaba bu adamlarla bir hayli çekişip tartıştılar. Sonunda Pavlus'la Barnaba'nın, başka birkaç kardeşle birlikte Yeruşalim'e gidip bu sorunu elçiler ve ihtiyarlarla görüşmesi kararlaştırıldı.</p>

  <p class="calibre1"> </p>

  <p class="calibre1">Elç.15: 3 Böylece kilise tarafından gönderilenler, öteki uluslardan olanların Tanrı'ya nasıl döndüğünü anlata anlata Fenike ve Samiriye bölgelerinden geçerek bütün kardeşlere büyük sevinç verdiler.</p>

  <p class="calibre1"> </p>

  <p class="calibre1">Elç.15: 4 Yeruşalim'e geldiklerinde inanlılar topluluğu , elçiler ve ihtiyarlarca iyi karşılandılar. Tanrı'nın kendileri aracılığıyla yapmış olduğu her şeyi anlattılar.</p>

  <p class="calibre1"> </p>

  <p class="calibre1">Elç.15: 5 Ne var ki, Ferisi mezhebinden bazı imanlılar kalkıp şöyle dediler: "Öteki uluslardan olanları sünnet etmek ve onlara Musa'nın Yasası'na uymalarını buyurmak gerekir."</p>

  <p class="calibre1"> </p>

  <p class="calibre1">Elç.15: 6 Elçilerle ihtiyarlar bu konuyu görüşmek için toplandılar.</p>

  <p class="calibre1"> </p>

  <p class="calibre1">Elç.15: 7 Uzunca bir tartışmadan sonra Petrus ayağa kalkıp onlara, "Kardeşler" dedi, "Öteki uluslar Müjde'nin bildirisini benim ağzımdan duyup inansınlar diye Tanrı'nın uzun zaman önce aranızdan beni seçtiğini biliyorsunuz.</p>

  <p class="calibre1"> </p>

  <p class="calibre1">Elç.15: 8 İnsanın yüreğini bilen Tanrı, Kutsal Ruh'u tıpkı bize verdiği gibi onlara da vermekle, onları kabul ettiğini gösterdi.</p>

  <p class="calibre1"> </p>

  <p class="calibre1">Elç.15: 9 Onlarla bizim aramızda hiçbir ayrım yapmadı, iman etmeleri üzerine yüreklerini arındırdı.</p>

  <p class="calibre1"> </p>

  <p class="calibre1">Elç.15: 10 Öyleyse, ne bizim ne de atalarımızın taşıyamadığı bir boyunduruğu öğrencilerin boynuna geçirerek şimdi neden Tanrı'yı deniyorsunuz?</p>

  <p class="calibre1"> </p>

  <p class="calibre1">Elç.15: 11 Bizler, Rab İsa'nın lütfuyla kurtulduğumuza inanıyoruz; onlar da öyle."</p>

  <p class="calibre1"> </p>

  <p class="calibre1">Elç.15: 12 Bunun üzerine bütün topluluk sustu ve Barnaba'yla Pavlus'u dinlemeye başladı. Barnaba'yla Pavlus, Tanrı'nın kendileri aracılığıyla öteki uluslar arasında yaptığı harikalarla belirtileri tek tek anlattılar.</p>

  <p class="calibre1"> </p>

  <p class="calibre1">Elç.15: 13 Onlar konuşmalarını bitirince Yakup söz aldı: "Kardeşler, beni dinleyin" dedi.</p>

  <p class="calibre1"> </p>

  <p class="calibre1">Elç.15: 14 "Simun, Tanrı'nın öteki uluslardan kendine ait olacak bir halk çıkarmak amacıyla onlara ilk kez nasıl yaklaştığını anlatmıştır.</p>

  <p class="calibre1"> </p>

  <p class="calibre1">Elç.15: 15-16 Peygamberlerin sözleri de bunu doğrulamaktadır. Yazılmış olduğu gibi: 'Bundan sonra ben geri dönüp, Davut'un yıkık konutunu yeniden kuracağım. Onun yıkıntılarını yeniden kurup Onu tekrar ayağa kaldıracağım.</p>

  <p class="calibre1"> </p>

  <p class="calibre1">Elç.15: 17-18 Öyle ki, geriye kalan insanlar, Bana ait olan bütün uluslar Rab'bi arasınlar. Bunları ta başlangıçtan bildiren Rab, İşte böyle diyor.'</p>

  <p class="calibre1"> </p>

  <p class="calibre1">Elç.15: 19 "Bu nedenle, kanımca öteki uluslardan Tanrı'ya dönenlere güçlük çıkarmamalıyız.</p>

  <p class="calibre1"> </p>

  <p class="calibre1">Elç.15: 20 Ancak putlara sunulup murdar hale gelen etlerden, fuhuştan, boğularak öldürülen hayvanların etinden ve kandan sakınmaları gerektiğini onlara yazmalıyız.</p>

  <p class="calibre1"> </p>

  <p class="calibre1">Elç.15: 21 Çünkü çok eski zamanlardan beri Musa'nın sözleri her kentte duyurulmakta, her Şabat Günü havralarda okunmaktadır." Öteki Uluslardan Olan İmanlılara Mektup</p>

  <p class="calibre1"> </p>

  <p class="calibre1">Elç.15: 22 Bunun üzerine bütün inanlılar topluluğuyla elçiler ve ihtiyarlar , kendi aralarından seçtikleri adamları Pavlus ve Barnaba'yla birlikte Antakya'ya göndermeye karar verdiler. Kardeşlerin önde gelenlerinden Barsabba denilen Yahuda ile Silas'ı seçtiler.</p>

  <p class="calibre1"> </p>

  <p class="calibre1">Elç.15: 23 Onların eliyle şu mektubu yolladılar: "Kardeşleriniz olan biz elçilerle ihtiyarlardan, öteki uluslardan olup Antakya, Suriye ve Kilikya'da bulunan siz kardeşlere selam!</p>

  <p class="calibre1"> </p>

  <p class="calibre1">Elç.15: 24 Bizden bazı kişilerin yanınıza geldiğini, sözleriyle sizi tedirgin edip aklınızı karıştırdığını duyduk. Oysa onları biz göndermedik.</p>

  <p class="calibre1"> </p>

  <p class="calibre1">Elç.15: 25 Bu nedenle aramızdan seçtiğimiz bazı kişileri, sevgili kardeşlerimiz Barnaba ve Pavlus'la birlikte size göndermeye oybirliğiyle karar verdik.</p>

  <p class="calibre1"> </p>

  <p class="calibre1">Elç.15: 26 Bu ikisi, Rabbimiz İsa Mesih'in adı uğruna canlarını gözden çıkarmış kişilerdir.</p>

  <p class="calibre1"> </p>

  <p class="calibre1">Elç.15: 27 Kararımız uyarınca size Yahuda ile Silas'ı gönderiyoruz. Onlar aynı şeyleri sözlü olarak da aktaracaklar.</p>

  <p class="calibre1"> </p>

  <p class="calibre1">Elç.15: 28-29 Kutsal Ruh ve bizler, gerekli olan şu kuralların dışında size herhangi bir şey yüklememeyi uygun gördük: Putlara sunulan kurbanların etinden, kandan, boğularak öldürülen hayvanların etinden ve fuhuştan sakınmalısınız. Bunlardan kaçınırsanız, iyi edersiniz. Esen kalın."</p>

  <p class="calibre1"> </p>

  <p class="calibre1">Elç.15: 30 Adamlar böylece yola koyulup Antakya'ya gittiler. Topluluğu bir araya getirerek onlara mektubu verdiler.</p>

  <p class="calibre1"> </p>

  <p class="calibre1">Elç.15: 31 İmanlılar, mektuptaki yüreklendirici sözleri okuyunca sevindiler.</p>

  <p class="calibre1"> </p>

  <p class="calibre1">Elç.15: 32 Kendileri peygamber olan Yahuda ile Silas, birçok konuşmalar yaparak kardeşleri yüreklendirip ruhça pekiştirdiler.</p>

  <p class="calibre1"> </p>

  <p class="calibre1">Elç.15: 33-34 Bir süre orada kaldıktan sonra, kendilerini göndermiş olanların yanına dönmek üzere kardeşler tarafından esenlikle yolcu edildiler.</p>

  <p class="calibre1"> </p>

  <p class="calibre1">Elç.15: 35 Pavlus'la Barnaba ise Antakya'da kaldılar, birçoklarıyla birlikte öğretip Rab'bin sözünü müjdelediler.</p>

  <p class="calibre1"> </p>

  <p class="calibre1">Pavlus'la Barnaba Arasında Anlaşmazlık</p>

  <p class="calibre1"> </p>

  <p class="calibre1">Elç.15: 36 Bundan bir süre sonra Pavlus Barnaba'ya, "Rab'bin sözünü duyurduğumuz bütün kentlere dönüp kardeşleri ziyaret edelim, nasıl olduklarını görelim" dedi.</p>

  <p class="calibre1"> </p>

  <p class="calibre1">Elç.15: 37 Barnaba, Markos denilen Yuhanna'yı da yanlarında götürmek istiyordu.</p>

  <p class="calibre1"> </p>

  <p class="calibre1">Elç.15: 38 Ama Pavlus, Pamfilya'da kendilerini yüzüstü bırakıp birlikte göreve devam etmeyen Markos'u yanlarında götürmeyi uygun görmedi.</p>

  <p class="calibre1"> </p>

  <p class="calibre1">Elç.15: 39 Aralarında öylesine keskin bir anlaşmazlık çıktı ki, birbirlerinden ayrıldılar. Barnaba Markos'u alıp Kıbrıs'a doğru yelken açtı.</p>

  <p class="calibre1"> </p>

  <p class="calibre1">Elç.15: 40 Silas'ı seçen Pavlus ise, kardeşlerce Rab'bin lütfuna emanet edildikten sonra yola çıktı.</p>

  <p class="calibre1"> </p>

  <p class="calibre1">Elç.15: 41 Suriye ve Kilikya bölgelerini dolaşarak inanlı topluluklarını pekiştirdi.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 16</p>

  <p class="calibre1"> </p>

  <p class="calibre1">Timoteos, Pavlus'la Silas'a Katılıyor</p>

  <p class="calibre1"> </p>

  <p class="calibre1">Elç.16: 1 Pavlus, Derbe ve Listra'ya da uğradı. Listra'da Timoteos adında bir İsa öğrencisi vardı. Annesi imanlı bir Yahudi, babası ise Grek'ti .</p>

  <p class="calibre1"> </p>

  <p class="calibre1">Elç.16: 2 Listra ve Konya'daki kardeşler ondan övgüyle söz ediyorlardı.</p>

  <p class="calibre1"> </p>

  <p class="calibre1">Elç.16: 3 Timoteos'u kendisiyle birlikte götürmek isteyen Pavlus, oralarda bulunan Yahudiler yüzünden onu sünnet ettirdi. Çünkü hepsi, babasının Grek olduğunu biliyordu.</p>

  <p class="calibre1"> </p>

  <p class="calibre1">Elç.16: 4 Kent kent dolaşarak Yeruşalim'deki elçilerle ihtiyarların aldığı kararları imanlılara iletiyor, bunlara uymalarını istiyorlardı.</p>

  <p class="calibre1"> </p>

  <p class="calibre1">Elç.16: 5 Böylelikle toplulukların imanı güçleniyor ve sayıları günden güne artıyordu.</p>

  <p class="calibre1"> </p>

  <p class="calibre1">Pavlus'un Makedonya'yla İlgili Görümü</p>

  <p class="calibre1"> </p>

  <p class="calibre1">Elç.16: 6 Kutsal Ruh'un, Tanrı sözünü Asya İli'nde yaymalarını engellemesi üzerine Pavlus'la arkadaşları Frikya ve Galatya bölgesinden geçtiler.</p>

  <p class="calibre1"> </p>

  <p class="calibre1">Elç.16: 7 Misya sınırına geldiklerinde Bitinya bölgesine geçmek istediler. Ama İsa'nın Ruhu onlara izin vermedi.</p>

  <p class="calibre1"> </p>

  <p class="calibre1">Elç.16: 8 Bunun üzerine Misya'dan geçip Troas Kenti'ne gittiler.</p>

  <p class="calibre1"> </p>

  <p class="calibre1">Elç.16: 9 O gece Pavlus bir görüm gördü. Önünde Makedonyalı bir adam durmuş, ona yalvarıyordu: "Makedonya'ya geçip bize yardım et" diyordu.</p>

  <p class="calibre1"> </p>

  <p class="calibre1">Elç.16: 10 Pavlus'un gördüğü bu görümden sonra hemen Makedonya'ya gitmenin bir yolunu aradık. Çünkü Tanrı'nın bizi, Müjde'yi oradakilere duyurmaya çağırdığı sonucuna varmıştık.</p>

  <p class="calibre1"> </p>

  <p class="calibre1">Lidya'nın İman Etmesi</p>

  <p class="calibre1"> </p>

  <p class="calibre1">Elç.16: 11 Troas'tan denize açılıp doğru Semadirek Adası'na, ertesi gün de Neapolis'e gittik.</p>

  <p class="calibre1"> </p>

  <p class="calibre1">Elç.16: 12 Oradan da Filipi'ye geçtik. Burası bir Roma yerleşim merkezi ve Makedonya'nın o bölgesinde önemli bir kentti. Birkaç gün bu kentte kaldık.</p>

  <p class="calibre1"> </p>

  <p class="calibre1">Elç.16: 13 Şabat Günü kent kapısından çıkıp ırmak kıyısına gittik. Orada bir dua yeri olacağını düşünüyorduk. Oturduk, orada toplanmış kadınlarla konuşmaya başladık.</p>

  <p class="calibre1"> </p>

  <p class="calibre1">Elç.16: 14 Bizi dinleyenler arasında Tiyatira Kenti'nden Lidya adında bir kadın vardı. Mor kumaş ticareti yapan Lidya, Tanrı'ya tapan biriydi. Pavlus'un söylediklerine kulak vermesi için Rab onun yüreğini açtı.</p>

  <p class="calibre1"> </p>

  <p class="calibre1">Elç.16: 15 Lidya, ev halkıyla birlikte vaftiz olduktan sonra bizi evine çağırdı. "Beni Rab'bin bir inanlısı kabul ediyorsanız, gelin, evimde kalın" dedi ve bizi razıetti.</p>

  <p class="calibre1"> </p>

  <p class="calibre1">Pavlus'la Silas Hapiste</p>

  <p class="calibre1"> </p>

  <p class="calibre1">Elç.16: 16 Bir gün biz dua yerine giderken, karşımıza, falcılık ruhuna tutulmuş köle bir kız çıktı. Bu kız, gelecekten haber vererek efendilerine bir hayli kazanç sağlıyordu.</p>

  <p class="calibre1"> </p>

  <p class="calibre1">Elç.16: 17 Pavlus'u ve bizleri izleyerek, "Bu adamlar yüce Tanrı'nın kullarıdır, size kurtuluş yolunu bildiriyorlar!" diye bağırıp durdu.</p>

  <p class="calibre1"> </p>

  <p class="calibre1">Elç.16: 18 Ve günlerce sürdürdü bunu. Sonunda, bundan çok rahatsız olan Pavlus arkasına dönerek ruha, "İsa Mesih'in adıyla, bu kızın içinden çıkmanı buyuruyorum" dedi. Ruh hemen kızın içinden çıktı.</p>

  <p class="calibre1"> </p>

  <p class="calibre1">Elç.16: 19 Kızın efendileri, kazanç umutlarının yok olduğunu görünce Pavlus'la Silas'ı yakalayıp çarşı meydanına, yetkililerin önüne sürüklediler.</p>

  <p class="calibre1"> </p>

  <p class="calibre1">Elç.16: 20-21 Onları yargıçların karşısına çıkartarak, "Bu adamlar Yahudi'dir" dediler, "Kentimizi altüst ettiler. Biz Romalılar için benimsenmesi ve uygulanması yasak birtakım töreler yayıyorlar."</p>

  <p class="calibre1"> </p>

  <p class="calibre1">Elç.16: 22 Halk da Pavlus'la Silas'a yapılan saldırıya katıldı. Yargıçlar onların giysilerini yırtıp sıyırarak değnekle dövülmeleri için buyruk verdi.</p>

  <p class="calibre1"> </p>

  <p class="calibre1">Elç.16: 23 Onları iyice dövdürdükten sonra hapse attılar. Zindancıya, onları sıkı güvenlik altında tutmasını buyurdular.</p>

  <p class="calibre1"> </p>

  <p class="calibre1">Elç.16: 24 Bu buyruğu alan zindancı onları hapishanenin iç bölmesine atarak ayaklarını tomruğa vurdu.</p>

  <p class="calibre1"> </p>

  <p class="calibre1">Elç.16: 25 Gece yarısına doğru Pavlus'la Silas dua ediyor, Tanrı'yı ilahilerle yüceltiyorlardı. Öbür tutuklular da onları dinliyordu.</p>

  <p class="calibre1"> </p>

  <p class="calibre1">Elç.16: 26 Birdenbire öyle şiddetli bir deprem oldu ki, tutukevi temelden sarsıldı. Bir anda bütün kapılar açıldı, herkesin zincirleri çözüldü.</p>

  <p class="calibre1"> </p>

  <p class="calibre1">Elç.16: 27 Zindancı uyandı. Zindan kapılarını açık görünce kılıcını çekip canına kıymak istedi. Çünkü tutukluların kaçtığını sanmıştı.</p>

  <p class="calibre1"> </p>

  <p class="calibre1">Elç.16: 28 Ama Pavlus yüksek sesle, "Canına kıyma, hepimiz buradayız!" diye seslendi.</p>

  <p class="calibre1"> </p>

  <p class="calibre1">Elç.16: 29 Zindancı ışık getirtip içeri daldı. Titreyerek Pavlus'la Silas'ın önünde yere kapandı.</p>

  <p class="calibre1"> </p>

  <p class="calibre1">Elç.16: 30 Onları dışarı çıkararak, "Efendiler, kurtulmak için ne yapmam gerekir?" diye sordu.</p>

  <p class="calibre1"> </p>

  <p class="calibre1">Elç.16: 31 Onlar, "Rab İsa'ya iman et, sen de ev halkın da kurtulursunuz" dediler.</p>

  <p class="calibre1"> </p>

  <p class="calibre1">Elç.16: 32 Sonra kendisine ve ev halkının hepsine Rab'bin sözünü bildirdiler.</p>

  <p class="calibre1"> </p>

  <p class="calibre1">Elç.16: 33 Gecenin o saatinde zindancı onları götürüp yaralarını yıkadı. Sonra hem kendisi hem ev halkı hemen vaftiz oldu.</p>

  <p class="calibre1"> </p>

  <p class="calibre1">Elç.16: 34 Pavlus'la Silas'ı evine götürerek sofra kurdu. Tanrı'ya inanmak, onu ve evindekilerin hepsini sevince boğmuştu.</p>

  <p class="calibre1"> </p>

  <p class="calibre1">Elç.16: 35 Gün doğunca yargıçlar görevlileri göndererek, "O adamları serbest bırak" dediler.</p>

  <p class="calibre1"> </p>

  <p class="calibre1">Elç.16: 36 Zindancı bu sözleri Pavlus'a iletti. "Yargıçlar serbest bırakılmanız için haber gönderdi. Şimdi çıkabilirsiniz, esenlikle gidin" dedi.</p>

  <p class="calibre1"> </p>

  <p class="calibre1">Elç.16: 37 Ama Pavlus görevlilere şöyle dedi: "Roma vatandaşı olduğumuz halde, bizi yargılamadan herkesin önünde dövüp hapse attılar. Şimdi bizi gizlice mi kovacaklar? Olmaz böyle şey! Kendileri gelsinler, bizi alıp çıkarsınlar!"</p>

  <p class="calibre1"> </p>

  <p class="calibre1">Elç.16: 38 Görevliler bu sözleri yargıçlara iletti. Yargıçlar, Pavlus'la Silas'ın Roma vatandaşı olduğunu duyunca korktular.</p>

  <p class="calibre1"> </p>

  <p class="calibre1">Elç.16: 39 Gelip özür dilediler. Sonra onları dışarı çıkararak kentten ayrılmalarını rica ettiler.</p>

  <p class="calibre1"> </p>

  <p class="calibre1">Elç.16: 40 Pavlus'la Silas zindandan çıkınca Lidya'nın evine gittiler. Kardeşlerle görüşüp onları yüreklendirdikten sonra oradan ayrıldılar.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 17</p>

  <p class="calibre1"> </p>

  <p class="calibre1">Selanik'te</p>

  <p class="calibre1"> </p>

  <p class="calibre1">Elç.17: 1 Amfipolis ve Apollonya'dan geçerek Selanik'e geldiler. Burada Yahudiler'in bir havrası vardı.</p>

  <p class="calibre1"> </p>

  <p class="calibre1">Elç.17: 2 Pavlus, her zamanki gibi Yahudiler'e giderek art arda üç Şabat Günü onlarla Kutsal Yazılar üzerinde tartıştı.</p>

  <p class="calibre1"> </p>

  <p class="calibre1">Elç.17: 3 Mesih'in acı çekip ölümden dirilmesi gerektiğine dair açıklamalarda bulunuyor, kanıtlar gösteriyordu. "Size duyurmakta olduğum bu İsa, Mesih'tir" diyordu.</p>

  <p class="calibre1"> </p>

  <p class="calibre1">Elç.17: 4 Onlardan bazıları, Tanrı'ya tapan Grekler'den büyük bir topluluk ve ileri gelen kadınların da birçoğu ikna olup Pavlus'la Silas'a katıldılar.</p>

  <p class="calibre1"> </p>

  <p class="calibre1">Elç.17: 5 Yahudiler bunu kıskandı. Çarşı pazardan topladıkları bazı kötü insanlardan bir kalabalık oluşturup kentte kargaşalık çıkarttılar. Pavlus'la Silas'ı bulmak ve halkın önünde yargılamak amacıyla Yason'un evine saldırdılar.</p>

  <p class="calibre1"> </p>

  <p class="calibre1">Elç.17: 6 Onları bulamayınca, Yason ile bazı kardeşleri kent yetkililerinin önüne sürüklediler. "Dünyayı altüst eden o adamlar buraya da geldiler" diye bağırıyorlardı.</p>

  <p class="calibre1"> </p>

  <p class="calibre1">Elç.17: 7 "Yason onları evine aldı. Onların hepsi, İsa adında başka bir kral olduğunu söyleyerek Sezar'ın buyruklarına karşı geliyorlar."</p>

  <p class="calibre1"> </p>

  <p class="calibre1">Elç.17: 8 Bu sözleri işiten kalabalık ve kentin yetkilileri telaşa kapıldı.</p>

  <p class="calibre1"> </p>

  <p class="calibre1">Elç.17: 9 Sonunda yetkililer Yason ve öbürlerini kefaletle serbest bıraktılar.</p>

  <p class="calibre1"> </p>

  <p class="calibre1">Veriya'da</p>

  <p class="calibre1"> </p>

  <p class="calibre1">Elç.17: 10 Kardeşler hemen o gece Pavlus'la Silas'ı Veriya Kenti'ne gönderdiler. Onlar oraya varınca Yahudiler'in havrasına gittiler.</p>

  <p class="calibre1"> </p>

  <p class="calibre1">Elç.17: 11 Veriya'daki Yahudiler Selanik'tekilerden daha açık fikirliydi. Tanrı sözünü büyük ilgiyle karşılayarak her gün Kutsal Yazılar'ı inceliyor, öğretilenlerin doğru olup olmadığını araştırıyorlardı.</p>

  <p class="calibre1"> </p>

  <p class="calibre1">Elç.17: 12 Böylelikle içlerinden birçokları ve çok sayıda saygın Grek kadın ve erkek iman etti.</p>

  <p class="calibre1"> </p>

  <p class="calibre1">Elç.17: 13 Selanik'teki Yahudiler Pavlus'un Veriya'da da Tanrı'nın sözünü duyurduğunu öğrenince oraya gittiler, halkı kışkırtıp ayağa kaldırdılar.</p>

  <p class="calibre1"> </p>

  <p class="calibre1">Elç.17: 14 Bunun üzerine kardeşler Pavlus'u hemen deniz kıyısına yolladılar. Silas ile Timoteos ise Veriya'da kaldılar.</p>

  <p class="calibre1"> </p>

  <p class="calibre1">Elç.17: 15 Pavlus'la birlikte gidenler onu Atina'ya kadar götürdüler. Sonra Pavlus'tan, Silas'la Timoteos'un bir an önce kendisine yetişmeleri yolunda buyruk alarak geri döndüler.</p>

  <p class="calibre1"> </p>

  <p class="calibre1">Atina'da</p>

  <p class="calibre1"> </p>

  <p class="calibre1">Elç.17: 16 Onları Atina'da bekleyen Pavlus, kenti putlarla dolu görünce yüreğinde derin bir acı duydu.</p>

  <p class="calibre1"> </p>

  <p class="calibre1">Elç.17: 17 Bu nedenle, gerek havrada Yahudiler'le ve Tanrı'ya tapan yabancılarla, gerek her gün çarşı meydanında karşılaştığı kişilerle tartışıp durdu.</p>

  <p class="calibre1"> </p>

  <p class="calibre1">Elç.17: 18 Epikürcü ve Stoacı bazı filozoflar onunla atışmaya başladılar. Kimi, "Bu lafebesi ne demek istiyor?" derken, kimi de, "Galiba yabancı ilahların haberciliğini yapıyor" diyordu. Çünkü Pavlus, İsa'yla ve dirilişle ilgili Müjde'yi duyuruyordu.</p>

  <p class="calibre1"> </p>

  <p class="calibre1">Elç.17: 19 Onlar Pavlus'u alıp Ares Tepesi Kurulu'na götürdüler. Ona, "Yaydığın bu yeni öğretinin ne olduğunu öğrenebilir miyiz?" dediler.</p>

  <p class="calibre1"> </p>

  <p class="calibre1">Elç.17: 20 "Kulağımıza yabancı gelen bazı konulardan söz ediyorsun. Bunların anlamını öğrenmek isteriz."</p>

  <p class="calibre1"> </p>

  <p class="calibre1">Elç.17: 21 Bütün Atinalılar ve kentte bulunan yabancılar, vakitlerini hep yeni düşünceleri anlatarak ve dinleyerek geçirirlerdi.</p>

  <p class="calibre1"> </p>

  <p class="calibre1">Elç.17: 22 Pavlus, Ares Tepesi Kurulu'nun önüne çıkıp şunları söyledi: "Ey Atinalılar, sizin her bakımdan çok dindar olduğunuzu görüyorum.</p>

  <p class="calibre1"> </p>

  <p class="calibre1">Elç.17: 23 Ben çevrede dolaşırken, tapındığınız yerleri incelerken üzerinde, BİLİNMEYEN TANRI'YA diye yazılmış bir sunağa bile rastladım. Sizin bilmeden tapındığınız bu Tanrı'yı ben size tanıtayım.</p>

  <p class="calibre1"> </p>

  <p class="calibre1">Elç.17: 24 "Dünyayı ve içindekilerin tümünü yaratan, yerin ve göğün Rabbi olan Tanrı, elle yapılmış tapınaklarda oturmaz.</p>

  <p class="calibre1"> </p>

  <p class="calibre1">Elç.17: 25 Herkese yaşam, soluk ve her şeyi veren kendisi olduğuna göre, bir şeye gereksinmesi varmış gibi O'na insan eliyle hizmet edilmez. Tanrı, bütün ulusları tek insandan türetti ve onları yeryüzünün dört bucağına yerleştirdi.</p>

  <p class="calibre1"> </p>

  <p class="calibre1">Elç.17: 26 Ulusların sürelerini ve yerleşecekleri bölgelerin sınırlarını önceden saptadı.</p>

  <p class="calibre1"> </p>

  <p class="calibre1">Elç.17: 27 Bunu, kendisini arasınlar ve el yordamıyla da olsa bulabilsinler diye yaptı. Aslında Tanrı hiçbirimizden uzak değildir.</p>

  <p class="calibre1"> </p>

  <p class="calibre1">Elç.17: 28 Nitekim, 'O'nda yaşıyor ve hareket ediyoruz; O'nda varız.' Bazı ozanlarınızın belirttiği gibi, 'Biz de O'nun soyundanız.'</p>

  <p class="calibre1"> </p>

  <p class="calibre1">Elç.17: 29 "Tanrı'nın soyundan olduğumuza göre, tanrısal özün, insan düşüncesi ve becerisiyle biçimlendirilmiş altın, gümüş ya da taştan bir nesneye benzediğini düşünmemeliyiz.</p>

  <p class="calibre1"> </p>

  <p class="calibre1">Elç.17: 30 Tanrı, geçmiş dönemlerin bilgisizliğini görmezlikten geldi; ama şimdi her yerde herkesin tövbe etmesini buyuruyor.</p>

  <p class="calibre1"> </p>

  <p class="calibre1">Elç.17: 31 Çünkü dünyayı, atadığı Kişi aracılığıyla adaletle yargılayacağı günü saptamıştır. Bu Kişi'yi ölümden diriltmekle bunun güvencesini herkese vermiştir."</p>

  <p class="calibre1"> </p>

  <p class="calibre1">Elç.17: 32 Ölülerin dirilmesiyle ilgili sözleri duyunca kimi alay etti, kimi de, "Seni bu konuda bir daha dinlemek isteriz" dedi.</p>

  <p class="calibre1"> </p>

  <p class="calibre1">Elç.17: 33 Bunun üzerine Pavlus aralarından çıkıp gitti.</p>

  <p class="calibre1"> </p>

  <p class="calibre1">Elç.17: 34 Birkaç kişi ona katılıp inandı. Bunların arasında kurul üyesi Dionisios, Damaris adlı bir kadın ve birkaç kişi daha vardı.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 18</p>

  <p class="calibre1"> </p>

  <p class="calibre1">Korint'te</p>

  <p class="calibre1"> </p>

  <p class="calibre1">Elç.18: 1 Bundan sonra Pavlus Atina'dan ayrılıp Korint'e gitti.</p>

  <p class="calibre1"> </p>

  <p class="calibre1">Elç.18: 2-3 Orada Pontus doğumlu, Akvila adında bir Yahudi ile karısı Priskilla'yı buldu. Bunlar, Klavdius'un bütün Yahudiler'in Roma'yı terk etmesi yolundaki buyruğu üzerine, kısa süre önce İtalya'dan gelmişlerdi. Akvila ile Priskilla'nın yanına giden Pavlus, aynı meslekten olduğundan onlarla kalıp çalıştı. Çünkü meslekleri çadırcılıktı.</p>

  <p class="calibre1"> </p>

  <p class="calibre1">Elç.18: 4 Pavlus, her Şabat Günü havrada tartışarak hem Yahudiler'i hem Grekler'i ikna etmeye çalışıyordu.</p>

  <p class="calibre1"> </p>

  <p class="calibre1">Elç.18: 5 Silas'la Timoteos Makedonya'dan gelince, Pavlus kendini tümüyle Tanrı sözünü yaymaya verdi. Yahudiler'e, İsa'nın Mesih olduğuna dair tanıklık ediyordu.</p>

  <p class="calibre1"> </p>

  <p class="calibre1">Elç.18: 6 Ama Yahudiler karşı gelip ona sövmeye başlayınca Pavlus, giysilerini silkerek, "Başınıza geleceklerin sorumlusu sizsiniz!" dedi. "Sorumluluk benden gitti . Bundan böyle öteki uluslara gideceğim."</p>

  <p class="calibre1"> </p>

  <p class="calibre1">Elç.18: 7 Pavlus oradan çıktı, Tanrı'ya tapan Titius Yustus adlı birinin evine gitti. Yustus'un evi havranın bitişiğindeydi.</p>

  <p class="calibre1"> </p>

  <p class="calibre1">Elç.18: 8 Havranın yöneticisi Krispus bütün ev halkıyla birlikte Rab'be inandı. Pavlus'u dinleyen Korintliler'den birçoğu da inanıp vaftiz oldu.</p>

  <p class="calibre1"> </p>

  <p class="calibre1">Elç.18: 9 Bir gece Rab bir görümde Pavlus'a, "Korkma" dedi, "Konuş, susma!</p>

  <p class="calibre1"> </p>

  <p class="calibre1">Elç.18: 10 Ben seninle birlikteyim; hiç kimse sana dokunmayacak, kötülük yapmayacak. Çünkü bu kentte benim halkım çoktur."</p>

  <p class="calibre1"> </p>

  <p class="calibre1">Elç.18: 11 Pavlus, orada bir buçuk yıl kaldı ve halka sürekli Tanrı'nın sözünü öğretti.</p>

  <p class="calibre1"> </p>

  <p class="calibre1">Elç.18: 12 Gallio'nun Ahaya Valisi olduğu sıralarda, hep birlikte Pavlus'a karşı gelen Yahudiler onu mahkemeye çıkardılar.</p>

  <p class="calibre1"> </p>

  <p class="calibre1">Elç.18: 13 "Bu adam Yasa'ya aykırı biçimde Tanrı'ya tapınmaları için insanları kandırıyor" dediler.</p>

  <p class="calibre1"> </p>

  <p class="calibre1">Elç.18: 14 Pavlus tam söze başlayacakken Gallio Yahudiler'e şöyle dedi: "Ey Yahudiler, davanız bir haksızlık ya da ciddi bir suçla ilgili olsaydı, sizleri sabırla dinlemem gerekirdi.</p>

  <p class="calibre1"> </p>

  <p class="calibre1">Elç.18: 15 Ama sorun bir öğreti, bazı adlar ve kendi yasanızla ilgili olduğuna göre, bu davaya kendiniz bakın. Ben böyle şeylere yargıçlık etmek istemem."</p>

  <p class="calibre1"> </p>

  <p class="calibre1">Elç.18: 16 Sonra Gallio onları mahkemeden kovdu.</p>

  <p class="calibre1"> </p>

  <p class="calibre1">Elç.18: 17 Hep birlikte, havranın yöneticisi Sostenis'i yakalayıp mahkemenin önünde dövdüler. Gallio ise olup bitenlere hiç aldırmadı.</p>

  <p class="calibre1"> </p>

  <p class="calibre1">Antakya'ya Dönüş</p>

  <p class="calibre1"> </p>

  <p class="calibre1">Elç.18: 18 Pavlus Korint'teki kardeşlerin yanında bir süre daha kaldı. Sonra onlarla vedalaştı, Priskilla ve Akvila ile birlikte Suriye'ye gitmek üzere gemiyle yola çıktı. Adakta bulunmuş olduğu için Kenhere'de saçlarını kestirmişti.</p>

  <p class="calibre1"> </p>

  <p class="calibre1">Elç.18: 19 Efes'e vardıkları zaman Priskilla ve Akvila'yı orada bıraktı. Kendisi havraya giderek Yahudiler'le tartışmaya başladı.</p>

  <p class="calibre1"> </p>

  <p class="calibre1">Elç.18: 20 Bunlar daha uzun bir süre kalmasını istedilerse de, Pavlus kabul etmedi.</p>

  <p class="calibre1"> </p>

  <p class="calibre1">Elç.18: 21 Ama onlara veda ederken, "Tanrı dilerse yanınıza yine döneceğim" dedi. Sonra Efes'ten denize açıldı.</p>

  <p class="calibre1"> </p>

  <p class="calibre1">Elç.18: 22 Sezariye'ye vardıktan sonra Yeruşalim'e gidip oradaki kiliseyi ziyaret etti, oradan da Antakya'ya geçti.</p>

  <p class="calibre1"> </p>

  <p class="calibre1">Elç.18: 23 Bir süre orada kaldıktan sonra yola çıktı; Galatya bölgesini ve Frikya'yı dolaşarak bütün öğrencileri ruhça pekiştirdi.</p>

  <p class="calibre1"> </p>

  <p class="calibre1">Apollos</p>

  <p class="calibre1"> </p>

  <p class="calibre1">Elç.18: 24 Bu arada İskenderiye doğumlu Apollos adında bir Yahudi Efes'e geldi. Üstün bir konuşma yeteneği olan Apollos, Kutsal Yazılar'ı çok iyi biliyordu.</p>

  <p class="calibre1"> </p>

  <p class="calibre1">Elç.18: 25 Rab'bin yolunda eğitilmiş bir kişiydi. Ateşli bir ruhla konuşuyor ve sadece Yahya'nın vaftizini bildiği halde İsa'yla ilgili gerçekleri doğru öğretiyordu.</p>

  <p class="calibre1"> </p>

  <p class="calibre1">Elç.18: 26 Havrada cesaretle konuşmaya başladı. Kendisini dinleyen Priskilla ile Akvila, onu yanlarına alarak Tanrı yolunu ona daha doğru biçimde açıkladılar.</p>

  <p class="calibre1"> </p>

  <p class="calibre1">Elç.18: 27 Apollos Ahaya'ya gitmek isteyince kardeşler onu cesaretlendirdiler. Onu iyi karşılamaları için oradaki öğrencilere mektup yazdılar. Apollos Ahaya'ya varınca Tanrı'nın lütfuyla iman etmiş olanlara çok yardım etti.</p>

  <p class="calibre1"> </p>

  <p class="calibre1">Elç.18: 28 Şöyle ki Kutsal Yazılar'dan, İsa'nın Mesih olduğunu kanıtlayarak Yahudiler'in iddialarını açıkça ve güçlü bir şekilde çürüttü.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 19</p>

  <p class="calibre1"> </p>

  <p class="calibre1">Pavlus Efes'te</p>

  <p class="calibre1"> </p>

  <p class="calibre1">Elç.19: 1-2 Apollos Korint'teyken Pavlus, iç bölgelerden geçerek Efes'e geldi. Orada bazı öğrencileri bularak onlara, "İman ettiğiniz zaman Kutsal Ruh'u aldınız mı?" diye sordu. "Kutsal Ruh'un varlığından haberimiz yok ki!" dediler.</p>

  <p class="calibre1"> </p>

  <p class="calibre1">Elç.19: 3 "Öyleyse neye dayanarak vaftiz oldunuz?" diye sordu. "Yahya'nın öğretisine dayanarak vaftiz olduk" dediler.</p>

  <p class="calibre1"> </p>

  <p class="calibre1">Elç.19: 4 Pavlus, "Yahya'nın yaptığı vaftiz, tövbeyle ilgili bir vaftizdi" dedi. "Halka, kendisinden sonra gelecek Olan'a, yani İsa'ya inanmalarını söyledi."</p>

  <p class="calibre1"> </p>

  <p class="calibre1">Elç.19: 5 Onlar bunu duyunca, Rab İsa'nın adıyla vaftiz oldular.</p>

  <p class="calibre1"> </p>

  <p class="calibre1">Elç.19: 6 Pavlus ellerini onların üzerine koyunca Kutsal Ruh üzerlerine indi ve bilmedikleri dillerle konuşup peygamberlik etmeye başladılar.</p>

  <p class="calibre1"> </p>

  <p class="calibre1">Elç.19: 7 Aşağı yukarı on iki kişiydiler.</p>

  <p class="calibre1"> </p>

  <p class="calibre1">Elç.19: 8 Havraya giren Pavlus cesaretle konuşmaya başladı. Üç ay boyunca oradakilerle tartışıp durdu, onları Tanrı'nın Egemenliği konusunda ikna etmeye çalıştı.</p>

  <p class="calibre1"> </p>

  <p class="calibre1">Elç.19: 9 Ne var ki, bazıları sert bir tutum takınıp ikna olmamakta direndiler ve İsa'nın yolunu halkın önünde kötülemeye başladılar. Bunun üzerine Pavlus onlardan ayrıldı. Öğrencilerini de alıp götürdü ve Tiranus'un dershanesinde her gün tartışmalarını sürdürdü.</p>

  <p class="calibre1"> </p>

  <p class="calibre1">Elç.19: 10 Bu durum iki yıl sürdü. Sonunda Yahudi olsun Grek olsun, Asya İli'nde yaşayan herkes Rab'bin sözünü işitti.</p>

  <p class="calibre1"> </p>

  <p class="calibre1">Elç.19: 11 Tanrı, Pavlus'un eliyle olağanüstü mucizeler yaratıyordu.</p>

  <p class="calibre1"> </p>

  <p class="calibre1">Elç.19: 12 Şöyle ki, Pavlus'un bedenine değen peşkir ve peştamallar hasta olanlara götürüldüğünde, hastalıkları yok oluyor, kötü ruhlar içlerinden çıkıyordu.</p>

  <p class="calibre1"> </p>

  <p class="calibre1">Elç.19: 13 Çevrede dolaşıp kötü ruhları kovmakla uğraşan bazı Yahudiler de kötü ruhlara tutsak olanları Rab İsa'nın adını anarak kurtarmaya kalkıştılar. "Pavlus'un tanıttığı İsa'nın adıyla size emrediyoruz!" diyorlardı.</p>

  <p class="calibre1"> </p>

  <p class="calibre1">Elç.19: 14 Bunu yapanlar arasında Skeva adlı bir Yahudi başkâhinin yedi oğlu da vardı.</p>

  <p class="calibre1"> </p>

  <p class="calibre1">Elç.19: 15 Kötü ruh ise onlara şöyle karşılık verdi: "İsa'yı biliyor, Pavlus'u da tanıyorum, ama siz kimsiniz?"</p>

  <p class="calibre1"> </p>

  <p class="calibre1">Elç.19: 16 İçinde kötü ruh bulunan adam onlara saldırdı, hepsini alt ederek bozguna uğrattı. Öyle ki, o evden çıplak ve yaralı olarak kaçtılar.</p>

  <p class="calibre1"> </p>

  <p class="calibre1">Elç.19: 17 Bu haber, Efes'te yaşayan bütün Yahudiler'le Grekler'e ulaştı. Hepsini bir korku aldı ve Rab İsa'nın adı büyük bir saygınlık kazandı.</p>

  <p class="calibre1"> </p>

  <p class="calibre1">Elç.19: 18 İman edenlerin birçoğu geliyor, yaptıkları kötülükleri itiraf edip anlatıyordu.</p>

  <p class="calibre1"> </p>

  <p class="calibre1">Elç.19: 19 Büyücülükle uğraşmış bir sürü kişi de kitaplarını toplayıp herkesin önünde yaktılar. Kitapların değerini hesapladıklarında toplam elli bin gümüş tuttuğunu gördüler.</p>

  <p class="calibre1"> </p>

  <p class="calibre1">Elç.19: 20 Böylelikle Rab'bin sözü güçlü biçimde yayılıp etkinlik kazanıyordu.</p>

  <p class="calibre1"> </p>

  <p class="calibre1">Elç.19: 21 Pavlus, bu olup bitenlerden sonra Makedonya ve Ahaya'dan geçip Yeruşalim'e gitmeye karar verdi. "Oraya gittikten sonra Roma'yı da görmem gerek" diyordu.</p>

  <p class="calibre1"> </p>

  <p class="calibre1">Elç.19: 22 Yardımcılarından ikisini, Timoteos ile Erastus'u Makedonya'ya göndererek kendisi bir süre daha Asya İli'nde kaldı.</p>

  <p class="calibre1"> </p>

  <p class="calibre1">Efes'teki Kargaşalık</p>

  <p class="calibre1"> </p>

  <p class="calibre1">Elç.19: 23 O sırada İsa'nın yoluna ilişkin büyük bir kargaşalık çıktı.</p>

  <p class="calibre1"> </p>

  <p class="calibre1">Elç.19: 24 Artemis Tapınağı'nın gümüşten maketlerini yapan Dimitrios adlı bir kuyumcu, el sanatçılarına bir hayli iş sağlıyordu.</p>

  <p class="calibre1"> </p>

  <p class="calibre1">Elç.19: 25 Sanatçıları ve benzer işlerle uğraşanları bir araya toplayarak onlara şöyle dedi: "Efendiler, bu işten büyük kazanç sağladığımızı biliyorsunuz.</p>

  <p class="calibre1"> </p>

  <p class="calibre1">Elç.19: 26 Ama Pavlus denen bu adamın, elle yapılan tanrıların gerçek tanrılar olmadığını söyleyerek yalnız Efes'te değil, neredeyse bütün Asya İli'nde çok sayıda kişiyi kandırıp saptırdığını görüyor ve duyuyorsunuz.</p>

  <p class="calibre1"> </p>

  <p class="calibre1">Elç.19: 27 Hem bu sanatımız saygınlığını yitirmek tehlikesiyle karşı karşıyadır, hem de ulu tanrıça Artemis'in Tapınağı'nın hiçe sayılması ve bütün Asya İli'yle bütün dünyanın tapındığı tanrıçanın, ululuğundan yoksun kalması tehlikesi vardır."</p>

  <p class="calibre1"> </p>

  <p class="calibre1">Elç.19: 28 Oradakiler bunu duyunca öfkeyle doldular. "Efesliler'in Artemisi uludur!" diye bağırmaya başladılar.</p>

  <p class="calibre1"> </p>

  <p class="calibre1">Elç.19: 29 Kent büsbütün karıştı. Halk, Pavlus'un yol arkadaşlarından Makedonyalı Gayus ve Aristarhus'u yakalayıp sürükleyerek birlikte tiyatroya koşuştu. Elç.19: 30 Pavlus halkın arasına girmek istediyse de, öğrenciler onu bırakmadı.</p>

  <p class="calibre1"> </p>

  <p class="calibre1">Elç.19: 31 Hatta, Pavlus'un dostu olan bazı Asya İli yöneticileri ona haber yollayarak tiyatroda görünmemesi için yalvardılar.</p>

  <p class="calibre1"> </p>

  <p class="calibre1">Elç.19: 32 Tiyatrodaki topluluk karışıklık içindeydi. Her kafadan bir ses çıkıyordu. Çoğu ne için toplandığını bile bilmiyordu.</p>

  <p class="calibre1"> </p>

  <p class="calibre1">Elç.19: 33 Yahudiler İskender'i öne çıkarınca kalabalıktan bazıları olayı ona bağladı. Eliyle bir işaret yapan İskender, halka savunmasını yapmak istedi.</p>

  <p class="calibre1"> </p>

  <p class="calibre1">Elç.19: 34 Ama halk kendisinin Yahudi olduğunu anlayınca hep bir ağızdan yaklaşık iki saat boyunca, "Efesliler'in Artemisi uludur!" diye bağırıp durdu.</p>

  <p class="calibre1"> </p>

  <p class="calibre1">Elç.19: 35 Kalabalığı yatıştıran belediye yazmanı, "Ey Efesliler" dedi, "Efes Kenti'nin, ulu Artemis Tapınağı'nın ve gökten düşen kutsal taşın bekçisi olduğunu bilmeyen var mı?</p>

  <p class="calibre1"> </p>

  <p class="calibre1">Elç.19: 36 Bunları hiç kimse inkâr edemez. Bunun için sakin olmanız ve düşüncesiz bir şey yapmamanız gerekir.</p>

  <p class="calibre1"> </p>

  <p class="calibre1">Elç.19: 37 Buraya getirdiğiniz bu adamlar, ne tapınakları yağma ettiler, ne de tanrıçamıza sövdüler.</p>

  <p class="calibre1"> </p>

  <p class="calibre1">Elç.19: 38 Dimitrios ve sanatçı arkadaşlarının herhangi birinden şikâyeti varsa, mahkemeler açık, yargıçlar da var. Karşılıklı suçlamalarını orada yapsınlar.</p>

  <p class="calibre1"> </p>

  <p class="calibre1">Elç.19: 39 Soruşturacağınız başka bir durum varsa, bunun yasal bir toplantıda çözümlenmesi gerekir.</p>

  <p class="calibre1"> </p>

  <p class="calibre1">Elç.19: 40 Bugünkü olaylardan ötürü ayaklanma suçundan yargılanmak tehlikesindeyiz. Hiçbir gerekçesi olmayan bu kargaşanın hesabını veremeyeceğiz."</p>

  <p class="calibre1"> </p>

  <p class="calibre1">Elç.19: 41 Bunları söyledikten sonra topluluğu dağıttı.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 20</p>

  <p class="calibre1"> </p>

  <p class="calibre1">Pavlus Troas'ta</p>

  <p class="calibre1"> </p>

  <p class="calibre1">Elç.20: 1 Pavlus, kargaşalık yatıştıktan sonra öğrencileri çağırtıp onları yüreklendirdi. Sonra kendilerine veda ederek Makedonya'ya gitmek üzere yola çıktı.</p>

  <p class="calibre1"> </p>

  <p class="calibre1">Elç.20: 2 O yöreleri dolaşarak imanlıları yüreklendiren birçok konuşmalar yaptıktan sonra Yunanistan'a gitti.</p>

  <p class="calibre1"> </p>

  <p class="calibre1">Elç.20: 3 Orada üç ay kaldı. Suriye'ye deniz yoluyla gitmek üzereyken Yahudiler'in kendisine karşı bir düzen kurması nedeniyle dönüşü Makedonya üzerinden yapmaya karar verdi.</p>

  <p class="calibre1"> </p>

  <p class="calibre1">Elç.20: 4 Piros oğlu Veriyalı Sopater, Selanikliler'den Aristarhus ile Sekundus, Derbeli Gayus, Timoteos ve Asya İli'nden Tihikos ile Trofimos onunla birlikte gittiler.</p>

  <p class="calibre1"> </p>

  <p class="calibre1">Elç.20: 5 Bunlar önden gidip bizi Troas'ta beklediler.</p>

  <p class="calibre1"> </p>

  <p class="calibre1">Elç.20: 6 Biz de Mayasız Ekmek Bayramı'ndan sonra Filipi'den denize açılıp beş günde Troas'a gelerek onlarla buluştuk. Orada yedi gün kaldık.</p>

  <p class="calibre1"> </p>

  <p class="calibre1">Elç.20: 7 Haftanın ilk günü ekmek bölmek için bir araya toplandığımızda Pavlus imanlılara bir konuşma yaptı. Ertesi gün oradan ayrılacağı için konuşmasını gece yarısına dek sürdürdü.</p>

  <p class="calibre1"> </p>

  <p class="calibre1">Elç.20: 8 Toplanmış olduğumuz üst kattaki odada birçok kandil yanıyordu.</p>

  <p class="calibre1"> </p>

  <p class="calibre1">Elç.20: 9 Eftihos adlı bir delikanlı pencerede oturuyordu. Pavlus konuşmasını uzattıkça Eftihos'u uyku bastı. Uykuya dalınca da ikinci kattan aşağı düştü ve yerden ölüsü kaldırıldı.</p>

  <p class="calibre1"> </p>

  <p class="calibre1">Elç.20: 10 Aşağı inen Pavlus delikanlının üzerine kapanıp onu kucakladı. "Telaşlanmayın, yaşıyor!" dedi.</p>

  <p class="calibre1"> </p>

  <p class="calibre1">Elç.20: 11 Sonra yukarı çıkıp ekmek böldü ve yemek yedi. Gün doğuncaya dek onlarla uzun uzun konuştu, sonra oradan ayrıldı.</p>

  <p class="calibre1"> </p>

  <p class="calibre1">Elç.20: 12 Çocuğu diri olarak evine götüren imanlılar bu olaydan büyük cesaret aldılar.</p>

  <p class="calibre1"> </p>

  <p class="calibre1">Elç.20: 13 Biz önden giderek gemiye bindik ve Assos'a hareket ettik. Pavlus'u oradan alacaktık. Kendisi karadan gitmek istediği için bunu böyle düzenlemişti.</p>

  <p class="calibre1"> </p>

  <p class="calibre1">Elç.20: 14 Bizi Assos'ta karşılayınca onu gemiye alıp Midilli'ye geçtik.</p>

  <p class="calibre1"> </p>

  <p class="calibre1">Elç.20: 15 Oradan denize açılıp ertesi gün Sakız Adası'nın karşısına geldik. Üçüncü gün Sisam'a uğradık ve bir gün sonra Milet'e vardık.</p>

  <p class="calibre1"> </p>

  <p class="calibre1">Elç.20: 16 Pavlus, Asya İli'nde vakit kaybetmemek için Efes'e uğramamaya karar vermişti. Pentikost Günü Yeruşalim'de olabilmek umuduyla acele ediyordu.</p>

  <p class="calibre1"> </p>

  <p class="calibre1">Pavlus Efesli İhtiyarlara Veda Ediyor</p>

  <p class="calibre1"> </p>

  <p class="calibre1">Elç.20: 17 Pavlus, Milet'ten Efes'e haber yollayarak kilisenin ihtiyarlarını yanına çağırttı.</p>

  <p class="calibre1"> </p>

  <p class="calibre1">Elç.20: 18 Yanına geldikleri zaman onlara şöyle dedi: "Asya İli'ne ayak bastığım ilk günden beri, sizinle bulunduğum bütün süre boyunca, nasıl davrandığımı biliyorsunuz.</p>

  <p class="calibre1"> </p>

  <p class="calibre1">Elç.20: 19 Yahudiler'in kurduğu düzenlerden çektiğim sıkıntıların ortasında Rab'be tam bir alçakgönüllülükle, gözyaşları içinde kulluk ettim.</p>

  <p class="calibre1"> </p>

  <p class="calibre1">Elç.20: 20 Yararlı olan herhangi bir şeyi size duyurmaktan, gerek açıkta gerek evden eve dolaşarak size öğretmekten çekinmedim.</p>

  <p class="calibre1"> </p>

  <p class="calibre1">Elç.20: 21 Hem Yahudiler'i hem de Grekler'i , tövbe edip Tanrı'ya dönmeye ve Rabbimiz İsa'ya inanmaya çağırdım.</p>

  <p class="calibre1"> </p>

  <p class="calibre1">Elç.20: 22 "Şimdi de Ruh'a boyun eğerek Yeruşalim'e gidiyorum. Orada başıma neler geleceğini bilmiyorum.</p>

  <p class="calibre1"> </p>

  <p class="calibre1">Elç.20: 23 Ancak Kutsal Ruh, beni zincirler ve sıkıntıların beklediğine dair her kentte beni uyarıyor.</p>

  <p class="calibre1"> </p>

  <p class="calibre1">Elç.20: 24 Canımı hiç önemsemiyorum, ona değer vermiyorum. Yeter ki yarışı bitireyim ve Rab İsa'dan aldığım görevi, Tanrı'nın lütfunu bildiren Müjde'ye tanıklık etme görevini tamamlayayım.</p>

  <p class="calibre1"> </p>

  <p class="calibre1">Elç.20: 25 "Şimdi aralarında dolaşıp Tanrı'nın Egemenliği'ni duyurduğum sizlerden hiçbirinin yüzümü bir daha görmeyeceğini biliyorum.</p>

  <p class="calibre1"> </p>

  <p class="calibre1">Elç.20: 26 Bu yüzden bugün size şunu açıkça söyleyeyim: Ben kimsenin uğrayacağı cezadan sorumlu değilim .</p>

  <p class="calibre1"> </p>

  <p class="calibre1">Elç.20: 27 Tanrı'nın isteğini size tam olarak bildirmekten çekinmedim.</p>

  <p class="calibre1"> </p>

  <p class="calibre1">Elç.20: 28 Kendinize ve Kutsal Ruh'un sizi gözetmen olarak görevlendirdiği bütün sürüye göz kulak olun. Rab'bin kendi kanı pahasına sahip olduğu kiliseyi gütmek üzere atandınız.</p>

  <p class="calibre1"> </p>

  <p class="calibre1">Elç.20: 29 Ben gittikten sonra sürüyü esirgemeyen yırtıcı kurtların aranıza gireceğini biliyorum.</p>

  <p class="calibre1"> </p>

  <p class="calibre1">Elç.20: 30 Hatta öğrencileri kendi peşlerinden sürüklemek için sizin aranızdan da sapık sözler söyleyen kişiler çıkacak.</p>

  <p class="calibre1"> </p>

  <p class="calibre1">Elç.20: 31 Bunun için uyanık durun. Üç yıl boyunca, aralıksız, gece gündüz demeden, gözyaşı dökerek her birinizi nasıl uyardığımı hatırlayın.</p>

  <p class="calibre1"> </p>

  <p class="calibre1">Elç.20: 32 "Şimdi sizi Tanrı'ya ve O'nun lütfunu bildiren söze emanet ediyorum. Bu söz, sizi ruhça geliştirecek ve kutsal kılınmış olan bütün insanlar arasında mirasa kavuşturacak güçtedir.</p>

  <p class="calibre1"> </p>

  <p class="calibre1">Elç.20: 33 Ben hiç kimsenin altınına, gümüşüne ya da giysisine göz dikmedim.</p>

  <p class="calibre1"> </p>

  <p class="calibre1">Elç.20: 34 Siz de bilirsiniz ki, bu eller hem benim, hem de benimle birlikte olanların gereksinmelerini karşılamak için hizmet etmiştir.</p>

  <p class="calibre1"> </p>

  <p class="calibre1">Elç.20: 35 Yaptığım her işte sizlere, böyle emek vererek güçsüzlere yardım etmemiz ve Rab İsa'nın, 'Vermek, almaktan daha büyük mutluluktur' diyen sözünü unutmamamız gerektiğini gösterdim."</p>

  <p class="calibre1"> </p>

  <p class="calibre1">Elç.20: 36 Pavlus bu sözleri söyledikten sonra diz çöküp onlarla birlikte dua etti.</p>

  <p class="calibre1"> </p>

  <p class="calibre1">Elç.20: 37 Sonra hepsi acı acı ağlayarak Pavlus'un boynuna sarıldılar, onu öptüler.</p>

  <p class="calibre1"> </p>

  <p class="calibre1">Elç.20: 38 Onları en çok üzen, "Yüzümü bir daha görmeyeceksiniz" demesi oldu. Sonra onu gemiye kadar geçirdiler.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 21</p>

  <p class="calibre1"> </p>

  <p class="calibre1">Yeruşalim'e Yolculuk</p>

  <p class="calibre1"> </p>

  <p class="calibre1">Elç.21: 1 Onlardan ayrılınca denize açılıp doğru İstanköy'e gittik. Ertesi gün Rodos'a, oradan da Patara'ya geçtik.</p>

  <p class="calibre1"> </p>

  <p class="calibre1">Elç.21: 2 Fenike'ye gidecek bir gemi bulduk, buna binip denize açıldık.</p>

  <p class="calibre1"> </p>

  <p class="calibre1">Elç.21: 3 Kıbrıs'ı görünce güneyinden geçerek Suriye'ye yöneldik ve Sur Kenti'nde karaya çıktık. Gemi, yükünü orada boşaltacaktı.</p>

  <p class="calibre1"> </p>

  <p class="calibre1">Elç.21: 4 İsa'nın oradaki öğrencilerini arayıp bulduk ve yanlarında bir hafta kaldık. Öğrenciler Ruh'un yönlendirmesiyle Pavlus'u Yeruşalim'e gitmemesi için uyardılar.</p>

  <p class="calibre1"> </p>

  <p class="calibre1">Elç.21: 5 Günümüz dolunca kentten ayrılıp yolumuza devam ettik. İmanlıların hepsi, eşleri ve çocuklarıyla birlikte bizi kentin dışına kadar geçirdiler. Deniz kıyısında diz çöküp dua ettik.</p>

  <p class="calibre1"> </p>

  <p class="calibre1">Elç.21: 6 Birbirimizle vedalaştıktan sonra biz gemiye bindik, onlar da evlerine döndüler.</p>

  <p class="calibre1"> </p>

  <p class="calibre1">Elç.21: 7 Sur'dan deniz yolculuğumuza devam ederek Batlamya Kenti'ne geldik. Oradaki kardeşleri ziyaret edip bir gün yanlarında kaldık.</p>

  <p class="calibre1"> </p>

  <p class="calibre1">Elç.21: 8 Ertesi gün ayrılıp Sezariye'ye geldik. Yediler'den biri olan müjdeci Filipus'un evine giderek onun yanında kaldık.</p>

  <p class="calibre1"> </p>

  <p class="calibre1">Elç.21: 9 Bu adamın peygamberlik eden, evlenmemiş dört kızı vardı.</p>

  <p class="calibre1"> </p>

  <p class="calibre1">Elç.21: 10 Oraya varışımızdan birkaç gün sonra Yahudiye'den Hagavos adlı bir peygamber geldi.</p>

  <p class="calibre1"> </p>

  <p class="calibre1">Elç.21: 11 Bu adam bize yaklaşıp Pavlus'un kuşağını aldı, bununla kendi ellerini ayaklarını bağlayarak dedi ki, "Kutsal Ruh şöyle diyor: 'Yahudiler, bu kuşağın sahibini Yeruşalim'de böyle bağlayıp öteki uluslara teslim edecekler.'"</p>

  <p class="calibre1"> </p>

  <p class="calibre1">Elç.21: 12 Bu sözleri duyunca hem bizler hem de oralılar Yeruşalim'e gitmemesi için Pavlus'a yalvardık.</p>

  <p class="calibre1"> </p>

  <p class="calibre1">Elç.21: 13 Bunun üzerine Pavlus şöyle karşılık verdi: "Ne yapıyorsunuz, ne diye ağlayıp yüreğimi sızlatıyorsunuz? Ben Rab İsa'nın adı uğruna Yeruşalim'de yalnız bağlanmaya değil, ölmeye de hazırım."</p>

  <p class="calibre1"> </p>

  <p class="calibre1">Elç.21: 14 Pavlus'u ikna edemeyince, "Rab'bin istediği olsun" diyerek sustuk.</p>

  <p class="calibre1"> </p>

  <p class="calibre1">Elç.21: 15 Bir süre sonra hazırlığımızı yapıp Yeruşalim'e doğru yola çıktık.</p>

  <p class="calibre1"> </p>

  <p class="calibre1">Elç.21: 16 Sezariye'deki öğrencilerden bazıları da bizimle birlikte geldiler. Bizi, evinde kalacağımız adama, eski öğrencilerden Kıbrıslı Minason'a götürdüler.</p>

  <p class="calibre1"> </p>

  <p class="calibre1">Pavlus Yeruşalim'de</p>

  <p class="calibre1"> </p>

  <p class="calibre1">Elç.21: 17 Yeruşalim'e vardığımız zaman kardeşler bizi sevinçle karşıladılar.</p>

  <p class="calibre1"> </p>

  <p class="calibre1">Elç.21: 18 Ertesi gün Pavlus'la birlikte Yakup'u görmeye gittik. İhtiyarların hepsi orada toplanmıştı.</p>

  <p class="calibre1"> </p>

  <p class="calibre1">Elç.21: 19 Pavlus, onların hal hatırını sorduktan sonra, hizmetinin aracılığıyla Tanrı'nın öteki uluslar arasında yaptıklarını teker teker anlattı.</p>

  <p class="calibre1"> </p>

  <p class="calibre1">Elç.21: 20 Bunları işitince Tanrı'yı yücelttiler. Pavlus'a, "Görüyorsun kardeş, Yahudiler arasında binlerce imanlı var ve hepsi Kutsal Yasa'nın candan savunucusudur" dediler.</p>

  <p class="calibre1"> </p>

  <p class="calibre1">Elç.21: 21 "Ne var ki, duyduklarına göre sen öteki uluslar arasında yaşayan bütün Yahudiler'e, çocuklarını sünnet etmemelerini, törelerimize uymamalarını söylüyor, Musa'nın Yasası'na sırt çevirmeleri gerektiğini öğretiyormuşsun.</p>

  <p class="calibre1"> </p>

  <p class="calibre1">Elç.21: 22 Şimdi ne yapmalı? Senin buraya geldiğini mutlaka duyacaklar.</p>

  <p class="calibre1"> </p>

  <p class="calibre1">Elç.21: 23 Bunun için sana dediğimizi yap. Aramızda adak adamış dört kişi var.</p>

  <p class="calibre1"> </p>

  <p class="calibre1">Elç.21: 24 Bunları yanına al, kendileriyle birlikte arınma törenine katıl. Başlarını tıraş edebilmeleri için kurban masraflarını sen öde. Böylelikle herkes, seninle ilgili duyduklarının asılsız olduğunu, senin de Kutsal Yasa'ya uygun olarak yaşadığını anlasın.</p>

  <p class="calibre1"> </p>

  <p class="calibre1">Elç.21: 25 Öteki uluslardan olan imanlılara gelince, biz onlara, putlara sunulan kurbanların etinden, kandan, boğularak öldürülen hayvanlardan ve fuhuştan sakınmalarını öngören kararımızı yazmıştık."</p>

  <p class="calibre1"> </p>

  <p class="calibre1">Elç.21: 26 Bunun üzerine Pavlus o dört kişiyi yanına aldı, ertesi gün onlarla birlikte arınma törenine katıldı. Sonra tapınağa girerek arınma günlerinin ne zaman tamamlanacağını, her birinin adına ne zaman kurban sunulacağını bildirdi.</p>

  <p class="calibre1"> </p>

  <p class="calibre1">Pavlus Tutuklanıyor</p>

  <p class="calibre1"> </p>

  <p class="calibre1">Elç.21: 27 Yedi günlük süre bitmek üzereydi. Asya İli'nden bazı Yahudiler Pavlus'u tapınakta görünce bütün kalabalığı kışkırtarak onu yakaladılar.</p>

  <p class="calibre1"> </p>

  <p class="calibre1">Elç.21: 28 "Ey İsrailliler, yardım edin!" diye bağırdılar. "Her yerde herkese, halkımıza, Kutsal Yasa'ya ve bu kutsal yere karşı öğretiler yayan adam budur. Üstelik tapınağa bazı Grekler'i sokarak bu kutsal yeri kirletti."</p>

  <p class="calibre1"> </p>

  <p class="calibre1">Elç.21: 29 Bu Yahudiler, daha önce kentte Pavlus'un yanında gördükleri Efesli Trofimos'un, Pavlus tarafından tapınağa sokulduğunu sanıyorlardı.</p>

  <p class="calibre1"> </p>

  <p class="calibre1">Elç.21: 30 Bütün kent ayağa kalkmıştı. Her taraftan koşuşup gelen halk Pavlus'u tutup tapınaktan dışarı sürükledi. Arkasından tapınağın kapıları hemen kapatıldı.</p>

  <p class="calibre1"> </p>

  <p class="calibre1">Elç.21: 31 Onlar Pavlus'u öldürmeye çalışırken, bütün Yeruşalim'in karıştığı haberi Roma taburunun komutanına ulaştı.</p>

  <p class="calibre1"> </p>

  <p class="calibre1">Elç.21: 32 Komutan hemen yüzbaşılarla askerleri yanına alarak kalabalığın olduğu yere koştu. Komutanla askerleri gören halk Pavlus'u dövmeyi bıraktı.</p>

  <p class="calibre1"> </p>

  <p class="calibre1">Elç.21: 33 O zaman komutan yaklaşıp Pavlus'u yakaladı, çift zincirle bağlanması için buyruk verdi. Sonra, "Kimdir bu adam, ne yaptı?" diye sordu.</p>

  <p class="calibre1"> </p>

  <p class="calibre1">Elç.21: 34 Kalabalıktakilerin her biri ayrı bir şey bağırıyordu. Kargaşalıktan ötürü kesin bilgi edinemeyen komutan, Pavlus'un kaleye götürülmesini buyurdu.</p>

  <p class="calibre1"> </p>

  <p class="calibre1">Elç.21: 35 Pavlus merdivenlere geldiğinde kalabalık öylesine azmıştı ki, askerler onu taşımak zorunda kaldılar.</p>

  <p class="calibre1"> </p>

  <p class="calibre1">Elç.21: 36 Kalabalık, "Öldürün onu!" diye bağırarak onları izliyordu.</p>

  <p class="calibre1"> </p>

  <p class="calibre1">Pavlus Kendini Savunuyor</p>

  <p class="calibre1"> </p>

  <p class="calibre1">Elç.21: 37 Kaleden içeri girmek üzereyken Pavlus komutana, "Sana bir şey söyleyebilir miyim?" dedi. Komutan, "Grekçe biliyor musun?" dedi.</p>

  <p class="calibre1"> </p>

  <p class="calibre1">Elç.21: 38 "Sen bundan bir süre önce bir ayaklanma başlatıp dört bin tedhişçiyi çöle götüren Mısırlı değil misin?"</p>

  <p class="calibre1"> </p>

  <p class="calibre1">Elç.21: 39 Pavlus, "Ben Kilikya'dan Tarsuslu bir Yahudi, hiç de önemsiz olmayan bir kentin vatandaşıyım" dedi. "Rica ederim, halka birkaç söz söylememe izin ver."</p>

  <p class="calibre1"> </p>

  <p class="calibre1">Elç.21: 40 Komutanın izin vermesi üzerine Pavlus merdivende dikilip eliyle halka bir işaret yaptı. Derin bir sessizlik olunca, İbrani dilinde konuşmaya başladı.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 22</p>

  <p class="calibre1"> </p>

  <p class="calibre1">Elç.22: 1 "Kardeşler ve babalar, size şimdi yapacağım savunmayı dinleyin" dedi.</p>

  <p class="calibre1"> </p>

  <p class="calibre1">Elç.22: 2-3 Pavlus'un kendilerine İbrani dilinde seslendiğini duyduklarında daha derin bir sessizlik oldu. Pavlus şöyle devam etti: "Ben Yahudi'yim. Kilikya'nın Tarsus Kenti'nde doğdum ve burada, Yeruşalim'de Gamaliel'in dizinin dibinde büyüdüm. Atalarımızın yasasıyla ilgili sıkı bir eğitimden geçtim. Bugün hepinizin yaptığı gibi, ben de Tanrı için gayretle çalışan biriydim.</p>

  <p class="calibre1"> </p>

  <p class="calibre1">Elç.22: 4 İsa'nın yolundan gidenlere öldüresiye zulmeder, kadın erkek demeden onları bağlayıp hapse atardım.</p>

  <p class="calibre1"> </p>

  <p class="calibre1">Elç.22: 5 Başkâhin ile bütün kurul üyeleri söylediklerimi doğrulayabilirler. Onlardan Yahudi kardeşlere yazılmış mektuplar alarak Şam'a doğru yola çıkmıştım. Amacım, oradaki İsa inanlılarını da cezalandırmak üzere bağlayıp Yeruşalim'e getirmekti.</p>

  <p class="calibre1"> </p>

  <p class="calibre1">Elç.22: 6 "Ben öğleye doğru yol alıp Şam'a yaklaşırken, birdenbire gökten parlak bir ışık çevremi aydınlattı.</p>

  <p class="calibre1"> </p>

  <p class="calibre1">Elç.22: 7 Yere yıkıldım. Bir sesin bana, 'Saul, Saul! Neden bana zulmediyorsun?' dediğini işittim.</p>

  <p class="calibre1"> </p>

  <p class="calibre1">Elç.22: 8 "'Ey Efendim, sen kimsin?' diye sordum. "Ses bana, 'Ben senin zulmettiğin Nasıralı İsa'yım' dedi.</p>

  <p class="calibre1"> </p>

  <p class="calibre1">Elç.22: 9 Yanımdakiler ışığı gördülerse de, benimle konuşanın söylediklerini anlamadılar.</p>

  <p class="calibre1"> </p>

  <p class="calibre1">Elç.22: 10 "'Rab, ne yapmalıyım?' diye sordum. "Rab bana, 'Kalk, Şam'a git' dedi, 'Yapmanı tasarladığım her şey orada sana bildirilecek.'</p>

  <p class="calibre1"> </p>

  <p class="calibre1">Elç.22: 11 Parlayan ışığın görkeminden gözlerim görmez olduğundan, yanımdakiler elimden tutup beni Şam'a götürdüler.</p>

  <p class="calibre1"> </p>

  <p class="calibre1">Elç.22: 12-13 "Orada Hananya adında dindar, Kutsal Yasa'ya bağlı biri vardı. Kentte yaşayan bütün Yahudiler'in kendisinden övgüyle söz ettiği bu adam gelip yanımda durdu ve, 'Saul kardeş, gözlerin görsün!' dedi. Ve ben o anda onu gördüm.</p>

  <p class="calibre1"> </p>

  <p class="calibre1">Elç.22: 14 "Hananya, 'Atalarımızın Tanrısı, kendisinin isteğini bilmen ve Adil Olan'ı görüp O'nun ağzından bir ses işitmen için seni seçmiştir' dedi.</p>

  <p class="calibre1"> </p>

  <p class="calibre1">Elç.22: 15 'Görüp işittiklerini bütün insanlara duyurarak O'nun tanıklığını yapacaksın.</p>

  <p class="calibre1"> </p>

  <p class="calibre1">Elç.22: 16 Haydi, ne bekliyorsun? Kalk, O'nun adını anarak vaftiz ol ve günahlarından arın!'</p>

  <p class="calibre1"> </p>

  <p class="calibre1">Elç.22: 17-18 "Ben Yeruşalim'e döndükten sonra, tapınakta dua ettiğim bir sırada, kendimden geçerek Rab'bi gördüm. Bana, 'Çabuk ol' dedi, 'Yeruşalim'den hemen ayrıl. Çünkü benimle ilgili tanıklığını kabul etmeyecekler.'</p>

  <p class="calibre1"> </p>

  <p class="calibre1">Elç.22: 19 "'Ya Rab' dedim, 'Benim havradan havraya giderek sana inananları tutuklayıp dövdüğümü biliyorlar.</p>

  <p class="calibre1"> </p>

  <p class="calibre1">Elç.22: 20 Üstelik sana tanıklık eden İstefanos'un kanı döküldüğü zaman, ben de oradaydım. Onu öldürenlerin kaftanlarına bekçilik ederek yapılanları onayladım.'</p>

  <p class="calibre1"> </p>

  <p class="calibre1">Elç.22: 21 "Rab bana, 'Git' dedi, 'Seni uzaktaki uluslara göndereceğim.'"</p>

  <p class="calibre1"> </p>

  <p class="calibre1">Roma Vatandaşı Pavlus</p>

  <p class="calibre1"> </p>

  <p class="calibre1">Elç.22: 22 Pavlus'u buraya kadar dinleyenler, bu söz üzerine, "Böylesini yeryüzünden temizlemeli, yaşaması uygun değil!" diye seslerini yükselttiler.</p>

  <p class="calibre1"> </p>

  <p class="calibre1">Elç.22: 23-24 Onlar böyle bağırır, üstlüklerini sallayıp havaya toz savururken komutan, Pavlus'un kalenin içine götürülmesini buyurdu. Halkın neden Pavlus'un aleyhine böyle bağırdığını öğrenmek için onun kamçılanarak sorguya çekilmesini istedi.</p>

  <p class="calibre1"> </p>

  <p class="calibre1">Elç.22: 25 Kendisini sırımlarla bağlayıp kollarını geriyorlardı ki, Pavlus orada duran yüzbaşıya, "Mahkemesi yapılmamış bir Roma vatandaşını kamçılamanız yasaya uygun mudur?" dedi.</p>

  <p class="calibre1"> </p>

  <p class="calibre1">Elç.22: 26 Yüzbaşı bunu duyunca gidip komutana haber verdi. "Ne yapıyorsun?" dedi. "Bu adam Roma vatandaşıymış."</p>

  <p class="calibre1"> </p>

  <p class="calibre1">Elç.22: 27 Komutan Pavlus'un yanına geldi, "Söyle bakayım, sen Romalı mısın?" diye sordu. Pavlus da, "Evet" dedi.</p>

  <p class="calibre1"> </p>

  <p class="calibre1">Elç.22: 28 Komutan, "Ben bu vatandaşlığı yüklü bir para ödeyerek elde ettim" diye karşılık verdi. Pavlus, "Ben ise doğuştan Roma vatandaşıyım" dedi.</p>

  <p class="calibre1"> </p>

  <p class="calibre1">Elç.22: 29 Onu sorguya çekecek olanlar hemen yanından çekilip gittiler. Kendisini bağlatan komutan da, onun Roma vatandaşı olduğunu anlayınca korktu.</p>

  <p class="calibre1"> </p>

  <p class="calibre1">Pavlus Yüksek Kurul'un Önünde</p>

  <p class="calibre1"> </p>

  <p class="calibre1">Elç.22: 30 Komutan ertesi gün, Yahudiler'in Pavlus'u tam olarak neyle suçladıklarını öğrenmek için onu hapisten getirtti, başkâhinlerle bütün Yüksek Kurul'un toplanması için buyruk verdi ve onu aşağı indirip Kurul'un önüne çıkardı.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 23</p>

  <p class="calibre1"> </p>

  <p class="calibre1">Elç.23: 1 Yüksek Kurul'u dikkatle süzen Pavlus, "Kardeşler" dedi, "Ben bugüne dek Tanrı'nın önünde tertemiz bir vicdanla yaşadım."</p>

  <p class="calibre1"> </p>

  <p class="calibre1">Elç.23: 2 Başkâhin Hananya, Pavlus'un yanında duranlara onun ağzına vurmaları için buyruk verdi.</p>

  <p class="calibre1"> </p>

  <p class="calibre1">Elç.23: 3 Bunun üzerine Pavlus ona, "Seni badanalı duvar, Tanrı sana vuracaktır!" dedi. "Hem oturmuş Kutsal Yasa'ya göre beni yargılıyorsun, hem de Yasa'yı çiğneyerek beni dövdürüyorsun."</p>

  <p class="calibre1"> </p>

  <p class="calibre1">Elç.23: 4 Çevrede duranlar, "Tanrı'nın başkâhinine hakaret mi ediyorsun?" dediler.</p>

  <p class="calibre1"> </p>

  <p class="calibre1">Elç.23: 5 Pavlus, "Kardeşler, başkâhin olduğunu bilmiyordum" dedi. "Nitekim, 'Halkını yönetenleri kötüleme' diye yazılmıştır."</p>

  <p class="calibre1"> </p>

  <p class="calibre1">Elç.23: 6 Oradakilerden bir bölümünün Saduki , öbürlerinin de Ferisi mezhebinden olduğunu anlayan Pavlus, Yüksek Kurul'a şöyle seslendi: "Kardeşler, ben özbeöz Ferisi'yim. Ölülerin dirileceği umudunu beslediğim için yargılanmaktayım."</p>

  <p class="calibre1"> </p>

  <p class="calibre1">Elç.23: 7 Pavlus'un bu sözü üzerine Ferisiler'le Sadukiler çekişmeye başladılar, Kurul ikiye bölündü.</p>

  <p class="calibre1"> </p>

  <p class="calibre1">Elç.23: 8 Sadukiler, ölümden diriliş, melek ve ruh yoktur derler; Ferisiler ise bunların hepsine inanırlar.</p>

  <p class="calibre1"> </p>

  <p class="calibre1">Elç.23: 9 Kurul'da büyük bir kargaşalık çıktı. Ferisi mezhebinden bazı din bilginleri kalkıp ateşli bir şekilde, "Bu adamda hiçbir suç görmüyoruz" diye bağırdılar. "Bir ruh ya da bir melek kendisiyle konuşmuşsa, ne olmuş?"</p>

  <p class="calibre1"> </p>

  <p class="calibre1">Elç.23: 10 Çekişme öyle şiddetlendi ki komutan, Pavlus'u parçalayacaklar diye korktu. Askerlerin aşağı inip onu zorla aralarından alarak kaleye götürmelerini buyurdu.</p>

  <p class="calibre1"> </p>

  <p class="calibre1">Elç.23: 11 O gece Rab Pavlus'a görünüp, "Cesur ol" dedi, "Yeruşalim'de benimle ilgili nasıl tanıklık ettinse, Roma'da da öyle tanıklık etmen gerekir."</p>

  <p class="calibre1"> </p>

  <p class="calibre1">Pavlus'u Öldürme Girişimleri</p>

  <p class="calibre1"> </p>

  <p class="calibre1">Elç.23: 12 Ertesi sabah Yahudiler aralarında gizli bir anlaşma yaptılar. "Pavlus'u öldürmeden bir şey yiyip içersek, bize lanet olsun!" diye ant içtiler.</p>

  <p class="calibre1"> </p>

  <p class="calibre1">Elç.23: 13 Bu anlaşmaya katılanların sayısı kırkı aşıyordu.</p>

  <p class="calibre1"> </p>

  <p class="calibre1">Elç.23: 14 Bunlar başkâhinlerle ileri gelenlerin yanına gidip şöyle dediler: "Biz, 'Pavlus'u öldürmeden ağzımıza bir şey koyarsak, bize lanet olsun!' diye ant içtik.</p>

  <p class="calibre1"> </p>

  <p class="calibre1">Elç.23: 15 Şimdi siz Yüksek Kurul'la birlikte, Pavlus'a ilişkin durumu daha ayrıntılı bir şekilde araştıracakmış gibi, komutanın onu size getirmesini rica edin. Biz de, Pavlus daha Kurul'a gelmeden onu öldürmeye hazır olacağız."</p>

  <p class="calibre1"> </p>

  <p class="calibre1">Elç.23: 16 Ne var ki, Pavlus'un kızkardeşinin oğlu onların pusu kurduğunu duydu. Varıp kaleye girdi ve haberi Pavlus'a iletti.</p>

  <p class="calibre1"> </p>

  <p class="calibre1">Elç.23: 17 Yüzbaşılardan birini yanına çağıran Pavlus, "Bu genci komutana götür, kendisine ileteceği bir haber var" dedi.</p>

  <p class="calibre1"> </p>

  <p class="calibre1">Elç.23: 18 Yüzbaşı, genci alıp komutana götürdü. "Tutuklu Pavlus beni çağırıp bu genci sana getirmemi rica etti. Sana bir söyleyeceği varmış" dedi.</p>

  <p class="calibre1"> </p>

  <p class="calibre1">Elç.23: 19 Komutan, genci elinden tutup bir yana çekti. "Bana bildirmek istediğin nedir?" diye sordu.</p>

  <p class="calibre1"> </p>

  <p class="calibre1">Elç.23: 20 "Yahudiler sözbirliği ettiler" dedi, "Pavlus'la ilgili durumu daha ayrıntılı bir şekilde araştırmak istiyorlarmış gibi, yarın onu Yüksek Kurul'a götürmeni rica edecekler.</p>

  <p class="calibre1"> </p>

  <p class="calibre1">Elç.23: 21 Ama sen onlara kanma! Aralarından kırktan fazla kişi ona pusu kurmuş bekliyor. 'Onu ortadan kaldırmadan bir şey yiyip içersek, bize lanet olsun!' diye ant içtiler. Şimdi hazırlar, senden olumlu bir yanıt gelmesini bekliyorlar."</p>

  <p class="calibre1"> </p>

  <p class="calibre1">Elç.23: 22 Komutan, "Bunları bana açıkladığını hiç kimseye söyleme" diye uyardıktan sonra genci salıverdi.</p>

  <p class="calibre1"> </p>

  <p class="calibre1">Pavlus Sezariye'ye Yollanıyor</p>

  <p class="calibre1"> </p>

  <p class="calibre1">Elç.23: 23 Komutan, yüzbaşılardan ikisini yanına çağırıp şöyle dedi: "Akşam saat dokuzda Sezariye'ye hareket etmek üzere iki yüz piyade, yetmiş atlı ve iki yüz mızraklı hazırlayın.</p>

  <p class="calibre1"> </p>

  <p class="calibre1">Elç.23: 24 Ayrıca Pavlus'u bindirip Vali Feliks'in yanına sağ salim ulaştırmak için hayvan sağlayın."</p>

  <p class="calibre1"> </p>

  <p class="calibre1">Elç.23: 25-26 Sonra şöyle bir mektup yazdı: "Klavdius Lisias'tan, Sayın Vali Feliks'e selam.</p>

  <p class="calibre1"> </p>

  <p class="calibre1">Elç.23: 27 Bu adamı Yahudiler yakalamış öldürmek üzereydiler. Ne var ki, kendisinin Roma vatandaşı olduğunu öğrenince askerlerle yetişip onu kurtardım.</p>

  <p class="calibre1"> </p>

  <p class="calibre1">Elç.23: 28 Kendisini neyle suçladıklarını bilmek istediğim için onu Yahudiler'in Yüksek Kurulu'nun önüne çıkarttım.</p>

  <p class="calibre1"> </p>

  <p class="calibre1">Elç.23: 29 Suçlamanın, Yahudiler'in yasasına ilişkin bazı sorunlarla ilgili olduğunu öğrendim. Ölüm ya da hapis cezasını gerektiren herhangi bir suçlama yoktu.</p>

  <p class="calibre1"> </p>

  <p class="calibre1">Elç.23: 30 Bana bu adama karşı bir tuzak kurulduğu bildirilince onu hemen sana gönderdim. Onu suçlayanlara da kendisiyle ilgili şikâyetlerini sana bildirmelerini buyurdum."</p>

  <p class="calibre1"> </p>

  <p class="calibre1">Elç.23: 31 Askerler, kendilerine verilen buyruk uyarınca Pavlus'u alıp geceleyin Antipatris'e götürdüler.</p>

  <p class="calibre1"> </p>

  <p class="calibre1">Elç.23: 32 Ertesi gün, atlıları Pavlus'la birlikte yola devam etmek üzere bırakarak kaleye döndüler.</p>

  <p class="calibre1"> </p>

  <p class="calibre1">Elç.23: 33 Atlılar Sezariye'ye varınca mektubu valiye verip Pavlus'u teslim ettiler.</p>

  <p class="calibre1"> </p>

  <p class="calibre1">Elç.23: 34-35 Vali mektubu okuduktan sonra Pavlus'un hangi ilden olduğunu sordu. Kilikyalı olduğunu öğrenince, "Seni suçlayanlar da gelsin, o zaman seni dinlerim" dedi. Sonra Pavlus'un, Hirodes'in sarayında gözaltında tutulması için buyruk verdi.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 24</p>

  <p class="calibre1"> </p>

  <p class="calibre1">Pavlus Feliks'in Önünde Suçlanıyor</p>

  <p class="calibre1"> </p>

  <p class="calibre1">Elç.24: 1 Bundan beş gün sonra Başkâhin Hananya, bazı ileri gelenler ve Tertullus adlı bir hatip Sezariye'ye gelip Pavlus'la ilgili şikâyetlerini valiye ilettiler.</p>

  <p class="calibre1"> </p>

  <p class="calibre1">Elç.24: 2-3 Pavlus çağrılınca Tertullus suçlamalarına başladı. "Ey erdemli Feliks!" dedi. "Senin sayende uzun süredir esenlik içinde yaşamaktayız. Aldığın önlemlerle de bu ulusun yararına olumlu gelişmeler kaydedilmiştir. Yaptıklarını, her zaman ve her yerde büyük bir şükranla anıyoruz.</p>

  <p class="calibre1"> </p>

  <p class="calibre1">Elç.24: 4 Seni fazla yormak istemiyorum; söyleyeceğimiz birkaç sözü hoşgörüyle dinlemeni rica ediyorum.</p>

  <p class="calibre1"> </p>

  <p class="calibre1">Elç.24: 5 "Biz şunu anladık ki, bu adam dünyanın her yanında bütün Yahudiler arasında kargaşalık çıkaran bir fesatçı ve Nasrani tarikatının elebaşılarından biridir.</p>

  <p class="calibre1"> </p>

  <p class="calibre1">Elç.24: 6-8 Tapınağı bile kirletmeye kalkıştı. Ama biz onu yakaladık. Onu sorguya çekersen, onunla ilgili bütün suçlamalarımızın doğruluğunu kendisinden öğrenebilirsin."</p>

  <p class="calibre1"> </p>

  <p class="calibre1">Elç.24: 9 Oradaki Yahudiler de anlatılanların doğru olduğunu söyleyerek bu suçlamalara katıldılar.</p>

  <p class="calibre1"> </p>

  <p class="calibre1">Elç.24: 10 Valinin bir işareti üzerine Pavlus şöyle karşılık verdi: "Senin yıllardan beri bu ulusa yargıçlık ettiğini bildiğim için, kendi savunmamı sevinçle yapıyorum.</p>

  <p class="calibre1"> </p>

  <p class="calibre1">Elç.24: 11 Sen kendin de öğrenebilirsin, tapınmak amacıyla Yeruşalim'e gidişimden bu yana sadece on iki gün geçti.</p>

  <p class="calibre1"> </p>

  <p class="calibre1">Elç.24: 12 Beni ne tapınakta, ne havralarda, ne de kentin başka bir yerinde herhangi biriyle tartışırken ya da halkı ayaklandırmaya çalışırken görmüşlerdir.</p>

  <p class="calibre1"> </p>

  <p class="calibre1">Elç.24: 13 Şu anda bana yönelttikleri suçlamaları da sana kanıtlayamazlar.</p>

  <p class="calibre1"> </p>

  <p class="calibre1">Elç.24: 14 Bununla birlikte, sana şunu itiraf edeyim ki, kendilerinin tarikat dedikleri Yol'un bir izleyicisi olarak atalarımızın Tanrısı'na kulluk ediyorum. Kutsal Yasa'da ve peygamberlerin kitaplarında yazılı her şeye inanıyorum.</p>

  <p class="calibre1"> </p>

  <p class="calibre1">Elç.24: 15 Aynı bu adamların kabul ettiği gibi, hem doğru kişilerin hem doğru olmayanların ölümden dirileceğine dair Tanrı'ya umut bağladım.</p>

  <p class="calibre1"> </p>

  <p class="calibre1">Elç.24: 16 Bu nedenle ben gerek Tanrı, gerek insanlar önünde vicdanımı temiz tutmaya her zaman özen gösteriyorum.</p>

  <p class="calibre1"> </p>

  <p class="calibre1">Elç.24: 17 "Uzun yıllar sonra, ulusuma bağışlar getirmek ve adaklar sunmak için Yeruşalim'e geldim.</p>

  <p class="calibre1"> </p>

  <p class="calibre1">Elç.24: 18 Beni tapınakta adaklar sunarken buldukları zaman arınmış durumdaydım. Çevremde ne bir kalabalık ne de karışıklık vardı. Ancak orada Asya İli'nden bazı Yahudiler bulunuyordu.</p>

  <p class="calibre1"> </p>

  <p class="calibre1">Elç.24: 19 Onların bana karşı bir diyecekleri varsa, senin önüne çıkıp suçlamalarını belirtmeleri gerekir.</p>

  <p class="calibre1"> </p>

  <p class="calibre1">Elç.24: 20 Buradakiler de, Yüksek Kurul'un önündeki duruşmam sırasında bende ne suç bulduklarını açıklasınlar.</p>

  <p class="calibre1"> </p>

  <p class="calibre1">Elç.24: 21 Önlerine çıkarıldığımda, 'Bugün, ölülerin dirilişi konusunda tarafınızdan yargılanmaktayım' diye seslenmiştim. Olsa olsa beni bu konuda suçlayabilirler."</p>

  <p class="calibre1"> </p>

  <p class="calibre1">Elç.24: 22 İsa'nın yoluna ilişkin derin bilgisi olan Feliks duruşmayı başka bir güne ertelerken, "Davanızla ilgili kararımı komutan Lisias gelince veririm" dedi.</p>

  <p class="calibre1"> </p>

  <p class="calibre1">Elç.24: 23 Oradaki yüzbaşıya da Pavlus'u gözaltında tutmasını, ama kendisine biraz serbestlik tanımasını, ona yardımda bulunmak isteyen dostlarından hiçbirine engel olmamasını buyurdu.</p>

  <p class="calibre1"> </p>

  <p class="calibre1">Elç.24: 24 Birkaç gün sonra Feliks, Yahudi olan karısı Drusilla ile birlikte geldi, Pavlus'u çağırtarak Mesih İsa'ya olan inancı konusunda onu dinledi.</p>

  <p class="calibre1"> </p>

  <p class="calibre1">Elç.24: 25 Pavlus doğruluk, özdenetim ve gelecek olan yargı gününden söz edince Feliks korkuya kapıldı. "Şimdilik gidebilirsin" dedi, "Fırsat bulunca seni yine çağırtırım."</p>

  <p class="calibre1"> </p>

  <p class="calibre1">Elç.24: 26 Bir yandan da Pavlus'un kendisine rüşvet vereceğini umuyordu. Bu nedenle onu sık sık çağırtır, onunla sohbet ederdi.</p>

  <p class="calibre1"> </p>

  <p class="calibre1">Elç.24: 27 İki yıl dolunca görevini Porkius Festus'a devreden Feliks, Yahudiler'in gönlünü kazanmak amacıyla Pavlus'u hapiste bıraktı.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 25</p>

  <p class="calibre1"> </p>

  <p class="calibre1">Festus'un Önünde Yargılanma</p>

  <p class="calibre1"> </p>

  <p class="calibre1">Elç.25: 1 Eyalete vardıktan üç gün sonra Festus, Sezariye'den Yeruşalim'e gitti.</p>

  <p class="calibre1"> </p>

  <p class="calibre1">Elç.25: 2-3 Başkâhinlerle Yahudiler'in ileri gelenleri, Pavlus'la ilgili şikâyetlerini ona açıkladılar. Festus'tan kendilerine bir iyilikte bulunmasını isteyerek Pavlus'u Yeruşalim'e getirtmesi için yalvardılar. Bu arada pusu kurup Pavlus'u yolda öldüreceklerdi.</p>

  <p class="calibre1"> </p>

  <p class="calibre1">Elç.25: 4-5 Festus ise Pavlus'un Sezariye'de tutuklu bulunduğunu, kendisinin de yakında oraya gideceğini söyleyerek, "Aranızda yetkili olanlar benimle gelsinler; bu adam yanlış bir şey yapmışsa, ona karşı suç duyurusunda bulunsunlar" dedi.</p>

  <p class="calibre1"> </p>

  <p class="calibre1">Elç.25: 6 Festus, onların arasında sadece sekiz on gün kadar kaldı; sonra Sezariye'ye döndü. Ertesi gün yargı kürsüsüne oturarak Pavlus'un getirilmesini buyurdu.</p>

  <p class="calibre1"> </p>

  <p class="calibre1">Elç.25: 7 Pavlus içeri girince, Yeruşalim'den gelen Yahudiler çevresini sardılar ve kanıtlayamadıkları birçok ağır suçlamada bulundular.</p>

  <p class="calibre1"> </p>

  <p class="calibre1">Elç.25: 8 Pavlus, "Ne Yahudiler'in yasasına, ne tapınağa, ne de Sezar'a karşı hiçbir günah işlemedim" diyerek kendini savundu.</p>

  <p class="calibre1"> </p>

  <p class="calibre1">Elç.25: 9 Yahudiler'in gönlünü kazanmak isteyen Festus, Pavlus'a şöyle karşılık verdi: "Yeruşalim'e gidip orada benim önümde bu konularda yargılanmak ister misin?"</p>

  <p class="calibre1"> </p>

  <p class="calibre1">Elç.25: 10 Pavlus, "Ben Sezar'ın yargı kürsüsü önünde durmaktayım" dedi, "Burada yargılanmam gerekir. Sen de çok iyi biliyorsun ki, Yahudiler'e karşı hiçbir suç işlemedim.</p>

  <p class="calibre1"> </p>

  <p class="calibre1">Elç.25: 11 Şayet suçum varsa, ölüm cezasını gerektirecek bir şey yapmışsam, ölmekten çekinmem. Yok eğer bunların bana karşı yaptığı suçlamalar asılsız ise, hiç kimse beni onların eline teslim edemez. Davamın Sezar'a iletilmesini istiyorum."</p>

  <p class="calibre1"> </p>

  <p class="calibre1">Elç.25: 12 Festus, danışma kuruluyla görüştükten sonra şu yanıtı verdi: "Davanı Sezar'a ilettin, Sezar'a gideceksin."</p>

  <p class="calibre1"> </p>

  <p class="calibre1">Festus, Kral Agrippa'ya Danışıyor</p>

  <p class="calibre1"> </p>

  <p class="calibre1">Elç.25: 13 Birkaç gün sonra Kral Agrippa ile Berniki , Festus'a bir nezaket ziyaretinde bulunmak üzere Sezariye'ye geldiler.</p>

  <p class="calibre1"> </p>

  <p class="calibre1">Elç.25: 14 Bir süre orada kaldılar. Bu arada Festus, Pavlus'la ilgili durumu krala anlattı. "Feliks'in tutuklu olarak bıraktığı bir adam var" dedi.</p>

  <p class="calibre1"> </p>

  <p class="calibre1">Elç.25: 15 "Yeruşalim'de bulunduğum sırada Yahudiler'in başkâhinleriyle ileri gelenleri, onunla ilgili şikâyetlerini açıkladılar, onu cezalandırmamı istediler.</p>

  <p class="calibre1"> </p>

  <p class="calibre1">Elç.25: 16 "Ben onlara, 'Herhangi bir sanığı, kendisini suçlayanlarla yüzleştirmeden, kendisine yöneltilen ithamlarla ilgili olarak savunma fırsatı vermeden, onu suçlayanların eline teslim etmek Romalılar'ın geleneğine aykırıdır' dedim.</p>

  <p class="calibre1"> </p>

  <p class="calibre1">Elç.25: 17 Onlar benimle buraya gelince, hiç vakit kaybetmeden, ertesi gün yargı kürsüsüne oturup adamın getirilmesini buyurdum.</p>

  <p class="calibre1"> </p>

  <p class="calibre1">Elç.25: 18 Ne var ki, kalkıp konuşan davacılar ona, beklediğim türden kötülüklerle ilgili hiçbir suçlama yöneltmediler.</p>

  <p class="calibre1"> </p>

  <p class="calibre1">Elç.25: 19 Ancak onunla çekiştikleri bazı sorunlar vardı. Bunlar, kendi dinlerine ve ölmüş de Pavlus'un iddiasına göre yaşamakta olan İsa adındaki birine ilişkin konulardı.</p>

  <p class="calibre1"> </p>

  <p class="calibre1">Elç.25: 20 Bunları nasıl soruşturacağımı bilemediğim için Pavlus'a, Yeruşalim'e gidip orada bu konularda yargılanmaya razı olup olmayacağını sordum.</p>

  <p class="calibre1"> </p>

  <p class="calibre1">Elç.25: 21 Ama kendisi davasını İmparator'a iletti, İmparator'un kararına dek tutuklu kalmak istedi. Ben de onu İmparator'a göndereceğim zamana kadar tutuklu kalmasını buyurdum."</p>

  <p class="calibre1"> </p>

  <p class="calibre1">Elç.25: 22 Agrippa Festus'a, "Ben de bu adamı dinlemek isterdim" dedi. Festus da, "Yarın onu dinlersin" dedi.</p>

  <p class="calibre1"> </p>

  <p class="calibre1">Pavlus, Agrippa'nın Önünde</p>

  <p class="calibre1"> </p>

  <p class="calibre1">Elç.25: 23 Ertesi gün Agrippa ile Berniki büyük bir tantanayla gelip komutanlar ve kentin ileri gelenleriyle birlikte toplantı salonuna girdiler. Festus'un buyruğu üzerine Pavlus içeri getirildi.</p>

  <p class="calibre1"> </p>

  <p class="calibre1">Elç.25: 24 Festus, "Kral Agrippa ve burada bizimle bulunan bütün efendiler" dedi, "Yeruşalim'de olsun, burada olsun, bütün Yahudi halkının bana şikâyet ettiği bu adamı görüyorsunuz. 'Onu artık yaşatmamalı!' diye haykırıyorlardı.</p>

  <p class="calibre1"> </p>

  <p class="calibre1">Elç.25: 25 Oysa ben, ölüm cezasını gerektiren hiçbir suç işlemediğini anladım. Yine de, kendisi davasının İmparator'a iletilmesini istediğinden, onu göndermeye karar verdim.</p>

  <p class="calibre1"> </p>

  <p class="calibre1">Elç.25: 26 Ama Efendimiz'e bu adamla ilgili yazacak kesin bir şeyim yok. Bu yüzden onu sizin önünüze ve özellikle, Kral Agrippa, senin önüne çıkartmış bulunuyorum. Amacım, bu soruşturmanın sonucunda yazacak bir şey bulabilmektir.</p>

  <p class="calibre1"> </p>

  <p class="calibre1">Elç.25: 27 Bir tutukluyu İmparator'a gönderirken, kendisine yöneltilen suçlamaları belirtmemek bence anlamsız."</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 26</p>

  <p class="calibre1"> </p>

  <p class="calibre1">Elç.26: 1-2 Agrippa Pavlus'a, "Kendini savunabilirsin" dedi. Bunun üzerine Pavlus elini uzatarak savunmasına şöyle başladı: "Kral Agrippa! Yahudiler'in bana yönelttiği bütün suçlamalarla ilgili olarak savunmamı bugün senin önünde yapacağım için kendimi mutlu sayıyorum.</p>

  <p class="calibre1"> </p>

  <p class="calibre1">Elç.26: 3 Özellikle şuna seviniyorum ki, sen Yahudiler'in bütün törelerini ve sorunlarını yakından bilen birisin. Bu nedenle beni sabırla dinlemeni rica ediyorum.</p>

  <p class="calibre1"> </p>

  <p class="calibre1">Elç.26: 4 "Bütün Yahudiler, gerek başlangıçta kendi memleketimde, gerek Yeruşalim'de, gençliğimden beri nasıl yaşadığımı bilirler.</p>

  <p class="calibre1"> </p>

  <p class="calibre1">Elç.26: 5 Beni eskiden beri tanırlar ve isteseler, geçmişte dinimizin en titiz mezhebi olan Ferisiliğe bağlı yaşadığıma tanıklık edebilirler.</p>

  <p class="calibre1"> </p>

  <p class="calibre1">Elç.26: 6 Şimdi ise, Tanrı'nın atalarımıza olan vaadine umut bağladığım için burada bulunmakta ve yargılanmaktayım.</p>

  <p class="calibre1"> </p>

  <p class="calibre1">Elç.26: 7 Bu, on iki oymağımızın gece gündüz Tanrı'ya canla başla kulluk ederek erişmeyi umdukları vaattir. Ey kralım, Yahudiler'in bana yönelttikleri suçlamalar bu umutla ilgilidir.</p>

  <p class="calibre1"> </p>

  <p class="calibre1">Elç.26: 8 Sizler, Tanrı'nın ölüleri diriltmesini neden 'inanılmaz' görüyorsunuz?</p>

  <p class="calibre1"> </p>

  <p class="calibre1">Elç.26: 9 "Doğrusu ben de, Nasıralı İsa adına karşı elimden geleni yapmam gerektiği düşüncesindeydim.</p>

  <p class="calibre1"> </p>

  <p class="calibre1">Elç.26: 10 Ve Yeruşalim'de bunu yaptım. Başkâhinlerden aldığım yetkiyle kutsallardan birçoğunu hapse attırdım; ölüm cezasına çarptırıldıkları zaman oyumu onların aleyhinde kullandım.</p>

  <p class="calibre1"> </p>

  <p class="calibre1">Elç.26: 11 Bütün havraları dolaşıp sık sık onları cezalandırır, inandıklarına küfretmeye zorlardım. Öylesine kudurmuştum ki, onlara zulmetmek için bulundukları yabancı kentlere bile giderdim.</p>

  <p class="calibre1"> </p>

  <p class="calibre1">Elç.26: 12 "Bir keresinde başkâhinlerden aldığım yetki ve görevle Şam'a doğru yola çıkmıştım.</p>

  <p class="calibre1"> </p>

  <p class="calibre1">Elç.26: 13 Ey kralım, öğlende yolda giderken, gökten gelip benim ve yol arkadaşlarımın çevresini aydınlatan, güneşten daha parlak bir ışık gördüm.</p>

  <p class="calibre1"> </p>

  <p class="calibre1">Elç.26: 14 Hepimiz yere yıkılmıştık. Bir sesin bana İbrani dilinde seslendiğini duydum. 'Saul, Saul, neden bana zulmediyorsun?' dedi. 'Üvendireye karşı tepmekle kendine zarar veriyorsun.'</p>

  <p class="calibre1"> </p>

  <p class="calibre1">Elç.26: 15 "Ben de, 'Ey Efendim, sen kimsin?' dedim. "'Ben senin zulmettiğin İsa'yım' diye yanıt verdi Rab.</p>

  <p class="calibre1"> </p>

  <p class="calibre1">Elç.26: 16 'Haydi, ayağa kalk. Seni hizmetimde görevlendirmek için sana göründüm. Hem gördüklerine, hem de kendimle ilgili sana göstereceklerime tanıklık edeceksin.</p>

  <p class="calibre1"> </p>

  <p class="calibre1">Elç.26: 17-18 Seni kendi halkının ve öteki ulusların elinden kurtaracağım. Seni, ulusların gözlerini açmak ve onları karanlıktan ışığa, Şeytan'ın hükümranlığından Tanrı'ya döndürmek için gönderiyorum. Öyle ki, bana iman ederek günahlarının affına kavuşsunlar ve kutsal kılınanların arasında yer alsınlar.'</p>

  <p class="calibre1"> </p>

  <p class="calibre1">Elç.26: 19 "Bunun için, ey Kral Agrippa, bu göksel görüme uymazlık etmedim.</p>

  <p class="calibre1"> </p>

  <p class="calibre1">Elç.26: 20 Önce Şam ve Yeruşalim halkını, sonra bütün Yahudiye bölgesini ve öteki ulusları, tövbe edip Tanrı'ya dönmeye ve bu tövbeye yaraşır işler yapmaya çağırdım.</p>

  <p class="calibre1"> </p>

  <p class="calibre1">Elç.26: 21 Yahudiler'in beni tapınakta yakalayıp öldürmeye kalkmalarının nedeni buydu.</p>

  <p class="calibre1"> </p>

  <p class="calibre1">Elç.26: 22 Ama bugüne dek Tanrı yardımcım oldu. Bu sayede burada duruyor, büyük küçük herkese tanıklık ediyorum. Benim söylediklerim, peygamberlerin ve Musa'nın önceden haber verdiği olaylardan başka bir şey değildir.</p>

  <p class="calibre1"> </p>

  <p class="calibre1">Elç.26: 23 Onlar, Mesih'in acı çekeceğini ve ölümden dirilenlerin ilki olarak gerek  kendi halkına, gerek öteki uluslara ışığın doğuşunu ilan edeceğini bildirmişlerdi."</p>

  <p class="calibre1"> </p>

  <p class="calibre1">Elç.26: 24 Pavlus bu şekilde savunmasını sürdürürken Festus yüksek sesle, "Pavlus, çıldırmışsın sen! Çok okumak seni delirtiyor!" dedi.</p>

  <p class="calibre1"> </p>

  <p class="calibre1">Elç.26: 25 Pavlus, "Sayın Festus" dedi, "Ben çıldırmış değilim. Gerçek ve akla uygun sözler söylüyorum.</p>

  <p class="calibre1"> </p>

  <p class="calibre1">Elç.26: 26 Kral bu konularda bilgili olduğu için kendisiyle çekinmeden konuşuyorum. Bu olaylardan hiçbirinin onun dikkatinden kaçmadığı kanısındayım. Çünkü bunlar ücra bir köşede yapılmış işler değildir.</p>

  <p class="calibre1"> </p>

  <p class="calibre1">Elç.26: 27 Kral Agrippa, sen peygamberlerin sözlerine inanıyor musun? İnandığını biliyorum."</p>

  <p class="calibre1"> </p>

  <p class="calibre1">Elç.26: 28 Agrippa Pavlus'a şöyle dedi: "Bu kadar kısa bir sürede beni ikna edip Mesihçi mi yapacaksın?"</p>

  <p class="calibre1"> </p>

  <p class="calibre1">Elç.26: 29 "İster kısa ister uzun sürede olsun" dedi Pavlus, "Tanrı'dan dilerim ki yalnız sen değil, bugün beni dinleyen herkes, bu zincirler dışında benim gibi olsun!"</p>

  <p class="calibre1"> </p>

  <p class="calibre1">Elç.26: 30-31 Kral, vali, Berniki ve onlarla birlikte oturanlar kalkıp dışarı çıktıktan sonra aralarında şöyle konuştular: "Bu adamın, ölüm ya da hapis cezasını gerektiren bir şey yaptığı yok."</p>

  <p class="calibre1"> </p>

  <p class="calibre1">Elç.26: 32 Agrippa da Festus'a, "Bu adam davasını Sezar'a iletmeseydi, serbest bırakılabilirdi" dedi.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 27</p>

  <p class="calibre1"> </p>

  <p class="calibre1">Pavlus'un Roma'ya Deniz Yolculuğu</p>

  <p class="calibre1"> </p>

  <p class="calibre1">Elç.27: 1 İtalya'ya doğru yelken açmamıza karar verilince, Pavlus'la öteki bazı tutukluları Avgustus taburundan Yulius adlı bir yüzbaşıya teslim ettiler.</p>

  <p class="calibre1"> </p>

  <p class="calibre1">Elç.27: 2 Asya İli'nin kıyılarındaki limanlara uğrayacak olan bir Edremit gemisine binerek denize açıldık. Selanik'ten Makedonyalı Aristarhus da yanımızdaydı.</p>

  <p class="calibre1"> </p>

  <p class="calibre1">Elç.27: 3 Ertesi gün Sayda'ya uğradık. Pavlus'a dostça davranan Yulius, ihtiyaçlarını karşılamaları için dostlarının yanına gitmesine izin verdi.</p>

  <p class="calibre1"> </p>

  <p class="calibre1">Elç.27: 4 Oradan yine denize açıldık. Rüzgar ters yönden estiği için Kıbrıs'ın rüzgar altından geçtik.</p>

  <p class="calibre1"> </p>

  <p class="calibre1">Elç.27: 5 Kilikya ve Pamfilya açıklarından geçerek Likya'nın Mira Kenti'ne geldik.</p>

  <p class="calibre1"> </p>

  <p class="calibre1">Elç.27: 6 Orada, İtalya'ya gidecek bir İskenderiye gemisi bulan yüzbaşı, bizi o gemiye bindirdi.</p>

  <p class="calibre1"> </p>

  <p class="calibre1">Elç.27: 7 Günlerce ağır ağır yol alarak Knidos Kenti'nin açıklarına güçlükle gelebildik. Rüzgar bize engel olduğundan Salmone burnundan dolanarak Girit'in rüzgar altından geçtik.</p>

  <p class="calibre1"> </p>

  <p class="calibre1">Elç.27: 8 Kıyı boyunca güçlükle ilerleyerek Laseya Kenti'nin yakınlarında bulunan ve Güzel Limanlar denilen bir yere geldik.</p>

  <p class="calibre1"> </p>

  <p class="calibre1">Elç.27: 9-10 Epey vakit kaybetmiştik; oruç günü bile geçmişti. O mevsimde deniz yolculuğu tehlikeli olacaktı. Bu nedenle Pavlus onları uyardı: "Efendiler" dedi, "Bu yolculuğun yalnız yük ve gemiye değil, canlarımıza da çok zarar ve ziyan getireceğini görüyorum."</p>

  <p class="calibre1"> </p>

  <p class="calibre1">Elç.27: 11 Ama yüzbaşı, Pavlus'un söylediklerini dinleyeceğine, kaptanla gemi sahibinin sözüne uydu.</p>

  <p class="calibre1"> </p>

  <p class="calibre1">Elç.27: 12 Liman kışlamaya elverişli olmadığından gemidekilerin çoğu, oradan tekrar denize açılmaya, mümkünse Feniks'e ulaşıp kışı orada geçirmeye karar verdiler.Feniks, Girit'in lodos ve karayele kapalı bir limanıdır.</p>

  <p class="calibre1"> </p>

  <p class="calibre1">Fırtına</p>

  <p class="calibre1"> </p>

  <p class="calibre1">Elç.27: 13 Güneyden hafif bir rüzgar esmeye başlayınca, bekledikleri anın geldiğini sanarak demir aldılar; Girit kıyısını yakından izleyerek ilerlemeye başladılar.</p>

  <p class="calibre1"> </p>

  <p class="calibre1">Elç.27: 14 Ne var ki, çok geçmeden karadan Evrakilon denen bir kasırga koptu.</p>

  <p class="calibre1"> </p>

  <p class="calibre1">Elç.27: 15 Kasırgaya tutulan gemi rüzgara karşı gidemeyince, kendimizi sürüklenmeye bıraktık.</p>

  <p class="calibre1"> </p>

  <p class="calibre1">Elç.27: 16 Gavdos denen küçük bir adanın rüzgar altına sığınarak geminin filikasını güçlükle sağlama alabildik.</p>

  <p class="calibre1"> </p>

  <p class="calibre1">Elç.27: 17 Filikayı yukarı çektikten sonra halatlar kullanarak gemiyi alttan kuşattılar. Sirte Körfezi'nin sığlıklarında karaya oturmaktan korktukları için yelken takımlarını indirip kendilerini sürüklenmeye bıraktılar.</p>

  <p class="calibre1"> </p>

  <p class="calibre1">Elç.27: 18 Fırtına bizi bir hayli hırpaladığı için ertesi gün gemiden yük atmaya başladılar.</p>

  <p class="calibre1"> </p>

  <p class="calibre1">Elç.27: 19 Üçüncü gün geminin takımlarını kendi elleriyle denize attılar.</p>

  <p class="calibre1"> </p>

  <p class="calibre1">Elç.27: 20 Günlerce ne güneş ne de yıldızlar göründü. Fırtına da olanca şiddetiyle sürdüğünden, artık kurtuluş umudunu tümden yitirmiştik.</p>

  <p class="calibre1"> </p>

  <p class="calibre1">Elç.27: 21 Adamlar uzun zaman yemek yiyemeyince Pavlus ortaya çıkıp şöyle dedi: "Efendiler, beni dinleyip Girit'ten ayrılmamanız, bu zarar ve ziyana uğramamanız gerekirdi.</p>

  <p class="calibre1"> </p>

  <p class="calibre1">Elç.27: 22 Şimdi size öğüdüm şu: Cesur olun! Gemi mahvolacak, ama aranızda hiçbir can kaybı olmayacak.</p>

  <p class="calibre1"> </p>

  <p class="calibre1">Elç.27: 23-24 Çünkü kendisine ait olduğum, kendisine kulluk ettiğim Tanrı'nın bir meleği bu gece yanıma gelip dedi ki, 'Korkma Pavlus, Sezar'ın önüne çıkman gerekiyor. Dahası Tanrı, seninle birlikte yolculuk edenlerin hepsini sana bağışlamıştır.'</p>

  <p class="calibre1"> </p>

  <p class="calibre1">Elç.27: 25 Bunun için efendiler, cesur olun! Tanrı'ya inanıyorum ki, her şey tıpkı bana bildirildiği gibi olacak.</p>

  <p class="calibre1"> </p>

  <p class="calibre1">Elç.27: 26 Ancak bir adada karaya oturmamız gerekiyor."</p>

  <p class="calibre1"> </p>

  <p class="calibre1">Gemi Karaya Oturuyor</p>

  <p class="calibre1"> </p>

  <p class="calibre1">Elç.27: 27 On dördüncü gece İyon Denizi'nde sürükleniyorduk. Gece yarısına doğru gemiciler karaya yaklaştıklarını sezinlediler.</p>

  <p class="calibre1"> </p>

  <p class="calibre1">Elç.27: 28 Denizin derinliğini ölçtüler ve yirmi kulaç olduğunu gördüler. Biraz ilerledikten sonra bir daha ölçtüler, on beş kulaç olduğunu gördüler.</p>

  <p class="calibre1"> </p>

  <p class="calibre1">Elç.27: 29 Kayalıklara bindirmekten korkarak kıçtan dört demir attılar ve günün tez doğması için dua ettiler.</p>

  <p class="calibre1"> </p>

  <p class="calibre1">Elç.27: 30 Bu sırada gemiciler gemiden kaçma girişiminde bulundular. Baş taraftan demir atacaklarmış gibi yapıp filikayı denize indirdiler.</p>

  <p class="calibre1"> </p>

  <p class="calibre1">Elç.27: 31 Ama Pavlus yüzbaşıyla askerlere, "Bunlar gemide kalmazsa, siz kurtulamazsınız" dedi.</p>

  <p class="calibre1"> </p>

  <p class="calibre1">Elç.27: 32 Bunun üzerine askerler ipleri kesip filikayı denize düşürdüler.</p>

  <p class="calibre1"> </p>

  <p class="calibre1">Elç.27: 33 Gün doğmak üzereyken Pavlus herkesi yemek yemeye çağırdı. "Bugün on dört gündür kaygılı bir bekleyiş içindesiniz, hiçbir şey yemeyip aç kaldınız" dedi.</p>

  <p class="calibre1"> </p>

  <p class="calibre1">Elç.27: 34 "Bunun için size rica ediyorum, yemek yiyin. Kurtuluşunuz için bu gerekli.Hiçbirinizin başından tek kıl bile eksilmeyecektir."</p>

  <p class="calibre1"> </p>

  <p class="calibre1">Elç.27: 35 Pavlus bunları söyledikten sonra ekmek aldı, hepsinin önünde Tanrı'ya şükretti, ekmeği bölüp yemeye başladı.</p>

  <p class="calibre1"> </p>

  <p class="calibre1">Elç.27: 36 Hepsi bundan cesaret alarak yemek yedi.</p>

  <p class="calibre1"> </p>

  <p class="calibre1">Elç.27: 37 Gemide toplam iki yüz yetmiş altı kişiydik.</p>

  <p class="calibre1"> </p>

  <p class="calibre1">Elç.27: 38 Herkes doyduktan sonra, buğdayı denize boşaltarak gemiyi hafiflettiler.</p>

  <p class="calibre1"> </p>

  <p class="calibre1">Elç.27: 39 Gündüz olunca gördükleri karayı tanıyamadılar. Ama kumsalı olan bir körfez farkederek, mümkünse gemiyi orada karaya oturtmaya karar verdiler.</p>

  <p class="calibre1"> </p>

  <p class="calibre1">Elç.27: 40 Demirleri kesip denizde bıraktılar. Aynı anda dümenlerin iplerini çözüp ön yelkeni rüzgara vererek kumsala yöneldiler.</p>

  <p class="calibre1"> </p>

  <p class="calibre1">Elç.27: 41 Gemi bir kum yükseltisine çarpıp karaya oturdu. Geminin başı kuma saplanıp kımıldamaz oldu, kıç tarafı ise dalgaların şiddetiyle dağılmaya başladı.</p>

  <p class="calibre1"> </p>

  <p class="calibre1">Elç.27: 42 Askerler, tutuklulardan hiçbiri yüzerek kaçmasın diye onları öldürmek niyetindeydi.</p>

  <p class="calibre1"> </p>

  <p class="calibre1">Elç.27: 43-44 Ama Pavlus'u kurtarmak isteyen yüzbaşı askerleri bu düşünceden vazgeçirdi. Önce yüzme bilenlerin denize atlayıp karaya çıkmalarını, sonra geriye kalanların, kiminin tahtalara kiminin de geminin öbür döküntülerine tutunarak onları izlemesini buyurdu. Böylelikle herkes sağ salim karaya çıktı.</p>

  <p class="calibre1"> </p>

  <p class="calibre1"> </p>

  <p class="calibre1"> </p>

  <p class="calibre1">BÖLÜM 28</p>

  <p class="calibre1"> </p>

  <p class="calibre1">Malta'da</p>

  <p class="calibre1"> </p>

  <p class="calibre1">Elç.28: 1 Kurtulduktan sonra adanın Malta adını taşıdığını öğrendik.</p>

  <p class="calibre1"> </p>

  <p class="calibre1">Elç.28: 2 Yerliler bize olağanüstü bir yakınlık gösterdiler. Hava yağışlı ve soğuk olduğu için ateş yakıp hepimizi dostça karşıladılar.</p>

  <p class="calibre1"> </p>

  <p class="calibre1">Elç.28: 3 Pavlus bir yığın çalı çırpı toplayıp ateşin üzerine attı. O anda ısıdan kaçan bir engerek onun eline yapıştı.</p>

  <p class="calibre1"> </p>

  <p class="calibre1">Elç.28: 4 Yerliler Pavlus'un eline asılan yılanı görünce birbirlerine, "Bu adam kuşkusuz bir katil" dediler. "Denizden kurtuldu, ama adalet onu yaşatmadı."</p>

  <p class="calibre1"> </p>

  <p class="calibre1">Elç.28: 5 Ne var ki, elini silkip yılanı ateşin içine fırlatan Pavlus hiçbir zarar görmedi.</p>

  <p class="calibre1"> </p>

  <p class="calibre1">Elç.28: 6 Halk, Pavlus'un bedeninin şişmesini ya da birdenbire düşüp ölmesini bekliyordu. Ama uzun süre bekleyip de ona bir şey olmadığını görünce fikirlerini değiştirdiler. "Bu bir ilahtır!" dediler.</p>

  <p class="calibre1"> </p>

  <p class="calibre1">Elç.28: 7 Bulunduğumuz yerin yakınında adanın baş yetkilisi olan Publius adlı birinin toprakları vardı. Bu adam bizi evine kabul ederek üç gün dostça ağırladı.</p>

  <p class="calibre1"> </p>

  <p class="calibre1">Elç.28: 8 O sırada Publius'un babası kanlı ishale yakalanmış ateşler içinde yatıyordu. Hastanın yanına giren Pavlus dua etti, ellerini üzerine koyup onu iyileştirdi.</p>

  <p class="calibre1"> </p>

  <p class="calibre1">Elç.28: 9 Bu olay üzerine adadaki öbür hastalar da gelip iyileştirildiler.</p>

  <p class="calibre1"> </p>

  <p class="calibre1">Elç.28: 10 Bizi bir sürü armağanla onurlandırdılar; denize açılacağımız zaman gereksindiğimiz malzemeleri gemiye yüklediler.</p>

  <p class="calibre1"> </p>

  <p class="calibre1">Roma'ya Varış</p>

  <p class="calibre1"> </p>

  <p class="calibre1">Elç.28: 11 Üç ay sonra, kışı adada geçiren ve ikiz tanrılar simgesini taşıyan bir İskenderiye gemisiyle denize açıldık.</p>

  <p class="calibre1"> </p>

  <p class="calibre1">Elç.28: 12 Sirakuza Kenti'ne uğrayıp üç gün kaldık.</p>

  <p class="calibre1"> </p>

  <p class="calibre1">Elç.28: 13 Oradan da yolumuza devam ederek Regium'a geldik. Ertesi gün güneyden esmeye başlayan rüzgarın yardımıyla iki günde Puteoli'ye vardık.</p>

  <p class="calibre1"> </p>

  <p class="calibre1">Elç.28: 14 Orada bulduğumuz kardeşler, bizi yanlarında bir hafta kalmaya çağırdılar. Sonunda Roma'ya vardık.</p>

  <p class="calibre1"> </p>

  <p class="calibre1">Elç.28: 15 Haberimizi alan Roma'daki kardeşler, bizi karşılamak için Appius Çarşısı'na ve Üç Hanlar'a kadar geldiler. Pavlus onları görünce Tanrı'ya şükretti, yüreklendi.</p>

  <p class="calibre1"> </p>

  <p class="calibre1">Elç.28: 16 Roma'ya girdiğimizde Pavlus'un, bir asker gözetiminde yalnız başına kalmasına izin verildi.</p>

  <p class="calibre1"> </p>

  <p class="calibre1">Pavlus'un Roma'daki Etkinlikleri</p>

  <p class="calibre1"> </p>

  <p class="calibre1">Elç.28: 17 Üç gün sonra Pavlus, Yahudiler'in ileri gelenlerini bir araya çağırdı. Bunlar toplandıkları zaman Pavlus kendilerine şöyle dedi: "Kardeşler, halkımıza ya da atalarımızın törelerine karşı hiçbir şey yapmadığım halde, Yeruşalim'de tutuklanıp Romalılar'ın eline teslim edildim.</p>

  <p class="calibre1"> </p>

  <p class="calibre1">Elç.28: 18 Onlar beni sorguya çektikten sonra serbest bırakmak istediler. Çünkü ölüm cezasını gerektiren hiçbir suç işlememiştim.</p>

  <p class="calibre1"> </p>

  <p class="calibre1">Elç.28: 19 Ama Yahudiler buna karşı çıkınca, davamı Sezar'a iletmek zorunda kaldım.Bunu, kendi ulusumdan herhangi bir şikâyetim olduğu için yapmadım.</p>

  <p class="calibre1"> </p>

  <p class="calibre1">Elç.28: 20 Ben İsrail'in umudu uğruna bu zincire vurulmuş bulunuyorum. Sizi buraya,işte bu konuyu görüşmek ve konuşmak için çağırdım."</p>

  <p class="calibre1"> </p>

  <p class="calibre1">Elç.28: 21 Onlar Pavlus'a, "Yahudiye'den seninle ilgili mektup almadık, oradan gelen kardeşlerden hiçbiri de senin hakkında kötü bir haber getirmedi, kötü bir şey söylemedi" dediler.</p>

  <p class="calibre1"> </p>

  <p class="calibre1">Elç.28: 22 "Biz senin fikirlerini senden duymak isteriz. Çünkü her yerde bu mezhebe karşı çıkıldığını biliyoruz."</p>

  <p class="calibre1"> </p>

  <p class="calibre1">Elç.28: 23 Pavlus'la bir gün kararlaştırdılar ve o gün, daha büyük bir kalabalıkla onun kaldığı yere geldiler. Pavlus sabahtan akşama dek onlara Tanrı'nın Egemenliği'ne ilişkin açıklamalarda bulundu ve bu konuda tanıklık etti. Gerek Musa'nın Yasası'na, gerek peygamberlerin yazılarına dayanarak onları İsa hakkında ikna etmeye çalıştı.</p>

  <p class="calibre1"> </p>

  <p class="calibre1">Elç.28: 24 Bazıları onun sözlerine inandı, bazıları ise inanmadı.</p>

  <p class="calibre1"> </p>

  <p class="calibre1">Elç.28: 25 Birbirleriyle anlaşamayınca, Pavlus'un şu son sözünden sonra ayrıldılar: "Peygamber Yeşaya aracılığıyla atalarınıza seslenen Kutsal Ruh doğru söyledi.</p>

  <p class="calibre1"> </p>

  <p class="calibre1">Elç.28: 26 Ruh dedi ki, 'Bu halka gidip şunu söyle: Duyacak duyacak, ama hiç anlamayacaksınız, Bakacak bakacak, ama hiç görmeyeceksiniz.</p>

  <p class="calibre1"> </p>

  <p class="calibre1">Elç.28: 27 Çünkü bu halkın yüreği duygusuzlaştı, Kulakları ağırlaştı. Gözlerini de kapadılar. Öyle ki, gözleri görmesin, Kulakları duymasın, yürekleri anlamasın, Ve bana dönmesinler. Dönselerdi, onları iyileştirirdim.'</p>

  <p class="calibre1"> </p>

  <p class="calibre1">Elç.28: 28-29 "Şunu bilin ki, Tanrı'nın sağladığı bu kurtuluşun haberi öteki uluslara gönderilmiştir. Ve onlar buna kulak vereceklerdir."</p>

  <p class="calibre1"> </p>

  <p class="calibre1">Elç.28: 30 Pavlus tam iki yıl kendi kiraladığı evde kaldı ve ziyaretine gelen herkesi kabul etti.</p>

  <p class="calibre1"> </p>

  <p class="calibre1">Elç.28: 31 Hiçbir engelle karşılaşmadan Tanrı'nın Egemenliği'ni tam bir cesaretle duyuruyor, Rab İsa Mesih'le ilgili gerçekleri öğretiyordu.</p>

  <p class="calibre1"> </p>

  <p class="calibre1"> </p>

  <p class="calibre1">DİPNOTLAR:</p>

  <p class="calibre1"> </p>

  <p class="calibre1">1:1-2 "İlk kitabım": İncil'in Luka kısmı.</p>

  <p class="calibre1">1:12 "Yaklaşık bir kilometre": Grekçe "Bir Şabat Günü yolculuğu". Yahudi din kurallarına göre Şabat Günü 2 000 arşından (yaklaşık 1 050 m.) fazla yol gitmek yasaktı.</p>

  <p class="calibre1">2:21 "Rab'be yakaran": Grekçe "Rab'bin adını çağıran".</p>

  <p class="calibre1">2:34-35 "Ayaklarının altına serinceye dek": Grekçe "Ayaklarına tabure yapıncaya dek".</p>

  <p class="calibre1">3:16 "Aracılığıyla etkin olan": Grekçe "Aracılığıyla olan".</p>

  <p class="calibre1">4:27-28 "Gücün": Grekçe "Elin".</p>

  <p class="calibre1">5 "Buyruğuna verirlerdi": Grekçe "Ayaklarının dibine koyarlardı". (Benzeri bir deyim 4:36-37 ve 5:1-2'de de geçiyor.)</p>

  <p class="calibre1">5:3 "Şeytan'a uydun": Grekçe "Şeytan senin yüreğini doldurdu".</p>

  <p class="calibre1">6:2 "Maddi işlerle uğraşmamız" ya da "Sofralara hizmet etmemiz".</p>

  <p class="calibre1">7:43 "Refan": Refan ya da Remfan, Satürn gezegeniyle ilgili olan ve eski çağlarda bazı Filistinli halkların taptığı bir ilahtı.</p>

  <p class="calibre1">7:44 "Tanıklık Çadırı": İsrailliler'in, Buluşma Çadırı diye de bilinen taşınabilir tapınağı. Tanrı'nın Musa aracılığıyla halkına verdiği, On Buyruk'un yazıldığı taş levhalar bu çadırda bulunurdu.</p>

  <p class="calibre1">7:51 "Yürekleri ve kulakları sünnet edilmemiş olanlar": Tanrı'ya yürekten bağlı olmayan, O'nun sözünü dinlemeyen kişiler.</p>

  <p class="calibre1">8:27 O çağda Etiyopya krallığı bugünkü Etiyopya'dan farklı toprakları içeriyordu.</p>

  <p class="calibre1">8:36-37 Bazı Grekçe elyazmaları, "Filipus, 'Bütün yüreğinle iman edersen, vaftiz olabilirsin' dedi. Hadım da, 'İman ediyorum ki, İsa Mesih Tanrı'nın Oğlu'dur' dedi" sözlerini de içerir.</p>

  <p class="calibre1">10:30 "Üç gün": Grekçe "Dördüncü gün". O çağda insanlar günleri hesaplarken yaşadıkları günü de sayarlardı.</p>

  <p class="calibre1">10:45 "Yahudi": Grekçe "Sünnetlilikten olan".</p>

  <p class="calibre1">11:21 "Rab'bin gücü": Grekçe "Rab'bin eli".</p>

  <p class="calibre1">11:25-26 "Mesihçiler": Mesih sözcüğünden türetilen bu lakap Grekçe'de "Hristianos" diye geçer.</p>

  <p class="calibre1">14:12 "Zeus": Grekler'in inanışına göre en büyük ilah.</p>

  <p class="calibre1">14:12 "Hermes": Grekler'in inanışına göre, Zeus'un özel yardımcısı ve sözcüsü olan ilah.</p>

  <p class="calibre1">15:14 "Kendine ait olacak": Grekçe "Kendi adı için".</p>

  <p class="calibre1">15:17-18 "Bana ait olan": Grekçe "Üzerlerinde adımın anıldığı".</p>

  <p class="calibre1">15:33-34 Bazı Grekçe elyazmaları, "Ama Silas orada kalmaya karar verdi" sözlerini de içerir.</p>

  <p class="calibre1">17:18 "Epikürcü": Grek filozofu Epikür'ün (İ.Ö. 341-270) öğretisini benimseyen kişi. Bu öğretiye göre ruh, beden gibi ölümlüdür, yeryüzündeki yaşamdan başka yaşam yoktur. Kişinin, mutluluğu ataraksiyada (ruh dinginliğinde) araması gereklidir.</p>

  <p class="calibre1">17:18 "Stoacı": Kişinin, mutluluğu ancak bütün acılar ve zevklerden kaçınmakla bulabileceğini savunan Grek filozofu Zenon'un (İ.Ö.?335-?263) öğretilerini benimseyen kişi.</p>

  <p class="calibre1">17:19 "Ares Tepesi Kurulu": Grekçe "Areopagos" (Ares Tepesi); eski Atinalılar'ın, ilk zamanlarda Ares Tepesi'nde toplanmış, daha sonraları da bu adla anılagelmiş olan ulusal meclisi.</p>

  <p class="calibre1">18:6 "'Başınıza geleceklerin sorumlusu sizsiniz!' dedi. 'Sorumluluk benden gitti.'": Grekçe "'Kanınız başınıza!' dedi. 'Ben temizim.'"</p>

  <p class="calibre1">19:24 "Artemis": Grekler'in önemli bir tanrıçası; Artemis'in ya da Latince adıyla Diana'nın en büyük tapınağı Efes Kenti'ndeydi.</p>

  <p class="calibre1">19:38 "Yargıçlar": Grekçe "Valiler".</p>

  <p class="calibre1">20:2 Burada Yunanistan sözcüğünün Roma İmparatorluğu'nun ili Ahaya için kullanıldığı sanılıyor.</p>

  <p class="calibre1">20:9 "İkinci": Grekçe "Üçüncü". (Zemin kat birinci kat sayılırdı).</p>

  <p class="calibre1">20:26 "Kimsenin uğrayacağı cezadan sorumlu değilim": Grekçe "Herkesin kanından temizim".</p>

  <p class="calibre1">21:38 "Tedhişçi": Grekçe "Hançerli", şiddet yanlısı milliyetçi bir Yahudi partisinin üyelerine verilen ad.</p>

  <p class="calibre1">24:6-8 Bazı Grekçe elyazmaları, "Ve kendi yasamıza göre yargılamak istedik. Ne var ki, komutan Lisias gelip kaba kuvvet kullanarak onu elimizden aldı götürdü. Onu suçlayanların sana başvurmalarını buyurdu" sözlerini de içerir.</p>

  <p class="calibre1">25:13 "Berniki": Agrippa'nın kızkardeşi.</p>

  <p class="calibre1">25:21,25 "İmparator": Grekçe "Sevastos", Roma imparatorlarının unvanlarından biri olan Avgustus'un karşılığı.</p>

  <p class="calibre1">25:21 "İmparator'a": Grekçe "Sezar'a".</p>

  <p class="calibre1">26:28 "Mesihçi": Mesih sözcüğünden türetilen bu lakap Grekçe'de "Hristianos" diye geçer.</p>

  <p class="calibre1">27:1 "Avgustus": Grekçe "Sevastos".</p>

  <p class="calibre1">27:9-10 "Oruç günü": Yahudiler'in Eylül ya da Ekim ayında kutladıkları bayram. Günümüzde Yom Kippur olarak bilinir (bkz. Lev.16:29-34).</p>

  <p class="calibre1">27:17 "Sirte Körfezi": Libya'nın kuzeybatı kıyılarında yer yer çok sığ olan körfez.</p>

  <p class="calibre1">27:27 "İyon Denizi": Grekçe "Adriya Denizi". O çağda Adriya Denizi terimi bugünkü İyon Denizi'ni de içine alıyordu.</p>

  <p class="calibre1">27:28 "Yirmi kulaç": Yaklaşık 36 m. (bkz. Birimler Cetveli).</p>

  <p class="calibre1">27:28 "On beş kulaç": Yaklaşık 27 m. (bkz. Birimler Cetveli).</p>

  <p class="calibre1">28:28-29 Bazı Grekçe elyazmaları, "Pavlus'un bu sözlerinden sonra Yahudiler kendi aralarında şiddetle tartışarak oradan ayrıldılar" sözlerini de içerir._</p>

  <p class="calibre1"><span class="t2"> </span></p>

  <p class="calibre1"><span class="t2"> </span></p>

  <p class="calibre1"><span class="t"><b class="calibre2">PAVLUS’UN MEKTUPLARI</b></span></p>

  <p class="calibre1"><span class="t2"> </span></p>

  <p class="calibre1">Pavlus'tan Romalılar'a Mektup</p>

  <p class="calibre1">BÖLÜM 1</p>

  <p class="calibre1"> </p>

  <p class="calibre1">Rom.1: 1 İsa Mesih'in kulu, Tanrı'nın Müjdesi'ni yaymak üzere seçilip elçi olmaya</p>

  <p class="calibre1">çağrılan ben Pavlus'tan selam!</p>

  <p class="calibre1"> </p>

  <p class="calibre1">Rom.1: 2-4 Tanrı, Oğlu Rabbimiz İsa Mesih'le ilgili bu Müjde'yi peygamberleri</p>

  <p class="calibre1">aracılığıyla Kutsal Yazılar'da önceden vaat etti. Rabbimiz İsa Mesih beden</p>

  <p class="calibre1">açısından Davut'un soyundandır; kutsallık ruhu açısından ise ölümden dirilmekle</p>

  <p class="calibre1">Tanrı'nın Oğlu olduğu kudretle ilan edildi.</p>

  <p class="calibre1"> </p>

  <p class="calibre1">Rom.1: 5 Her ulustan insanın iman edip söz dinlemesini sağlamak için Mesih</p>

  <p class="calibre1">aracılığıyla ve O'nun adı uğruna Tanrı lütfuna ve elçilik görevine sahip olduk.</p>

  <p class="calibre1"> </p>

  <p class="calibre1">Rom.1: 6 İsa Mesih'in çağrılmışları olan sizler de bu uluslardansınız.</p>

  <p class="calibre1"> </p>

  <p class="calibre1">Rom.1: 7 Tanrı'nın Roma'da bulunan, kutsal olmaya çağrılan bütün sevdiklerine,</p>

  <p class="calibre1">Babamız Tanrı'dan ve Rab İsa Mesih'ten size lütuf ve esenlik olsun.</p>

  <p class="calibre1"> </p>

  <p class="calibre1">Pavlus'un Roma'ya Gitme Özlemi</p>

  <p class="calibre1"> </p>

  <p class="calibre1">Rom.1: 8 İlkin hepiniz için İsa Mesih aracılığıyla Tanrım'a şükrediyorum. Çünkü</p>

  <p class="calibre1">imanınız bütün dünyada duyuruluyor.</p>

  <p class="calibre1"> </p>

  <p class="calibre1">Rom.1: 9-10 Oğlu'nun Müjdesi'ni yaymakta bütün varlığımla kulluk ettiğim Tanrı, sizi durmadan, her zaman dualarımda andığıma tanıktır. Tanrı'nın isteğiyle sonunda bir yol bulup yanınıza gelmek için dua ediyorum.</p>

  <p class="calibre1"> </p>

  <p class="calibre1">Rom.1: 11 Çünkü ruhça pekişmeniz için size ruhsal bir armağan ulaştırmak üzere sizi</p>

  <p class="calibre1">görmeyi çok istiyorum.</p>

  <p class="calibre1"> </p>

  <p class="calibre1">Rom.1: 12 Yani, ben aranızdayken karşılıklı olarak birbirimizin imanıyla cesaret</p>

  <p class="calibre1">buluruz demek istiyorum.</p>

  <p class="calibre1"> </p>

  <p class="calibre1">Rom.1: 13 Kardeşler, öteki uluslar arasında olduğu gibi, çalışmalarımın sizin</p>

  <p class="calibre1">aranızda da ürün vermesi için yanınıza gelmeyi birçok kez amaçladığımı, ama</p>

  <p class="calibre1">şimdiye dek hep engellendiğimi bilmenizi istiyorum.</p>

  <p class="calibre1"> </p>

  <p class="calibre1">Rom.1: 14 Grekler'e ve Grek olmayanlara, bilgelere ve bilgisizlere karşı</p>

  <p class="calibre1">sorumluluğum var.</p>

  <p class="calibre1"> </p>

  <p class="calibre1">Rom.1: 15 Bu nedenle Roma'da bulunan sizlere de Müjde'yi elimden geldiğince bildirmek için sabırsızlanıyorum.</p>

  <p class="calibre1"> </p>

  <p class="calibre1">Rom.1: 16 Çünkü Müjde'den utanmıyorum. Müjde iman eden herkesin -önce Yahudiler'in, sonra Yahudi olmayanların- kurtuluşu için Tanrı gücüdür.</p>

  <p class="calibre1"> </p>

  <p class="calibre1">Rom.1: 17 Tanrı'nın insanı akladığı , Müjde'de açıklanır. Aklanma yalnız imanla</p>

  <p class="calibre1">olur. Yazılmış olduğu gibi, "İmanla aklanan yaşayacaktır ."</p>

  <p class="calibre1"> </p>

  <p class="calibre1">Tanrı'ya İsyan</p>

  <p class="calibre1"> </p>

  <p class="calibre1">Rom.1: 18 Haksızlıkla gerçeğe engel olan insanların bütün tanrısızlığına ve</p>

  <p class="calibre1">haksızlığına karşı Tanrı'nın gazabı gökten açıkça gösterilmektedir.</p>

  <p class="calibre1"> </p>

  <p class="calibre1">Rom.1: 19 Çünkü Tanrı'ya ilişkin bilinen ne varsa, gözlerinin önündedir; Tanrı</p>

  <p class="calibre1">hepsini gözlerinin önüne sermiştir.</p>

  <p class="calibre1"> </p>

  <p class="calibre1">Rom.1: 20 Tanrı'nın görünmeyen nitelikleri -sonsuz gücü ve Tanrılığı- dünya</p>

  <p class="calibre1">yaratılalı beri O'nun yaptıklarıyla anlaşılmakta, açıkça görülmektedir. Bu</p>

  <p class="calibre1">nedenle özürleri yoktur.</p>

  <p class="calibre1"> </p>

  <p class="calibre1">Rom.1: 21 Tanrı'yı bildikleri halde O'nu Tanrı olarak yüceltmediler, O'na</p>

  <p class="calibre1">şükretmediler. Tersine, düşüncelerinde budalalığa düştüler; anlayışsız</p>

  <p class="calibre1">yüreklerini karanlık bürüdü.</p>

  <p class="calibre1"> </p>

  <p class="calibre1">Rom.1: 22 Akıllı olduklarını ileri sürerken akılsız olup çıktılar.</p>

  <p class="calibre1"> </p>

  <p class="calibre1">Rom.1: 23 Ölümsüz Tanrı'nın yüceliği yerine ölümlü insana, kuşlara, dört ayaklılara,</p>

  <p class="calibre1">sürüngenlere benzeyen putları yeğlediler.</p>

  <p class="calibre1"> </p>

  <p class="calibre1">Rom.1: 24 Bu yüzden Tanrı, birbirlerinin bedenlerini aşağılasınlar diye, onları</p>

  <p class="calibre1">yüreklerinin tutkuları içinde ahlaksızlığa teslim etti.</p>

  <p class="calibre1"> </p>

  <p class="calibre1">Rom.1: 25 Tanrı'yla ilgili gerçeğin yerine yalanı koydular. Yaradan'ın yerine</p>

  <p class="calibre1">yaratığa tapıp kulluk ettiler. Oysa Tanrı sonsuza dek övülmeye layıktır! Amin.</p>

  <p class="calibre1"> </p>

  <p class="calibre1">Rom.1: 26 İşte böylece Tanrı onları utanç verici tutkulara teslim etti. Kadınları</p>

  <p class="calibre1">bile doğal ilişki yerine doğal olmayanı yeğlediler.</p>

  <p class="calibre1"> </p>

  <p class="calibre1">Rom.1: 27 Aynı şekilde erkekler de kadınla doğal ilişkilerini bırakıp birbirleri için</p>

  <p class="calibre1">şehvetle yanıp tutuştular. Erkekler erkeklerle utanç verici ilişkilere girdiler</p>

  <p class="calibre1">ve kendi bedenlerinde sapıklıklarına yaraşan karşılığı aldılar.</p>

  <p class="calibre1"> </p>

  <p class="calibre1">Rom.1: 28 Tanrı'yı tanımakta yarar görmedikleri için Tanrı onları yararsız</p>

  <p class="calibre1">düşüncelere, yakışıksız davranışlara teslim etti.</p>

  <p class="calibre1"> </p>

  <p class="calibre1">Rom.1: 29 Her türlü haksızlık, kötülük, açgözlülük ve kinle doldular. Kıskançlık,</p>

  <p class="calibre1">öldürme hırsı, çekişme, hile, kötü niyetle doludurlar.</p>

  <p class="calibre1"> </p>

  <p class="calibre1">Rom.1: 30-31 Dedikoducu, yerici, Tanrı'dan nefret eden, küstah, kibirli, övüngen,</p>

  <p class="calibre1">kötülük üreten, anne baba sözü dinlemeyen, anlayışsız, sözünde durmaz, sevgiden</p>

  <p class="calibre1">yoksun, acımasız insanlardır.</p>

  <p class="calibre1"> </p>

  <p class="calibre1">Rom.1: 32 Böyle davrananların ölümü hak ettiğine ilişkin Tanrı buyruğunu bildikleri</p>

  <p class="calibre1">halde, bunları yalnız yapmakla kalmaz, yapanları da onaylarlar.</p>

  <p class="calibre1"> </p>

  <p class="calibre1">BÖLÜM 2</p>

  <p class="calibre1"> </p>

  <p class="calibre1">Tanrı Ayrım Yapmaz</p>

  <p class="calibre1"> </p>

  <p class="calibre1">Rom.2: 1 Bu nedenle sen, ey başkasını yargılayan insan, kim olursan ol, özrün yoktur. Başkasını yargıladığın konuda kendini mahkûm ediyorsun. Çünkü ey yargılayan sen, aynı şeyleri yapıyorsun.</p>

  <p class="calibre1"> </p>

  <p class="calibre1">Rom.2: 2 Böyle davrananları Tanrı'nın haklı olarak yargıladığını biliriz.</p>

  <p class="calibre1"> </p>

  <p class="calibre1">Rom.2: 3 Bu gibi şeyleri yapanları yargılayan, ama aynısını yapan ey insan, Tanrı'nın</p>

  <p class="calibre1">yargısından kaçabileceğini mi sanıyorsun?</p>

  <p class="calibre1"> </p>

  <p class="calibre1">Rom.2: 4 Tanrı'nın sınırsız iyiliğini, hoşgörüsünü, sabrını hor mu görüyorsun? O'nun</p>

  <p class="calibre1">iyiliğinin seni tövbeye yönelttiğini bilmiyor musun?</p>

  <p class="calibre1"> </p>

  <p class="calibre1">Rom.2: 5 İnatçılığın ve tövbesiz yüreğin yüzünden Tanrı'nın adil yargısının</p>

  <p class="calibre1">açıklanacağı gazap günü için kendine karşı gazap biriktiriyorsun.</p>

  <p class="calibre1"> </p>

  <p class="calibre1">Rom.2: 6 Tanrı "herkese, yaptıklarının karşılığını verecektir."</p>

  <p class="calibre1"> </p>

  <p class="calibre1">Rom.2: 7 Sürekli iyilik ederek yücelik, saygınlık, ölümsüzlük arayanlara sonsuz yaşam verecek.</p>

  <p class="calibre1"> </p>

  <p class="calibre1">Rom.2: 8 Bencillerin, gerçeğe uymayıp haksızlık peşinden gidenlerin üzerineyse gazap ve öfke yağdıracak.</p>

  <p class="calibre1"> </p>

  <p class="calibre1">Rom.2: 9-10 Kötülük eden herkese -önce Yahudi'ye, sonra Yahudi olmayana- sıkıntı ve elem verecek; iyilik eden herkese -yine önce Yahudi'ye, sonra Yahudi olmayana-</p>

  <p class="calibre1">yücelik, saygınlık, esenlik verecektir.</p>

  <p class="calibre1"> </p>

  <p class="calibre1">Rom.2: 11 Çünkü Tanrı insanlar arasında ayrım yapmaz.</p>

  <p class="calibre1"> </p>

  <p class="calibre1">Rom.2: 12 Kutsal Yasa'yı bilmeden günah işleyenler Yasa olmadan da mahvolacaklar. Yasa'yı bilerek günah işleyenlerse Yasa'yla yargılanacaklar.</p>

  <p class="calibre1"> </p>

  <p class="calibre1">Rom.2: 13 Çünkü Tanrı katında aklanacak olanlar Yasa'yı işitenler değil, yerine</p>

  <p class="calibre1">getirenlerdir.</p>

  <p class="calibre1"> </p>

  <p class="calibre1">Rom.2: 14 Kutsal Yasa'dan yoksun uluslar Yasa'nın gereklerini kendiliklerinden</p>

  <p class="calibre1">yaptıkça, Yasa'dan habersiz olsalar bile kendi yasalarını koymuş olurlar.</p>

  <p class="calibre1"> </p>

  <p class="calibre1">Rom.2: 15 Böylelikle Kutsal Yasa'nın gerektirdiklerinin yüreklerinde yazılı olduğunu</p>

  <p class="calibre1">gösterirler. Vicdanları buna tanıklık eder. Düşünceleriyse onları ya suçlar ya da</p>

  <p class="calibre1">savunur.</p>

  <p class="calibre1"> </p>

  <p class="calibre1">Rom.2: 16 Yaydığım Müjde'ye göre Tanrı'nın, insanları gizlice yaptıkları şeylerden</p>

  <p class="calibre1">ötürü İsa Mesih aracılığıyla yargılayacağı gün böyle olacaktır.</p>

  <p class="calibre1"> </p>

  <p class="calibre1">Yahudiler ve Kutsal Yasa</p>

  <p class="calibre1"> </p>

  <p class="calibre1">Rom.2: 17 Ya sen? Kendine Yahudi diyor, Kutsal Yasa'ya dayanıp Tanrı'yla övünüyorsun.</p>

  <p class="calibre1"> </p>

  <p class="calibre1">Rom.2: 18 Tanrı'nın isteğini biliyorsun. En üstün değerleri ayırt etmeyi Yasa'dan</p>

  <p class="calibre1">öğrenmişsin.</p>

  <p class="calibre1"> </p>

  <p class="calibre1">Rom.2: 19-20 Kutsal Yasa'da bilginin ve gerçeğin özüne kavuşmuş olarak körlerin</p>

  <p class="calibre1">kılavuzu, karanlıkta kalanların ışığı, akılsızların eğiticisi, çocukların</p>

  <p class="calibre1">öğretmeni olduğuna inanmışsın.</p>

  <p class="calibre1"> </p>

  <p class="calibre1">Rom.2: 21 Öyleyse başkasına öğretirken, kendine de öğretmez misin? Çalmamayı</p>

  <p class="calibre1">öğütlerken, çalar mısın?</p>

  <p class="calibre1"> </p>

  <p class="calibre1">Rom.2: 22 "Zina etmeyin" derken, zina eder misin? Putlardan tiksinirken, tapınakları</p>

  <p class="calibre1">yağmalar mısın?</p>

  <p class="calibre1"> </p>

  <p class="calibre1">Rom.2: 23 Kutsal Yasa'yla övünürken, Yasa'ya karşı gelerek Tanrı'yı aşağılar mısın?</p>

  <p class="calibre1"> </p>

  <p class="calibre1">Rom.2: 24 Nitekim şöyle yazılmıştır: "Sizin yüzünüzden uluslar arasında Tanrı'nın</p>

  <p class="calibre1">adına küfrediliyor."</p>

  <p class="calibre1"> </p>

  <p class="calibre1">Rom.2: 25 Kutsal Yasa'yı yerine getirirsen, sünnetin elbet yararı vardır. Ama Yasa'ya</p>

  <p class="calibre1">karşı gelirsen, sünnetli olmanın hiçbir anlamı kalmaz .</p>

  <p class="calibre1"> </p>

  <p class="calibre1">Rom.2: 26 Bu nedenle, sünnetsizler Yasa'nın buyruklarına uyarsa, sünnetli</p>

  <p class="calibre1">sayılmayacak mı?</p>

  <p class="calibre1"> </p>

  <p class="calibre1">Rom.2: 27 Sen Kutsal Yazılar'a ve sünnete sahip olduğun halde Yasa'yı çiğnersen,</p>

  <p class="calibre1">bedence sünnetli olmayan ama Yasa'ya uyan kişi seni yargılamayacak mı?</p>

  <p class="calibre1"> </p>

  <p class="calibre1">Rom.2: 28 Çünkü ne dıştan Yahudi olan gerçek Yahudi'dir, ne de görünüşte, bedensel olan sünnet gerçek sünnettir.</p>

  <p class="calibre1"> </p>

  <p class="calibre1">Rom.2: 29 Ancak içten Yahudi olan Yahudi'dir. Sünnet de yürekle ilgilidir; yazılı</p>

  <p class="calibre1">yasanın değil, Ruh'un işidir. İçten Yahudi olan kişi, insanların değil, Tanrı'nın</p>

  <p class="calibre1">övgüsünü kazanır.</p>

  <p class="calibre1"> </p>

  <p class="calibre1">BÖLÜM 3</p>

  <p class="calibre1"> </p>

  <p class="calibre1">Tanrı'nın Güvenilirliği</p>

  <p class="calibre1"> </p>

  <p class="calibre1">Rom.3: 1 Öyleyse Yahudi'nin ne üstünlüğü var? Sünnetin yararı nedir?</p>

  <p class="calibre1"> </p>

  <p class="calibre1">Rom.3: 2 Her yönden çoktur. İlk olarak, Tanrı'nın sözleri Yahudiler'e emanet</p>

  <p class="calibre1">edilmiştir.</p>

  <p class="calibre1"> </p>

  <p class="calibre1">Rom.3: 3 Peki, kimi Yahudiler güvenilmez çıkmışsa ne olur? Onların güvenilmezliği</p>

  <p class="calibre1">Tanrı'nın güvenilirliğini ortadan kaldırır mı?</p>

  <p class="calibre1"> </p>

  <p class="calibre1">Rom.3: 4 Kesinlikle hayır! Herkes yalancı olsa bile, Tanrı'nın doğruyu söylediği</p>

  <p class="calibre1">bilinmelidir. Yazılmış olduğu gibi:</p>

  <p class="calibre1">"Öyle ki, sözlerinde doğru çıkasın</p>

  <p class="calibre1">Ve yargılandığında davayı kazanasın."</p>

  <p class="calibre1"> </p>

  <p class="calibre1">Rom.3: 5 Ama bizim haksızlığımız Tanrı'nın adil olduğunu ortaya çıkarıyorsa, ne</p>

  <p class="calibre1">diyelim? İnsanların diliyle konuşuyorum: Gazapla cezalandıran Tanrı haksız mı?</p>

  <p class="calibre1"> </p>

  <p class="calibre1">Rom.3: 6 Kesinlikle hayır! Öyle olsa Tanrı dünyayı nasıl yargılayacak?</p>

  <p class="calibre1"> </p>

  <p class="calibre1">Rom.3: 7 Ama Tanrı'nın her zaman doğruyu söylediği benim yalanımla yüceliği için daha açık şekilde ortaya çıkmışsa, ben niçin yine bir günahkâr olarak yargılanıyorum?</p>

  <p class="calibre1"> </p>

  <p class="calibre1">Rom.3: 8 Bazılarının bizi kötüleyerek, söylediğimizi ileri sürdüğü gibi niçin,</p>

  <p class="calibre1">"Kötülük yapalım da bundan iyilik çıksın" demeyelim? Böylelerinin yargılanması</p>

  <p class="calibre1">yerindedir.</p>

  <p class="calibre1"> </p>

  <p class="calibre1">Doğru Olan Yok</p>

  <p class="calibre1"> </p>

  <p class="calibre1">Rom.3: 9 Şimdi ne diyelim? Biz Yahudiler öteki uluslardan üstün müyüz? Elbette</p>

  <p class="calibre1">değiliz. İster Yahudi ister Grek olsun, daha önce herkesi günahın denetiminde</p>

  <p class="calibre1">olmakla suçladık.</p>

  <p class="calibre1"> </p>

  <p class="calibre1">Rom.3: 10 Yazılmış olduğu gibi:</p>

  <p class="calibre1">"Doğru kimse yok, tek kişi bile yok.</p>

  <p class="calibre1"> </p>

  <p class="calibre1">Rom.3: 11 Anlayan kimse yok, Tanrı'yı arayan yok.</p>

  <p class="calibre1"> </p>

  <p class="calibre1">Rom.3: 12 Hepsi saptı, Tümü yararsız oldu.</p>

  <p class="calibre1">İyilik eden yok, tek kişi bile!"</p>

  <p class="calibre1"> </p>

  <p class="calibre1">Rom.3: 13 "Ağızları açık birer mezardır.</p>

  <p class="calibre1">Dilleriyle aldatırlar."</p>

  <p class="calibre1">"Engerek zehiri var dudaklarının altında."</p>

  <p class="calibre1"> </p>

  <p class="calibre1">Rom.3: 14 "Ağızları lanet ve acı sözle doludur."</p>

  <p class="calibre1"> </p>

  <p class="calibre1">Rom.3: 15 "Ayakları kan dökmeye seğirtir.</p>

  <p class="calibre1"> </p>

  <p class="calibre1">Rom.3: 16 Yıkım ve dert var yollarında.</p>

  <p class="calibre1"> </p>

  <p class="calibre1">Rom.3: 17 Esenlik yolunu da bilmezler."</p>

  <p class="calibre1"> </p>

  <p class="calibre1">Rom.3: 18 "Tanrı korkusu yoktur onlarda."</p>

  <p class="calibre1"> </p>

  <p class="calibre1">Rom.3: 19 Kutsal Yasa'da söylenenlerin her ağız kapansın, bütün dünya Tanrı'ya hesap versin diye Yasa'nın yönetimi altındakilere söylendiğini biliyoruz.</p>

  <p class="calibre1"> </p>

  <p class="calibre1">Rom.3: 20 Bu nedenle Yasa'nın gereklerini yapmakla hiç kimse Tanrı katında</p>

  <p class="calibre1">aklanmayacaktır. Çünkü Yasa sayesinde günahın bilincine varılır.</p>

  <p class="calibre1"> </p>

  <p class="calibre1">İmanla Aklanma</p>

  <p class="calibre1"> </p>

  <p class="calibre1">Rom.3: 21 Ama şimdi Yasa'dan bağımsız olarak Tanrı'nın insanı nasıl aklayacağı</p>

  <p class="calibre1">açıklandı. Yasa ve peygamberler buna tanıklık ediyor.</p>

  <p class="calibre1"> </p>

  <p class="calibre1">Rom.3: 22 Tanrı insanları İsa Mesih'e olan imanlarıyla aklar. Bunu, iman eden</p>

  <p class="calibre1">herkes için yapar. Hiç ayrım yoktur.</p>

  <p class="calibre1"> </p>

  <p class="calibre1">Rom.3: 23 Çünkü herkes günah işledi ve Tanrı'nın yüceliğinden yoksun kaldı.</p>

  <p class="calibre1"> </p>

  <p class="calibre1">Rom.3: 24 İnsanlar İsa Mesih'te olan kurtuluşla , Tanrı'nın lütfuyla, karşılıksız</p>

  <p class="calibre1">olarak aklanırlar.</p>

  <p class="calibre1"> </p>

  <p class="calibre1">Rom.3: 25-26 Tanrı Mesih'i, kanıyla günahları bağışlatan ve imanla benimsenen</p>

  <p class="calibre1">kurban olarak sundu. Böylece adaletini gösterdi. Çünkü sabredip daha önce</p>

  <p class="calibre1">işlenmiş günahları cezasız bıraktı. Bunu, adil kalmak ve İsa'ya iman edeni</p>

  <p class="calibre1">aklamak için şimdiki zamanda kendi adaletini göstermek amacıyla yaptı.</p>

  <p class="calibre1"> </p>

  <p class="calibre1">Rom.3: 27 Öyleyse neyle övünebiliriz? Hiçbir şeyle! Hangi ilkeye dayanarak? Yasa'yı yerine getirme ilkesine mi? Hayır, iman ilkesine.</p>

  <p class="calibre1"> </p>

  <p class="calibre1">Rom.3: 28 Çünkü insanın, Yasa'nın gereklerini yaparak değil, iman ederek aklandığı</p>

  <p class="calibre1">kanısındayız.</p>

  <p class="calibre1"> </p>

  <p class="calibre1">Rom.3: 29 Yoksa Tanrı yalnız Yahudiler'in Tanrısı mı? Öteki ulusların da Tanrısı</p>

  <p class="calibre1">değil mi? Elbet öteki ulusların da Tanrısı'dır.</p>

  <p class="calibre1"> </p>

  <p class="calibre1">Rom.3: 30 Çünkü sünnetlileri imanları sayesinde, sünnetsizleri de aynı imanla</p>

  <p class="calibre1">aklayacak olan Tanrı tektir.</p>

  <p class="calibre1"> </p>

  <p class="calibre1">Rom.3: 31 Öyleyse biz iman aracılığıyla Kutsal Yasa'yı geçersiz mi kılıyoruz? Hayır,</p>

  <p class="calibre1">tam tersine, Yasa'yı doğruluyoruz.</p>

  <p class="calibre1"> </p>

  <p class="calibre1">BÖLÜM 4</p>

  <p class="calibre1"> </p>

  <p class="calibre1">İbrahim'in İmanı</p>

  <p class="calibre1"> </p>

  <p class="calibre1">Rom.4: 1 Şu halde soyumuzun atası İbrahim'in durumu için ne diyelim?</p>

  <p class="calibre1"> </p>

  <p class="calibre1">Rom.4: 2 Eğer İbrahim yaptığı iyi işlerden dolayı aklandıysa, övünmeye hakkı vardır; ama Tanrı'nın önünde değil.</p>

  <p class="calibre1"> </p>

  <p class="calibre1">Rom.4: 3 Kutsal Yazı ne diyor? "İbrahim Tanrı'ya iman etti, böylece aklanmış</p>

  <p class="calibre1">sayıldı ."</p>

  <p class="calibre1"> </p>

  <p class="calibre1">Rom.4: 4 Çalışana verilen ücret lütuf değil, hak sayılır.</p>

  <p class="calibre1"> </p>

  <p class="calibre1">Rom.4: 5 Ancak çalışmayan, ama tanrısızı aklayana iman eden kişi imanı sayesinde</p>

  <p class="calibre1">aklanmış sayılır.</p>

  <p class="calibre1"> </p>

  <p class="calibre1">Rom.4: 6 Nitekim, iyi işlerine bakmaksızın Tanrı'nın aklanmış saydığı kişinin</p>

  <p class="calibre1">mutluluğunu Davut da şöyle anlatır:</p>

  <p class="calibre1"> </p>

  <p class="calibre1">Rom.4: 7 "Ne mutlu suçları bağışlanmış,</p>

  <p class="calibre1">Günahları örtülmüş olanlara!</p>

  <p class="calibre1"> </p>

  <p class="calibre1">Rom.4: 8 Günahı Rab tarafından sayılmayana ne mutlu!"</p>

  <p class="calibre1"> </p>

  <p class="calibre1">Rom.4: 9 Bu mutluluk yalnız sünnetliler için mi, yoksa aynı zamanda sünnetsizler</p>

  <p class="calibre1">için midir? Diyoruz ki, "İbrahim, imanı sayesinde aklanmış sayıldı."</p>

  <p class="calibre1"> </p>

  <p class="calibre1">Rom.4: 10 Hangi durumda aklanmış sayıldı? Sünnet olduktan sonra mı, sünnetsizken mi? Sünnetliyken değil, sünnetsizken...</p>

  <p class="calibre1"> </p>

  <p class="calibre1">Rom.4: 11 İbrahim daha sünnetsizken imanla aklandığının kanıtı olarak sünnet</p>

  <p class="calibre1">işaretini aldı. Öyle ki, sünnetsiz oldukları halde iman edenlerin hepsinin babası</p>

  <p class="calibre1">olsun, böylece onlar da aklanmış sayılsın.</p>

  <p class="calibre1"> </p>

  <p class="calibre1">Rom.4: 12 Böylelikle atamız İbrahim, yalnız sünnetli olmakla kalmayan, ama kendisi</p>

  <p class="calibre1">sünnetsizken sahip olduğu imanın izinden yürüyen sünnetlilerin de babası oldu.</p>

  <p class="calibre1"> </p>

  <p class="calibre1">Rom.4: 13 Çünkü İbrahim'e ve soyuna dünyanın mirasçısı olma vaadi Kutsal Yasa yoluyla değil, imandan gelen aklanma yoluyla verildi.</p>

  <p class="calibre1"> </p>

  <p class="calibre1">Rom.4: 14 Eğer Yasa'ya bağlı olanlar mirasçı olursa, iman boş ve vaat geçersizdir.</p>

  <p class="calibre1"> </p>

  <p class="calibre1">Rom.4: 15 Yasa, Tanrı'nın gazabına yol açar. Ama yasanın olmadığı yerde yasaya karşı gelmek de söz konusu değildir.</p>

  <p class="calibre1"> </p>

  <p class="calibre1">Rom.4: 16-17 Bu nedenle vaat, Tanrı'nın lütfuna dayanmak ve İbrahim'in bütün soyu</p>

  <p class="calibre1">için güvence altına alınmak üzere imana bağlı kılınmıştır. İbrahim'in soyu yalnız</p>

  <p class="calibre1">Kutsal Yasa'ya bağlı olanlar değil, aynı zamanda İbrahim'in imanına sahip</p>

  <p class="calibre1">olanlardır. "Seni birçok ulusun babası yaptım" diye yazılmış olduğu gibi İbrahim,</p>

  <p class="calibre1">iman ettiği Tanrı'nın -ölülere yaşam veren, var olmayanı buyruğuyla var eden</p>

  <p class="calibre1">Tanrı'nın- gözünde hepimizin babasıdır.</p>

  <p class="calibre1"> </p>

  <p class="calibre1">Rom.4: 18 İbrahim umutsuz bir durumdayken birçok ulusun babası olacağına umutla iman etti. "Senin soyun böyle olacak" sözüne güveniyordu.</p>

  <p class="calibre1"> </p>

  <p class="calibre1">Rom.4: 19 Yüz yaşına yaklaşmışken, ölü denebilecek bedenini ve Sara'nın ölü rahmini düşündüğünde imanı zayıflamadı.</p>

  <p class="calibre1"> </p>

  <p class="calibre1">Rom.4: 20 İmansızlık edip Tanrı'nın vaadinden kuşkulanmadı; tersine, imanı güçlendi ve Tanrı'yı yüceltti.</p>

  <p class="calibre1"> </p>

  <p class="calibre1">Rom.4: 21 Tanrı'nın vaadini yerine getirecek güçte olduğuna tümüyle güvendi.</p>

  <p class="calibre1"> </p>

  <p class="calibre1">Rom.4: 22 Bunun için de aklanmış sayıldı.</p>

  <p class="calibre1"> </p>

  <p class="calibre1">Rom.4: 23-24 "Aklanmış sayıldı" sözü, yalnız onun için değil, aklanmış sayılacak olan bizler -Rabbimiz İsa'yı ölümden dirilten Tanrı'ya iman eden bizler- için de</p>

  <p class="calibre1">yazıldı.</p>

  <p class="calibre1"> </p>

  <p class="calibre1">Rom.4: 25 İsa suçlarımız için ölüme teslim edildi ve aklanmamız için diriltildi.</p>

  <p class="calibre1"> </p>

  <p class="calibre1">BÖLÜM 5</p>

  <p class="calibre1"> </p>

  <p class="calibre1">Tanrı'yla Barışmak</p>

  <p class="calibre1"> </p>

  <p class="calibre1">Rom.5: 1 Böylece imanla aklandığımıza göre, Rabbimiz İsa Mesih sayesinde Tanrı'yla barışmış oluyoruz.</p>

  <p class="calibre1"> </p>

  <p class="calibre1">Rom.5: 2 İçinde bulunduğumuz bu lütfa Mesih aracılığıyla, imanla kavuştuk ve</p>

  <p class="calibre1">Tanrı'nın yüceliğine erişmek umuduyla övünüyoruz.</p>

  <p class="calibre1"> </p>

  <p class="calibre1">Rom.5: 3-4 Yalnız bununla değil, sıkıntılarla da övünüyoruz. Çünkü biliyoruz ki,</p>

  <p class="calibre1">sıkıntı dayanma gücünü, dayanma gücü Tanrı'nın beğenisini, Tanrı'nın beğenisi de</p>

  <p class="calibre1">umudu yaratır.</p>

  <p class="calibre1"> </p>

  <p class="calibre1">Rom.5: 5 Umut düş kırıklığına uğratmaz. Çünkü bize verilen Kutsal Ruh aracılığıyla</p>

  <p class="calibre1">Tanrı'nın sevgisi yüreklerimize dökülmüştür.</p>

  <p class="calibre1"> </p>

  <p class="calibre1">Rom.5: 6 Evet, biz daha çaresizken Mesih belirlenen zamanda tanrısızlar için öldü.</p>

  <p class="calibre1"> </p>

  <p class="calibre1">Rom.5: 7 Bir kimse doğru insan için güç ölür, ama iyi insan için belki biri ölmeyi</p>

  <p class="calibre1">göze alabilir.</p>

  <p class="calibre1"> </p>

  <p class="calibre1">Rom.5: 8 Tanrı ise bizi sevdiğini şununla kanıtlıyor: Biz daha günahkârken, Mesih</p>

  <p class="calibre1">bizim için öldü.</p>

  <p class="calibre1"> </p>

  <p class="calibre1">Rom.5: 9 Böylece şimdi O'nun kanıyla aklandığımıza göre, O'nun aracılığıyla Tanrı'nın gazabından kurtulacağımız çok daha kesindir.</p>

  <p class="calibre1"> </p>

  <p class="calibre1">Rom.5: 10 Çünkü biz Tanrı'nın düşmanlarıyken Oğlu'nun ölümü sayesinde O'nunla</p>

  <p class="calibre1">barıştıksa, barışmış olarak Oğlu'nun yaşamıyla kurtulacağımız çok daha kesindir.</p>

  <p class="calibre1"> </p>

  <p class="calibre1">Rom.5: 11 Yalnız bu kadar da değil, bizi şimdi Tanrı'yla barıştırmış olan Rabbimiz</p>

  <p class="calibre1">İsa Mesih aracılığıyla, Tanrı'nın kendisiyle de övünüyoruz.</p>

  <p class="calibre1"> </p>

  <p class="calibre1">Ölüm ve Yaşam</p>

  <p class="calibre1"> </p>

  <p class="calibre1">Rom.5: 12 Günah bir insan aracılığıyla, ölüm de günah aracılığıyla dünyaya girdi.</p>

  <p class="calibre1">Böylece ölüm bütün insanlara yayıldı. Çünkü hepsi günah işledi.</p>

  <p class="calibre1"> </p>

  <p class="calibre1">Rom.5: 13 Kutsal Yasa'dan önce de dünyada günah vardı; ama yasa olmayınca günahın hesabı tutulmaz.</p>

  <p class="calibre1"> </p>

  <p class="calibre1">Rom.5: 14 Oysa ölüm Adem'den Musa'ya dek, gelecek Kişi'nin örneği olan Adem'in suçuna benzer bir günah işlememiş olanlar üzerinde de egemendi.</p>

  <p class="calibre1"> </p>

  <p class="calibre1">Rom.5: 15 Ne var ki, Tanrı'nın armağanı Adem'in suçu gibi değildir. Çünkü bir kişinin suçu yüzünden birçokları öldüyse, Tanrı'nın lütfu ve bir tek adamın, yani İsa</p>

  <p class="calibre1">Mesih'in lütfuyla verilen bağış birçokları yararına daha da çoğaldı.</p>

  <p class="calibre1"> </p>

  <p class="calibre1">Rom.5: 16 Tanrı'nın bağışı o tek adamın günahının sonucu gibi değildir. Tek suçtan</p>

  <p class="calibre1">sonra verilen yargı mahkûmiyet getirdi; oysa birçok suçtan sonra verilen armağan</p>

  <p class="calibre1">aklanmayı sağladı.</p>

  <p class="calibre1"> </p>

  <p class="calibre1">Rom.5: 17 Çünkü ölüm bir tek adamın suçu yüzünden o tek adam aracılığıyla egemenlik sürdüyse, Tanrı'nın bol lütfunu ve aklanma bağışını alanların bir tek adam, yani İsa Mesih sayesinde yaşamda egemenlik sürecekleri çok daha kesindir.</p>

  <p class="calibre1"> </p>

  <p class="calibre1">Rom.5: 18 İşte, tek bir suçun bütün insanların mahkûmiyetine yol açtığı gibi, bir</p>

  <p class="calibre1">doğruluk eylemi de bütün insanlara yaşam veren aklanmayı sağladı.</p>

  <p class="calibre1"> </p>

  <p class="calibre1">Rom.5: 19 Çünkü bir adamın sözdinlemezliği yüzünden nasıl birçoğu günahkâr</p>

  <p class="calibre1">kılındıysa, bir adamın söz dinlemesiyle birçoğu da doğru kılınacaktır.</p>

  <p class="calibre1"> </p>

  <p class="calibre1">Rom.5: 20 Kutsal Yasa suç çoğalsın diye araya girdi; ama günahın çoğaldığı yerde</p>

  <p class="calibre1">Tanrı'nın lütfu daha da çoğaldı.</p>

  <p class="calibre1"> </p>

  <p class="calibre1">Rom.5: 21 Öyle ki, günah nasıl ölüm yoluyla egemenlik sürdüyse, Tanrı'nın lütfu da</p>

  <p class="calibre1">Rabbimiz İsa Mesih aracılığıyla sonsuz yaşam vermek üzere doğrulukla egemenlik</p>

  <p class="calibre1">sürsün.</p>

  <p class="calibre1"> </p>

  <p class="calibre1">BÖLÜM 6</p>

  <p class="calibre1"> </p>

  <p class="calibre1">Rom.6: 1 Öyleyse ne diyelim? Lütuf çoğalsın diye günah işlemeye devam mı edelim?</p>

  <p class="calibre1"> </p>

  <p class="calibre1">Rom.6: 2 Kesinlikle hayır! Günah karşısında ölmüş olan bizler artık nasıl günah</p>

  <p class="calibre1">içinde yaşarız?</p>

  <p class="calibre1"> </p>

  <p class="calibre1">Rom.6: 3 Mesih İsa'ya vaftiz edildiğimizde, hepimizin O'nun ölümüne vaftiz</p>

  <p class="calibre1">edildiğimizi bilmez misiniz?</p>

  <p class="calibre1"> </p>

  <p class="calibre1">Rom.6: 4 Baba'nın yüceliği sayesinde Mesih nasıl ölümden dirildiyse, biz de yeni bir</p>

  <p class="calibre1">yaşam sürmek üzere vaftiz yoluyla O'nunla birlikte ölüme gömüldük.</p>

  <p class="calibre1"> </p>

  <p class="calibre1">Rom.6: 5 Eğer O'nunkine benzer bir ölümde O'nunla birleştiysek, O'nunkine benzer bir dirilişte de O'nunla birleşeceğiz.</p>

  <p class="calibre1"> </p>

  <p class="calibre1">Rom.6: 6 Artık günaha kölelik etmeyelim diye, günahlı varlığımızın ortadan</p>

  <p class="calibre1">kaldırılması için eski yaradılışımızın Mesih'le birlikte çarmıha gerildiğini</p>

  <p class="calibre1">biliriz.</p>

  <p class="calibre1"> </p>

  <p class="calibre1">Rom.6: 7 Çünkü ölmüş kişi günahtan özgür kılınmıştır.</p>

  <p class="calibre1"> </p>

  <p class="calibre1">Rom.6: 8 Mesih'le birlikte ölmüşsek, O'nunla birlikte yaşayacağımıza da inanıyoruz.</p>

  <p class="calibre1"> </p>

  <p class="calibre1">Rom.6: 9 Çünkü Mesih'in ölümden dirilmiş olduğunu ve bir daha ölmeyeceğini, ölümün artık O'nun üzerinde egemenlik sürmeyeceğini biliyoruz.</p>

  <p class="calibre1"> </p>

  <p class="calibre1">Rom.6: 10 O'nun ölümü günaha karşılık ilk ve son ölüm olmuştur. Sürmekte olduğu</p>

  <p class="calibre1">yaşamı ise Tanrı için sürmektedir.</p>

  <p class="calibre1"> </p>

  <p class="calibre1">Rom.6: 11 Siz de böylece kendinizi günah karşısında ölü, Mesih İsa'da Tanrı</p>

  <p class="calibre1">karşısında diri sayın.</p>

  <p class="calibre1"> </p>

  <p class="calibre1">Rom.6: 12 Bu nedenle bedenin tutkularına uymamak için günahın ölümlü bedenlerinizde egemenlik sürmesine izin vermeyin.</p>

  <p class="calibre1"> </p>

  <p class="calibre1">Rom.6: 13 Bedeninizin üyelerini haksızlığa araç ederek günaha sunmayın. Ölümden</p>

  <p class="calibre1">dirilenler gibi kendinizi Tanrı'ya adayın; bedeninizin üyelerini doğruluk</p>

  <p class="calibre1">araçları olarak Tanrı'ya sunun.</p>

  <p class="calibre1"> </p>

  <p class="calibre1">Rom.6: 14 Günah size egemen olmayacaktır. Çünkü Kutsal Yasa'nın yönetimi altında değil, Tanrı'nın lütfu altındasınız.</p>

  <p class="calibre1"> </p>

  <p class="calibre1">Doğruluğa Köle Olmak</p>

  <p class="calibre1"> </p>

  <p class="calibre1">Rom.6: 15 Öyleyse ne diyelim? Yasa'nın yönetimi altında değil de, Tanrı'nın lütfu</p>

  <p class="calibre1">altında olduğumuz için günah mı işleyelim? Kesinlikle hayır!</p>

  <p class="calibre1"> </p>

  <p class="calibre1">Rom.6: 16 Söz dinleyen köleler gibi kendinizi kime teslim ederseniz, sözünü</p>

  <p class="calibre1">dinlediğiniz kişinin köleleri olduğunuzu bilmez misiniz? Ya ölüme götüren günahın</p>

  <p class="calibre1">ya da doğruluğa götüren sözdinlerliğin kölelerisiniz.</p>

  <p class="calibre1"> </p>

  <p class="calibre1">Rom.6: 17 Ama şükürler olsun Tanrı'ya! Eskiden günahın köleleri olan sizler,</p>

  <p class="calibre1">adandığınız öğretinin özüne yürekten bağlandınız.</p>

  <p class="calibre1"> </p>

  <p class="calibre1">Rom.6: 18 Günahtan özgür kılınarak doğruluğun köleleri oldunuz.</p>

  <p class="calibre1"> </p>

  <p class="calibre1">Rom.6: 19 Doğanızın güçsüzlüğü yüzünden insan ölçülerine göre konuşuyorum.</p>

  <p class="calibre1">Bedeninizin üyelerini ahlaksızlığa ve kötülük yapmak üzere kötülüğe nasıl köle</p>

  <p class="calibre1">olarak sundunuzsa, şimdi de bu üyelerinizi kutsal olmak üzere doğruluğa köle</p>

  <p class="calibre1">olarak sunun.</p>

  <p class="calibre1"> </p>

  <p class="calibre1">Rom.6: 20 Sizler günahın kölesiyken doğruluktan özgürdünüz.</p>

  <p class="calibre1"> </p>

  <p class="calibre1">Rom.6: 21 Şimdi utandığınız şeylerden o zaman ne kazancınız oldu? Onların sonucu</p>

  <p class="calibre1">ölümdür.</p>

  <p class="calibre1"> </p>

  <p class="calibre1">Rom.6: 22 Ama şimdi günahtan özgür kılınıp Tanrı'nın kulları olduğunuza göre,</p>

  <p class="calibre1">kazancınız kutsallaşma ve bunun sonucu olan sonsuz yaşamdır.</p>

  <p class="calibre1"> </p>

  <p class="calibre1">Rom.6: 23 Çünkü günahın ücreti ölüm, Tanrı'nın armağanı ise Rabbimiz Mesih İsa'da sonsuz yaşamdır.</p>

  <p class="calibre1"> </p>

  <p class="calibre1">BÖLÜM 7</p>

  <p class="calibre1"> </p>

  <p class="calibre1">Yasa'dan Özgür Olmak</p>

  <p class="calibre1"> </p>

  <p class="calibre1">Rom.7: 1 Bilmez misiniz ki, ey kardeşler -Kutsal Yasa'yı bilenlere söylüyorum- Yasa</p>

  <p class="calibre1">insana ancak yaşadığı sürece egemendir?</p>

  <p class="calibre1"> </p>

  <p class="calibre1">Rom.7: 2 Örneğin, evli kadın, kocası yaşadıkça yasayla ona bağlıdır; kocası ölürse,</p>

  <p class="calibre1">onu kocasına bağlayan yasadan özgür olur.</p>

  <p class="calibre1"> </p>

  <p class="calibre1">Rom.7: 3 Buna göre kadın, kocası yaşarken başka bir erkekle ilişki kurarsa, zina</p>

  <p class="calibre1">etmiş sayılır. Ama kocası ölürse, kadın yasadan özgür olur. Şöyle ki, başka bir</p>

  <p class="calibre1">erkeğe varırsa, zina etmiş olmaz.</p>

  <p class="calibre1"> </p>

  <p class="calibre1">Rom.7: 4 Aynı şekilde kardeşlerim, siz de bir başkasına -ölümden dirilmiş olan</p>

  <p class="calibre1">Mesih'e- varmak üzere Mesih'in bedeni aracılığıyla Kutsal Yasa karşısında</p>

  <p class="calibre1">öldünüz. Bu da Tanrı'nın hizmetinde verimli olmamız içindir.</p>

  <p class="calibre1"> </p>

  <p class="calibre1">Rom.7: 5 Çünkü biz benliğin denetimindeyken, Yasa'nın kışkırttığı günah tutkuları</p>

  <p class="calibre1">bedenimizin üyelerinde etkindi. Bunun sonucu olarak ölüme götüren meyveler</p>

  <p class="calibre1">verdik.</p>

  <p class="calibre1"> </p>

  <p class="calibre1">Rom.7: 6 Şimdiyse biz, daha önce tutsağı olduğumuz Yasa karşısında öldüğümüz için Yasa'dan özgür kılındık. Öyle ki, yazılı yasanın eski yolunda değil, Ruh'un yeni</p>

  <p class="calibre1">yolunda kulluk edelim.</p>

  <p class="calibre1"> </p>

  <p class="calibre1">Yasa ve Günah</p>

  <p class="calibre1"> </p>

  <p class="calibre1">Rom.7: 7 Öyleyse ne diyelim? Kutsal Yasa günah mı oldu? Kesinlikle hayır! Ama Yasa olmasaydı, günahın ne olduğunu bilemezdim. Yasa, "Göz dikmeyeceksin" demeseydi, başkasının malına göz dikmenin ne olduğunu bilemezdim.</p>

  <p class="calibre1"> </p>

  <p class="calibre1">Rom.7: 8 Ne var ki günah, bu buyruğun verdiği fırsatla içimde her türlü açgözlülüğü</p>

  <p class="calibre1">üretti. Çünkü Kutsal Yasa olmadıkça günah ölüdür.</p>

  <p class="calibre1"> </p>

  <p class="calibre1">Rom.7: 9-10 Bir zamanlar, Yasa'nın bilincinde değilken diriydim. Ama buyruğun</p>

  <p class="calibre1">bilincine vardığımda günah dirildi, bense öldüm. Buyruk da bana yaşam</p>

  <p class="calibre1">getireceğine, ölüm getirdi.</p>

  <p class="calibre1"> </p>

  <p class="calibre1">Rom.7: 11 Çünkü günah buyruğun verdiği fırsatla beni aldattı, buyruk aracılığıyla</p>

  <p class="calibre1">beni öldürdü.</p>

  <p class="calibre1"> </p>

  <p class="calibre1">Rom.7: 12 İşte böyle, Yasa gerçekten kutsaldır. Buyruk da kutsal, doğru ve iyidir.</p>

  <p class="calibre1"> </p>
</body>
</html>
