<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Agatha Christie _ Ve Perde İndi (Curtain)</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h1 class="calibre3" id="sigil_toc_id_7">8</h1>

  <p class="block_5">Günler geçti. Sıkıcı bir zamandı bu. Günler, sanki bir şey olmasını bekliyormuşuz gibi, endişe doluydu.</p>

  <p class="block_5">Aslında bir şey olmadı. Bilmem bunu bu şekilde anlatabilir miyim? Ama tabii bazı basit vakalarla karşılaştık. Acayip konuşmalar duyduk. Birtakım olaylar Styles'dakilerin karakteri bakımından bizi aydınlattı. Eğer bütün bunları uygun bir şekilde bir araya getirebilseydim herhalde esrarı biraz çözebilirdim.</p>

  <p class="block_5">Utanılacak bir şekilde fark etmediğim bir şeyi Poirot bir iki sert sözle bana gösterdi.</p>

  <p class="block_5">Belki yüzüncü kez Poirot'nun inatla bana her şeyi açıklamaktan kaçınmasından yakınıyordum. "Haksızlık bu. Eskiden daima bilgimiz birbirine eşit olurdu. Ama belki ben aptallık ederdim. Sense her zamanki ustalığınla bunlardan doğru sonucu çıkarırdın..."</p>

  <p class="block_5">Poirot sabırsız bir tavırla elini salladı. "Evet, dostum. Haksızca bir şey bu! Sportmen ruhuna uymuyor. Bir oyun böyle oynanmaz! Bütün bunları itiraf edelim ve sonra da bir kenara bırakalım. Bu bir oyun değil... Bir spor ya da maç sayılmaz. Sen, deli gibi X'in kim olduğunu tahmine çalışıyorsun. Ben seni buraya bunun için çağırmadım. Bu konuyla uğraşman gereksiz. Çünkü ben o sorunun cevabını biliyorum. Fakat bilmediğim, öğrenmem gereken şu aslında: 'Pek yakında kim ölecek?' Asıl sorun bir insanın ölümüne mani olmak, dostum. Senin bir tahmin oyunu oynamanı sağlamak değil."</p>

  <p class="block_5">Şaşırdım. Sonra da ağır ağır, "Tabii ya," dedim. "Şey... ben... evet, bir ara böyle söyledin hemen hemen... Ama açıkçası durumu iyice kavrayamamışım."</p>

  <p class="block_5">"O halde bunu şimdi kavra. Hemen."</p>

  <p class="block_5">"Evet, evet, kavrayacağım... Yani, anlıyorum."</p>

  <p class="block_5">"İyi! O halde şimdi bana söyle Hastings. Kim ölecek?"</p>

  <p class="block_5">Boş gözlerle arkadaşıma baktım. "Hiç bilmem!"</p>

  <p class="block_5">"Bilmem gerek. Bu konuda bir fikrin olması gerekir! Buraya niçin geldin?"</p>

  <p class="block_5">Bu konuda düşündüklerimi hatırlamıştım. "Herhalde X'le kurbanı arasında bir bağ var.. Onun için bana X'in kim olduğunu söylersen..."</p>

  <p class="block_5">Poirot kafasını öyle şiddetle salladı ki ona bakarken benim başım döndü. "Sana X'in tekniğinin ana noktasının bu olduğunu söylemedim mi? X'le o cinayet arasında hiçbir bağ olmayacak. Bu muhakkak."</p>

  <p class="block_5">"Yani o bağ gizli mi kalacak?"</p>

  <p class="block_5">"Hem de öylesine gizli kalacak ki, bunu ne sen, ne de ben keşfedebileceğiz."</p>

  <p class="block_5">"Fakat X'in geçmişini inceleyerek..."</p>

  <p class="block_5">"Sana 'olmaz,' dedim. Zaten bunu zamanında başaramayız. Her an o cinayet işlenebilir. Anlıyor musun?"</p>

  <p class="block_5">"Bu evden biri mi öldürülecek?"</p>

  <p class="block_5">"Evet. Bu evden biri öldürülecek?"</p>

  <p class="block_5">"Ve sen kimin öldürüleceğini gerçekten bilmiyorsun, öyle mi? Cinayetin nasıl işleneceğini de?"</p>

  <p class="block_5">"Ah! Bunu bilseydim, bütün bunları öğrenmem için seni sıkıştırır mıydım?"</p>

  <p class="block_5">"Tahminlerinin temeli X'in burada olması mı?" Sesimde biraz kuşku vardı.</p>

  <p class="block_5">Bacaklarını kullanamadığı için eski soğukkanlılığı kalmamış olan Poirot bana avaz avaz bağırdı. "Allahım! Bunu sana kaç defa anlatacağım? Avrupa'nın belirli bir yerine bir sürü savaş muhabiri doluşursa, bu ne anlama gelir? Savaş olduğu anlamına tabii! Dünyanın her tarafından birtakım doktorlar bir kente gelirlerse bu neyi gösterir? Bir Tıp kongresi olduğunu. Akbabalar bir yerin yukarsında dönmeye başlarlarsa, orada bir leş var demektir. Birtakım adamlar ellerindeki sopalarla çalılara vururlarsa, bu avın başlamış olduğunu gösterir. Bir adamın birdenbire durakladığını, ceketini telaşla çıkararak denize atladığını görürsen, onun boğulmakta olan birini kurtarmaya çalıştığını anlarsın. Orta yaşlı, saygıdeğer bazı hanımların çitin arasında bir yere baktıklarını fark edersen, onların açık saçık bir sahneyi seyrettiklerinden emin olabilirsin! Ve nihayet burnuna nefis bir koku gelirse ve birçok kişi koridordan aynı odaya doğru giderlerse, bu yemeğin hazır olduğunu gösterir!"</p>

  <p class="block_5">Bir iki dakika bu benzetmeleri düşündüm. Sonra bunlardan ilkini ele aldım. "Ama yine de bir tek savaş muhabiri, bir çarpışma olmasını sağlamaz."</p>

  <p class="block_5">"Tabii. Bir tek kırlangıç da yazın gelmesini sağlamaz. Ama bir tek katil, bir cinayete sebep olur, Hastings."</p>

  <p class="block_5">Tabii bu inkâr edilmeyecek bir gerçekti. O an da aklıma bir şey gelmişti. Poirot'nun bunu düşünmediği belliydi. Bir katilin de dinlendiği zamanlar olabilirdi. Belki de X Styles'a sadece tatilini geçirmeye gelmişti, kötü hiçbir niyeti de yoktu. Fakat Poirot o kadar öfkeliydi ki ona bu ihtimalden söz etmek cesaretini gösteremedim. Yalnızca bu işin bana çok umutsuz gözüktüğünü söyledim. "Beklememiz..."</p>

  <p class="block_5">Poirot cümlemi tamamladı. "Ve görmemiz gerek. Sizin Bayan Asquith'in son savaşta yaptığı gibi. Asıl bizim yapmamız gereken şey de bu dostum. Dikkat et, sana başarıya erişeceğimizi söylemiyorum. Çünkü sana daha önce de açıkladığım gibi bir katil öldürmeye karar verdiği zaman, ona kolay kolay engel olamazsın. Ama hiç olmazsa bunu bir deneriz. Hastings, bunun gazetedeki bir briç problemi olduğunu düşün. Bütün kartları görüyorsun. Sana sadece sonucun ne olacağını soruyorlar."</p>

  <p class="block_5">Başımı salladım. "Faydasız, Poirot. Hiçbir fikrim yok. X'in kim olduğunu..."</p>

  <p class="block_5">Poirot yine bana avaz avaz bağırdı. Sesi o kadar tizleşti ki, Curtiss dehşet içinde, yan odadan koşarak geldi. Poirot elini sallayarak uşağa çıkmasını işaret etti. Adam gittikten sonra da daha sakin bir tavırla konuşmaya başladı.</p>

  <p class="block_5">"Haydi, Hastings. Sen aslında mahsus iddia ettiğin kadar aptal değilsin. Sana okuman için verdiğim o vakaları inceledin. X'in kim olduğunu bilmeyebilirsin. Ama X'in cinayet tekniğini herhalde öğrendin."</p>

  <p class="block_5">"Ah," dedim. "Anlıyorum."</p>

  <p class="block_5">"Tabii anlıyorsun ya! Senin kusurun nedir biliyor musun? Kafaca tembel olman. Oyun oynamak ve tahminlerde bulunmaktan hoşlanıyorsun. Kafanı çalıştırmak işine gelmiyor. X'in tekniğinin ana noktası nedir? Cinayetin, işlendiği zaman tam bir şey olması değil mi? Yani... cinayet nedeni ortada. Katilin eline fırsat geçtiği ve neden faydalandığı açık. Ve en önemlisi suçlu yargıcın önüne çıkmaya hazır durumda."</p>

  <p class="block_5">O zaman işin can alacak noktasını kavradım. Bunu daha önce fark etmemekle aptallık etmiştim. "Anlıyorum..." dedim. "Çevreme bakmak ve bütün bu şartlara uyacak birini bulmam gerek... Yani kurban adayını."</p>

  <p class="block_5">Poirot içini çekerek arkasına yaslandı. "Nihayet! Çok yoruldum. Curtiss'i bana yolla. Artık sana düşen görevi anladın. Hareketli bir insansın. Çevrede dolaşabilir, bazı kimselerin kolaylıkla peşine takılırsın. Onlarla konuşur, belli etmeden hepsini de gözetleyebilirsin..." Az kalsın öfkeyle itiraz edecektim. Ama kendimi tuttum. Daima tartıştığımız bir konuydu bu. "Konuşmaları dinleyebilirsin. Dizlerin kaskatı değil. Onun için eğilip anahtar deliklerinden içeri bakabilirsin..."</p>

  <p class="block_5">Öfkeyle onun sözünü kestim. "Anahtar deliklerinden odaları gözetleyecek değilim!"</p>

  <p class="block_5">Poirot gözlerini kapattı. "Pekâlâ... Anahtar deliklerinden odaları gözetlemezsin... Daima bir İngiliz centilmeni gibi davranırsın, o arada bir zavallı da öldürülür. Ama bu önemli değil tabii. Bir İngiliz için önemli olan onurdur. Senin şerefin de birinin hayatından çok daha değerli. Evet. Anlıyorum."</p>

  <p class="block_5">"Poirot, Allah aşkına..."</p>

  <p class="block_5">Arkadaşım soğuk soğuk, "Curtiss'i bana yolla," dedi. "Haydi, git artık. Çok inatçı ve son derece de aptalsın. Keşke güvenebileceğim başka biri olsaydı. Ama korkarım sana ve senin sportmenlikle ilgili gülünç fikirlerine katlanmak zorundayım. Gri hücrelerini kullanman olanaksız. Çünkü sende yok bunlar. Ama hiç olmazsa gözlerini, kulaklarını ve burnunu kullan. Tabii şerefinin ön gördüğü sınırlar içersinde."</p>

  <p class="block_5">Ertesi gün birkaç defa aklıma gelen bir fikri açmak cesaretini gösterebildim. Bunu biraz çekine çekine yaptım tabii. Çünkü Poirot'nun ne tepki göstereceği belli olmazdı!</p>

  <p class="block_5">"Ben düşündüm, Poirot," dedim. "Öyle parlak zekâlı bir adam olmadığımı biliyorum. Sen de benim aptal olduğumu söylüyorsun... Şey... Bir bakıma doğru bu. Ayrıca artık eskisi gibi değilim. Kül Kedisi'nin ölümünden beri yarım bir adam halini aldım..." Durakladım.</p>

  <p class="block_5">Poirot halimi anladığını belirtmek için aksi aksi homurdandı.</p>

  <p class="block_5">"Fakat burada bize yardım edebilecek bir adam var," diye devam ettim. "Tam yararlanacağımız tipte biri o. Kafalı, becerikli. Hayal gücü geniş. Çabuk karar vermeye alışık. Son derecede de tecrübeli. Boyd-Carrington'dan söz ediyorum. O çok işimize yarar, Poirot. Ona açıl. Her şeyi kendisine anlat."</p>

  <p class="block_5">Poirot gözlerini açtı ve müthiş bir kesinlikle, "Ne münasebet," dedi.</p>

  <p class="block_5">"Ama neden? Adamın zeki olduğunu inkâr edemezsin. O benden çok akıllı."</p>

  <p class="block_5">Poirot acı acı alay etti. "Senden akıllı olmak çok KOLAY! Fakat bu fikri kafandan at, Hastings. Hiç kimseye açılmayacağız. Anlıyor musun? Bu sorunu başkalarıyla konuşmanı yasaklıyorum. Anlaşıldı mı?"</p>

  <p class="block_5">"Pekâlâ, madem öyle istiyorsun. Halbuki Boyd-Carrington..."</p>

  <p class="block_5">"Off, aman! Boyd-Carrington! O adama da aklın takılmış! Neden? Neticede kim o? Ukala, herkes onu, 'Ekselans,' diye çağırdığı için istediği zaman incelik gösterebilen bir insan. Ama o senin Boyd-Carrington pek de öyle fevkalade bir adam değil. Daima aynı şeyleri yineliyor. Hikâyeyi birkaç kez anlatıyor. Dahası da var! Hafızası o kadar zayıf ki, senden duyduğu hikâyeyi tekrar sana anlatmaya kalkışıyor! Olağanüstü yetenekli bir adam dediğin bu mu? Nerede o bolluk. İç sıkıcı, geveze ve... ukala bir insan!"</p>

  <p class="block_5">Durumu anlamıştım. "Ah..."</p>

  <p class="block_5">Boyd-Carrington'un hafızasının zayıf olduğu doğruydu. Ve adam, şimdi Poirot'yu çok öfkelendirdiğini anladığım bir pot da kırmıştı. Poirot ona Belçika'da polislik ettiği günlerle ilgili bir hikâye anlatmıştı. Bundan birkaç gün sonra grup halinde bahçede otururken Boyd-Carrington aynı olayı sakin sakin Poirot'ya hikâye etmeye kalkışmıştı. Unutkanlığı yüzünden tabii. Hatta sözlerine şöyle başlamıştı adam: "Paris'teki Surete şefinin bana söylediklerini hâlâ hatırlıyorum..."</p>

  <p class="block_5">Şimdi bunun arkadaşımı çok sinirlendirdiğini anlıyordum.</p>

  <p class="block_5">İncelik gösterecek başka bir şey söylemedim ve oradan ayrıldım.</p>

  <p class="block_5">Aşağıya inerek bahçeye çıktım. Görünürde kimseler yoktu. Korudan ağır ağır geçerek çimenli bir tepeciğe tırmandım. Yukarda iyice harap, küçük bir yazlık pavyon vardı. Orada oturarak pipomu yaktım. Meseleyi düşünmeye başladım.</p>

  <p class="block_5">Styles'daki katil kim olabilirdi? Cinayet işlenmesi için kesin bir neden var mıydı? Kiminle ilgiliydi bu?</p>

  <p class="block_5">Akla ilk Albay Luttrell geliyordu. Onu bir tarafa bıraktım. Korkarım adamcağız haklı olmasına rağmen bir briç oyununun ortasında karısına baltayla saldıracak bir tip değildi. Ama başka kimse de düşünemiyordum.</p>

  <p class="block_5">İşin kötüsü pansiyondakiler hakkında fazla bir şey bilmiyordum. Norton hakkında mesela... Sonra Miss Cole vardı... Bir cinayet hangi sebeplerden işlenirdi? Para için?... Yanılmıyorsam pansiyondaki tek zengin Boyd-Carrington'du. O öldüğü takdirde serveti kime kalacaktı? Bu ara Styles'da olan birine mi? Hiç sanmıyordum. Ama bu noktayı incelemeye değerdi. Örneğin adam servetini bir araştırma enstitüsüne bırakabilirdi. Parayı Dr. Franklin'in idare etmesini de isteyebilirdi. Böyle bir şey insanı düşündürürdü tabii. Üstelik Franklin insanların yüzde sekseninin ortadan kalkmasının iyi olacağına dair ihtiyatsızca birtakım sözler ediyordu. Bu yüzden kızıl saçlı doktorun aleyhinde oldukça tehlikeli bir dosya hazırlanabilirdi. Ya da belki de Norton veya Miss Cole, Boyd-Carrington'un uzaktan akrabasıydılar. Adam ölünce servet otomatik olarak onlara kalacaktı. Bu da mümkündü pekâlâ. Albay Luttrell, Boyd-Carrington'un eski arkadaşıydı. Adam vasiyetnamesinde ona da para bıraktığını açıklıyor muydu acaba? Böylece para konusunun sonuna gelmiş oluyordum... Bu sefer romantikçe sebepleri incelemeye başladım. Franklin'ler, Bayan Barbara Franklin hastalıklı bir kadındı. Acaba kadını yavaş yavaş zehirliyorlar mıydı? Bunun sorumlusu kocası mıydı? Adam doktordu. Muhakkak ki onda hem zehir vardı, hem de bunu karısına vermek için eline bol bol fırsat geçiyordu. Sebep? Hiç de hoş olmayan bir ihtimali düşünerek titredim. Judith'i bu işe karıştırabilirlerdi. Kızımla doktorun ilişkilerinin çok ciddi olduğunu biliyordum. Ama halk buna inanır mıydı? Ya da deneyimli insanlara fazla inanmayan bir polis? Judith son derece güzel bir kızdı. Birçok cinayet güzel bir sekreter veya yardımcı yüzünden işlenmişti. Bu ihtimal beni çok üzdü. Sonra Ailerton'u düşündüm. Allerton'u ortadan kaldırmaları için bir neden var mıydı? Cinayet işlenecekse, Aılerton'un kurban olarak seçilmesini tercih edecektim. Adamı ortadan kaldırmak için bol sebep bulunabilirdi. Miss Cole çok genç olmamakla birlikte güzel bir kadındı. Allerton'la belki de samimiydiler. Ve kadın kıskançlığa kapılabilirdi. Ama onların bir ilişkileri olduğunu da sanmıyordum. Sonra Allerton, X olduğu takdirde...</p>

  <p class="block_5">Sabırsızca başımı salladım. Böyle düşünmekle bir sonuca varamazdım. Aşağıdaki çakıllı yoldan gelen ayak sesi dikkatimi çekti. Franklin hızla eve doğru gidiyordu. Ellerini cebine sokmuş, başını öne eğmişti. Umutsuz ve üzgün bir hali vardı. Onu ilk kez böyle savunmasız bir halde görüyordum. Doktorun son derece mutsuz olduğunu sezdim.</p>

  <p class="block_5">Franklin'e öylesine dalmıştım ki, yakınımdaki ayak seslerini duymadım. Miss Cole konuşmaya başlayınca da irkilerek döndüm.</p>

  <p class="block_5">Telaşla ayağa fırlarken özür diler gibi, "Geldiğinizi duymadım," dedim.</p>

  <p class="block_5">Kadın yazlık pavyonu süzüyordu. "Viktorya devrinden bir kalıntı!" "Gerçekten öyle. Korkarım içersi örümcek ağı dolu. Lütfen oturun. Ben bankı şileyim."</p>

  <p class="block_5">Diğer pansiyonerleri daha iyi tanıma fırsatını ele geçirmiş olduğumu düşünüyordum. Örümcek ağlarını süpürürken gizlice Miss Cole'u süzdüm.</p>

  <p class="block_5">Yaşı otuz ile kırk arasıydı sanırım. Biraz yorgun gibiydi. Profili biçimli, gözleriyse gerçekten çok güzeldi. Tavırları çekingen... hatta kuşku doluydu. Birdenbire, bu kadın çok ıstırap çekmiş, diye düşündüm. Onun için de hayata karşı büyük bir güvensizlik duyuyor. Elizabeth Cole'u daha yakından tanımayı istiyordum.</p>

  <p class="block_5">Mendilimi son bir defa daha salladım. "İşte. Elimden bu kadarı geliyor."</p>

  <p class="block_5">"Teşekkür ederim." Elizabeth Cole gülümseyerek oturdu. Ben de yanına yerleştim. Bank tehlikeli bir şekilde gıcırdadı ama neyseki bir felaket olmadı.</p>

  <p class="block_5">Miss Cole, "Yanınıza geldiğim zaman," dedi. "Ne düşünüyordunuz? Dalmış gitmiştiniz..."</p>

  <p class="block_5">Ağır ağır, "Doktor Franklin'i seyrediyordum..." diye cevap verdim.</p>

  <p class="block_5">"Evet?"</p>

  <p class="block_5">Ona aklıma gelen şeyi açıklamam için bir neden yoktu. "Bana çok mutsuzmuş gibi geldi..."</p>

  <p class="block_5">Genç kadın usulca, "Tabii mutsuz o," dedi. "Bunu şimdiye kadar fark etmiş olmalıydınız."</p>

  <p class="block_5">Sanırım hayretimi belli ettim. Hafifçe kekeleyerek, "Hayır," diye mırıldandım. "Hayır... Fark etmedim... Ben doktorun tamamıyla işine dalmış olduğunu sanıyordum."</p>

  <p class="block_5">"Orası öyle..."</p>

  <p class="block_5">"Siz buna mutsuzluk mu diyorsunuz? Bence çok mutluluk veren bir şey olmalı bu."</p>

  <p class="block_5">"Ah, evet. Buna itiraz ettiğim yok. Ama yapabileceğinizi duyduğunuz bir şeyi yerine getirmenizi engellerse?... Yani... başarıya erişmenize mani olurlarsa?"</p>

  <p class="block_5">Kadına baktım. İyice şaşırmıştım.</p>

  <p class="block_5">O, "Geçen sonbaharda Dr. Franklin'e Afrika'ya gitmesini teklif ettiler," diye açıkladı. "Araştırmalarına orada devam edecekti. Bildiğiniz gibi doktor bu konuya fazlasıyla ilgi duyuyor. Tropikal hastalıkları alanında da olağanüstü çalışmaları var."</p>

  <p class="block_5">"Ve adam Afrika'ya gitmedi öyle mi?"</p>

  <p class="block_5">"Hayır. Karısı itiraz etti. Afrika'nın iklimine dayanacak kadar sağlıklı değildi. Burada bırakılmayı da istemiyordu. Özellikle o zaman çok idareli davranmak zorunda kalacaktı. Teklif edilen aylık fazla değildi."</p>

  <p class="block_5">"Ya!..." Ağır ağır devam ettim. "Dr.Franklin, karısını o hasta halinde bırakamayacağını düşündü herhalde."</p>

  <p class="block_5">"Barbara Franklin'in sağlığı konusunda fazla bir şey bilmiyorsunuz sanırım, Bay Hastings."</p>

  <p class="block_5">"Şey... Öyle... Ama o hastalıklı bir kadın değil mi?"</p>

  <p class="block_5">Miss Cole alaycı bir tavırla, "Kadının hastalığın zevkini çıkardığı muhakkak," dedi. Kuşkuyla ona baktım. Miss Cole'un daha çok doktora acıdığı belliydi.</p>

  <p class="block_5">Ağır ağır, "Herhalde," dedim. "Sağlıkları yerinde olmayan kadınlar... biraz bencilleşiyorlar..."</p>

  <p class="block_5">"Evet... Bence hastalar... daima hasta olan kimseler çok bencilleşiyorlar. Belki de onları suçlu bulmamak gerek. Çünkü bu çok kolay bir şey."<br class="calibre4" />
  "Bayan Franklin'in aslında pek de hasta olmadığını mı düşünüyorsunuz?"</p>

  <p class="block_5">"Ah, böyle bir şeyi söylemek istemem. Benimki yalnızca bir şüphe. Kadının her istediğini yaptığını görüyorum."</p>

  <p class="block_5">Bir iki dakika sessiz sedasız düşündüm. Miss Cole'un Franklin'ler hakkında çok şey bildiği anlaşılıyordu. Hafif bir merakla, "Herhalde Dr. Franklin'i iyi tanıyorsunuz," dedim.</p>

  <p class="block_5">Başını salladı. "Yok canım. Burada karşılaşmadan önce onları sadece bir iki defa görmüştüm."</p>

  <p class="block_5">"Ama herhalde doktor size kendisinden söz etti?"</p>

  <p class="block_5">Kadın yine başını salladı. "Hayır... Size anlattıklarımı kızınız Judith'ten öğrendim."</p>

  <p class="block_5">Ani, acı bir üzüntüyle, "Judith de benden başka herkesle konuşuyor," diye düşündüm.</p>

  <p class="block_5">Miss Cole sözlerini sürdürdü. "Judith patronuna son derece sadık. Adamın namına savaşa da hazır. Bayan Franklin'i bencilliğinden dolayı çok ayıplıyor."</p>

  <p class="block_5">"Siz de kadının bencil olduğunu mu düşünüyorsunuz?"</p>

  <p class="block_5">"Evet. Aslında ben Barbara Franklin'in görüş açısını da anlayabiliyorum. Ben hastaları bilirim. Dr. Franklin'in karısına boyun eğmesinin sebeplerini de takdir ediyorum. Tabii Judith, adamın karısını bir yere bırakıvermesini ve işine devam etmesini istiyor. Kızınız çok heyecanlı ve hevesli bir bilgin."</p>

  <p class="block_5">Üzüntüyle, "Biliyorum..." diye mırıldandım. "Bu bazen beni endişelendiriyor. Bana normal gelmiyor bu. Bilmem ne demek istediğimi anlıyor musunuz? Judith'in daha... insanca olması gerek... Biraz hoşça vakit geçirmeyi istemeli... Eğlenmeli... Bir iki hoş delikanlıya âşık olmalı...</p>

  <p class="block_5">Neticede insan böyle çılgınlıkları gençliğinde yapar. Gençlik yılları, deney tüplerinin arasında geçirilmemeli. Normal değil bu. Biz gençliğimizde çok eğlenirdik... Flört ederdik... Günümüzü gün etmeye bakardık... Öyle değil mi?"</p>

  <p class="block_5">Kısa bir sessizlik oldu.</p>

  <p class="block_5">Sonra Miss Cole acayip, soğuk bir sesle, "Bilmem ki," dedi.</p>

  <p class="block_5">Birdenbire dehşetle irkildim. Farkına varmadan sanki Elizabeth Cole'la yaşıtmışız gibi konuşmuştum. Halbuki kadın benden en aşağı on yaş küçüktü. Farkına varmadan son derece terbiyesizce davranmıştım.</p>

  <p class="block_5">Elimden geldiği kadar özür dilemeye çalıştım. Ben kekeleyerek konuşmaya çalışırken Elizabeth Cole sözümü kesti.</p>

  <p class="block_5">"Hayır, hayır, ben bunu kastetmedim. Rica ederim, özür dilemeyin. Ben o sözü bilhassa söyledim. Gerçekten bilmiyorum. Ben hiçbir zaman kastettiğiniz anlamda 'genç' olmadım. Ve hiçbir zaman 'Eğlenmedim,' 'Günümü gün etmedim.'"</p>

  <p class="block_5">Sesindeki acı, şiddetli öfke beni sarstı. Şaşkın şaşkın, ama büyük bir içtenlikle, "Çok üzüldüm..." dedim.</p>

  <p class="block_5">Gülümsedi. "Neyse... zararı yok. O kadar üzülmeyin canım. Haydi, gelin, başka bir şeyden söz edelim."</p>

  <p class="block_5">Bu isteğine uydum. "Bana buradaki diğer pansiyonerlerden söz edin. Tabii onları iyi tanımıyorsanız o başka..."</p>

  <p class="block_5">"Luttren'leri çocukluğumdan beri tanırım. Böyle pansiyon işletmek zorunda kalmaları çok acı. Özellikle adam için. Çok iyi bir insandır. Karısı ise sandığınızdan daha yumuşaktır. Fakat bütün hayatı boyunca idareli yaşamak Daisy Luttrell'i bu hale soktu. Yırtıcı, hırçın bir hale. Daima sıkıntı çekerseniz sonunda bunun izleri de kalır. Kadının tek hoşuma gitmeyen tarafı o yapmacıklı neşesi."</p>

  <p class="block_5">"Bana Bay Norton'u anlatın..."</p>

  <p class="block_5">"Anlatacak fazla bir şey yok. Çok iyi bir adam o... Biraz çekingen... . Oldukça da aptal sanırım. Sağlığı daima bozuktu. Annesiyle oturuyordu. Kadın hırçın ve kafasız bir insandı. Yanılmıyorsam oğlunu idaresi altına almıştı. Birkaç yıl önce öldü o. Norton, kuşlardan, çiçeklerden, buna benzer şeylerden hoşlanıyor. Aslında çok merhametli... Ayrıca gözünden pek bir şey kaçmadığına da eminim."</p>

  <p class="block_5">"Dürbünüyle mi görüyor bunları?"</p>

  <p class="block_5">Elizabeth Cole gülümsedi. "Benim kastettiğim bu değildi... Anlayacağınız Norton birçok şeyin farkına varıyor. Sessiz insanlar ekseri böyledir. Norton bencil değil. Erkek olmasına rağmen son derece düşünceli. Yalnız... biraz silik. Bilmem ne demek istediğimi anlıyor musunuz?"</p>

  <p class="block_5">Başımı salladım. "Ah, evet. Tabii."</p>

  <p class="block_5">Elizabeth Cole birdenbire, "Böyle yerlerin sıkıcı tarafı da bu," dedi. Sesi yine acılaşmıştı. "Parasız kalmış kibar insanların yönettiği pansiyonlar. Böyle yerlere başarısız kimseler doluşur. Başarıya erişemeyen... hiçbir zaman erişemeyecek olan kimseler. Hayatın ezip kırdığı, yaşlı, yorgun ve tükenmiş insanlar..."</p>

  <p class="block_5">Sesi hafifledi. Derin, acı bir kederle sarsıldım. Sözleri ne kadar doğruydu. İşte biz buraya toplanmıştık. Alacakaranlıkta bir grup insan. Kül rengi saçlar, kül rengi kalpler ve kül rengi hayaller. Ben yorgun ve yalnızdım. Bu yanımdaki kadın, hayal kırıklığına uğramıştı, kalbi acı hislerle doluydu. Heyecanlı, hevesli Dr. Franklin engellenmiş, istediğine erişememişti. Karısı daima hastaydı. Ufak tefek, sessiz Norton topallayarak dolaşıyor ve kuşları seyrediyordu. Poirot bile, bir zamanların pırıl pırıl Poirot'su bile şimdi sakat ve bitkin bir ihtiyardı.</p>

  <p class="block_5">Eski günlerde durum ne kadar farklıydı! Styles Köşkü'ne ilk geldiğim günlerde. Istırap ve esefle bağırırken kendimi tuttum.</p>

  <p class="block_5">Yanımda oturan kadın çabucak, "Ne var?" diye sordu.</p>

  <p class="block_5">"Hiç... Aradaki tezadı düşündüm de. Yıllar önce buraya gelmiştim yine. Genç bir adamken. Geçmişle şimdiyi kıyaslıyordum."</p>

  <p class="block_5">"Anlıyorum... O zaman burası mutlu bir yer miydi? Bu evde oturanlar mutlu muydular?"</p>

  <p class="block_5">Ne garip, bazen insanın düşünceleri sanki bunlar renkli bir resmin küçük parçalarıymış gibi karmakarışık oluyordu. Şimdi de böyleydi. Hatıralarım beni şaşırtan bir şekilde birbirlerine karıştılar. Olaylar da öyle. Sonra birleşerek bir tablo meydana getirdiler.</p>

  <p class="block_5">Ben geçmişi esefle düşünmüştüm, gerçekleri değil. Çünkü, o çok uzaklarda kalan eski günlerde de Styles mutlu bir yer değildi. Şimdi tarafsız bir şekilde olanları anımsıyorum. Arkadaşım John ve karısı. Sürmek zorunda kaldıkları hayat onları sıkıyordu. Laurence Cavendish melankolik olmuştu. Cynthia'nın o genç kızlara has pırıltısını diğerlerinin eline bakmak zorunluğu gölgeliyordu. İnglethorp zengin kadınla sırf onun parası için evlenmişti. Ve hiçbiri de mutlu değillerdi. Şimdi de Styles'da yine kimse mutlu sayılmazdı. Uğurlu bir ev değildi burası.</p>

  <p class="block_5">. Miss Cole'a, "Benimki romantikçe bir düşünceydi," dedim. "Burası hiçbir zaman mutlu bir yer değildi. Şimdi de öyle. Buradakilerin hepsi de mutsuz."</p>

  <p class="block_5">"Hayır, hayır. Kızınız..."</p>

  <p class="block_5">"Judith mutlu değil ki." Birdenbire ani bir kesinlikle söylemiştim bunu. Hayır Judith de mutlu sayılmazdı.</p>

  <p class="block_5">Tereddütle, "Boyd-Car'rington," diye mırıldandım. "O geçen gün çok yalnız olduğundan söz ediyordu. Ama buna rağmen onun hayatın zevkini iyice çıkardığını sanıyorum. Malikâneyi tamir ettiriyor, başka şeylerle ilgileniyor."</p>

  <p class="block_5">Miss Cole sert sert, "Ah, evet," dedi. "Ama Sir William başka tabii. O, bizler gibi buraya uygun bir insan değil. Sir William dış dünyadan. Başarı ve bağımsızlık dünyasından. Hayatı başarılı geçmiş onun. Bunu kendisi de biliyor. O... ezilmiş ve sakat kalmışlardan değil."</p>

  <p class="block_5">Seçtiği kelimeler acayipti. Dönerek hayrptle kadına baktım. "O sözleri neden seçtiğinizi bana söyler misiniz?"</p>

  <p class="block_5">Miss Cole ani bir öfkeyle, "Çünkü bu gerçek," diye bağırdı. "Hiç olmazsa benimle ilgili gerçek. Ben de sakatım."</p>

  <p class="block_5">Usulca, "Sizin çok ıstırap çekmiş olduğunuzu anlıyorum," dedim. "Çok mutsuzmuşsunuz."</p>

  <p class="block_5">Yavaşça, "Siz benim kim olduğumu bilmiyorsunuz, değil mi?" diye sordu.</p>

  <p class="block_5">"Şey, adınızı biliyorum."</p>

  <p class="block_5">"Cole asıl adım değil... Daha doğrusu annemin aile ismi bu... Bu adı daha sonra aldım."</p>

  <p class="block_5">"Sonra?"</p>

  <p class="block_5">"Benim asıl adım Litchfield."</p>

  <p class="block_5">Bir an durumu anlayamadım. İsim sadece bana tanıdık gelmişti. Sonra birdenbire hatırladım. "Matthew Litchfield."</p>

  <p class="block_5">Kadın başını salladı. "Olayı bildiğiniz anlaşılıyor. Demin bunu kastettim ben. Babam hasta bir adamdı. Zalim ve aksi bir insandı. Bizim normal bir hayat sürmemize razı olmazdı. Arkadaşlarımızı eve davet edemezdik. Para vermezdi. Sanki hapis gibiydik." Bir an durdu. Gözleri, o güzel gözleri daha irileşmişti. Şimdi koyu renk duruyordu. "Sonra ablam... ablam." Durakladı.</p>

  <p class="block_5">"Ama bilmiyorsunuz. Bilemezsiniz. Ablam Maggie. Bu inanılacak, anlaşılacak bir şey değil. Ablamın polise gidip teslim olduğunu, babamı öldürdüğünü itiraf ettiğini biliyorum. Ama buna hâlâ da inanamıyorum. Bana bu hiç de gerçek değilmiş gibi geliyor. Olay Maggie'nin dediği gibi olamaz. Olamazdı."</p>

  <p class="block_5">"Yani," diyerek durakladım. "Yani... bir çelişki mi vardı."</p>

  <p class="block_5">Çabucak sözümü kesti. "Hayır, hayır. Kastettiğim bu değil. Hayır, Maggie'nin kendisinde bir acayiplik vardı. Sanki kendinde değildi o. Maggie gitmiş yerine başkası gelmişti."</p>

  <p class="block_5">Dilimin ucuna kadar gelen sözleri yuttum. Henüz bir açıklama yapmanın zamanı değildi. Ona belki ilerde, "Haklısınız," diyebilirdim. "Suçlu Maggie değildi aslında."</p>

  <p class="block_5">Albay Luttrell bahçe yolunda gözüktüğü zaman saat altıya geliyordu sanırım. Yanında tüfeği vardı. Elindeki ölü birkaç yabani güvercini sallıyordu.</p>

  <p class="block_5">Ben seslenince irkildi. Bizi görünce de şaşırdı. "Merhaba! İkiniz orada ne yapıyorsunuz? O harap yer hiç de emin değildir. Parça parça dökülüyor. Herhalde tavan başınıza geçecek, Elizabeth, korkarım elbisen de kirlenecek."</p>

  <p class="block_5">"Yok, yok. Bay Hastings, elbisemi temiz tutmak uğruna mendilini feda etti."</p>

  <p class="block_5">Albay dalgın dalgın mırıldandı. "Öyle mi? O halde mesele yok." Orada durmuş dudağını çekiştiriyordu.</p>

  <p class="block_5">Ayağa kalkarak adamın yanına gittik. Bu akşam aklı başka yerlerdeydi. Kendisini toplamaya çalışarak, "Bu Allanın cezası yaban güvercinlerinin bir kısmını vurmaya çalışıyorum," dedi. "Çok zarar veriyorlar bunlar."</p>

  <p class="block_5">Ona, "Duyduğuma göre çok iyi bir nişancıymışsınız," dedim.</p>

  <p class="block_5">"Ha? Bunu kim söyledi size? Ah, Boyd-Carrington tabii. Bir zamanlar öyleydim. Bir zamanlar... Son günlerde eski ustalığım kalmadı. Yaş tabii."</p>

  <p class="block_5">"Gözleriniz bozuk olmasın?" diye sordum.</p>

  <p class="block_5">Bunu hemen reddetti. "Saçma. Gözlerim eskisi kadar iyi görüyor. Tabii kitap okurken gözlük takıyorum ama o başka. Uzağı hâlâ çok iyi görüyorum. Hoş bu da önemli değil ya..." Sözleri dalgın bir mırıltı halini aldı.</p>

  <p class="block_5">Miss Cole çevresine bakındı. "Ne güzel bir akşam."</p>

  <p class="block_5">Çok haklıydı. Güneş batı ufkuna doğru iniyor. Işıkları altınımsıydı şinv di. Bu yaldızlı ışınlar ağaçların koyu yeşilliğini daha belirli bir hale sokuyordu. Sakin ve sessiz bir akşamdı. İnsanın uzaklardaki tropik ülkelerde daima hatırladığı güzel bir İngiltere akşamı. Bunu onlara da tekrarladım.</p>

  <p class="block_5">Albay Luttrell heyecanla onayladı. "Evet, evet, ben de Hindistan'dayken böyle akşamları düşünürdüm. İnsan o zaman emekliye ayrılıp güzel bir eve yerleşmeyi çok istiyor."</p>

  <p class="block_5">Başımı salladım.</p>

  <p class="block_5">Luttrell sözlerine devam etti. "Evet, güzel bir eve yerleşmek..." Sesi değişmişti. "Memleketine dönmek. Ama hayal hiçbir zaman gerçeğe uymuyor. Hayır, hiçbir zaman."</p>

  <p class="block_5">Bu sözlerin özellikle onun bakımından çok doğru olduğunu düşündüm. Herhalde adam bir pansiyon işleteceğini, bunu para getirecek bir hale sokmaya çalışacağını, karısının durmadan dır dır ederek kendisini azarlayacağını düşünmemişti.</p>

  <p class="block_5">Ağır ağır eve doğru yürümeye başladık. Norton'la Boyd-Carrington verandada oturuyorlardı. Luttrell'le ben onlara katıldık. Miss Cole ise içeri girdi.</p>

  <p class="block_5">Birkaç dakika konuştuk. Albay Luttrell'in keyfi biraz yerine gelmiş gibiydi. Bir iki şaka yaptı. Her zamankinden daha az dalgın ve neşeliydi.</p>

  <p class="block_5">Norton, "Bugün hava bayağı sıcaktı," dedi. "Çok susadım."</p>

  <p class="block_5">"Bir içki için... Bunu ben ikram edeyim size. Ne dersiniz?" Luttrell'in sesi neşeli ve heyecanlıydı.</p>

  <p class="block_5">Ona teşekkür ettik. İçkileri içecektik. Adam ayağa kalkarak içeri girdi.</p>

  <p class="block_5">Verandada, tam yemek odasının camlı kapılarının önünde oturuyorduk. Kapılar da açıktı.</p>

  <p class="block_5">Luttrell'in içerde bir dolabı açtığını duyduk. Bunu tirbişonun gıcırtısı ve çıkan mantarın patlamaya benzeyen gürültüsü izledi.</p>

  <p class="block_5">Sonra Bayan Luttrell'in sert ve tiz sesini işittik. Kadın, kocasıyla konuştuğu için o yapmacıklı, sevimli tavırlarını bir tarafa bırakmıştı. "Ne yapıyorsun, George?"</p>

  <p class="block_5">Adamcağız hafifçe mırıldandı. Biz sadece bir iki kelimeyi duyabildik. "Dışardaki çocuklar... İçki..."</p>

  <p class="block_5">O sert, insanın sinirlerine dokunan ses büsbütün cırlaklaştı. "Öyle bir şey yapmana razı olacak değilim, George. Şuna da bak sen! Herkese içki ikram edersen pansiyonu para getirecek bir hale nasıl sokarız? Burada içilen her içkinin bedeli ödenecek! Sen işten anlamıyorsun ama ben anlıyorum. Sanki çocukmuşsun gibi senin de peşinde dolaşmam gerek. Evet, tıpkı bir çocukmuşsun gibi. Öyle kafasızsın ki. Ver şu şişeyi bana. Ver diyorum!"</p>

  <p class="block_5">Luttrell yine alçak sesle, üzüntülü üzüntülü itiraza çalıştı.</p>

  <p class="block_5">Bayan Luttrell hırçın hırçın cevap verdi. "İster ayıplasınlar, ister ayıplamasınlar. O şişe tekrar dolaba konulacak! Ve ben de o dolabı kilitleyeceğim!"</p>

  <p class="block_5">Gerçekten bir anahtarın kilitte döndüğünü duyduk.</p>

  <p class="block_5">"İşte! Bu da oldu!"</p>

  <p class="block_5">Bu sefer Luttrell'in sözlerini daha iyi işittik. "Çok ileri gidiyorsun, Daisy. Artık katlanacak değilim."</p>

  <p class="block_5">"Sen mi katlanamayacaksın? Kim oluyorsun sen bakayım? Bu evi kim idare ediyor? Ben! Bunu sakın unutayım deme."</p>

  <p class="block_5">Perdeler hafifçe hışırdadı. Bayan Luttrell'in öfkeyle odadan çıktığı anlaşılıyordu.</p>

  <p class="block_5">George Luttrell ancak birkaç dakika sonra yanımıza gelebildi. O birkaç dakika içersinde sanki daha yaşlanmış ve bitkinleşmişti.</p>

  <p class="block_5">Adam acayip, ifadesiz bir sesle, "Affedersiniz, çocuklar," dedi. "Korkarım viski bitmiş."</p>

  <p class="block_5">Muhakkak ki o konuşmayı ister istemez duymuş olduğumuzun farkındaydı. Bunu sezmeseydi bile halimizden tavrımızdan çok geçmeden durumu anlardı. Hepimiz de fena halde sıkılmıştık. Norton adeta kendisini kaybetmişti. Önce telaşla canının içki içmek istemediğini söyledi. "Zaten yemek zamanı yakın," dedi. "Öyle değil mi?" Sonra konuyu değiştirmeye çalışarak, ilgisiz birtakım laflar etti. Gerçekten kötü bir andı bu. Ben felce uğramış gibiydim. Belki içimizden Boyd-Carrington, durumu idare edebilirdi. Ama o da Norton'un saçmalıklarından konuşma fırsatı bulamıyordu.</p>

  <p class="block_5">Gözucuyla Bayan Luttrell'in bahçe yollarının birinden öfkeyle ilerlediğini gördüm. Kadın, bahçe makasını ve çapayı almıştı. Gerçekten becerikli bir insandı. Ama o sırada kendisine karşı hiç de dostça duygular beslemiyordum. Bir insanın bir diğerinin gururunu kırmaya hiç hakkı yoktu.</p>

  <p class="block_5">Norton hâlâ telaşla konuşup duruyordu. Yaban güvercinlerinden biri elindeydi. Önce ilkokulda vurulmuş bir tavşan gördüğü zaman midesinin bulandığını ve bu yüzden öğrencilerin kendisiyle alay ettiklerini açıkladı. Sonra kekliklere geçti. İskoçya'da av sırasında olan bir kazayla ilgili yersiz ve anlamsız bir hikâye anlattı. Kazada avcılardan biri vurulmuştu. Ondan sonra av sırasında olan kazalardan söz ettik.</p>

  <p class="block_5">Nihayet Boyd-Carrington hafifçe öksürdü. "Bir keresinde emirerimin başından pek gülünç bir olay geçtiydi. İrlandalıydı. İzinli çıktığı zaman memleketine gitti. Geri döndüğü zaman ona güzel bir tatil geçirip geçirmediğini sordum."</p>

  <p class="block_5">"Ah, evet, ekselans," dedi. "Hayatımda bundan daha güzel bir tatil geçirmedim."</p>

  <p class="block_5">Heyecanı beni şaşırtmıştı. "Buna sevindim..."</p>

  <p class="block_5">"Ah, evet, harikulade bir tatildi bu. Kardeşimi vurdum."</p>

  <p class="block_5">"Ne," diye bağırdım. "Kardeşini mi vurdun?"</p>

  <p class="block_5">"Evet, efendim. Bunu yıllardan beri istiyordum. Dublin'de dama çıkmıştım. Bir de baktım kardeşim sokaktan geçmiyor mu? Tüfek ise elimdeydi zaten. Kendimi övmek gibi olacak ama, fevkalade ateş ettim. Kuş gibi avladım onu. O anı hiçbir zaman unutmayacağım."</p>

  <p class="block_5">Boyd-Carrington, hikâye anlatmasını iyi biliyor, uygun yerlerde mübalağalı bir tavırla duruyordu. Hepimiz de güldük. Biraz rahatlamıştık.</p>

  <p class="block_5">Sonra Boyd-Carrington ayağa kalktı. Yemekten önce banyo yapmak istediğini söyleyerek uzaklaştı.</p>

  <p class="block_5">Norton heyecanla, "Ne fevkalade bir insan o!" dedi. Böylece hepimizin hislerini de açıklamış oluyordu.</p>

  <p class="block_5">Ben başımı salladım.</p>

  <p class="block_5">Luttrell de, "Evet, evet," diye yanıtladı. "Çok iyidir gerçekten."</p>

  <p class="block_5">Norton mırıldandı. "Anladığıma göre her gittiği yerde başarıya erişmiş. İlgilendiği her konuda başarılı olmuş. Aklı başında bir adam. Ne istediğini de biliyor. Aslında hareketli, enerjik bir tip. Gerçekten başarılı bir insan."</p>

  <p class="block_5">Luttrell ağır ağır, "Bazı erkekler böyledir," dedi. "El attıkları her konuda başarılı olurlar. Hiçbir zaman hata yapmazlar. Bazı insanlar... çok şanslı oluyorlar."</p>

  <p class="block_5">Norton çabucak başını salladı. "Hayır, hayır, efendim. Bunun şansla bir ilgisi yok." Anlamlı anlamlı ekledi. "Bu yıldızlarımızda değil, sevgili Brutus, kendi içimizdedir."</p>

  <p class="block_5">Luttrell mırıldandı. "Belki de siz haklısınız."</p>

  <p class="block_5">Ben hemen atıldım. "Herhalde... Knatton malikânesi ona kaldığı için gerçekten çok şanslı. Ne şahane bir yer orası! Ama adamın evlenmesi çok iyi olur. O koskoca evde kendisini çok yalnız hisseder."</p>

  <p class="block_5">Norton, "Evlenip malikâneye mi yerleşecek?" dedi. "Peki, ya karısı çaçaronun biriyse? Dırdıra başlarsa..."</p>

  <p class="block_5">Büyük aksilikti bu. Herkes böyle bir laf söyleyebilirdi. Ama bu şartlar altında pek acayip kaçmıştı. Norton daha bu sözler ağzından çıkarken durumu sezdi. Bunları geri almaya çalıştı. Tereddüt etti, kekeledi. Sonra da beceriksizce bir tavırla durakladı. Tabii bu durumu daha da kötü bir hale soktu.</p>

  <p class="block_5">Sonra ikimiz birden konuşmaya başladık. Ben akşamla ilgili budalaca bir laf söyledim. Norton ise yemekten sonra briç oynamamazı teklif etti.</p>

  <p class="block_5">Albay Luttrell ikimize de aldırmadı. Acayip, ifadesiz bir sesle, "Hayır," dedi. "Karısı Boyd-Carrington'u ezemez. O, karısına boyun eğecek bir adam değil. Boyd-Carrington, tam bir erkek. Tam bir erkek o."</p>

  <p class="block_5">Çok sıkıntılı bir andı. Norton yine briçten söz ederek saçmalamaya başladı. Tam o sırada iri bir yaban güvercini başımızın üzerinden uçtu. Ve yakınındaki bir ağacın dalına kondu.</p>

  <p class="block_5">Luttrell tüfeğini aldı. "İşte o muzır yaratıklardan biri daha."</p>

  <p class="block_5">Fakat adam daha nişan almadan kuş uçarak ağaçların arasına daldı. Artık onu vurmak olanaksızdı.</p>

  <p class="block_5">Fakat aynı anda LuttrelPin bakışları ilerdeki bayıra kaydı. Orada bir şeyler kımıldıyordu. Adam, "Allah kahretsin!" diye homurdandı. "Bir tavşan gitmiş meyve fidanlarından birinin kabuğunu kemiriyor. Halbuki oraya tel de çektim."</p>

  <p class="block_5">Tüfeğini kaldırarak ateş etti.</p>

  <p class="block_5">Bunu müthiş bir kadın çığlığı izledi. Sonra feryat korkunç, gargaraya benzeyen bir gürültüyle sona erdi.</p>

  <p class="block_5">Tüfek Luttrell'in elinden düştü. Adamın bütün vücudu gevşemişti. Elini ağzına götürdü. "AllahımL. Daisy bu!"</p>

  <p class="block_5">Ben çim alandan koşmaya başlamıştım bile. Norton da peşimdeydî.</p>

  <p class="block_5">Yamaca erişerek yere diz çöktüm. Gerçekten yaralanan Bayan Lutrell’di. Kadın diz çökmüş, küçük meyve fidanlarından birini yere çaktığı bir kazığa bağlamaya çalışırken olmuştu kaza. Oradaki otlar bir hayli yüksekti. LuttreH'in kadını görmediğini, sadece otların dalgalandığını fark ettiğini anladım. Işık da iyice azalmıştı.</p>

  <p class="block_5">Daisy Luttrell omzundan vurulmuştu'Yarasından kanlar fışkırıyordu.</p>

  <p class="block_5">Yarayı incelemek için eğildim. Sonra başımı kaldırarak Norton'a baktım. Adam bir ağaca dayanmıştı. Yüzü yeşildi adeta.</p>

  <p class="block_5">Özür diler gibi, "Kan görmeye dayanamam..." diye mırıldandı.</p>

  <p class="block_5">Sert sert, "Hemen Franklin'i bulun," dedim. "Ya da hemşireyi."</p>

  <p class="block_5">Başını sallayarak koştu.</p>

  <p class="block_5">İlk gelen Hemşire Craven oldu. İnanılmayacak kadar kısa bir süre sonra yanımızda belirdi kadın. Hemen kanı durdurmak için uğraşmaya başladı. Ardından Franklin koşarak geldi. Hemşireyle Bayan LuttrelPi eve taşıyarak, yatırdılar. Franklin yarayı temizleyerek sardı. Sonra da kadının kendi doktorunu çağırdı. Hemşire Craven, Daisy LuttreH'in başında oturuyordu.</p>

  <p class="block_5">Franklin telefonu kaparken ona yaklaştım. "Bayan Luttrell nasıl?"</p>

  <p class="block_5">"Kendisine gelecek. Neyseki kurşun tehlikeli sayılacak bir yere gelmemiş. Kaza nasıl oldu?"</p>

  <p class="block_5">Anlattım.</p>

  <p class="block_5">Doktor, "Anlıyorum..." dedi. "İhtiyar nerede? Herhalde çok sarsıldı. Belki de karısından çok onun doktora ihtiyacı var. Adamın kalbinin pek sağlıklı olduğunu da sanmıyorum."</p>

  <p class="block_5">Albay Luttrell'i sigara odasında bulduk. Dudaklarının etrafı mosmordu. Gayet şaşkın bir hali vardı. Titrek bir sesle, "Daisy?" diye mırıldandı. "O... o... nasıl?"</p>

  <p class="block_5">Franklin çabucak, "Bayan Luttrell iyileşecek," diye cevap verdi. "Hiç endişelenmeyin."</p>

  <p class="block_5">"Bir... tavşanın... ağacın kabuğunu... kemirdiğini sandım... Nasıl yaptım bu hatayı bilmem?... Işık gözlerimi aldı..."</p>

  <p class="block_5">Franklin neşeyle, "Böyle kazalar olur," dedi. "Ben de bir iki defa böyle vakalarla karşılaştım. Buraya bakın... Size ilaç vereyim. Böylece kendinize gelirsiniz. Pek iyi olduğunu sanmıyor</p>

  <p class="block_5">"Ben iyiyim. Daisy'nin... Daisy'nin yanına girebilir miyim."</p>

  <p class="block_5">"Hemen olmaz. Hemşire Craven onun yanında. Ama endişelenmeyin. Bayan LuttrelPin durumu tehlikeli değil. Dr. Oliver biraz : gelecek. Onun da size aynı şeyi söyleyeceğinden eminim."</p>

  <p class="block_5">İkisini bas başa bırakarak dışarı çıktım 3üneş batıyordu. Judith'le Allerton bahçe" yolundan bana doğru gelmekteydiler. Adam, kızıma doğru eğilmişti. İkisi de gülüyorlardı.</p>

  <p class="block_5">Deminki felaketten sonra onların bu hali beni fena halde öfkelendirdi. Sert bir sesle Judith'e bağırdım. Kızım hayretle başını kaldırdı. Onlara bir iki kelimeyle olanları anlattım.</p>

  <p class="block_5">Kızım, "Ne acayip bir olay," diye fikrini açıkladı.</p>

  <p class="block_5">Ben, "Aslında üzülmesi gerekti," diye düşündüm. "Ama aldırmadı bile."</p>

  <p class="block_5">Allerton'un tavırları ise ancak 'rezalet' diye tanımlanabilirdi. Adam, bu olayı bir şaka gibi alıyordu.</p>

  <p class="block_5">"O ihtiyar cadıya iyi olmuş," diye mırıldandı. "Acaba kocası bilerek mi yaptı bunu?"</p>

  <p class="block_5">Öfkeyle, "Ne münasebet," dedim. "Bir kaza bu."</p>

  <p class="block_5">"Evet ama ben o kazaları bilirim. Bazen çok işe yararlar. Açıkçası eğer ihtiyar, karısını vurduysa, onu saygıyla selamlarım."</p>

  <p class="block_5">Hiddetle, "Öyle bir şey yok," diye homurdandım.</p>

  <p class="block_5">"O kadar emin olmayın. İki ahbabım karılarını vurdulardı. Biri tabancasını temizliyordu. Diğeriyse, kadına doğrudan doğruya ateş etti. Sonra da, 'Şaka yapıyordum,' dedi. İkisi de cezaya çarptırılmadan yakalarını sıyırdılar. Böylece başlarındaki belalardan da kurtulmuş oldular bence."</p>

  <p class="block_5">Soğuk soğuk, "Albay Luttrell öyle bir adam değildir," dedim.</p>

  <p class="block_5">Allerton ısrarla sordu. "Ama adam böylece kurtulup rahatladı, değil mi? Kazadan biraz önce kavga mı etmişlerdi yoksa."</p>

  <p class="block_5">Hiddetle döndüm. Aynı zamanoa endişemi gizlemeye de çalışıyordum. Allerton gerçeğe fazla yaklaşmıştı. Ben de ilk defa şüpheye kapılmaya başlıyordum.</p>

  <p class="block_5">Boyd-Carrington'la karşılaşmam da durumu düzeltmedi. Adam, dolaşa dolaşa küçük gölün kenarına inmiş olduğunu söyledi. Ona kazadan söz edince de hemen, "Hastings," dedi. "Luttrell karısını öldürmeyi düşünmüyordu, değil mi?"</p>

  <p class="block_5">"Aman, ne diyorsunuz?"</p>

  <p class="block_5">"Affedersiniz, affedersiniz. Böyle söylememeliydim. Ama, sadece bir an insan... yani... Daisy Luttrell de adamı çileden çıkarıyor."</p>

  <p class="block_5">İkimiz de bir süre sustuk. İstemememize rağmen tanık olduğumuz o sahneyi düşünüyorduk.</p>

  <p class="block_5">Üzgün ve kaygılı bir halde yukarıya çıkarak, Poirot'nun kapısına vurdum.</p>

  <p class="block_5">Arkadaşım Curtiss'den olanları öğrenmişti bile. Ama heyecanla bütün ayrıntıyı duymayı istiyordu. Styles'a geleliden bu yana Poirot'ya günlük karşılaşmaları ve konuşmaları uzun uzun anlatmayı âdet edinmiştim. Böylece sevgili arkadaşımın kendisini herkesten uzak hissetmesini engellediğimi düşünüyordum. Poirot bu şekilde Styles'da olan her şeye katılmış sayıyordu kendini. Hafızam iyidir ve her şeyi ayrıntılarıyla da hatırlarım. Konuşmaları kelimesi kelimesine yinelemek de benim için kolaydır.</p>

  <p class="block_5">Poirot beni büyük bir dikkatle dinledi. Şimdi kafama yerleşen o korkunç fikri çabucak kovacağımı umuyordum. Fakat arkadaşım daha bana ne düşündüğümü söylemeden kapıya usulcu vuruldu.</p>

  <p class="block_5">Gelen Hemşire Craven'di. Kadın bizi rahatsız ettiği için özür diledi. "Affedersiniz... Fakat ben doktorun burada olduğunu sanıyordum. Bayan Luttrell kendisine geldi. Şimdi kocası için endişelenip duruyor.</p>

  <p class="block_5">Onu görmek istiyor. Albay Luttrell'in nerede olduğunu biliyor musunuz, Bay Hastings? Hastamı yalnız bırakmak istemiyorum."</p>

  <p class="block_5">Gidip albayı arayacağı söyledim. Poirot takdirle başını sallarken Hemşire Craven de bana hararetle teşekkür etti.</p>

  <p class="block_5">Albay Luttrell'i pek de kullanılmayan sabah odasında buldum. Pencerenin önünde durmuş dışarıya bakıyordu."</p>

  <p class="block_5">Ben içeri girerken çabucak döndü. Bakışlarıyla bir soru sorar gibiydi. Bana yüzünde korku dolu bir ifade varmış gibi de geldi.</p>

  <p class="block_5">"Karınız kendisine geldi. Sizi istiyor."</p>

  <p class="block_5">"Ah..." Adamın yüzüne renk geldi birdenbire. Ancak o zaman çehresinin ne kadar bembeyaz kesilmiş olduğunu anladım. Luttrell, çok yaşlı bir adam gibi ağır ağır, kekeleye kekeleye, "...O... o... beni mi istiyor?" diye sordu. "Hemen... hemen... geliyorum."</p>

  <p class="block_5">Ayaklarını sürüyerek kapıya doğru giderken sendeliyordu. Hemen onun yardımına koştum. Merdivenlerden çıkarken iyice bana yaslandı. Zorlukla soluk alıyordu. Franklin'in de tahmin ettiği gibi şok onu çok sarsmıştı.</p>

  <p class="block_5">Hastanın oda kapısına geldik. Ben usulca kapıya vurdum. Hemşire Craven'in ciddi, sakin sesi duyuldu. "Giriniz."</p>

  <p class="block_5">Luttrell hâlâ bana yaslanıyordu. Onu adeta taşıyarak odaya soktum. Yatağın önüne bir paravana konulmuştu. Bunun yanından geçtik.</p>

  <p class="block_5">Bayan Luttrell'in çok hastaymış gibi bir hali vardı. Yüzü bembeyazdı. Gözlerini kapatmıştı. Biz paravanın arkasına geçerken o da gözlerini açtı.</p>

  <p class="block_5">Soluk soluğa, "George..." dedi. Sesi zorlukla duyuluyordu. "George."</p>

  <p class="block_5">"Daisy... Yavrum..."</p>

  <p class="block_5">Kadının bir kolu sarılmış ve askıya alınmıştı. Bayan Luttrell diğer elini şaşkın şaşkın kocasına doğru uzattı. Adam bir adım attı. Karısının zayıf elini avuçlarının arasına aldı. Tekrar, "Daisy..." diye mırıldandı. Sonra da boğuk bir sesle ekledi. "Çok şükür... Durumun tehlikeli değil..."</p>

  <p class="block_5">Ben ona bakıyordum. Gözleri dolmuştu. Bakışlarında büyük bir sevgi ve kaygı vardı. O zaman marazi şüphelerimizden dolayı fena halde utandım.</p>

  <p class="block_5">Usulca odadan çıktım... Kaza süsü verilen cinayet ha? LuttrelPin karısının ölmemiş olduğuna gerçekten canı yürekten sevindiği o kadar belliydi ki. Anlatamayacağım kadar rahatlamıştım.</p>

  <p class="block_5">Koridordan ilerlerken gongun sesi irkilmeme neden oldu. Zamanın geçtiğini fark etmemiştim. Kaza her şeyi altüst etmemişti. Sadece aşçı her zamanki gibi işine devam etmiş ve saatinde akşam yemeğini hazırlamıştı.</p>

  <p class="block_5">Çoğumuz yemek için giyinmemiştik. Albay Luttrell de gözükmedi. Ama uçuk pembe elbisesiyle pek hoş olan Barbara Franklin aşağıya inmişti. Hem sağlığı, hem keyfi yerindeydi. Fakat Franklin bana sıkıntılı ve dalgınmış gibi geldi.</p>

  <p class="block_5">Yemekten sonra Allerton'la Judith birlikte bahçeye çıktılar. Buna fena halde sinirlendim tabii. Bir süre orada oturarak tropikal hastalıklardan söz eden Franklin'le Norton'u dinledim. Norton, anlayışlı, meraklı bir dinleyiciydi. Belki bu konuda fazla bilgisi yoktu ama Franklin'i dikkatle dinliyordu.</p>

  <p class="block_5">Bayan Franklin'le Boyd-Carrington da odanın diğer tarafında sohbete dalmışlardı. Adam kadına perdelik kumaşlardan ya da kretonlardan örnekler gösteriyordu.</p>

  <p class="block_5">Elizabeth Cole elindeki kitaba dalmış gibiydi. Bana kadın benim yanımda sıkılıyor ve biraz da utanç duyuyormuş gibi geldi. Belki de bunun nedeni o akşamki itiraflarıydı. Bunu da normal karşılamak gerekti. Ama bu duruma üzülüyordum. Kadının bana açıldığına pişman olmadığını da ummaktaydım. Miss Cole'a sırrına saygı göstereceğimi ve bunu kimseye söylemeyeceğimi iyice anlatmak istiyordum. Ama o, bana fırsat vermedi.</p>

  <p class="block_5">Bir süre sonra yukarıya, Poirot'nun yanına çıktım.</p>

  <p class="block_5">Albay Luttrell de oradaydı. Yıkılmış olan küçük elektrik lambasının meydana getirdiği ışıktan gölcüğün içinde oturuyordu.</p>

  <p class="block_5">O konuşuyor, Poirot da dinliyordu. Bana Luttrell aslında yüksek sesle düşünüyormuş gibi geldi.</p>

  <p class="block_5">"O anı çok iyi hatırlıyorum... Evet, avcılar balosunda oldu bu. Beyazlar giymişti... Tuvaleti, tül denilen kumaştandı sanırım. Etrafında bir bulut gibi duruyordu. O kadar da güzeldi ki. Onu görür görmez yıldırımla vurulmuş gibi oldum. Kendi kendime, "İşte bu kızla evleneceğim," dedim. Ve bunu da başardım. Çok da şirindi. Küstahtı ayrıca. İnsana hemen cevap veriverir, lafın altında hiç kalmazdı. Luttrell hafifçe güldü.</p>

  <p class="block_5">O sahneyi görür gibi oldum. Daisy LuttrelPi genç ve güzel yüzü, küstah tavırlarıyla hayal edebiliyordum. Hazır cevaptı ol. Ve bu da kendisini şirinleştiriyordu. Ama bazen böyle hazır cevap kızlar yıllar geçtikçe sivri dilli oluyorlardı.</p>

  <p class="block_5">Ama Albay Luttrell bu gece ilk gerçek aşkı olan o güzel genç kızı düşünüyordu... Daisy'sini.</p>

  <p class="block_5">Birkaç saat önce söylemiş olduğumuz sözleri hatırlayarak yeniden utandım.</p>

  <p class="block_5">Tabii Albay Luttrell, yatmaya gidince de, hemen her şeyi Poirot'ya anlatıverdim.</p>

  <p class="block_5">Arkadaşım beni sessizce dinledi. Yüzündeki ifadeden bir şey anlayamadım. "Demek böyle düşündün, Hastings? Adamın bilerek ateş ettiğini?"</p>

  <p class="block_5">"Evet. Şimdi çok utanıyorum..."</p>

  <p class="block_5">Poirot, o andaki duygularımın önemli olmadığını belirtmek ister gibi elini salladı. "Bu durup dururken senin aklına mı geldi. Yoksa bunu başka biri mi söyledi?"</p>

  <p class="block_5">Öfkeyle, "Allerton buna benzer bir şeyler geveledi," dedim. "Ama ondan da böyle bir şey beklenir tabii."</p>

  <p class="block_5">"Başka?"</p>

  <p class="block_5">"Boyd-Carrington da aynı şeyi söyledi."</p>

  <p class="block_5">"Ah! Boyd-Carrington."</p>

  <p class="block_5">"Neticede o görmüş geçirmiş bir adam. Bu konularda da deneyimi var."</p>

  <p class="block_5">"Ah, tabii, tabii. Ama o olayı görmedi, değil mi?"</p>

  <p class="block_5">"Hayır, Boyd-Carrington dolaşmaya çıkmıştı sanırım. Yemek için giyinmeden önce biraz yürüyüş yapıyor."</p>

  <p class="block_5">"Anlıyorum..."</p>

  <p class="block_5">Kuşkuyla, "Ben aslında o varsayıma pek inanmış değilim," diye mırıldandım. "Sadece..."</p>

  <p class="block_5">Poirot sözümü kesti. "Kuşkuların yüzünden bu kadar pişmanlık duymamalısın, Hastings. Bu şartlar altında herkesin aklına böyle şeyler gelebilirdi. Evet, çok normal bu."</p>

  <p class="block_5">Poirot'nun halinde anlayamadığım bir şeyler vardı. Bir ciddilik ya da resmiyet. Gözlerinde acayip bir ifadeyle beni süzüyordu.</p>

  <p class="block_5">Ağır ağır, "Belki," dedim. "Fakat adamın karısına ne kadar bağlı olduğunu görünce..."</p>

  <p class="block_5">Poirot başını salladı. "Tabii. Durum çoğunlukla böyledir. Bunu unutma. O kavgaların, anlaşmazlıkların, günlük hayatın aşikâr düşmanlıklarının altında gerçek, derin bir sevgi gizli olabilir."</p>

  <p class="block_5">Ben de aynı kanıdaydım. Kocası yatağın üzerine eğildiği zaman ufak tefek Bayan LuttrelPin gözlerinde beliren sevgi ve şefkat dolu ifadeyi hatırlıyordum. O huysuzluğu, sabırsızlığı kalmamıştı. Dili de eskisi gibi zehir saçmıyordu.</p>

  <p class="block_5">Yatmaya giderken, evlilik hayatı, diye düşünüyordum. Pek acayip bir şey...</p>

  <p class="block_5">Poirot'nun tavırlarındaki gariplik beni hâlâ kaygılandırıyordu. Arkadaşım tuhaf bir şekilde adeta tetikte bekliyormuş gibi oturuyordu. Sanki benim bir şeyi fark etmemi istiyordu. Ama neyi?</p>

  <p class="block_5">Tam yatağa girerken durumu anladım. Sanki bir şimşek çaktı kafamda.</p>

  <p class="block_5">"Bayan Luttrell ölseydi, bu olay da diğer vakalara benzeyecekti. Görünüşte kadını Luttrell öldürmüş olacaktı. Bu bir kaza sayılacaktı. Ama yine de hiç kimse bunun gerçekten bir kaza olup olmadığını kesinlikle bilemeyecekti. Ya da adamın bilerek, isteyerek ateş edip etmediğini. Olayın cinayet olduğunu gösterecek bir delil bulunamayacaktı. Ama adamdan yine de kuşku edeceklerdi."</p>

  <p class="block_5">Gelgelelim bu... bu...</p>

  <p class="block_5">Bu ne anlama geliyordu?</p>

  <p class="block_5">Olayı mantık açısından ele aldığımız takdirde şöyle düşünmek gerekti. "Bayan Luttrell'i kocası değil, X vurdu."</p>

  <p class="block_5">Ama bu da olanaksızdı. Belli bir şeydi bu. Ben bütün olayı görmüştüm. Tetiği çeken Luttrell'di. Başka ateş eden olmamıştı.</p>

  <p class="block_5">"Ama tabii... Hayır, hayır, olamaz bu... Hayır, belki de imkânsız değil... Yalnızca... biraz zor... Diyelim ki biri tetikte bekledi... Albay Luttrell tam bir tavşana ateş ettiği sırada bu kimse de elindeki silahın tetiğini çekti. Ve Bayan Luttrell'i vurdu. O zaman bir tek silah sesi duyulurdu. Veya... hafif bir gecikme olsa bile, bu yankıya verilirdi... Evet, şimdi düşünüyorum da... Silah sesj yankı yaptı sanırım...</p>

  <p class="block_5">"Fakat, hayır, saçma bu. Neticede bir kurşunun hangi silahtan atıldığı kolaylıkla tespit ediliyor artık. Kurşunun üstündeki işaretlerin silahın namlusundakilere uyması gerek."</p>

  <p class="block_5">Sonra bir şeyi hatırladım. "Bu incelemeler de ancak polis hangi silahla ateş edildiğini kesinlikle tespit etmek istediği zaman yapılıyor. Bu olayda öyle fazla bir soruşturma yapılmayacaktı. Çünkü Albay Luttrell de, diğerleri gibi, o öldürücü kurşunu kendisinin attığına inanacaktı. Bunu itiraf edecek ve bu sözleri hemen kabul edilecekti. Silahla test filan yapılmayacaktı. Yalnızca adamın kazara mı yoksa karısını öldürmek niyetiyle mi ateş ettiğini öğrenmek isteyeceklerdi. Ve tabii bu mesele de hiçbir zaman kesinlikle halledilemeyecekti."</p>

  <p class="block_5">"Bu yüzden bu olay da diğer vakalardan farksız. Cinayet işlediğini anımsamayan, 'Ama herhalde katil benim,' diyen Riggs... Çıldıran ve işlemediği bir cinayet yüzünden polise teslim olan Maggie Litchfield..."</p>

  <p class="block_5">"Evet; bu durum da onlarınkine uyuyor."</p>

  <p class="block_5">Artık Poirot'nun tavırlarının ne anlama geldiğini biliyordum. Arkadaşım bu durumu anlamamı bekliyordu...</p>
</body>
</html>
