<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>aile_ici_egitim-8.html</title>
    <meta http-equiv="Content-Type" content="text/html; charset=utf-8"/>
  <link href="../stylesheet.css" rel="stylesheet" type="text/css"/>
<link href="../page_styles.css" rel="stylesheet" type="text/css"/>
</head>
  <body class="calibre">
		<div id="aile_ici_egitim-8.html" xml:lang="tr-TR" class="calibre1">
			<div class="calibre1">
				<p class="x0-perde-e"/>
				<p class="x1-baslik-e" id="toc_marker-6"><span class="bolumler-e">2. BÖLÜM <br class="calibre1"/></span>TERBİYEDEN SORUMLU <br class="calibre2"/>OLANLAR</p>
				<p class="x2-baslik-e" id="toc_marker-6-1">Temhîd</p>
				<p class="kisaltmalar"><span class="char-style-override">Ç</span>ocuklar, mükellef olmadıkları için, Kur’ân-ı Kerim hiçbir meselede onlara hitapta bulunmaz. Onlarla ilgili meselelerde muhataplar “mükellef” olanlardır. Yani anneler, babalar veya cemiyetten sorumlu olanlardır. Şu âyet bunlardan biri: “Ey iman edenler (…) sizden olup da henüz büluğ çağına girmemiş (küçük)ler, şu üç vakitte… (odanıza girecek olurlarsa) izin istesinler…” <span class="ayet-kaynaklari-e" xml:lang="tr-TR">(Nur, 4/58-59)</span>. Keza az yukarıda genişçe kaydettiğimiz üzere, Hz. Lokmân’dan haber verme üslûbuyla, çocuklara öğretilmesi gereken hususlara dikkat çekilmiştir: “Lokmân oğluna öğüt vererek: ‘Ey oğulcuğum! Allah’a şirk koşma, şirk koşmak büyük zulümdür.’ demişti...” <span class="ayet-kaynaklari-e" xml:lang="tr-TR">(Lokman, 31/13)</span>.</p>
				<p class="a--paragraf-e">Çocukların terbiyeleri meselesinde muhatap, mükellef olan müminlerdir: “Ey iman edenler! Nefislerinizi ve ailenizi, yakıtı insanlar ve taşlar olan cehennem ateşinden koruyun!” <span class="ayet-kaynaklari-e" xml:lang="tr-TR">(Tahrîm, 66/6)</span>.</p>
				<p class="a--paragraf-e">Bu âyette velayet itibariyle muhatap, normal şartlarda babalardır. Babanın olmaması durumunda veya olup da güçsüzlük ve liyakatsizlik gibi hâllerin söz konusu olduğu durumlarda ise dede, kadı (hâkim) gibi kimselerdir. İslam diyarında sahipsiz, velisiz bulunan, yani korunmasından ve eğitiminin verilmesinden sorumlu olan kimse bulunmayan çocuk yoktur. Sokağa veya cami ve kilise köşesine bırakılmış, kırda dağda bulunmuş, harp, zelzele, sel gibi felaketlerde bütün yakınlarını kaybetmiş çocukların dahi bir velisi olacaktır, çünkü Hz. Peygamber: “Sultan, velisi olmayanların velisidir.” düsturunu koymuştur.<span class="footnote-e" xml:lang="tr-TR"><a href="#footnote-288-50" id="footnote-288-50-backlink">50</a></span> Kız çocukları için ise, velayet yetkisi, büluğa kadar anneye aittir; çünkü o, kadınlık terbiyesini, babadan değil, anneden alacaktır.</p>
				<p class="a--paragraf-e">Şunu öncelikle belirtelim ki çocuğun icra planında ve terbiyesinde yetkiler, doğumdan istiğna yaşına (yani yeme, içme, giyme ve hatta taharetlenme gibi işleri kendi kendine yapabilme yaşına) kadar anneye; annenin olmadığı durumlarda, öncelik anne tarafından olmak üzere (anneanne, babaanne, teyze, hala gibi) bir kadına aittir. Çünkü Allah, kadınları çocuğun en ziyade muhtaç olduğu şeyle yani “şefkat”le mücehhez yaratmıştır. Şefkatte erkekler kadınlara yetişemezler. </p>
				<p class="x2-baslik-e" id="toc_marker-6-2">Çocuk Eğitiminde Muhatap ve Sorumlu Anne-Babadır</p>
				<p class="a--paragraf-e">Allah Teâlâ, Kur’ân-ı Kerim’in pek çok âyetinde çocuk eğitimiyle ilgili meselelere yer vermiştir. Bu mevzuyu, Kur’ân’da Çocuk adlı çalışmamızda oldukça teferruatlı olarak tahlil ettik. Burada teferruata girmeden şunu belirtmek isteriz ki, Cenab-ı Hakk’ın: “Ey iman edenler!… Mallarınız ve evlatlarınız sizin için bir fitnedir…” <span class="ayet-kaynaklari-e" xml:lang="tr-TR">(Teğâbün, 64/14-15)</span> uyarısında ifade edilen hakikati, âlimler, aile efradına karşı olan sorumluluğumuz olarak anlamıştır. Resûlullah da: “Kişinin fitnesi hanımında, malında, evlatlarında ve komşusundadır…” buyurmuştur.<span class="footnote-e" xml:lang="tr-TR"><a href="#footnote-288-51" id="footnote-288-51-backlink">51</a></span> Âyet ve hadislerde geçen “fitne” kelimesinden maksat, “imtihan”dır.<span class="footnote-e" xml:lang="tr-TR"><a href="#footnote-288-52" id="footnote-288-52-backlink">52</a></span> Aile reisleri, aile fertlerine karşı terbiyevî yükümlülüklerini hakkıyla yerine getirip getirmemekle imtihan olunuyorlar. Yerine getirmedikleri takdirde, sorumlu oldukları fertler, ahirette bir düşman gibi yakasına yapışıp onu Allah’a şikâyet edeceklerdir.<span class="footnote-e" xml:lang="tr-TR"><a href="#footnote-288-53" id="footnote-288-53-backlink">53</a></span></p>
				<p class="a--paragraf-e">Tekrar belirtmede fayda var: Az yukarıda kaydettiğimiz âyetin evvelindeki âyet ise, “Ey iman edenler! Zevceleriniz ve evlatlarınızdan bir kısmı size düşmandır, o halde onlardan sakının.” <span class="ayet-kaynaklari-e" xml:lang="tr-TR">(Tegâbün, 64/14)</span> buyurarak aile efradının daha farklı bir durumuna dikkat çekmektedir. Müfessirlerimiz, âyetin iniş sebebini de göz önüne alarak “Allah’ın bir kısım emirlerini yerine getirmenize engeller çıkararak, onlar yolunda sizin bir kısım haramları işlemenize sebep olarak size düşmanlık yaparlar… Allah’a karşı günaha iten taleplerine uymayın.” diye anlamışlardır.<span class="footnote-e" xml:lang="tr-TR"><a href="#footnote-288-54" id="footnote-288-54-backlink">54</a></span></p>
				<p class="a--paragraf-e">Meseleye yukarıdaki gibi bir diğer açıdan yaklaşarak, “Onların üzerimizdeki haklarını yerine getirmeyerek, uhrevi helaklerine sebep olursak, ahirette, düşman tavrıyla bizi Allah’a şikâyet edeceklerdir.” diye de anlayabiliriz. Bu iki yorum zâhirde zıt görünse de özde birdir. Çünkü, her ikisinin de dinde yeri var. </p>
				<p class="x2-baslik-e" id="toc_marker-6-3">İlk Müslümanların Çocuk Eğitimindeki Uygulaması</p>
				<p class="a--paragraf-e">Çocukların eğitim ve terbiyelerinden ailelerin sorumlu olduğunu söylerken, ilk Müslümanların uygulamalarından vereceğimiz örnek, bu sadette daha ikna edici olacaktır diye düşünüyoruz. Vefatı hicrî 403, miladî 1012 olan Mâlikî âlimlerinden Kâbisî, dilimize İslam’da Öğretmen ve Öğrenci Meselelerine Dair Geniş Risale adıyla çevrilen meşhur risalesinde; ilk halifelerin, camilere, beytülmâlden yani devlet hazinesinden maaş alan imamlar tayin ettiği halde, çocukların okutulduğu küttablara (mahalle mekteplerine yani ilk okullara) bunu yapmadıklarını kaydettikten sonra, bu davranışın, bu büyüklerin çocukların yetiştirilmelerine önem vermemiş olmalarından ileri gelmediğine dikkat çekmiş ve sonra da şu yorumu sunmuştur: “Allah daha iyi bilir ya, her hâlde onlar, muallim meselesini, insanın şahsî işi görmüşlerdir. Zira, kişinin çocuğuna öğrettiği şey, kendisinin şahsî menfaatinedir. Binaenaleyh muallim meselesini babalara bırakmışlardır. Öyle ki, babalar bunu yapmağa güçlü iseler, onların yerine, başkalarının bu vazifeyi yapmaları doğru değildir.”<span class="footnote-e" xml:lang="tr-TR"><a href="#footnote-288-55" id="footnote-288-55-backlink">55</a></span></p>
				<p class="a--paragraf-e">Buhârî şârihlerinden Abdullah ibn-i Ebî Cemre <span class="ayet-kaynaklari-e" xml:lang="tr-TR">(v. 699/1299)</span>, kişinin vesayeti altında bulunanlara (zevce, çocuk, hizmetçi vs.) karşı hukukî mükellefiyetlerinin en mühimmi olarak, onların diyanetlerinin hıfzını (temel eğitimi) zikreder ve hülasaten şöyle der: “Bu husus, şeriat nazarında, cahil ve âlim herkesçe bilinen giyecek, yiyecek ve mesken mükellefiyetlerinden daha ehemmiyetlidir ve tekitli olarak ifade edilmiştir. Şöyle ki: Giyecek ve yiyecek gibi mükellefiyetler darlık ve imkânsızlık hâlinde sâkıt olduğu hâlde dinî irşat ve onun talimi hiçbir surette sâkıt olmaz (borç olmaktan düşmez).” İbn-i Ebî Cemre sözlerine devamla, herkesin daha az ehemmiyet taşıyan yiyecek ve giyecek gibi mükellefiyetleri bildiği hâlde, bunlardan çok daha mühim olan mükellefiyetini aynı derecede bilmediğini esefle kaydeder ve bu üzücü durumun sebeplerini açıklamaya çalışır.<span class="footnote-e" xml:lang="tr-TR"><a href="#footnote-288-56" id="footnote-288-56-backlink">56</a></span></p>
				<p class="x2-baslik-e" id="toc_marker-6-4">Terbiyede Annenin Sorumluluğu Daha mı Büyük?</p>
				<p class="a--paragraf-e">Resûlullah <span class="x-aleyhisselam--e" xml:lang="tr-TR">(aleyhissalâtu vesselâm)</span> bir hadislerinde, evlat üzerinde anne hakkının, manevi açıdan, baba hakkına nazaran üç misli fazla olduğunu ifade eder.<span class="footnote-e" xml:lang="tr-TR"><a href="#footnote-288-57" id="footnote-288-57-backlink">57</a></span> Bu manayı pekiştirmek üzere: “Cennet annelerin ayağı altındadır.”<span class="footnote-e" xml:lang="tr-TR"><a href="#footnote-288-58" id="footnote-288-58-backlink">58</a></span> buyurur. Çocuk üzerinde annenin bu ziyade hakkı; çocuğun terbiye döneminde annenin daha çok emeğinin geçmesinden, daha fazla etki ve katkısının bulunmasından ileri gelmiş olmalıdır. </p>
				<p class="a--paragraf-e">Çocuğun, hamilelikten doğuma kadarki zamanda ve yine doğumdan başlamak üzere büyüyünceye kadarki dönemde anneye terettüp eden hizmet ve zahmetlerinin, babanınkiyle kıyaslandığında çok fazla olduğu anlaşılır. Âyet-i kerîme buna: “Annesi onu, karnında, zorluğa uğrayarak taşımış, onu güçlükle doğurmuştur…” diyerek dikkat çeker. <span class="ayet-kaynaklari-e" xml:lang="tr-TR">(Ahkâf, 46/15)</span> Keza terbiye açısından da çocuğun temel karakterleri kazanıp, şahsiyetini büyük ölçüde bulduğu, doğumdan 7-8 yaşlarına kadarki -hidâne de denmiş olan- en kıymetli terbiye döneminin annenin yetki ve sorumluluğunda olması da, çocuk üzerinde annenin etki ve katkısının büyüklüğünü gösterir.<span class="footnote-e" xml:lang="tr-TR"><a href="#footnote-288-59" id="footnote-288-59-backlink">59</a></span> Bu terbiye döneminin önemini teyide yönelik olarak kaydetmek isteriz ki; günümüz terbiyecileri de, çocukta şahsiyet gelişmesinin altı-yedi yaşlarına kadar büyük ölçüde tamamlanacağını söylemekte müttefiktirler.<span class="footnote-e" xml:lang="tr-TR"><a href="#footnote-288-60" id="footnote-288-60-backlink">60</a></span></p>
				<p class="a--paragraf-e">İslam dünyasında, çocuk üzerinde anne hakkının üstünlüğünde icmadan bahseden âlim çoktur. Bunun sebebini yukarıda kaydettiğimiz âyeti de delil göstererek: 1- Hamilelik zahmeti, 2- Doğum zahmeti, 3- Emzirme döneminin zahmeti diye üç sebebe bağlarlar<span class="footnote-e" xml:lang="tr-TR"><a href="#footnote-288-61" id="footnote-288-61-backlink">61</a></span>. Ancak, en azından istiğna yaşına kadar olan dönemdeki hizmetlerin zahmetleri, talim-terbiyedeki zahmetleri bu hesaplamada zikredilmez. Biz annelerin hadîslerde dörtte üç nispetinde gelen tekaddümlerinde, çocuğun hayatı boyunca üzerinde tesir edecek olan terbiyevî etkilerinin de hatırlanmasını, o noktadan annelere terettüp edecek lehlerindeki veya aleyhlerindeki durumların iyi açıklanması gerektiğini belirtmek istiyoruz. Şahsiyetin büyük ölçüde inşa edildiği o dönemde, ister istemez anne ile birlikte olan çocukların daha ciddi bir anne ilgisi görmelerine annelerin uhrevî sorumluluk düşüncesi etkili olacaktır.</p>
				<p class="a--paragraf-e">Asrımızın büyük İslâm alimi Bediüzzaman, çocuklar üzerinde annelerin etkisini, eğitim ve terbiyelerindeki katkısını vurgulamak üzere, çocukların meslekî yönlendirmelerindeki yanlışlık ve maddeciliğe dikkat çekerken, babayı değil anneyi zikreder. Hanımlarla ilgili bir risalesinde, bir kadının çocuğunu kurtarmak için, herhangi bir ücret beklemeden evladı için kendini feda edecek derecelere varan fedakârlıklarını zikrederek, kadınları “şefkat kahramanları” olarak vasıflandırdıktan sonra, zamanımızda bir annenin, bu yüce şefkatini çocuğun sadece dünyasını kurtarmaya sarf ederek kötüye kullandığını belirtir. Aynen şöyle der: “O şefkatli vâlide, çocuğunun hayat-ı dünyeviyede tehlikeye girmemesi, istifade ve fayda görmesi için her fedakarlığı nazara alır, onu öyle terbiye eder. ‘Oğlum paşa olsun’ diye bütün malını verir; hâfız mektebinden alır, Avrupa’ya gönderir. Fakat o çocuğun hayat-ı ebediyesi tehlikeye girdiğini düşünmüyor ve dünya hapsinden kurtarmaya çalışıyor: Cehennem hapsine düşmesini nazara almıyor. Fıtrî şefkatin tam zıddı olarak, o mâsum çocuğunu âhirette şefaatçi olmak lâzım gelirken, davacı ediyor. O çocuk: ‘Niçin benim imanımı takviye etmeden bu helâketime sebebiyet verdin?’ diye şekva edecek. Dünyada da terbiye-i İslamiyeyi tam almadığı için vâlidesinin hârika şefkatinin hakkına karşı layıkıyla mukabele edemez.”<span class="footnote-e" xml:lang="tr-TR"><a href="#footnote-288-62" id="footnote-288-62-backlink">62</a></span> </p>
				<p class="x2-baslik-e" id="toc_marker-6-5">Anne, Terbiyede Merkezi Bir Yer Tutar </p>
				<p class="a--paragraf-e">Kur’ân-ı Kerim, Müminlerin anneleri olan Hz. Peygamber’in <span class="x-aleyhisselam--e" xml:lang="tr-TR">(aleyhissalâtu vesselâm)</span> zevcelerine hitaben, Müslüman kadınlara mühim birkaç düstur vaz’ eder (meâlen):</p>
				<p class="a--paragraf-e">“(Ey peygamber hanımları!)… vakarla evlerinizde oturun. Daha önceki câhiliye döneminde olduğu gibi süslenip dışarı çıkmayın. Namazı hakkıyla ifa edin, zekâtınızı verin. Hülasa Allah ve Resûlüne itaat edin. Allah sizden her türlü kiri gidermek, sizi tertemiz yapmak istiyor. Oturun da evlerinizde okunan Allah’ın âyetlerini ve Resûlullah’ın hikmetlerini zikredin (anın).”<span class="ayet-kaynaklari-e" xml:lang="tr-TR"> (Ahzab, 33/33-34)</span><span class="footnote-e" xml:lang="tr-TR"><a href="#footnote-288-63" id="footnote-288-63-backlink">63</a></span></p>
				<p class="a--paragraf-e">Burada Resûlullah’ın zevcelerine hitaben bazı temel düsturlar emredilir. Âyetlerde emredilen düsturların tahliline geçmeden önce şunu belirtmek isteriz ki; Kur’ân-ı Kerîm’de yer alan âyetlerin, hususî bir sebebe dayansalar bile, kıyamete kadar gelecek olan bütün müminlere hitap eden bir yönü vardır ve taşıdıkları hükümler umumîdir. Nitekim bu âyetlerde yer alan düsturların bütün mümine kadınlarla ilgili olduğunu belirtmek üzere, merhum ve mağfur müfessirimiz Elmalılı, “Bütün İslam kadınlarının da Peygamberin zevcelerinin siyret ve ahlâkını nümûne ittihaz etmeleri elbette bir hakları ve şerefleridir.” der.<span class="footnote-e" xml:lang="tr-TR"><a href="#footnote-288-64" id="footnote-288-64-backlink">64</a></span></p>
				<p class="a--paragraf-e">Öyleyse burada yer verilen düsturlar, Peygamber hanımları için bir vecibe ise de, diğer Müslüman hanımları için farz olmaksızın ideal kılınan, uymaya çalışmaları hususunda özendirilen, teşvik edilen fevkalâde faydalı güzelliklerdir:</p>
				<p class="a--paragraf-e">1- Cahiliye devrinde olduğu gibi disiplin dışı tavırlarla sokağa çıkmayıp evde oturmak. </p>
				<p class="a--paragraf-e">2- Namaz kılıp zekât vermek gibi temel ibadetler öncelikli olmak üzere, Allah ve Resûlü’nün her çeşit emirlerini evde yerine getirmek. Evi, İslam’ın, her yönüyle yaşanıp icra edildiği bir mahal, bir yer kılmak.</p>
				<p class="a--paragraf-e">3- Dışarıda yerine getirilecek zaruri meşguliyetler dışında evde kalıp, Allah’ın âyetlerini, Resûlullah’ın sünnetlerini zikretmek; anmak, okumak, tezekkür, tefekkür etmek, inceliklerini araştırmak, çocuklara ve başkalarına öğretmek vs. </p>
				<p class="a--paragraf-e">Cenab-ı Hak, bu emirleri niçin verdiğini de açıklıyor: “Allah sizden her türlü kiri gidermek, sizi tertemiz yapmak istiyor.” Şu halde, yukarıda kaydedilen düsturların yerine getirilmesi ev halkının temizlenmesinin, pırıl pırıl olmasının öncelikli sebebidir. </p>
				<p class="a--paragraf-e">Âyet-i Kerime’de gözüken bir inceliğe dikkat çekmek istiyoruz. Hanımların imkân nispetinde evde oturup Allah ve Resûlü’nün emirlerine uygun hareket etmeleri, sadece kendilerini değil, aile fertlerini de tertemiz kılacaktır. Zira, şahsını İslamî irfan çerçevesinde yetiştiren bir kadın, çocuklarını kendine uygun şekilde yetiştirecek ve -bir kısım eksiklikler taşıyacak olan- kocasına da tesir ederek onu da düzeltecektir. Atalarımız bu manaya uygun olarak, “Yuvayı dişi kuş yapar.” demiştir.</p>
				<p class="a--paragraf-e">Yine kaydetmenin yeridir ki, Resûlullah <span class="x-aleyhisselam--e" xml:lang="tr-TR">(aleyhissalâtu vesselâm)</span>, Kureyş hanımlarını överken onların örnek alınması gereken iki vasıflarını öne çıkarır: 1) Çocuklarına iyi bakmak, 2) Kocalarına saygılı olmak. “Kureyş kadınları, deveye binen kadınların en hayırlılarıdır. (Çünkü) onlar çocuklarına daha iyi bakarlar, kocalarına karşı daha saygılıdırlar.”<span class="footnote-e" xml:lang="tr-TR"><a href="#footnote-288-65" id="footnote-288-65-backlink">65</a></span></p>
				<p class="a--paragraf-e">İleride, Beşinci Bölümde, karı-koca arasındaki münasebetlerden sabır bahsini anlatırken genişçe yer vereceğimiz üzere, Medineli kadınlar, Mekkeli kadınların aksine, erkeklerine baskın çıkmakta, dik başlılık etmekte, kafa tutabilmektedir. Öyle ki, Hz. Ömer, muhacir kadınların, Medineli kadınlardan “kötü huy” kapmalarından şikayetçidir. Orada, Hz. Ömer’in şikâyetine tebessümle tepkide bulunan Resûlullah, bu hadisleriyle Mekkeli hanımların tavrını takdir buyurmaktadır</p>
				<p class="a--paragraf-e">Hz. Peygamber, kocası ölen veya kocasından boşanan bir kadının yeni bir evlilik yapması, hiç kimsenin kınayamayacağı tabiî bir hakkıdır. Yetimlerini büyütmek üzere evlenmemeyi tercih eden kadını öylesine tebcil eder ki, iki parmağını yan yana tutarak, “Kıyamet günü şöyle beraber olacağız.” buyururlar.<span class="footnote-e" xml:lang="tr-TR"><a href="#footnote-288-66" id="footnote-288-66-backlink">66</a></span> Keza gençlere bekâr kızlarla evlenmeyi tavsiye ettiği hâlde, babasının vefatıyla geride bıraktığı kız kardeşlerine annelik yapabilecek bir dul hanımla evlenmiş olan Hz. Câbir’i <span class="x-aleyhisselam--e" xml:lang="tr-TR">(radıyallâhu anh)</span>, bu düşüncesi sebebiyle takdir eder ve evliliğinin mübarek olması için dua eder.<span class="footnote-e" xml:lang="tr-TR"><a href="#footnote-288-67" id="footnote-288-67-backlink">67</a></span></p>
				<p class="a--paragraf-e">4- Âyette zikredilmesi emredilen Allah’ın âyetleri ve Resûlullah’ın hikmetlerinden neler kastedilmiş olabilir? “Allah’ın âyeti” tabiri çok manalara gelir. Kur’ân-ı Kerîm’in geniş kullanımı içinde, Allah’ı hatırlatan her şey, yani O’nun her bir mahluku bir âyettir. Bu manada zerreden güneşe, gökteki yıldızlara ve galaksilere kadar her şey Allah’ın âyetidir. Eşya ve kâinatın ahenk üzere tanzimini sağlayan kanunlar Allah’ın âyetleridir. Öyleyse bunlar üzerine yürütülecek her çeşit tefekküre Allah’ın zikri denilebilir.</p>
				<p class="a--paragraf-e">Ancak âyette, Resûlullah’ın hanımlarına; “evlerinizde okunan” kaydı hatırlatılıyor. Öyle ise buradaki âyetten maksat öncelikle Kur’ân âyetleridir. Yine âyette geçen “Resûlullah’ın hikmetleri” tabiri de göz önüne alınınca zikredilmesi emredilen şeylerin öncelikle İslam diniyle ilgili bilgiler, meseleler olduğu anlaşılır. Başta Katâde<span class="footnote-e" xml:lang="tr-TR"><a href="#footnote-288-68" id="footnote-288-68-backlink">68</a></span> ve İmam Şafiî olmak üzere<span class="footnote-e" xml:lang="tr-TR"><a href="#footnote-288-69" id="footnote-288-69-backlink">69</a></span> İslam ûleması Kur’ân’da gelen ve Resûlullah’a nispet edilen “hikmet”ten maksadın hadis ve sünnet olduğunu belirtirler. </p>
				<p class="a--paragraf-e">Şu hâlde ideal manadaki İslam cemiyetinde, Müslüman hanımlar, evde boş oturmayacak. Âyet ve hadis ve onların açıklamalarıyla meşgul olacak, ilim yapacak, kendini yetiştirecek. Ailede yetişmekte olan yeni nesli, terbiye tekniğine uygun olarak, şuurla eğitecek. </p>
				<p class="a--paragraf-e">Bilhassa, annenin evdeki terbiyeye yönelik bütün çalışmaları, yeni neslin güçlü, sağlıklı bir terbiyeye kavuşması ve bu itibarla milletin geleceği ve bekası açısından hayatî önem taşıdığından Resûlullah kadınlara: “Sizlere evlerinizi tavsiye ederim, zira bu sizin cihadınızdır” buyurmuştur.<span class="footnote-e" xml:lang="tr-TR"><a href="#footnote-288-70" id="footnote-288-70-backlink">70</a></span></p>
				<p class="a--paragraf-e">Resûlullah, cephede fiilî düşmana karşı can pahasına yapılan mücahedeye “küçük”, evde terbiye ve saireye yönelik yapılan gayretlere “büyük” cihat dediğine göre, Müslüman kadınlar, bu niyette olmak, sünnete uygun kalmak şartıyla her gün “büyük cihat” yapma sevabına erebilirler. Hem yeni nesillerin hem de bütün olarak milletin istikbali bu cihada bağlı olduğu için, bu hadisin çok hikmetli, çok hakikatli, “ancak bir peygamberin söyleyebileceği” şümullü bir söz, bir mahz-ı hakikat olduğuna hükmediyoruz. </p>
				<p class="a--paragraf-e">Keza, Resûlullah, geceleyin camiye gitmek isteyen kadınlara izin verilmesini tavsiye ettiği hâlde,<span class="footnote-e" xml:lang="tr-TR"><a href="#footnote-288-71" id="footnote-288-71-backlink">71</a></span> başka bazı rivayetlerde de; “Kadının evinde kıldığı namazın mescitte kıldığından daha üstün, daha sevaplı olduğu”nu söylemiştir.<span class="footnote-e" xml:lang="tr-TR"><a href="#footnote-288-72" id="footnote-288-72-backlink">72</a></span></p>
				<p class="a--paragraf-e">Hz. Aişe ve Hz. Abdullah ibn-i Ömer <span class="x-aleyhisselam--e" xml:lang="tr-TR">(radıyallahu anhumâ)</span> gibi büyüklerin de ihtilaf ettiği “Kadın mescide gitmeli mi, gitmemeli mi?” münakaşasına<span class="footnote-e" xml:lang="tr-TR"><a href="#footnote-288-73" id="footnote-288-73-backlink">73</a></span> şöyle bir te’lif sunulabilir: Sırf ibadet için gitmesi ihtiyatlı karşılansa da dini, ailesi, üzerine düşen vazifeleri ile ilgili faydalı şeyler öğrenmek için gitmelidir. </p>
				<p class="a--paragraf-e">Ailenin rızkını temin etmek üzere, erkek dışarıda çalışırken hanımların evde kalıp ibadetlerle meşgul olması, Allah ve Resûlünün emirlerini tezekkür etmesi, bilhassa yeni yetişen neslin, çocukların İslamî havayı teneffüs etmeleri, öğrenmeleri, İslamî yaşayışı fiilen gözleriyle görmeleri, dini tabiî olarak yaşamaları için fevkalâde önemlidir.</p>
				<p class="a--paragraf-e">Bunlar yapılmayınca, ev, elbette bir okul manasını taşımayacak; sabah erkenden gitmek üzere akşamları gelinen ve kalınan bir otel, acıkınca karın doyurulan bir lokanta mahiyetini kazanacaktır. </p>
				<p class="a--paragraf-e">2005 yılı Mayıs ayı sonlarında, Merkezi Londra’da bulunan Axis Eğitim Vakfı’nın (Axis Educational Trust) davetiyle gittiğimiz İngiltere’de, inanmakta zorlandığımız bir çalışma temposu anlatıldı: İngiltere’nin köylerine kadar ulaşan “dönerci” ve “kebapçı” gibi daha ziyade lokanta sektörünü ele geçiren Türk mülteciler, günde tam 18 saat çalışmaktadır. Gecenin 3’üne, 4’üne kadar iş yerinde olan baba, eve döndüğü zaman aile efradı ve hususen çocuklar uyumuş oluyor. Evde temizlik, yemek gibi meşguliyetlerden sonra, sabah saat 4’e, 5’e doğru uykuya geçen baba, öğleye, yani saat 11, 12’ye kadar uyuyor. Bu arada okula, işe gitmiş olan aile efradıyla görüşemiyor. Lokantalarda çalışma işi, cumartesi ve pazarları da devam ettiği için, çocuklarıyla ayda bir iki defa, tesadüfen görüşme olabilmesi sebebiyle, babanın ailesine yabancılaştığını, ilgisizlik sebebiyle, Türk çocuklarının İngiltere’deki etnik gruplar arasında, başarı listesinde sondan ikinci sırada (birinci sırada siyahîler) olduğunu söylediler. Konuyla ilgili anlatılan bir vak’ada, Kıbrıslı bir ailenin çocuğu babasını tanımakta zorlanarak, babasına “amca” diye hitap eder ve soydaşımız buna çok üzülerek işini değiştirir. </p>
				<p class="a--paragraf-e">Ailemizin helal rızkı için elbette çalışacağız; ama kendimizi, etten kemikten mamul bir iş makinesine çevirmemeliyiz. Üzerimizde aile efradına karşı, nafaka borcundan da önemli olan, onlara iyi bir terbiye verme ve onları hayata hazırlama sorumluluğu var.</p>
				<p class="a--paragraf-e">Evlerde zikir meselesinin arz ettiği ehemmiyete dikkat çeken başka nasslar da var. Onlara ayrıca yer vereceğiz. Ancak özellikle belirtmek isteriz ki; buradaki âyetlerde, evlerdeki ‘zikr’in öncelikle -ister istemez- evde daha çok kalma durumunda olan kadınlar tarafından gerçekleştirilmesi gerektiğine, aile halkı için bunun daha önemli olduğuna dikkat çekilmektedir. </p>
				<p class="x3-baslik-e" id="toc_marker-6-5-1">Müslüman Kadın Hep Evde mi Kalacak?</p>
				<p class="a--paragraf-e">Yeri gelmişken akla gelebilecek bir soruya cevap verelim. İslam’da kusur aramaya ve zannınca kusur addettiği noktaları abartılı olarak propaganda ederek insanları İslam’dan uzaklaştırmaya çalışan kimseler, “Müslüman kadın hep evde mi kalacak?..” şeklinde mugâlata (demagoji) yapabilirler. Oysa böyle bir durum söz konusu değildir. Âyet-i kerîme’nin ilk muhatapları olan Ümmühâtu’l-müminîn’den bazıları, Resûlullah’ın vefatından sonra bu âyete atfen nafile hac ve umreye bile gitmekten sarf-ı nazar ederken, Hz. Aişe gibi hem fakih hem de âyet-i kerîmeyi herkesten iyi anlama durumunda olan bir kimse Cemel Vak’ası’na iştirak etmiştir. </p>
				<p class="a--paragraf-e">Âyet, ideali gösteriyor. Bu zaten, tabiatı gereği insanlığın ortak örfüdür. Şartlar gerektirince, elbette ki kadın dışarı da çıkar, meşru dairede çalışmalar da yapar. Âyet, hanımların evlerdeki boş vakitlerini dinî ilimlerle, Allah’a yaklaşmayı gaye edinen meşguliyetlerle geçirmelerine, yeni neslin yetişmesinde, böylesi bir hayat tarzının önemine dikkat çekiyor.</p>
				<p class="a--paragraf-e">Burada sormanın yeridir: “İslam kadınlarına bu şuur verilerek, annelerimiz çocuk bakımı, çocuk eğitimi gibi konularda bilgilendirilse ve yetiştirilse idi daha sağlıklı, daha verimli, karakterce daha güçlü, daha idealist ve daha mazbut nesillerimiz olmaz mıydı? Bugün cemiyeti ciddi şekilde huzursuz eden, sefalete atan tinerciler, kapkaççılar, hırsızlar, hortumcular, mafyalar bu kesafete, bu derecelere ulaşır mıydı? Ayrıca kötü fiiller işleyen bu insanlar gökten inmedi, onlar da bu vatanın insanları. Çoğu cahil de değil. Ve hatta en yüksek mekteplerde okumuş olanlardan bile, zalimlikleri, hortumculukları, ihanetleri sebebiyle memnun değilsek, cemiyetin hastalığını cehaletten deyip geçiştiremeyiz. Evet, ortada bir cehalet var, ama bu anne-babalarımızın terbiyedeki cehaletlerinden, evlatlarına vermeleri gereken öncelikli bilgileri, ruhî-manevi terbiyeyi vermemelerinden kaynaklanan bir cehalet. Öyleyse, dışarıdan pompalanan yanlışlıkları bir an önce terk edip çocuklarımızı bizzat kendi değerlerimize göre terbiye etmemiz gerekmektedir. </p>
				<p class="a--paragraf-e">Bütün bunlar, ev içi ortamın iyileştirilmesinin ve ev içi eğitimin ne kadar gerekli olduğunu göstermektedir.</p>
				<p class="x2-baslik-e" id="toc_marker-6-6">Ailevî Sorumluluk Ahirete Kadar Uzanır </p>
				<p class="a--paragraf-e">Anne veya baba üzerindeki terbiye sorumluluğu ile ilgili olarak yukarıda kaydettiğimiz Tahrîm suresinin mezkur âyeti açık olmakla beraber, bu sorumluluğa daha açık bir üslupla vurgu yapan başka âyetler de vardır. Şu âyet onlardan biri: “(Ey Peygamber, müminlere) de ki: “Gerçek hüsrân sâhipleri, kıyamet günü kendilerini ve ailelerini hüsrana atanlardır. Haberiniz olsun gerçek hüsran budur.” <span class="ayet-kaynaklari-e" xml:lang="tr-TR">(Zümer, 39/15)</span></p>
				<p class="a--paragraf-e">Daha sonra gelen âyet ise, bu hüsranın ciddiyetine ve büyüklüğüne, bu ihmal için maruz kalınacak ebedî cezayı açıklamak suretiyle vurgu yapar:</p>
				<p class="a--paragraf-e">“Onlara: üstlerinden kat kat ateş vardır, altlarında da kat kattır. Allah kullarını bununla korkutur. Ey kullarım benden sakının.” <span class="ayet-kaynaklari-e" xml:lang="tr-TR">(Zümer, 39/16)</span></p>
				<p class="a--paragraf-e">Şu âyet-i kerîme de, aileyi ihmal etmenin kişiyi ebedî hüsrana götüren bir zulüm olduğunu ifade etmektedir: “İman etmiş olanlar kıyamet günü şöyle derler: hüsranda olanlar, kıyamet günü kendilerini de ailelerini de hüsrana atanlardır. İyi bilin ki, zâlimler sürekli bir ateş içindedirler.” <span class="ayet-kaynaklari-e" xml:lang="tr-TR">(Şuarâ, 42/45)</span>.</p>
				<p class="a--paragraf-e">Boş bir levha olarak kucağımıza konulup, güzel şeylerle doldurulma işi bize emredilen bu ilahî emanete ihanet edip, yetişmesini tesadüflere bırakmanın veya sadece dünyevî terbiye vermenin cezasının büyüklüğünü, ebedîliğini, mümin vicdanlar hakkıyla anlasalar, rahat uyuyabilirler mi? Çocuklarının terbiyesi ile ilgilenmek varken gezmeye, eğlenmeye, sinemalarda, kulüp ve kahve köşelerinde zaman öldürmeye mecalleri kalır mı? </p>
				<p class="x2-baslik-e" id="toc_marker-6-7">Hicret Sorumluluğu </p>
				<p class="a--paragraf-e">Aile içi eğitimde ve çocukların terbiyesinde, gerektiği yerde, hicret sorumluluğunun da var olduğunu bilmek gerekir. Hz. Aişe’nin: “Mümin, dini için, Allah’a veya Resûlüne hicret etmek zorunda idi. Zira dinini tatbik etmekten alıkonmak korkusu vardı.”<span class="footnote-e" xml:lang="tr-TR"><a href="#footnote-288-74" id="footnote-288-74-backlink">74</a></span> sözünden de anlaşılacağı üzere, hicret, özü itibariyle, İslam’ı uygulamanın imkânsız olduğu durumlarda başvurulacak bir kurtuluş çaresidir. İslam’ın tatbik edilememesi deyince anlaşılması gereken hususlardan biri de, çocuklara İslamî terbiyenin verilememesidir. Bu şartlarda hicret etmeyenlere Kur’ân’ın ciddi tehdidi var: “Kendilerine yazık edenlerin canlarını melekler aldıkları zaman onlara: ‘Ne yaptınız bakalım?’ deyince, ‘Biz yeryüzünde zavallı âcizlerdik.’ diyecekler. Melekler de: ‘Allah’ın arzı geniş değil miydi? Hicret etseydiniz ya!’ cevabını verecekler. Onların varacakları yer cehennemdir. Orası ne kötü dönülecek yerdir. Çaresiz kalan, yol bulamayan zavallı erkek, kadın ve çocuklar müstesnadırlar.” <span class="ayet-kaynaklari-e" xml:lang="tr-TR">(Nisa, 4/97-98)</span></p>
				<p class="x2-baslik-e" id="toc_marker-6-8">Çocukların Kurtarılması İçin Savaş</p>
				<p class="a--paragraf-e">Şu âyet, İslam’ı yaşayamayacak durumdaki kimselerin ve hususen çocukların imdadına yetişip, onların kurtarılması için savaşmayı bile göze almayı emretmekte, bunu yapabilecek durum ve şartlarda olanlara sorumluluk getirmektedir: “Size ne oluyor da: ‘Rabbimiz! Bizi, halkı zalim olan bu şehirden çıkar, katından bize bir sahip gönder, katından bize bir yardımcı lutfet.’ diyen zavallı erkekler, kadınlar ve çocuklar uğrunda ve Allah yolunda savaşmıyorsunuz?” <span class="ayet-kaynaklari-e" xml:lang="tr-TR">(Nisa, 4/75)</span></p>
				<p class="x2-baslik-e" id="toc_marker-6-9">Şehitlik mi Üstün, Terbiye Hizmeti mi?</p>
				<p class="a--paragraf-e">Çocuklarımızın sağlıklı bir terbiye üzere geleceğe hazırlanması yolunda verilecek hizmetlerin Allah nezdindeki önemini ifade eden âyet ve hadislerden bahsettikten ve bilhassa müminlerin annelerine hitap üslûbuyla mümin kadınlara, evlerde kalıp “Kur’ân ve Sünnet’in zikri ile meşguliyeti” irşat buyuran Ahzab suresinin 33-34’üncü âyetlerini de hatırlattıktan sonra, bu hizmetlerin, en üstün derece bilinen şehitlik mertebesinden de üstün olacağını söylememize imkân veren bir hadisi aşağıya aynen kaydediyoruz. İbretle, dikkatle okunmalıdır:</p>
				<p class="a--paragraf-e">Talha ibn-i Ubeydillah <span class="x-aleyhisselam--e" xml:lang="tr-TR">(radıyallâhu anh)</span> anlatıyor: “Beli (kabilesinden) iki kişi Aleyhissalâtu Vesselâm’ın yanına geldiler. İkisi beraber Müslüman oldular. Biri gayret yönüyle diğerinden fazlaydı. Bu gayretli olanı, bir gazveye iştirak etti ve şehit oldu. Öbürü, ondan sonra bir yıl daha yaşadı. Sonra o da öldü.”</p>
				<p class="a--paragraf-e">Talha (devamla) der ki: Ben rüyamda gördüm ki: “Ben cennetin kapısının yanındayım. Bir de baktım ki yanımda o iki zat var. Cennetten biri çıktı ve o iki kişiden sonradan ölene (cennete girmesi için) izin verdi. Aynı vazifeli zat, bir müddet sonra yine çıktı, şehit olana da (içeri girme) izni verdi. Sonra, adam benim için geri geldi ve:</p>
				<p class="a--paragraf-e">‘Sen dön, senin cennete girme vaktin henüz gelmedi!’ dedi. Sabah olunca Talha bu rüyayı halka anlattı. Herkes bu rüyada şehit olan zatın sonradan cennete girmesine şaştı. Bu, Resûlullah’a kadar ulaştı, rüyayı ona anlattılar. (Dinledikten sonra) Aleyhissalâtu Vesselâm: ‘Burada şaşacak ne var?’ buyurdular. Halk: ‘Ey Allah’ın Resûlü! Bu zat (din için) çalışmada öbüründen daha gayretli idi ve şehit de oldu. Ama cennete öbürü ondan evvel girdi.’ dediler. Bunun üzerine Resûlullah <span class="x-aleyhisselam--e" xml:lang="tr-TR">(aleyhissalâtu vesselâm)</span>: ‘Berikisi ondan sonra bir yıl hayatta kalmadı mı?’ dedi.</p>
				<p class="a--paragraf-e">‘Evet!’ dediler. Aleyhissalâtu vesselâm: ‘Ve o Ramazan’ı idrak edip oruç tutmadı mı, bir yıl boyu şu şu kadar namaz kılmadı mı?’ buyurdular. Halk yine: ‘Evet!’ deyince, Resûlullah <span class="x-aleyhisselam--e" xml:lang="tr-TR">(aleyhissalâtu vesselâm)</span>: </p>
				<p class="a--paragraf-e">‘Şu halde ikisinin arasında bulunan mesafe, gök ile yer arasındaki mesafeden fazladır!” buyurdular.’<span class="footnote-e" xml:lang="tr-TR"><a href="#footnote-288-75" id="footnote-288-75-backlink">75</a></span></p>
				<p class="a--paragraf-e">Şehitlik, şartlar gerektirdiği zaman doğacak bir fırsattır. Hayatta asıl olan yaşamaktır, ölmek değil. Öyleyse yaşamanın, şehitlikten üstün olan bir şekli olmalıdır ve din bu şekli öne çıkarmalıdır. Yukarıda kaydettiğimiz hadis, bu paralelde gelen naslardan biridir. Hadiste Resûlullah, farzların ifasını hatırlatmıştır. Farzlarını yapmak şartıyla, kişinin, din emrettiği için meşru olan bütün faaliyet ve amelleri ve hususen terbiyevî ilgileri; şehitlikten geri kalmayan ve hatta -şuur ve niyete mukârin iseler- hadiste de açık bir üslupla ifade edildiği üzere, şehitlikten kat kat ileri bir ehemmiyettedir.</p>
				<p class="x2-baslik-e" id="toc_marker-6-10">Cihad mı Tercih Edilmeli, Aile mi?</p>
				<p class="a--paragraf-e">Aile efradının talim ve terbiyesinin, İslamî sistemde ne kadar önemli olduğunu gösteren -daha önce de zikri geçmiş- bir hadisi tekrar hatırlatacağız: </p>
				<p class="a--paragraf-e">Müslim ibn-i Yesâr anlatıyor: ‘Resûlullah <span class="x-aleyhisselam--e" xml:lang="tr-TR">(aleyhissalâtu vesselâm)</span>, bir seriyyeyi (askerî birlik) sefere gönderiyordu. Bir genç de ortaya atılarak, katılmak istedi. Resûlullah: </p>
				<p class="a--paragraf-e">– Ailene (nezaret edecek) bir büyük bıraktın mı?’ diye sordu. Genç: “Hayır!” deyince:</p>
				<p class="a--paragraf-e">– Ailene dön. Zira cihadın iyisi onlar içindedir, buyurdu.<span class="footnote-e" xml:lang="tr-TR"><a href="#footnote-288-76" id="footnote-288-76-backlink">76</a></span> </p>
				<p class="a--paragraf-e">Burada vurgulanması gereken incelik, Resûlullah’ın sulh zamanında değil, askerî bir sefer sırasında bunu söylemiş olmasıdır.</p>
				<p class="a--paragraf-e">Evet, bir kere daha hatırlatmanın yeridir. İslam, aile içerisinde aile efradının terbiyesine yönelik gayretleri “en büyük cihat” olarak vasıflandırmıştır.<span class="footnote-e" xml:lang="tr-TR"><a href="#footnote-288-77" id="footnote-288-77-backlink">77</a></span> Bediüzzaman, bu noktada şöyle der: “Herkes kendi âleminde bir kumandan olduğundan, âlem-i asgarında cihâd-ı ekber ile mükelleftir. Ve ahlâk-ı Ahmediye ile tahalluk ve sünnet-ii nebeviyeyi ihya ile muvazzaftır.”<span class="footnote-e" xml:lang="tr-TR"><a href="#footnote-288-78" id="footnote-288-78-backlink">78</a></span></p>
				<p class="x3-baslik-e" id="toc_marker-6-10-1">Kur’ân-ı Kerim de Talim ve Terbiyeye Öncelik Veriyor</p>
				<p class="a--paragraf-e">Söz buraya gelmişken, savaşa gidildiği zaman, halkı aydınlatacak kimselerin geride kalıp ilim tahsiline devam etmelerini emreden âyet-i kerîmeyi de hatırlatmamız gerekmektedir: (meâlen)</p>
				<p class="a--paragraf-e">“Müminler toptan savaşa çıkmamalıdırlar, her topluluktan bir taifenin, dini iyi öğrenmek ve milletlerini, geri döndüklerinde uyarmak üzere geri kalmaları gerekli olmaz mı! Ki böylece belki yanlış hareketlerden çekinirler.” <span class="ayet-kaynaklari-e" xml:lang="tr-TR">(Tevbe, 9/122)</span></p>
				<p class="x2-baslik-e" id="toc_marker-6-11">Üzerimizdeki En Önemli Kul Haklarından Biri Çocuklarımızın Terbiyesidir</p>
				<p class="a--paragraf-e">Dinimiz, insanı sorumlu tutarken, üzerindeki hakları esas alır. Allah’a karşı namaz, oruç gibi vazifelerimizi yapmazsak, Allah’a karşı suç işlediğimiz gibi, insanlara karşı vazifelerimizi yapmazsak, insanlara karşı suç işlemiş oluruz ve üzerimizde kul hakkı kalır. Resûlullah kul hakkının ciddiyetine dikkat çekmek üzere, Allah yolunda şehitlik gibi, en yüce bir mertebeyi elde eden bir kimsenin bile, bütün günahları affedilirken, “üzerinde kul hakkı varsa bu hakkın affedilmeyeceğini” belirtir.<span class="footnote-e" xml:lang="tr-TR"><a href="#footnote-288-79" id="footnote-288-79-backlink">79</a></span> </p>
				<p class="a--paragraf-e">İnsan üzerinde, kardeşinin gıybeti, kalbinin kırılması, haksız yere malına, canına, haysiyet ve şerefine ilişme vs.den hâsıl olan kul hakları vardır. Öyle anlaşılıyor ki, bu hakların en ağırı, en ciddi olanı, aile efradına ve hususen çocuklarına karşı olan haklardır. Bu hakların önemindendir ki, bir kısmını yukarıda kaydettiğimiz gibi pek çok âyette, mümin kişi bu noktada uyarılıyor ve ebedî hayatını kaybetme veya kazanma şansı bu hakkın eda edilip edilmemesiyle irtibatlandırılıyor: Mümin, aile fertlerine karşı üzerindeki vazifeleri yerine getirmeyerek onların uhrevî helakine sebep olduysa, kendisi de ebedî hüsrana düşecektir. <span class="ayet-kaynaklari-e" xml:lang="tr-TR">(Bkz.: Zümer, 39/15-16)</span></p>
				<p class="a--paragraf-e">Öyleyse, Hz. Peygamber <span class="x-aleyhisselam--e" xml:lang="tr-TR">(aleyhissalâtu vesselâm)</span> Efendimiz’in: “Akıllı kişi, ölümünden sonrası için çalışandır.”<span class="footnote-e" xml:lang="tr-TR"><a href="#footnote-288-80" id="footnote-288-80-backlink">80</a></span> sözünün gereğince akıllı kişi; ahiretini en ciddi şekilde tehdit eden ailevî sorumluluk noktasında son derece hassas davranıp, o meselede kendini garantiye almaya çalışan kişidir.</p>
				<p class="a--paragraf-e">Bu arada çocukların hakkının yenilmesi, yani iyi bir terbiye alma haklarının yerine getirilmemesi, elbette âyet-i kerîmede ifade edildiği üzere, ebedî hayatı tehdit eden büyük bir zulümdür. <span class="ayet-kaynaklari-e" xml:lang="tr-TR">(Zümer, 39/15-16)</span> </p>
				<p class="a--paragraf-e">Bu konunun teferruatına girmeksizin, çocukların anne ve babaları üzerindeki haklarının ciddiyetini ihsasta, bizim gibi mütehayyirlere ışık tutacak mevzuyla ilgili “hukuki bir içtihâdı” Muhammed Ebû Zehre’nin el-Ahvâlu’ş-Şahsiyye adlı kitabına derc ettiği bir dipnottan aynen sunacağız: </p>
				<p class="a--paragraf-e">“Bir kısım kadınların çocuklarını terbiyeye salih oldukları (yani, hidâne şartlarını taşıdıkları) halde, onları çocuk yuvalarına yada ıslahhanelere gönderdiklerini nazar-ı dikkate alarak, Mısır teşriatı, onları çocuklarına bizzat bakmaya mecbur etti. Bu mevzudaki hüküm şudur: “Lâyiha veya şer’i muhakeme usulünde bir nassın bulunmadığı durumlarda, mahkemeyi, o mevzudaki ercah görüşe uygun şekilde hüküm vermekle kayıtlayan Hanefi fıkhı, ana okullarını tanımaz. Bunlar hiçbir şekilde annenin yerini de alamaz. Çocuk için aslah (en uygun) olanı -ki hükmün medarı da budur- muktedir olduğu müddetçe çocuğu annenin terbiye etmesidir. Ana okulları, çocuğun maddi ihtiyaçlarını hakkıyla karşılayacak bile olsa, anne şefkatinin yerini alamaz. Bu şefkat, anneden başka hiçbir kimsede bulunmaz da. Anne ne kadar katı ve şiddetli de olsa, çocuğuna karşı bir başkasından daha merhametlidir. Bu şefkate çocuğun tabii ve kanuni hakkı vardır. Onu bu haktan mahrum etme salahiyetine kimse sahip değildir. Öyleyse çocuğun anne üzerindeki hakkı iskat edilemez... Kadının asıl vazifesi zevciyyettir (aile hanımı olmaktır) ve bununla ilgili işlerdir. Faydası ve kadının ondaki selahiyeti hususunda ne söylenirse söylensin bir işle meşguliyet bahanesi, onu bu asli ve tabii vazifesinden tecrit edemez. Zira annelik vazifesinin terki doğru olamaz. Hatta başka meşguliyet ve işler, kadın için tabii ve asli olan annelik vazifesine denk bile değildir. Hükümet işinde veya hükümet dışı işte çalıştığı için söz konusu analık vazifesine “kâdir olamadığı” iddiası kabul edilecek olsa, ortaya çıkan netice şudur: Başka bir vazifeyi kabullenmekle elde edilen hakka, annelik vazifesinin ihlaliyle ulaşılmıştır. Şu halde bu hak, batıl bir yolla elde edilmiş olmaktadır. Bu ise, makbul olmayan bir neticedir.”<span class="footnote-e" xml:lang="tr-TR"><a href="#footnote-288-81" id="footnote-288-81-backlink">81</a></span></p>
				<p class="a--paragraf-e">Kahire mahkemesinin bu hükme varışını kavramada bize yardımcı olacak, Hanefi mezhebinin bir hükmünü belirtmede fayda var: “Hidâne<span class="footnote-e" xml:lang="tr-TR"><a href="#footnote-288-82" id="footnote-288-82-backlink">82</a></span> hakkı kime aittir?” meselesinde, Hanefiler bunun hem “anneye”, hem de “çocuğa” ait olduğu esasını benimsemişlerdir.<span class="footnote-e" xml:lang="tr-TR"><a href="#footnote-288-83" id="footnote-288-83-backlink">83</a></span> Çocuk, hukuken ehliyetli olmadığı için bu hakkından vazgeçemeyeceği gibi, velisi de -çocuk adına- çocuğun aleyhine olacak bir tasarrufta bulunma yetkisine sahip değildir.<span class="footnote-e" xml:lang="tr-TR"><a href="#footnote-288-84" id="footnote-288-84-backlink">84</a></span></p>
				<p class="x3-baslik-e" id="toc_marker-6-11-1">1. Kul Hakkı Endişesiyle Ağlayanlar</p>
				<p class="a--paragraf-e">Ahirette, kul hakkından gelecek sorumluluğun ciddiyetini düşünerek “Keşke insan olmasaydık da böyle ağır bir imtihana maruz kalmasaydık.” manasında beyanlarda bulunan ilk büyüklerimizden birkaç misal kaydediyoruz: </p>
				<p class="a--paragraf-e">Hz. Ebû Bekr <span class="x-aleyhisselam--e" xml:lang="tr-TR">(radıyallâhu anh)</span> şöyle der: “Allah’a yemin olsun, yol kenarında biten bir bitki olup üzerimden bir devenin geçip beni yemesini, sonra geviş getirip iyice çiğnemesini, sonra midesine geri göndermesini, sonra mayıs olarak dışarı atmasını fakat insan olmamayı ne kadar isterdim.”</p>
				<p class="a--paragraf-e">Hz. Ömer de şöyle demiştir: “Keşke ben ailemin bir koçu olsaydım. Beni semirtselerdi. Kesilecek kıvama geldiğimde ailemi sevenler, ziyarete gelselerdi. Ailem onlara ikram etmek için beni kesselerdi. Bir kısmını kızartıp bir kısmını yeselerdi. Fakat ben insan olmasaydım.”<span class="footnote-e" xml:lang="tr-TR"><a href="#footnote-288-85" id="footnote-288-85-backlink">85</a></span></p>
				<p class="a--paragraf-e">Hz. Ebû Zerr el-Gıfârî, Resûlullah’tan, “Allah’a kasem olsun, şayet siz benim bildiğimi bilseydiniz az güler çok ağlardınız.” mealindeki uhrevî sorumluluğun ciddiyetini dile getiren bir hadis rivayet ettikten sonra ilave eder: “Allah’a yemin olsun sökülüp atılan bir ot olmayı ne kadar isterdim!”<span class="footnote-e" xml:lang="tr-TR"><a href="#footnote-288-86" id="footnote-288-86-backlink">86</a></span> </p>
				<p class="a--paragraf-e">Ebû Ubeyde ibn-i el-Cerrâh’ın, Resûlullah’tan gerçeğin dersini alan büyüklerden bir diğerinin temennisi de ibretli: “Bir koç olmayı, sahibim tarafından kesilip etimin yenmesini, suyumdan çorba yapılmasını ne kadar isterdim.”<span class="footnote-e" xml:lang="tr-TR"><a href="#footnote-288-87" id="footnote-288-87-backlink">87</a></span></p>
				<p class="a--paragraf-e">Hz. Muaviye’nin <span class="x-aleyhisselam--e" xml:lang="tr-TR">(radıyallâhu anh)</span> de ölüm geldiği zaman şöyle dediği rivayet edilmiştir: “Keşke Mekke’nin Zu-Tuva semtinde yaşayan sıradan bir Kureyşli olsaydım da, hiçbir idarecilik almasaydım.”<span class="footnote-e" xml:lang="tr-TR"><a href="#footnote-288-88" id="footnote-288-88-backlink">88</a></span></p>
				<p class="a--paragraf-e">Hz. Aişe <span class="x-aleyhisselam--e" xml:lang="tr-TR">(radıyallahu anhâ)</span> da benzer temennilerde bulunmuştur: “Keşke yerde biten otlardan bir ot olsaydım da, yâdı olan, zikri geçen biri olmasaydım.”<span class="footnote-e" xml:lang="tr-TR"><a href="#footnote-288-89" id="footnote-288-89-backlink">89</a></span>,“Keşke unutulup gitseydim.”<span class="footnote-e" xml:lang="tr-TR"><a href="#footnote-288-90" id="footnote-288-90-backlink">90</a></span>, “Vallahi bir kesek (toprak parçası) olmayı ne kadar isterdim, vallahi Allah’ın beni hiçbir şey olarak yaratmamış olmasını ne kadar isterdim.”<span class="footnote-e" xml:lang="tr-TR"><a href="#footnote-288-91" id="footnote-288-91-backlink">91</a></span> Ölüm geldiği zaman söylediği tasrih edilen şu sözü de, onun ve benzer temennilerde bulunan diğerlerinin, bu nevi temennilerdeki maksatlarını açıklar: “Keşke yaratılmasaydım, keşke bir ot olsaydım da üzerime terettüp eden (mükellef olduğum) borcumu hakkıyla ödemiş olsaydım.”<span class="footnote-e" xml:lang="tr-TR"><a href="#footnote-288-92" id="footnote-288-92-backlink">92</a></span> </p>
				<p class="a--paragraf-e">Uhrevî sorumluluğun ciddiyetini onlar kadar yüreğinde hissetmeyenlere bu sözler fazla bir şey ifade etmeyebilir. Aleyhissalatu Vesselam’ın yukarıda kaydettiği hadisini hatırlatarak: “Atalarımız doğru söylemiş, keyyis olmayana her gün bayram.” diyoruz.</p>
				<p class="x3-baslik-e" id="toc_marker-6-11-2">2. Günümüzde Ne Söyleniyor?</p>
				<p class="a--paragraf-e">Çocukların terbiyesi hususunda ailevî sorumluluk bahsini bitirirken, kısa bir istitradla, bu meseleye günümüz Batısının nasıl yaklaştığına değinmekte fayda görüyorum. Her fırsatta dile getirdiğimiz üzere, aklın yolu birdir. Biz Müslümanların, vahiy suretiyle zahmet çekmeden hazır bulduğumuz bir kısım düstürları, Batı akıl yoluyla, tecrübe ile yanıla düzelte bulmuş; her seferinde tıpatıp aynısı olmasa bile, gittikçe aynıya yaklaşan bir tempo ile, İslam’ın dediklerini tekrara başlamıştır. Bu meselede de öyle. Söz gelimi, Amerika Birleşik Devletleri’nde, “Çocukluğun Yok Oluşu” adıyla yaptığı bir çalışma ile, Batı’daki tarihî gelişim çerçevesinde çocuk meseleleriyle ilgili kıymetli bilgi ve tahliller sunan Neil Postman, kitabının son kısmında altı soru sorar ve bunlara cevap arar. Burada vurgu yaptığı bir mesele, medyanın ve hususen televizyonun, çocukların aleyhine olan gelişmelerdeki rolüdür. Postman, son olarak, ailenin bu paraleldeki menfi gelişmelere karşı yapacak bir şeyinin olup olmadığı meselesini ele alır ve “Fert, bu gelişmelere karşı koymada güçsüz mü?” sorusunu sorar. Arkadan: </p>
				<p class="a--paragraf-e">“Hayır!” şeklindeki cevabını kaydeder. Ve bunun yolunun, moda olarak yaşanan Amerikan kültürüne gösterilecek dirençten geçtiğini belirtir. Kendi ifadesi oldukça serttir: “Özellikle direnç, ebeveynliğin Amerikan kültürüne karşı bir isyan hareketi olarak kavranmasını gerektirir.” Ortaya konacak dirence evliliği devam ettirmek, ailede çocuklara cinsi davranışlarda, dilde, üslupta, görgü kaidelerinde, ruhî-ahlâkî bir kısım disiplinleri kazandırma nevinden örnekler verdikten sonra, sözünü ettiği “asilik”in en önemlisinin “medyanın çocuklara ulaşmasının önlenmesi” olduğunu söyler ve bunun iki yolu olduğunu belirtir. Özetle:</p>
				<p class="a--paragraf-e">1- Çocukların medyaya ayıracakları vakti sınırlamak,</p>
				<p class="a--paragraf-e">2- (Kendi ifadesiyle) “Çocuklara neyin gösterildiğini dikkatlice (takip edip) gözlemek ve onlar için medyada sunulan programların tema ve değerlerinin sürekli bir akılcı eleştiri (ve tenkidini) yapmaktır. Her ikisinin yapılması oldukça güçtür ve çoğu ailenin çocuk yetiştirmeye hazır olmadıkları dikkat çekicidir.”<span class="footnote-e" xml:lang="tr-TR"><a href="#footnote-288-93" id="footnote-288-93-backlink">93</a></span></p>
				<p class="a--paragraf-e">Görüldüğü üzere, bir Batılı düşünür de; anne ve babaların, çocukları en iyi şekilde yetiştirmeye muktedir olduklarını teyit ettikten sonra, kültürel seviyenin bizden çok daha ileri olduğunda müttefik olduğumuz Amerikan ebeveynlerinin bile, günümüz şartlarında, çocuklarına karşı olan vazife ve sorumluluklarını yerine getirecek seviyede olmadıklarından yakınıyor. </p>
				<p class="a--paragraf-e">Bu tespit bile, bizim, bu çalışmada bir tez olarak tekrar tekrar ifade edip gerçekleştirilmesini teklif ettiğimiz aile içi eğitim seferberliğinin ne kadar yerinde ve mümkün olduğunu gösterir. Ayrıca şunu da belirtmenin yeridir ki; çocukların bizzat aile içinde yetiştirilmesi yeni bir ihtiyaç olmayıp, insanlığın doğusuyla batısıyla geçmişte hayata geçirdiği bir uygulamadır. Nitekim Prof. Dr. Bekir Onur, Türkiye’de Çocukluğun Tarihi isimli değerli çalışmasının Ailede Öğretim bahsinde, nice tanınmış şahsiyetlerin temel eğitimlerini aile içerisinde kendi anne-baba-dede gibi büyüklerinden aldıklarını ifade eden “Eskiden eğitim evde başlardı; bu yüzden biz yalının çocukları temel eğitimi evde aldık.” nev’inden beyanlarını topluca kaydeder. Onur, durumun, Batı’da da böyle olduğunu belirtmek üzere, şöyle devam eder: “Batı’da orta ve üst sınıfa mensup babaların çocuklarının eğitimini kendi görevleri olarak gördüklerini, on sekizinci yüzyılda soyluların babanın oğlu için en iyi öğretmen olduğunu düşündüklerini Heywood’tan öğreniyoruz. Osmanlı toplumunda da babaların, çocuklarının ilk öğretmeni olması, çok eski tarihlere kadar gitmektedir.”<span class="footnote-e" xml:lang="tr-TR"><a href="#footnote-288-94" id="footnote-288-94-backlink">94</a></span>.<span class="footnote-e" xml:lang="tr-TR"><a href="#footnote-288-95" id="footnote-288-95-backlink">95</a></span></p>
				<p class="a--paragraf-e">Fransız Millî Nüfus Araştırmaları Enstitüsü (L’İnstitut National d’Etudes Démographiques) tarafından, 1975’te, nüfus gerilemesinin sebepleriyle ilgili hazırlanmış bir raporun bir bölümünde ifade edilen bazı fikirler de, burada kayda değer. Zira, rapor her ne kadar nüfus azalması ile ilgili ise de, orada ailenin terbiyevî rolünü azaltıcı bir hususun, kadınların aşırıya kaçan çalışma arzularından kaynaklandığı görülmektedir: </p>
				<p class="a--paragraf-e">Rapora göre, Fransa’da doğumun azalmasına sebep olan amillerin başında, mütenakız (birbirine zıt) iki arzunun mevcut oluşu gelmektedir. İlgili tahlili aslından takip edelim:</p>
				<p class="a--paragraf-e">“... Birinci arzuya göre; ‘kadınlar, git gide daha yaygın bir şekilde, mesleki bir faaliyet icra etme arzularını ortaya koymaktadır ve her bir fırsatı fiilen değerlendirmek suretiyle bunu fiiliyata dökmektedirler...’ Söz konusu Enstitü’nün araştırmalarıyla ortaya çıkan, ‘... buna zıt ikinci arzu ise, kadınların, yavrularını, en az iki yaşına kadar, bizzat kendileri büyütme istekleridir. Bu basit bir temenni olmayıp, şiddetli ve samimi bir arzudur. Öte yandan bir çok doktorlar, bu arzularını gerçekleştiremeyen aile annelerinin ruhen hastalandıklarını, ‘suçluluk duygusuna kapıldıklarını’ tespit etmişlerdir. Keza, umumiyetle çocuk mütehassısları da, bebeklerin normal gelişmesi için en lüzumlu ve en muvafık şart olarak, küçük yaşlarda annenin çocuğun yanında olmasına hükmetmişlerdir.</p>
				<p class="a--paragraf-e">Bu iki arzunun birleştirilip telif edilmesi, en az iki hususun beraberce gerçekleştirilmesine bağlıdır:</p>
				<p class="a--paragraf-e">Birincisi, kadınlara, gelirlerine tâbi olarak değişecek bir annelik ücreti tahsis etmek, bu ücreti de öyle bir miktar ve seviyede tutmak ki, en mütevazi ve fakat en velut ailelerin bile, iki yıl boyunca kadının mesleki gelirinden mahrum kalmamasına imkan verebilsin.</p>
				<p class="a--paragraf-e">Gerçekleşmesi gereken ve fakat tatbik mevkiine konulması daha zor olan ikinci şart da, kadına tanınan bu iki yıllık iznin kadının işiyle olan alakasını kesmemesidir. Ta ki çocuğunu büyütmek üzere işini terkeden kadın, bu iki yıl sonunda, eski işine, aynı vasıf ve kıdem haklarıyla tekrar girebilsin.”<span class="footnote-e" xml:lang="tr-TR"><a href="#footnote-288-96" id="footnote-288-96-backlink">96</a></span></p>
				<p class="a--paragraf-e">Kadını aile dışına iten aşırı hürriyetçi fikir ve hareketlerin, çocuk meselesinde ne derece mahzurlu neticelere götürdüğünü ifade eden tespitler çoktur. Buna, yukarıda zikri geçen Postman’ın bir uyarısını da eklemek isteriz. Postman, ailenin gücünü medyanın zayıflattığını belirttikten sonra, sözü çok daha dikenli bir sahaya taşıyarak, “Ailenin gücünü daha çok tahrip eden şeyin, kadın hürriyeti hareketi” olduğunu söyler ve bunu telaffuzdan dolayı maruz kalabileceği bir kısım tenkitlerin önüne geçmek endişesiyle, ihtiyatî bir mülahazadan sonra, sözlerine cesaretle şöyle devam eder:</p>
				<p class="a--paragraf-e">“Kadınların iş alanında, sanat dünyasında, endüstride, ve meslekî alanda yer edinirlerken, geleneksel çocuk bakımı kalıplarının gücü ve anlamında ciddî bir çöküş olduğu inkar edilemez. Her ne kadar yapılan tenkitler, kadınların tek rolünün bakıcılık olduğundan meydana gelse de, çocukluğun idarecisi olan, onu biçimlendiren ve koruyan kadınlar, ve sadece kadınlardır. Erkeklerin, kadınların oynadığı role benzer herhangi bir şeyi üzerine alacak olmaları mümkün değildir ve hâla çocukları yetiştirme konusunda erkeklerin öyle yapmaları için ne kadar duyarlı olduklarının önemi yoktur. Nitekim her iki cinsiyetin aileleri dünyada ilerlerken, çocuklar yük gibi bir şey olmaktalar ve giderek çocukluklarının mümkün olduğunca erken bitmesinin en iyi olduğu farzedilmektedir.” Postman, tahlilini kendi memleketiyle ilgili olarak şöyle noktalar: “Tüm bunlar şu gerçeğe yol açmaktadır: Sosyal gidişatta 180 derecelik bir dönüş olmadıkça, Amerikan ailesi çelişkiye ve çocukluğun erimesine güçlü muhalefet geliştiremeyecektir.”<span class="footnote-e" xml:lang="tr-TR"><a href="#footnote-288-97" id="footnote-288-97-backlink">97</a></span> Badinter de, Annelik Sevgisi adlı kitabında “Çalışan anne” başlığı ile kaydettiği kısımda bu meseleye temas ederek, buna benzer kanaatte olan nicelerinin “kadının çalışmasının, insan ırkını kemiren toplumsal facia ve yozlaşmalara sebep olduğu”na, “babanın çocuk yetiştirmede annenin yerini dolduramayacağı”na dair kanaatlerini kaydeder. Bu görüşlerden biri aynen şöyle: “Eş, önce işçi, tüccar, köylü veya sosyete kadını olmamalıdır; o, her şeyden önce, anne olmalıdır.”<span class="footnote-e" xml:lang="tr-TR"><a href="#footnote-288-98" id="footnote-288-98-backlink">98</a></span> Yeri gelmişken, Bediüzzaman merhumun da, “Kadınlar yuvalarından çıkıp beşeri yoldan çıkarmış; yuvasına dönmeli.” dediğini hatırlatmak isteriz.</p>
				<p class="a--paragraf-e">Evet, çocuk yetiştirmek elbette son derece önemli ve hayatî bir meseledir. İnsan hammaddesini yoğurma, işleme; ondan âlim, sanatkâr, kâşif, fatih inşa etme işidir. Bu iş, önemli olduğu nispette çetindir, zordur ve ciddiye alınması gerekir. Ve bu iş ilim ister, dirayet ister, feraset ister, sabır ister, maddi ve manevi fedakârlıklar ister. Bu sebeple, gerek fert gerekse milletin kaderinde ebedî hayatı kaybettirecek veya kazandıracak kadar ehemmiyet arz eder. Sağlıklı terbiye, her yerde, her zaman başta anne olmak üzere ailenin yakın ilgisiyle mümkündür! En büyük ilgi ve fedakârlık da, bu işte annelere düşmektedir. Bu yüzden olacak; dinimiz, kadına, anne olma itibariyle, erkeğe nispetle üç kat fazla önem atfetmiş; “Cennet annelerin ayağı altındadır.” demiştir. Aslında bütün canlılarda, neslin devamında, tabii olarak büyük görev ve sorumluluk annelere yüklenmiştir. Bu, Yüce ve Hakîm olan Yaratıcı’nın bir programı ve takdiridir. Her canlı, fıtratına uyarak, bunu itirazsız yerine getirirken insanoğlu, kendi planında beşerî mülahazalarla bu umumî ahengi bozmakta, terbiyecilik vazifesinden yan çizmeye kalkmaktadır. Ama bu ihmalin acı meyvelerini de, ahlâksızlığın artması, dünya ve ahiret saadetlerimiz için şart olan insanî değerlerin kaybolması şeklinde görmekteyiz. Gittikçe artan maddi zenginlik, teknik imkân ve kolaylıklara rağmen, yeryüzünde beşerî huzur ve saadet kaybolmakta; akan masum kanları, dökülen gözyaşları, arşa yükselen mazlum inlemeleri vicdan sahiplerini derinden sarsmaktadır. </p>
				<p class="x2-baslik-e" id="toc_marker-6-12">Ebeveynin Yerini Dadı Alırsa</p>
				<p class="a--paragraf-e">Çocukların temel eğitiminde, ebeveyn ilgisinin önemine temas ettikten ve “Özellikle varlıklı İstanbul ailelerinde, bütün aile büyüklerinin iyi eğitim almış kimseler olmaları sebebiyle, çocuklarının temel eğitimini kendilerinin verdiklerini”<span class="footnote-e" xml:lang="tr-TR"><a href="#footnote-288-99" id="footnote-288-99-backlink">99</a></span> belirttikten sonra, Osmanlılarda bir dönem mezkur geleneğin bozularak, bu hayatî işin başka ellere verildiğine de dikkat çekmemiz gerekmektedir. Yine Onur’un derlediklerinden öğreniyoruz ki, 19. asrın ortalarından itibaren, başta İstanbul olmak üzere, büyük şehirlerin varlıklı ailelerinin çocukları, “Çerkez dayı”, “Arap dadı”, “yaşlı lala” gibi unvanlarla anılan mürebbiler tarafından büyütülmektedir.<span class="footnote-e" xml:lang="tr-TR"><a href="#footnote-288-100" id="footnote-288-100-backlink">100</a></span> Osmanlı’nın yıkılışının derin sebepleriyle ilgili daha gerçekçi bir ipucunu teşhis düşüncesiyle özellikle üzerinde durulması gereken bir durum, Tanzimat döneminde “bütün üst tabaka ailelerinde” yabancı mürebbiye tutmanın moda olması hadisesidir. Geleneksel anne-çocuk ilişkisini değiştiren, annenin çocuk üzerindeki hâkimiyetini azaltan<span class="footnote-e" xml:lang="tr-TR"><a href="#footnote-288-101" id="footnote-288-101-backlink">101</a></span> mürebbiliğin vahim hâlini, Merhume Samiha Ayverdi’nin sunduğu nefis tasvirden dinleyelim:</p>
				<p class="a--paragraf-e">“… Kırk sene evvel İstanbul’da mürebbiyelik, topsuz tüfenksiz bir imparatorluk demekti. Müreffeh her Türk ailesinin içine adım atmak demek, orada asla muaheze ve itiraza çarpılmadan saltanat sürmekle birdi. Mürebbiyenin hususi odası, hizmetine verilen cariye, kaprislerine körü körüne itaat edilen bütün bir ev halkı vardı. Mürebbiye evin içinde kimsenin anlamadığı bir dille okutup yazdırdığı çocukla, ne yapar, ne söyleşir kimse bilmezdi. Bilinmesi lâzım olan bir şey varsa onun her yaptığının, her işlediğinin ayn-ı hikmet oluşu idi. İşte bu yüzden de çocuk altı yaşına geldiği halde, “Ezan okunuyor.” diyeceği yerde “İmam bağırıyor.” derdi. Henüz büyükbabası, konağında cemaatle namaz kıldığı, kendi babası Cuma namazlarını kaçırmadığı halde, mürebbiyenin şaheseri olan bu körpe insana, mukaddesatı, bir yüz karası imiş gibi, silinmek, bertaraf edilmek zevki aşılandı.</p>
				<p class="a--paragraf-e">Fakat çocuk, bu darbeyi sade imanına yemedi. Din, merkezden muhite açılan iç içe halkaların hepsini birden kucakladığı için ilk kastedilen o oldu ise de, milliyeti, an’anesi, bağları, hâtıraları hülasa tekmil kıymetleri teker teker kurşun sıkılan hedefler arasında kolay kolay devrilip gitti.</p>
				<p class="a--paragraf-e">Artık çocuk himaye çağından çıkıp, mürebbiye de dört başı mâmur zaferinin hazzı ile eve vedâ edeceği zaman, sanki bu zaferin mükafatı olarak o, bilgisi, dirayeti ve nezaketi medhedilerek bir başka aileye tavsiye ve devredilmek suretiyle önüne yeni ve elverişli bir zemin daha hazırlandı. Böylece mürebbiye denen canlı tehlike, hâmili olduğu mikroba karşı muafiyete sahip bir portör çalımı ile, taşıdığı mikroplardan bol bol ve rastgele etrafına dağıttı durdu…”<span class="footnote-e" xml:lang="tr-TR"><a href="#footnote-288-102" id="footnote-288-102-backlink">102</a></span> </p>
				<p class="a--paragraf-e">Yukarıda anlatılanları tamamlamak ve asıl mevzumuz olan “çocuğun aile içinde anne ve babası tarafından şuurla yetiştirilmesinin ne kadar önemli olduğu”nu da belirtmek üzere, Azerbaycan’ın Mehmed Akif’i Bahtiyar Vahabzâde’nin “Bugün Azerbaycan’ın en mühim bir ‘problem’i” değerlendirmesiyle kendisinden işittiğim bir vak’ayı hatırlatan bir durumu, Türkiye’nin hâricî bir dayatma olarak değil, Tanzimat’tan mevrus hâlet-i ruhiyenin bereketine(!) binaen, kendi rızasıyla yaşadığını burada kaydetmek istiyorum. Vahabzâde, Komünist dönemde, üniversitede okumuş olan neslin, Ermeni ve Rus kadınlarıyla evlenmeye zorlandığını ve bu çeşit evlilik yapmayanlara devlet dairelerinde iş verilmemek suretiyle ciddi baskılar uygulandığını, pek çok insanın bu baskılara dayanamayıp yabancılarla evlendiğini ve sayılarının elli bin civarında olduğunu 1997’de söylemişti. Bizdeki vak’a, İkinci Cihan Savaşı’yla yaşanır: “Çocuklar, Avrupa’daki savaş zamanında dünyaya gelmişlerdi. Almanya’dan kaçmış ve Türkiye için hiç de erişilmez olmayan ücretlerle çalışan Alman dadılar vardı Ankara’da, o sıralarda. Hepsi de bakımlı, şık, iyi eğitim görmüş kadınlardı… Bu dadıların çoğu da, sonradan evlenip Türkiye’de kalmışlardı. Ankara’da 1935 ile 1945 yılları arasında doğan pek çok bürokrat ve mühendis çocuğunun annelerinin Alman olması İkinci Dünya Savaşı’nın Türkiye’ye yansıyan garip bir cilvesiydi belki de…”<span class="footnote-e" xml:lang="tr-TR"><a href="#footnote-288-103" id="footnote-288-103-backlink">103</a></span> </p>
				<p class="x2-baslik-e" id="toc_marker-6-13">Aile Zayıflıyor</p>
				<p class="a--paragraf-e">Çağdaş müellifler, çocuğun eğitiminde en etkin, en müessir grubun aile olduğunu vurgulayıp, “Yakın ilgi ve murakabeyle ailenin, çocuğun bilgi edinme ve yönlendirilmesinde ona tesir edecek çevreleri kontrol altına alabileceğini” ısrarla dile getirirken, bir yandan da ailenin önemi arttıkça çocuk üzerindeki tesirinin azaldığına dikkat çekiyorlar. Çocuk üzerinde tesir icra edip, onu yönlendirecek teknik imkânlar çoğalıp güçlendikçe, çocukla yakınlık ve beraberliği sebebiyle, onu tekniğin menfi tesirlerinden kurtarmada ailenin önemi artmaktadır. Bir şartla ki aile, çocuğa gerekli ilgiyi yeterli derece ve kıvamda göstermiş olsun. Ne var ki, aile, ilgi ve bilgi azlığı sebebiyle üzerine düşeni hakkıyla yerine getiremediği için, teyp, radyo, televizyon, internet, volkmen gibi yeni teknik imkânlar ailenin otoritesini sarsmıştır. Bir de aile, söz gelimi bilgisayar konusunda şuurlu değilse, yani bilgisayarın nasıl çalıştığını; hususi dünya görüşlerini insana nasıl empoze ettiğini; hayatı, hâdisatı değerlendirme, hüküm verme kapasitemizi nasıl sinsice değiştirdiğini bilmezse, çocuğun onun oyun-eğlence gibi faydadan çok zarar verecek yönlerine kapılmasını önleyemez. Bu durumu sebebiyle, yeni teknikler ve hususen televizyon, çocuk için ikinci bir aile yerine geçer; dahası bunlara çocuğun ayırdığı zamanın ilgisizlik sebebiyle artması nispetinde, bilhassa babaların otorite ve etkinlikleri iyice zayıflayarak, ikinci, üçüncü… beşinci, belki de altıncı… ve hatta onuncu derecelere düşmektedir. Bütün bu hususlarda, ailenin bilgilendirilip güçlendirilmesi gerekmektedir.<span class="footnote-e" xml:lang="tr-TR"><a href="#footnote-288-104" id="footnote-288-104-backlink">104</a></span></p>
				<div class="calibre1">
					<div class="calibre1">
						<p class="b--paragraf-e"><a href="#footnote-288-50-backlink" id="footnote-288-50">50</a><span class="footnote-e1" xml:lang="tr-TR"/>	Bu konunun teferruatı için bkz: <span class="italik-e1" xml:lang="tr-TR">Hz. Peygamber’in Sünnetinde Terbiye</span>, s. 44, A<span class="italik-e1" xml:lang="tr-TR">llah’ın Çocuklara Bahşettiği Haklar</span>, s. 44-48, <span class="italik-e1" xml:lang="tr-TR">Ahkâmu’s-Sığar</span>, s. 220.</p>
					</div>
					<div class="calibre1">
						<p class="b--paragraf-e"><a href="#footnote-288-51-backlink" id="footnote-288-51">51</a><span class="footnote-e1" xml:lang="tr-TR"/>	Buhârî, <span class="italik-e1" xml:lang="tr-TR">Mevâkît</span> 4, Zekât 23, <span class="italik-e1" xml:lang="tr-TR">Savm</span> 3, <span class="italik-e1" xml:lang="tr-TR">Fiten</span> 17; Müslim, <span class="italik-e1" xml:lang="tr-TR">İman</span> 231, <span class="italik-e1" xml:lang="tr-TR">Fiten</span> 25</p>
					</div>
					<div class="calibre1">
						<p class="b--paragraf-e"><a href="#footnote-288-52-backlink" id="footnote-288-52">52</a><span class="footnote-e1" xml:lang="tr-TR"/>	İbn-i Kesir, <span class="italik-e1" xml:lang="tr-TR">Tefsiru’l-Kur’âni’l-Azîm</span>, 7/29</p>
					</div>
					<div class="calibre1">
						<p class="b--paragraf-e"><a href="#footnote-288-53-backlink" id="footnote-288-53">53</a><span class="footnote-e1" xml:lang="tr-TR"/>	Bkz.: İbn-i Ebî Cemre, <span class="italik-e1" xml:lang="tr-TR">Behçetu’n-Nüfus</span>, 1, 199, Bediüzzaman, <span class="italik-e1" xml:lang="tr-TR">Lem’alar</span>, s. 189</p>
					</div>
					<div class="calibre1">
						<p class="b--paragraf-e"><a href="#footnote-288-54-backlink" id="footnote-288-54">54</a><span class="footnote-e1" xml:lang="tr-TR"/>	Râzi, <span class="italik-e1" xml:lang="tr-TR">Mefâtîhu’l-Gayb</span>, 30/27</p>
					</div>
					<div class="calibre1">
						<p class="b--paragraf-e"><a href="#footnote-288-55-backlink" id="footnote-288-55">55</a><span class="footnote-e1" xml:lang="tr-TR"/>	<span class="italik-e1" xml:lang="tr-TR">İslam’da Öğretmen ve Öğrenci Meselelerine Dair Geniş Risale</span>, s. 34</p>
					</div>
					<div class="calibre1">
						<p class="b--paragraf-e"><a href="#footnote-288-56-backlink" id="footnote-288-56">56</a><span class="footnote-e1" xml:lang="tr-TR"/>	<span class="italik-e1" xml:lang="tr-TR">Behcetu’n-Nüfûs</span>, Beyrut, 1972, 2/47</p>
					</div>
					<div class="calibre1">
						<p class="b--paragraf-e"><a href="#footnote-288-57-backlink" id="footnote-288-57">57</a><span class="footnote-e1" xml:lang="tr-TR"/>	Buhârî, <span class="italik-e1" xml:lang="tr-TR">Edeb</span> 2; Müslim, <span class="italik-e1" xml:lang="tr-TR">Birr</span> 1; Tirmizî, <span class="italik-e1" xml:lang="tr-TR">Birr</span> 1,</p>
					</div>
					<div class="calibre1">
						<p class="b--paragraf-e"><a href="#footnote-288-58-backlink" id="footnote-288-58">58</a><span class="footnote-e1" xml:lang="tr-TR"/>	Suyutî, <span class="italik-e1" xml:lang="tr-TR">el-Câmi’u’s-Sağîr</span>, 3642. h.</p>
					</div>
					<div class="calibre1">
						<p class="b--paragraf-e"><a href="#footnote-288-59-backlink" id="footnote-288-59">59</a><span class="footnote-e1" xml:lang="tr-TR"/>	Çocuk üzerinde anne hakkının üstünlüğünde icmadan bahseden âlim çoktur. Bunun sebebini yukarıda kaydettiğimiz âyeti de delil göstererek: 1-Hamilelik zahmeti, 2-Doğum zahmeti, 3-Emzirme döneminin zahmeti diye üç sebebe bağlarlar. <span class="ayet-kaynaklari-e1" xml:lang="tr-TR">(</span><span class="italik-e1" xml:lang="tr-TR">Fethu’l-Bâri</span><span class="ayet-kaynaklari-e1" xml:lang="tr-TR"> 13,5-6)</span> Ancak, en azından istiğna yaşına kadar olan dönemdeki hizmetlerin zahmetleri, talim-terbiyedeki zahmetleri bu hesaplamada zikredilmez. Biz annelerin hadislerde dörtte üç nispetinde gelen tekaddümlerinde, çocuğun hayatı boyunca üzerinde tesir edecek olan terbiyevî etkilerinin de hatırlanmasını, o noktadan annelere terettüp edecek lehlerindeki veya aleyhlerindeki durumların iyi açıklanması gerektiğini belirtmek istiyoruz. Şahsiyetin büyük ölçüde inşa edildiği o dönemde ister istemez anne ile birlikte olan çocukların, daha ciddi bir anne ilgisi görmelerinde annelerin uhrevî sorumluluk düşüncesi etkili olacaktır.</p>
					</div>
					<div class="calibre1">
						<p class="b--paragraf-e"><a href="#footnote-288-60-backlink" id="footnote-288-60">60</a><span class="footnote-e1" xml:lang="tr-TR"/>	Teferruat için, <span class="italik-e1" xml:lang="tr-TR">Hz. Peygamber’in Sünnetinde Terbiye</span> kitabımıza bakılabilir: s. 40-43, 77-78</p>
					</div>
					<div class="calibre1">
						<p class="b--paragraf-e"><a href="#footnote-288-61-backlink" id="footnote-288-61">61</a><span class="footnote-e1" xml:lang="tr-TR"/>	<span class="italik-e1" xml:lang="tr-TR">Fethu’l-Bâri</span>, 13/5-6</p>
					</div>
					<div class="calibre1">
						<p class="b--paragraf-e"><a href="#footnote-288-62-backlink" id="footnote-288-62">62</a><span class="footnote-e1" xml:lang="tr-TR"/>	<span class="italik-e1" xml:lang="tr-TR">Lem’alar</span>, s. 189</p>
					</div>
					<div class="calibre1">
						<p class="b--paragraf-e"><a href="#footnote-288-63-backlink" id="footnote-288-63">63</a><span class="footnote-e1" xml:lang="tr-TR"/>	Aslında hassaten Resûlullah’ın eşleriyle ilgili olan bu vahiyler, 29. âyetle başlar. Ancak şu anki konumuzu ilgilendiren düsturlar daha ziyade 33 ve 34. âyetlerde yer aldığı için diğerlerinin meallerini burada almadık.</p>
					</div>
					<div class="calibre1">
						<p class="b--paragraf-e"><a href="#footnote-288-64-backlink" id="footnote-288-64">64</a><span class="footnote-e1" xml:lang="tr-TR"/>	<span class="italik-e1" xml:lang="tr-TR">Hak Dini Kur’ân Dili</span>, 6/3891</p>
					</div>
					<div class="calibre1">
						<p class="b--paragraf-e"><a href="#footnote-288-65-backlink" id="footnote-288-65">65</a><span class="footnote-e1" xml:lang="tr-TR"/>	Buhârî, <span class="italik-e1" xml:lang="tr-TR">Nikâh</span> 12, Enbiya 46; Müslim, <span class="italik-e1" xml:lang="tr-TR">Fezâilu’s-Sahâbe</span> 210.</p>
					</div>
					<div class="calibre1">
						<p class="b--paragraf-e"><a href="#footnote-288-66-backlink" id="footnote-288-66">66</a><span class="footnote-e1" xml:lang="tr-TR"/>	Beyhakî, <span class="italik-e1" xml:lang="tr-TR">Şu’ab</span>, 6/405</p>
					</div>
					<div class="calibre1">
						<p class="b--paragraf-e"><a href="#footnote-288-67-backlink" id="footnote-288-67">67</a><span class="footnote-e1" xml:lang="tr-TR"/>	Buhârî, <span class="italik-e1" xml:lang="tr-TR">Nafakat</span> 12; Müslim, <span class="italik-e1" xml:lang="tr-TR">Rada</span> 56</p>
					</div>
					<div class="calibre1">
						<p class="b--paragraf-e"><a href="#footnote-288-68-backlink" id="footnote-288-68">68</a><span class="footnote-e1" xml:lang="tr-TR"/>	Bkz.: İbn-i Hacer, <span class="italik-e1" xml:lang="tr-TR">Fethu’l-Bâri</span>, 10/139</p>
					</div>
					<div class="calibre1">
						<p class="b--paragraf-e"><a href="#footnote-288-69-backlink" id="footnote-288-69">69</a><span class="footnote-e1" xml:lang="tr-TR"/>	<span class="italik-e1" xml:lang="tr-TR">er-Risâle</span>, s. 32</p>
					</div>
					<div class="calibre1">
						<p class="b--paragraf-e"><a href="#footnote-288-70-backlink" id="footnote-288-70">70</a><span class="footnote-e1" xml:lang="tr-TR"/>	Ahmed ibn-i Hanbel, <span class="italik-e1" xml:lang="tr-TR">Müsned</span>, 6/68</p>
					</div>
					<div class="calibre1">
						<p class="b--paragraf-e"><a href="#footnote-288-71-backlink" id="footnote-288-71">71</a><span class="footnote-e1" xml:lang="tr-TR"/>	Buhârî, <span class="italik-e1" xml:lang="tr-TR">Ezân</span> 162, <span class="italik-e1" xml:lang="tr-TR">Nikâh</span> 196; Müslim, <span class="italik-e1" xml:lang="tr-TR">Salât</span> 134; Nesâî, <span class="italik-e1" xml:lang="tr-TR">Mescit</span> 15</p>
					</div>
					<div class="calibre1">
						<p class="b--paragraf-e"><a href="#footnote-288-72-backlink" id="footnote-288-72">72</a><span class="footnote-e1" xml:lang="tr-TR"/>	Bkz.: Ahmed ibn-i Hanbel, <span class="italik-e1" xml:lang="tr-TR">Müsned</span>, 6/297, 301; Ebû Dâvûd, <span class="italik-e1" xml:lang="tr-TR">Salât</span> 53</p>
					</div>
					<div class="calibre1">
						<p class="b--paragraf-e"><a href="#footnote-288-73-backlink" id="footnote-288-73">73</a><span class="footnote-e1" xml:lang="tr-TR"/>	Bkz.: İbn-i Kesîr, <span class="italik-e1" xml:lang="tr-TR">Tefsîru’l-Kur’âni’l-Azîm</span>, 5/109</p>
					</div>
					<div class="calibre1">
						<p class="b--paragraf-e"><a href="#footnote-288-74-backlink" id="footnote-288-74">74</a><span class="footnote-e1" xml:lang="tr-TR"/>	Buhârî, <span class="italik-e1" xml:lang="tr-TR">Megâzi</span> 53</p>
					</div>
					<div class="calibre1">
						<p class="b--paragraf-e"><a href="#footnote-288-75-backlink" id="footnote-288-75">75</a><span class="footnote-e1" xml:lang="tr-TR"/>	İbn-i Mâce, <span class="italik-e1" xml:lang="tr-TR">Ta’bîri’r-Rüya</span>, 10, (3925. h.)</p>
					</div>
					<div class="calibre1">
						<p class="b--paragraf-e"><a href="#footnote-288-76-backlink" id="footnote-288-76">76</a><span class="footnote-e1" xml:lang="tr-TR"/>	İbn-i Hacer, <span class="italik-e1" xml:lang="tr-TR">el-Metâlibu’l-Âliye</span>, 2/82</p>
					</div>
					<div class="calibre1">
						<p class="b--paragraf-e"><a href="#footnote-288-77-backlink" id="footnote-288-77">77</a><span class="footnote-e1" xml:lang="tr-TR"/>	Zaafına dikkat çekilen (Bkz.: <span class="italik-e1" xml:lang="tr-TR">Feyzu’l-Kadîr</span>, 3/109) bu hadisi, Hatîbu’l-Bağdâdî Tarih’inde biraz farkla kaydeder ve hadisin metninde, soru üzerine, Aleyhissalatu vesselam, cihâdu’l-ekber’i: “Mücâhedetü’l-abdi hevâhu” yani: “Kulun, nefsinin boş hevesleriyle mücadele etmesidir.” diye açıklar (<span class="italik-e1" xml:lang="tr-TR">Tarîh-i Bağdâd</span> 13/523).</p>
					</div>
					<div class="calibre1">
						<p class="b--paragraf-e"><a href="#footnote-288-78-backlink" id="footnote-288-78">78</a><span class="footnote-e1" xml:lang="tr-TR"/>	<span class="italik-e1" xml:lang="tr-TR">Divân-ı Harb-i Örfî</span>, s. 55</p>
					</div>
					<div class="calibre1">
						<p class="b--paragraf-e"><a href="#footnote-288-79-backlink" id="footnote-288-79">79</a><span class="footnote-e1" xml:lang="tr-TR"/>	Müslim, <span class="italik-e1" xml:lang="tr-TR">İmâret</span> 119, İbn-i Mâce, <span class="italik-e1" xml:lang="tr-TR">Cihâd</span> 10</p>
					</div>
					<div class="calibre1">
						<p class="b--paragraf-e"><a href="#footnote-288-80-backlink" id="footnote-288-80">80</a><span class="footnote-e1" xml:lang="tr-TR"/>	Suyuti, <span class="italik-e1" xml:lang="tr-TR">Câmi’u’s-Sağir</span>, 6469. h.</p>
					</div>
					<div class="calibre1">
						<p class="b--paragraf-e"><a href="#footnote-288-81-backlink" id="footnote-288-81">81</a><span class="footnote-e1" xml:lang="tr-TR"/>	Ebû Zehre, <span class="italik-e1" xml:lang="tr-TR">el-Ahvâlu’ş-Şahsiyye</span>, s. 439</p>
					</div>
					<div class="calibre1">
						<p class="b--paragraf-e"><a href="#footnote-288-82-backlink" id="footnote-288-82">82</a><span class="footnote-e1" xml:lang="tr-TR"/>	Hidâne; çocuğu terbiye hakkı olan kimsenin, onu yanına alarak terbiye etmesi anlamına gelir.</p>
					</div>
					<div class="calibre1">
						<p class="b--paragraf-e"><a href="#footnote-288-83-backlink" id="footnote-288-83">83</a><span class="footnote-e1" xml:lang="tr-TR"/>	Kâsânî, <span class="italik-e1" xml:lang="tr-TR">Bedâiu’s-Sanâî</span>, 4/144</p>
					</div>
					<div class="calibre1">
						<p class="b--paragraf-e"><a href="#footnote-288-84-backlink" id="footnote-288-84">84</a><span class="footnote-e1" xml:lang="tr-TR"/>	<span class="italik-e1" xml:lang="tr-TR">Allah’ın Çocuklara Bahşettiği Haklar</span>, s. 87. Bu konu, <span class="italik-e1" xml:lang="tr-TR">Allah’ın Çocuklara Bahşettiği Haklar</span> adlı kitabımızda etraflıca tahlil edilmiştir, daha fazla bilgi isteyenlere kitabın aslını görmelerini tavsiye ederiz.</p>
					</div>
					<div class="calibre1">
						<p class="b--paragraf-e"><a href="#footnote-288-85-backlink" id="footnote-288-85">85</a><span class="footnote-e1" xml:lang="tr-TR"/>	Suyutî, <span class="italik-e1" xml:lang="tr-TR">Târîhu’l-Hülefa</span>, s. 142</p>
					</div>
					<div class="calibre1">
						<p class="b--paragraf-e"><a href="#footnote-288-86-backlink" id="footnote-288-86">86</a><span class="footnote-e1" xml:lang="tr-TR"/>	İbn-i Mâce, <span class="italik-e1" xml:lang="tr-TR">Zühd</span> 19</p>
					</div>
					<div class="calibre1">
						<p class="b--paragraf-e"><a href="#footnote-288-87-backlink" id="footnote-288-87">87</a><span class="footnote-e1" xml:lang="tr-TR"/>	Bkz.: <span class="italik-e1" xml:lang="tr-TR">Kütüb-i Sitte Muhtasarı Tercüme ve Şerhi</span>, 12/484</p>
					</div>
					<div class="calibre1">
						<p class="b--paragraf-e"><a href="#footnote-288-88-backlink" id="footnote-288-88">88</a><span class="footnote-e1" xml:lang="tr-TR"/>	K.S.M.T.Ş 13,31</p>
					</div>
					<div class="calibre1">
						<p class="b--paragraf-e"><a href="#footnote-288-89-backlink" id="footnote-288-89">89</a><span class="footnote-e1" xml:lang="tr-TR"/>	İbn-i Sa’d, <span class="italik-e1" xml:lang="tr-TR">et-Tabakat</span>, 8/76</p>
					</div>
					<div class="calibre1">
						<p class="b--paragraf-e"><a href="#footnote-288-90-backlink" id="footnote-288-90">90</a><span class="footnote-e1" xml:lang="tr-TR"/>	<span class="italik-e1" xml:lang="tr-TR">Hilye</span>, 2/44</p>
					</div>
					<div class="calibre1">
						<p class="b--paragraf-e"><a href="#footnote-288-91-backlink" id="footnote-288-91">91</a><span class="footnote-e1" xml:lang="tr-TR"/>	İbn-i S’ad, <span class="italik-e1" xml:lang="tr-TR">et-Tabakat</span>, 8/74</p>
					</div>
					<div class="calibre1">
						<p class="b--paragraf-e"><a href="#footnote-288-92-backlink" id="footnote-288-92">92</a><span class="footnote-e1" xml:lang="tr-TR"/>	İbn-i Sa’d, <span class="italik-e1" xml:lang="tr-TR">et-Tabakat</span>, 8/74</p>
					</div>
					<div class="calibre1">
						<p class="b--paragraf-e"><a href="#footnote-288-93-backlink" id="footnote-288-93">93</a><span class="footnote-e1" xml:lang="tr-TR"/>	Postman, Neil, <span class="italik-e1" xml:lang="tr-TR">Çocukluğun Yok Oluşu</span>, Tercüme: Kemal İnal, İMGE y. Ankara 1995, s. 191-192</p>
					</div>
					<div class="calibre1">
						<p class="b--paragraf-e"><a href="#footnote-288-94-backlink" id="footnote-288-94">94</a><span class="footnote-e1" xml:lang="tr-TR"/>	Onur, Bekir, <span class="italik-e1" xml:lang="tr-TR">Türkiye’de Çocukluğun Tarihi</span>, s.279-283</p>
					</div>
					<div class="calibre1">
						<p class="b--paragraf-e"><a href="#footnote-288-95-backlink" id="footnote-288-95">95</a><span class="footnote-e1" xml:lang="tr-TR"/>	Batı’nın beş meşhur çocuk klasiği (Robinson Crusou, Pollynna, Heidi, Pinokyo, Tom Sawyer) üzerinde yapılan bir tahlilde elde edilen ortak noktalardan biri, bu eserlerde “Dinî değerlere özel vurgu” yapılması ve bu değerleri çocuğa öğretenlerin “ ana-baba-dede ve din adamı” olmasıdır. (Bak. Doğan, <span class="italik-e1" xml:lang="tr-TR">Akıllı Küçük</span>, s.172-73) </p>
					</div>
					<div class="calibre1">
						<p class="b--paragraf-e"><a href="#footnote-288-96-backlink" id="footnote-288-96">96</a><span class="footnote-e1" xml:lang="tr-TR"/>	Le Monde Gazetesi, 22 Ocak (Janvier) 1976 nüshası</p>
					</div>
					<div class="calibre1">
						<p class="b--paragraf-e"><a href="#footnote-288-97-backlink" id="footnote-288-97">97</a><span class="footnote-e1" xml:lang="tr-TR"/>	Postman, <span class="italik-e1" xml:lang="tr-TR">a.g.e.</span>, s.189-90</p>
					</div>
					<div class="calibre1">
						<p class="b--paragraf-e"><a href="#footnote-288-98-backlink" id="footnote-288-98">98</a><span class="footnote-e1" xml:lang="tr-TR"/>	<span class="italik-e1" xml:lang="tr-TR">Anne Sevgisi</span>, s. 225-232</p>
					</div>
					<div class="calibre1">
						<p class="b--paragraf-e"><a href="#footnote-288-99-backlink" id="footnote-288-99">99</a><span class="footnote-e1" xml:lang="tr-TR"/>	Onur, <span class="italik-e1" xml:lang="tr-TR">Türkiye’de Çocukluğun Tarihi</span>, s. 279</p>
					</div>
					<div class="calibre1">
						<p class="b--paragraf-e"><a href="#footnote-288-100-backlink" id="footnote-288-100">100</a><span class="footnote-e1" xml:lang="tr-TR"/>	Onur, <span class="italik-e1" xml:lang="tr-TR">a.e.</span>, s. 275</p>
					</div>
					<div class="calibre1">
						<p class="b--paragraf-e"><a href="#footnote-288-101-backlink" id="footnote-288-101">101</a><span class="footnote-e1" xml:lang="tr-TR"/>	Bkz.: Onur, <span class="italik-e1" xml:lang="tr-TR">a.e.</span>, s. 283-84</p>
					</div>
					<div class="calibre1">
						<p class="b--paragraf-e"><a href="#footnote-288-102-backlink" id="footnote-288-102">102</a><span class="footnote-e1" xml:lang="tr-TR"/>	<span class="italik-e1" xml:lang="tr-TR">İstanbul Geceleri</span>, s.127-28</p>
					</div>
					<div class="calibre1">
						<p class="b--paragraf-e"><a href="#footnote-288-103-backlink" id="footnote-288-103">103</a><span class="footnote-e1" xml:lang="tr-TR"/>	Bak. Onur, <span class="italik-e1" xml:lang="tr-TR">a.e.</span>, s. 285</p>
					</div>
					<div class="calibre1">
						<p class="b--paragraf-e"><a href="#footnote-288-104-backlink" id="footnote-288-104">104</a><span class="footnote-e1" xml:lang="tr-TR"/>	Bak. Postman, s. 187-189</p>
					</div>
				</div>
			</div>
		</div>
	</body>
</html>
