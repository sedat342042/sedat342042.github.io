<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>aile_ici_egitim-13.html</title>
    <meta http-equiv="Content-Type" content="text/html; charset=utf-8"/>
  <link href="../stylesheet.css" rel="stylesheet" type="text/css"/>
<link href="../page_styles.css" rel="stylesheet" type="text/css"/>
</head>
  <body class="calibre">
		<div id="aile_ici_egitim-13.html" xml:lang="tr-TR" class="calibre1">
			<div class="calibre1">
				<p class="x0-perde-e"/>
				<p class="x1-baslik-e" id="toc_marker-11"><span class="bolumler-e">7. BÖLÜM <br class="calibre1"/></span>EĞİTİMDE EVİN YERİ</p>
				<p class="x2-baslik-e" id="toc_marker-11-1">Evin Kullanımı</p>
				<p class="spot-e">İyi nesil için iyi terbiye, </p>
				<p class="spot-e">İyi terbiye için uygun ev!</p>
				<p class="kisaltmalar"><span class="char-style-override">Y</span>eni nesillerimizin daha iyi bir formasyon almasında, şüphesiz fiziki ve içtimaî çevrenin, okulun, yayın vasıtaları olan kitap, dergi, gazete, radyo, televizyon vs.’nin ayrı ayrı katkıları vardır. Bunlar arasında en öncelikli yeri, evin ve aile ortamının alacağını tekrar tekrar söylemek israf-ı kelam olmaz. Hele günümüz eğitimcilerinin, çocukta karakter ve şahsiyet terbiyesinin altı-yedi yaşlarında tamamlanmış olacağına dair iddiaları göz önüne alınınca! </p>
				<p class="a--paragraf-e">Bu yaşlar umumiyetle okul öncesi devredir ve çocuğun bu dönemindeki hayatı aile içinde ve evde geçmektedir. Durum böyle olunca, daha iyi bir nesil yetiştirme arzu ve hassasiyetinde olan annelerin, babaların, eğitim sorumlularının ve devletin, bu hususta başarılı olabilmek için “ev” ve “aile” gerçeği üzerinde şuurla durmaları gerekir. “İyi nesil için iyi terbiye, iyi terbiye için uygun “ev” ve “sağlıklı aile!” düstur kılınmalı ve bunun gereği yapılmalıdır. </p>
				<p class="a--paragraf-e">Bu düşünceden hareketle, bu bölümde “ev” meselesi üzerinde biraz duracağız. </p>
				<p class="x3-baslik-e" id="toc_marker-11-1-1">1. Beyt (Ev)</p>
				<p class="a--paragraf-e">İnsanlığın en temel ihtiyaçlarından biri evdir. İlk insanlar, -bazı sosyologların iddiasınca- belki, bir müddet için mağaralarda kalmış olsalar da, fazla vakit kaybetmeden, ihtiyaçlarına, zevklerine uygun evler yapmış olmalıdırlar. Kur’ân-ı Kerim, (deriden, yünden, topraktan) yapılmış evlerden bahsettiği gibi, kayalara oyulan evlerden de söz eder. <span class="ayet-kaynaklari-e" xml:lang="tr-TR">(Bkz.: Bakara, 2/189; Nur, 34/61; Şuara, 26/149; Hıcr, 15/82 vs.)</span>.</p>
				<p class="a--paragraf-e">Evin tarihi, insanlık kadar eskidir. Mukaddes kitabımız, yeryüzünde, insanlar için yapılan ilk evin, Mekke’de yapılan Kâbe olduğunu belirtir: “Doğrusu insanlar için ilk kurulan ev (beyt) Mekke’deki (Kâbe)dir, O mübarektir ve insanlar için hidayet rehberidir.” <span class="ayet-kaynaklari-e" xml:lang="tr-TR">(Âl-i İmrân, 3/96)</span>. Bu âyette, ilk kurulan ev olduğu vurgulanan Kâbe’nin, Hz. Âdem tarafından inşa edildiğini Aleyhissalatu vesselam belirtmektedir. Kur’ânî ve Nebevî deliller, Nuh tufanıyla harap olan Kâbe’nin, Hz. İbrahim zamanında, oğlu Hz. İsmail’in yardımıyla ve Cebrail Aleyhisselam’ın “mühendisliğinde” ikinci sefer inşa edildiğini gösterir. </p>
				<p class="a--paragraf-e">Konumuz elbette ki, âyet-i kerîmede zikri geçen Kâbe’nin, inşa yönüyle mi fazilet yönüyle mi evvel (en önde, en üstün) olduğunu tahlil etmek değil. Bu sebeple mevzu üzerinde ileri sürülen görüşleri, delilleri teferruatlı olarak kaydedecek değiliz. Bu konuyu rivayetler çerçevesinde yeterince tahlil eden Fahreddin Râzi merhum, Kâbe’nin inşaat yönüyle de ilk olduğu kanaatindedir. “Fazilet yönüyle ilktir.” görüşünde olanların delillerini de kaydeder, fakat yetersizliklerini göstermeyi ihmal etmez. Ve bahsi şöyle tamamlar: “Kâbe’nin şerefte evvel olması, elbette inşaat cihetiyle de evvel olmasını gerektirmez. Ancak fazilet sebebiyle evvel olmasının sübûtu, onun inşaat yönüyle de evvel olmasına mani değildir.”<span class="footnote-e" xml:lang="tr-TR"><a href="#footnote-288-351" id="footnote-288-351-backlink">351</a></span></p>
				<p class="a--paragraf-e">Kâbe’nin Hz. Adem zamanında yapılmış olacağına bir delil olarak, -Razi’nin kaydettiği ve Mekke’yi Ümmü’l-Kurâ (Köylerin anası) olarak isimlendiren âyet deliline- bir ilavede bulunmak isteriz: Haccın en mühim rüknü olan “vakfe”nin yapıldığı yerin yani Arafat’ın Mekke’nin yakın çevresinde yer alması. Bu, konumuz açısından mânidardır. Çünkü, bir yoruma göre, Arafat, cennetten çıkarılmış olan Hz. Adem’le Hz. Havva’nın buluşma yeridir. Bu kabul, bir gerçeği yansıtıyorsa, denilebilir ki, yeryüzünde insan hayatı bugünkü hac mahalli olan mübarek beldelerden itibaren başlamıştır ve tabii olarak da ilk Beyt, ilahî irşatla burada inşa edilmiştir ve bu da Kâbe-i mükerremedir. Hz. İbrahim’in Kâbe’yi ikinci kere inşası, insanlığın, Nuh tufanı gibi dehrin hadisatıyla kaybettiği bidayetteki aslî değerlerine yeniden dönüşünü ifade eder. </p>
				<p class="a--paragraf-e">Böylece, ilk mescit ve ilk inşaat olduğu kabul edilebilecek olan bu binaya temas eden âyet-i kerîmede dikkatimizi çeken bir husus, bu ilk inşaatın, -Kur’ân’da da geçen- “mescit” veya “musalla” kelimeleriyle değil de “beyt” kelimesiyle ifade edilmiş olmasıdır.<span class="footnote-e" xml:lang="tr-TR"><a href="#footnote-288-352" id="footnote-288-352-backlink">352</a></span> Buradaki “beyt” kelimesinden, İslam uleması çoğunluk itibariyle, mâbet anlamış ise de, Süddî <span class="ayet-kaynaklari-e" xml:lang="tr-TR">(v. 127/745)</span> rahimehullah gibi, mutlak, yani “ev” manasında anlayanlar da olmuştur.<span class="footnote-e" xml:lang="tr-TR"><a href="#footnote-288-353" id="footnote-288-353-backlink">353</a></span> Kur’ân’da mutlak olarak “beyt” şeklinde gelen bu kelimenin, bazı Türkçe meallerde, öncelikli manası olan Kâbe veya Mescid-i Haram gibi ibarelerle tercüme edildiğini görüyoruz. Bu durum, âyetten ulaşılabilecek bazı incelikleri gölgeleyebilmektedir. Nitekim selef-i sâlihinden Süddî gibi bir büyüğün anlayışından hareketle, âyetten zamanımızın şartlarında güncelleştirilmesi gereken bir yorumu ortaya koymanın, Kur’ân’ın makâsıdının dışına çıkmayacağına olan inancımızla şöyle diyoruz: Burada kastedilen Kâbe, bilinen en eski tarihinden beri mescit ve mabet olarak kullanılmakta olmasına rağmen, Cenab-ı Hakk’ın bunu “beyt” kelimesiyle ifade etmesinden hareketle, Süddî <span class="x-aleyhisselam--e" xml:lang="tr-TR">(rahimehullah)</span> gibi düşünenlerin haklılığını teyit eden bir karine, -az sonra kaydedeceğimiz- Bakara suresinin 125. âyetinde gelen “Beyt’i insanlar için toplanma ve güven yeri kıldık.” ibaresidir. Burada “toplanma yeri” olarak tercüme edilen “mesâbe” kelimesi, lügat olarak, dağıldıktan sonra toplanma yeri manasına gelir.<span class="footnote-e" xml:lang="tr-TR"><a href="#footnote-288-354" id="footnote-288-354-backlink">354</a></span> Şu hâlde önce Hz. Adem tarafından ev olarak yapılan el-Beyt, sonradan, (dağılmış olan) insanlar için bir toplanma yeri (mesabe) kılınmıştır. Şu hâlde bu durumu ve müteakiben kaydedeceğimiz âyette gelen bir açıklamayı da göz önüne alarak şu inceliğe ulaşabiliriz: Ev inşaatlarımız, aynı zamanda mâbet manasından uzak tutulmamalıdır, tıpkı beyt (ev) olarak insanlığa örnek kılınan ilk “model beyt”in mabet hüviyetini kazanarak, bu hüviyetiyle ebedileşmesi gibi. Âyette yine “beyt” kelimesinin kullanılmış olmasından hareketle şunu da söyleyebiliriz: Bütün medeni müesseseleri insanlığa peygamberler öğrettiği gibi, kendi eliyle inşa edeceği meskenlerde oturma örneğini de Hz. Adem, bu beyt (Kâbe) ile öğretmiştir. Burası, ilk inşaat olması ve bir de öncelikli hizmetinin “Allah’ın rızasını kazanmak üzere toplanma yeri olması” sebebiyle mukaddes kılınmıştır.</p>
				<p class="a--paragraf-e">Aynı manaya ulaşmak üzere şu da söylenebilir: Hz. Adem, insanlığa, ikamet edecekleri ev inşaatını öğretmek üzere meskenler tesis ederken, zaman zaman hepsini toplayacak bir de mabet inşa etmiştir. Diğer meskenler zamanla yok olurken bu, -teferruatı, zayıf da olsa bir kısım rivayetlerde geldiği üzere- korunmuştur. </p>
				<p class="a--paragraf-e">Şu âyet, insanlığın bu ilk beyti yani “ev”i olan Kâbe’nin hususiyetini şöyle ifade eder: “Beyt’i (Kâbe’yi) insanlar için toplanma ve güven yeri kılmıştık. ‘(Ey müminler!) Siz de İbrahim’in makamını kendinize namaz yeri edinin.’ dedik. Evimi, ziyaret edenler, kendini ibadete verenler, rükû ve secde edenler için temiz tutun diye İbrahim ve İsmail’e ahd verdik.” <span class="ayet-kaynaklari-e" xml:lang="tr-TR">(Bakara, 2/125)</span> </p>
				<p class="a--paragraf-e">Burada “Beyt”le ilgili pek çok meseleye yer verilmekte ise de, konumuz açısından mühim olan iki tanesine dikkat çekeceğiz: </p>
				<p class="a--paragraf-e">1- Toplanma yeri olması </p>
				<p class="a--paragraf-e">2- Güven yeri olması </p>
				<p class="a--paragraf-e">Öyleyse kudsiyet yönü ağır basan -”beyt” manasını da taşıyan- evlerimizin bu iki vasfı dahi taşımasına dikkat etmemiz, ilahî bir irşat olmaktadır. Daha açık ifadesiyle, “ev”lerimiz bir yol geçen hanı gibi, geceleri uğranılsa bile aile efradının birbirinden kopuk olarak geceyi geçirip sabahleyin tekrar dağılacakları bir yer olmamalı. Aksine, aile efradı arasında sohbet, tezekkür, tefekkür, ortak meselelerin istişare edilip karara bağlandığı, sevgi ve saygı bağlarının kuvvetlenip birbirlerine güven duygusunun pekiştiği, bilenlerin bilmeyenlere bir şeyler öğrettiği, yeni nesillerin hayata hazırlanmasında eğitim-öğretim hizmetlerinin verildiği bir yer olmalıdır. Kur’ân-ı Kerim’de, mescit kelimesi toplam 28 kere geçtiği halde, beyt kelimesinin tam iki misli yani 56 kere geçmiş olması bile, dünya hayatımızda, “beyt”in yani “ev”in mescide nazaran en az iki kat daha önemli olduğunu ifade eder. Bir hizmetiyle barınağımız, diğer hizmetiyle mescit ve mektebimiz olarak.</p>
				<p class="a--paragraf-e">Evlerimizin mescit ve mektep olma yönü, onların içtimâî, ruhânî ve kültürel yönünü teşkil eder. Öyleyse, evlerimiz bu manada bir hizmet mahalli olacak şekilde, evimize ve hayatımıza manevi bir nizam, ruhanî bir hava, kültürel bir muhteva vermeli ve böyle bir hayat tarzı benimsemeliyiz.</p>
				<p class="a--paragraf-e">Bu ailevî düzen, zamanla cemiyetin düzeni olacaktır. Böyle bir tanzimi sağlayan cemiyet huzurlu, güçlü ve yarınından emin olabilecektir. Yarının nesilleri de, ancak bu nizamın sağlandığı evlerde sağlıklı bir formasyon alabilirler. </p>
				<p class="x3-baslik-e" id="toc_marker-11-1-2">2. Evlerin Fizikî Şartları</p>
				<p class="a--paragraf-e">Ev meselesi gündeme gelince, onun başka yönlerine de kısaca temas etmekte fayda mülahaza ediyoruz. Çocukların iyi yetişmesinde, evde verilen terbiyenin önemi nisbetinde, evin bulunduğu yerden planına, dar veya geniş oluşundan tezyinatına varıncaya kadar pek çok teferruat ehemmiyet arz eder. Nitekim Resûlullah, “Kişinin (dünyevî ve uhrevî) saadeti üç şeye bağlıdır.” diyerek hayatımızda üç şeyin önemine dikkat çektikten sonra, bunlardan birinin “iyi (Salih) mesken” olduğunu belirtir. Hadislerde, meskenin salih olabilmesi için gerekli pek çok şart beyan edilmiştir. Havadar, komşusu iyi, ezan sesi işitilen bir yerde, yer itibariyle geniş, oda sayısı çok, süsleme yönüyle sade olması vs...<span class="footnote-e" xml:lang="tr-TR"><a href="#footnote-288-355" id="footnote-288-355-backlink">355</a></span></p>
				<p class="a--paragraf-e">Kur’ân-ı Kerim, çocuğu olan bir ailenin en az iki odalı bir evde oturmasını öngörür. Bunu, günün belli saatlerinde, çocukların ebeveyn odasına girerken izin istemeye alıştırılmalarını emreden âyet-i kerîmeden anlamaktayız. <span class="ayet-kaynaklari-e" xml:lang="tr-TR">(Nur, 24/61)</span> Yani çocuklar ayrı bir odada kalmalıdır. Resûlullah’ın hadislerinde, 10 yaşına gelen çocukların yataklarının ayrılması emredilir. Buradan, yani “izin âyeti”nden hareketle, büluğ yaşına giren veya yaklaşan kız ve erkek çocukların odaları itibariyle de ayrılacağı, evde dede-büyük anne gibi, ailenin yanında kalan -ve yanlarına “izin” ile girilecek- yakınlar varsa, onlara da ayrı bir oda tahsis edileceği; yine hadislerde geldiği üzere, zaman zaman evimize uğrayacak, dost akraba, “tanrı misafiri” gibi aile dışı kimseler için bir oda ayrılabilecek, lükse kaçmayan bir meskende, içinde oturanların sayısına ve hatta mesleğine tâbi olarak miktarı artıp eksilecek odalar bulunan bir ev planı ortaya çıkar. </p>
				<p class="a--paragraf-e">İki-üç odaya tıkışmış, 8-10 kişilik kalabalık bir ailede öğretim hizmeti yürütmek oldukça zorlaşır. Alınacak netice de, o nispette düşüktür.</p>
				<p class="a--paragraf-e">Evlerin dekor ve tezyinatına, ailedeki çocuk durumu tesir eder. Sağlıklı bir terbiyede çocuklara müdahalesizlik esas olmalıdır. Fazla müdahale çocukların karakterini bozar. Evler, çocukları kendine çeken renkli, parlak, düşüp kırılan, kirlenen, yerinden oynatır oynatmaz evin estetik dengesini bozan süsleme unsurlarıyla doldurulursa, çocuğa her gün çokça müdahale olacak, azarlama, bağırıp çağırma ve dayak yağacak demektir. Bu hâl, bütün ev halkına sirayet eden huzursuzluklara da sebep olacaktır. Hülasa evlerimiz, biraz da çocuklar göz önüne alınarak planlanmalı, düzenlenmeli, tezyin edilmelidir. Başarılı bir terbiye ve eğitim için bu şarttır. </p>
				<p class="a--paragraf-e">Öyleyse ev, imkân nispetinde fiziken geniş, çocuğun eğitim şartlarına uygun şeklide tanzim ve tefriş edilmiş olmalıdır. </p>
				<p class="a--paragraf-e">Söz buraya gelmişken, terbiye meselesinde meskenin taşıdığı önem sebebiyle, sözü biraz uzatma pahasına da olsa, mesken konusunda medeni dünyanın geldiği son noktayı kısaca belirtmemizde fayda var. “Mesken sosyolojisi” adıyla geliştirilen bir ilme göre, medeni seviye ile mesken telakkisi arasında paralellik var. Teferruata girmeden şunu kaydetmek istiyoruz. Evin genişliği, içinde oturacakların sayısına uygun olmalıdır. Tek kişilik bir meskenin genişliği, normalde iktisadî bir meseledir. Zengin milletler standardı yüksek tutarken, zenginleşenler de resmî standardın rakamını zamanla yükseltmektedir. Kaynağımıza göre, “fert başına” Amerika’da 36 metre kare olan standart, Fransa’da 14 metre karedir. Keza, aile meskenlerinde oda başına 2 kişinin düşmesi marazîdir, 2,5 kişinin düşmesi çok tehlikelidir. Bu hususta tespit edilen bir tablo şöyle:<span class="footnote-e" xml:lang="tr-TR"><a href="#footnote-288-356" id="footnote-288-356-backlink">356</a></span> </p>
				<table class="no-table-style" id="table-2">
					<tbody class="calibre4">
						<tr class="calibre5">
							<td class="cell-style-override">
								<p class="tablo-e">Ailede fert sayısı</p>
							</td>
							<td class="cell-style-override" colspan="4">
								<p class="tablo-e"> Bir meskende ikâmet edilebilir oda sayısı</p>
							</td>
						</tr>
						<tr class="calibre5">
							<td class="cell-style-override"/>
							<td class="cell-style-override">
								<p class="tablo-e">Geniş</p>
							</td>
							<td class="cell-style-override">
								<p class="tablo-e">Yeterli</p>
							</td>
							<td class="cell-style-override">
								<p class="tablo-e">Yetersiz</p>
							</td>
							<td class="cell-style-override">
								<p class="tablo-e">Çok yetersiz</p>
							</td>
						</tr>
						<tr class="calibre5">
							<td class="cell-style-override">
								<p class="tablo-e"> 1</p>
							</td>
							<td class="cell-style-override">
								<p class="tablo-e"> 2</p>
							</td>
							<td class="cell-style-override">
								<p class="tablo-e"> 1</p>
							</td>
							<td class="cell-style-override"/>
							<td class="cell-style-override"/>
						</tr>
						<tr class="calibre5">
							<td class="cell-style-override">
								<p class="tablo-e"> 2</p>
							</td>
							<td class="cell-style-override">
								<p class="tablo-e"> 3</p>
							</td>
							<td class="cell-style-override">
								<p class="tablo-e"> 2</p>
							</td>
							<td class="cell-style-override">
								<p class="tablo-e"> 1</p>
							</td>
							<td class="cell-style-override"/>
						</tr>
						<tr class="calibre5">
							<td class="cell-style-override">
								<p class="tablo-e"> 3</p>
							</td>
							<td class="cell-style-override">
								<p class="tablo-e"> 4 </p>
							</td>
							<td class="cell-style-override">
								<p class="tablo-e"> 3 </p>
							</td>
							<td class="cell-style-override">
								<p class="tablo-e"> 2</p>
							</td>
							<td class="cell-style-override">
								<p class="tablo-e"> 1</p>
							</td>
						</tr>
						<tr class="calibre5">
							<td class="cell-style-override">
								<p class="tablo-e"> 4</p>
							</td>
							<td class="cell-style-override">
								<p class="tablo-e"> 4</p>
							</td>
							<td class="cell-style-override">
								<p class="tablo-e"> 3 </p>
							</td>
							<td class="cell-style-override">
								<p class="tablo-e"> 2</p>
							</td>
							<td class="cell-style-override">
								<p class="tablo-e"> 1</p>
							</td>
						</tr>
						<tr class="calibre5">
							<td class="cell-style-override">
								<p class="tablo-e"> 5</p>
							</td>
							<td class="cell-style-override">
								<p class="tablo-e"> 5 </p>
							</td>
							<td class="cell-style-override">
								<p class="tablo-e"> 4</p>
							</td>
							<td class="cell-style-override">
								<p class="tablo-e"> 3</p>
							</td>
							<td class="cell-style-override">
								<p class="tablo-e"> 2</p>
							</td>
						</tr>
						<tr class="calibre5">
							<td class="cell-style-override">
								<p class="tablo-e"> 6</p>
							</td>
							<td class="cell-style-override">
								<p class="tablo-e"> 5 </p>
							</td>
							<td class="cell-style-override">
								<p class="tablo-e"> 4</p>
							</td>
							<td class="cell-style-override">
								<p class="tablo-e"> 3</p>
							</td>
							<td class="cell-style-override">
								<p class="tablo-e"> 2</p>
							</td>
						</tr>
						<tr class="calibre5">
							<td class="cell-style-override">
								<p class="tablo-e"> 7</p>
							</td>
							<td class="cell-style-override">
								<p class="tablo-e"> 6</p>
							</td>
							<td class="cell-style-override">
								<p class="tablo-e"> 5</p>
							</td>
							<td class="cell-style-override">
								<p class="tablo-e"> 4</p>
							</td>
							<td class="cell-style-override">
								<p class="tablo-e"> 3</p>
							</td>
						</tr>
						<tr class="calibre5">
							<td class="cell-style-override">
								<p class="tablo-e"> 8</p>
							</td>
							<td class="cell-style-override">
								<p class="tablo-e"> 6</p>
							</td>
							<td class="cell-style-override">
								<p class="tablo-e"> 6</p>
							</td>
							<td class="cell-style-override">
								<p class="tablo-e"> 4</p>
							</td>
							<td class="cell-style-override">
								<p class="tablo-e"> 3</p>
							</td>
						</tr>
						<tr class="calibre5">
							<td class="cell-style-override">
								<p class="tablo-e"> 9</p>
							</td>
							<td class="cell-style-override">
								<p class="tablo-e"> 7</p>
							</td>
							<td class="cell-style-override">
								<p class="tablo-e"> 6 </p>
							</td>
							<td class="cell-style-override">
								<p class="tablo-e"> 5</p>
							</td>
							<td class="cell-style-override">
								<p class="tablo-e"> 4</p>
							</td>
						</tr>
					</tbody>
				</table>
				<p class="x3-baslik-e" id="toc_marker-11-1-3">3. Ev, Dinlenme Yeridir</p>
				<p class="a--paragraf-e">Üzerinde durduğumuz “evlerin mektep olma” meselesini te’yit eden bir âyet de, evin “dinlenme yeri” olmasına temas eden âyettir. Rabbülâlemin olan Yaratıcımız, Kur’ân-ı Kerim’inde insanlara lütfettiği nimetleri sayarken şöyle buyurur: “Allah size evlerinizi bir huzur ve dinlenme yeri kıldı. Hayvanların derilerinden, yolculukta ve ikamet zamanlarınızda kolayca taşıyacağınız evler… var etmiştir.” <span class="ayet-kaynaklari-e" xml:lang="tr-TR">(Nahl, 16/80)</span></p>
				<p class="a--paragraf-e">Burada, Cenâb-ı Hak, evlerde aranması gereken bir vasfa dikkat çekiyor: Evin huzur kaynağı ve dinlenme yeri olması. Şu halde, günlük yorgunluklarımızı atmak üzere, ev dışı mahallere gitmek, bu ilahî irşada aykırıdır. Esefle belirtmek gerekir ki, günümüzde, hususen de erkekler,<span class="footnote-e" xml:lang="tr-TR"><a href="#footnote-288-357" id="footnote-288-357-backlink">357</a></span> yorgunluklarını gidermek üzere kahvehane, kulüp, sinema gibi çeşitli adlarla ifade edilen ev dışı mahallere gitmektedirler. Böylesi bir uygulama ve hayat tarzı içinde evler, sadece bir yeme-uyuma yeri olmakta, bir yol geçen hanı mahiyetini taşımaktadır. </p>
				<p class="a--paragraf-e">Evlerin dinlenme yeri olma yönüne temas eden yukarıdaki âyetin devamında “hayvanların derilerinden yapılan evler”den bahsedilmesi şöyle bir ilahî irşadın yapıldığını söylememize imkân veriyor: “Hangi çeşit evde oturursanız oturun, yani ister devamlı ikamet ettiğiniz sabit evler, isterse geçici oturduğunuz çardaklar veya kıl ve deriden mamul portatif çadırlar olsun, bütün evlerinizin bir dinlenme ve huzur yeri olduğunu unutmayın, huzur ve istirahatınızı öncelikle evlerinizde arayın, hayat tarzınızı buna göre düzenleyin.”</p>
				<p class="x4-baslik-e" id="toc_marker-11-1-3-1">a. Ev, Bilhassa Geceleri Dinlenme Yeridir</p>
				<p class="a--paragraf-e">Konunun yanlış anlaşılmaması için bir noktaya daha parmak basmak isteriz: Evler bir dinlenme ve huzur yeri olmalı derken, bununla öncelikle gece vakitlerini kastediyoruz. Yüce Terbiyecimiz, Kitabında gecelerin uyku ve istirahat vakti olduğunu belirtmekte, gündüzleri ise maişet vakti yani geçimin kazanılma zamanı olarak belirlemektedir. <span class="ayet-kaynaklari-e" xml:lang="tr-TR">(Nebe, 9-11)</span> Kişi elbette ki rızkını temin için nereye gerekiyorsa oraya gidecektir. O halde dinlenme yeri olarak normal şartlarda evini hedefleyip gecesini evde geçirmelidir.</p>
				<p class="a--paragraf-e">Bundan bir maksadın terbiyevî olduğunu söylemeye hacet yoktur. Aile efradının istikamet üzere yetişmesi ailevî sohbete ve aile fertlerinin “huzurlu” beraberliğine bağlıdır. </p>
				<p class="x4-baslik-e" id="toc_marker-11-1-3-2">b. Ev Bütün Aile Fertleri İçin Dinlenme Yeridir</p>
				<p class="a--paragraf-e">Hemen ilave etmeliyiz, evin huzur ve dinlenme yeri olması sadece evin erkeği için değil, bütün fertleri içindir. Anne için de, evde kalan delikanlı erkekler ve kızlar, hatta daha küçükler için de durum aynıdır. Zaten evin erkeği akşamları evde olmayı müstekar ve değişmez hâle getirse, bu hava içinde büyüyen delikanlılar da, huzurlarını, dinlenmelerini, akşamları sokakta, başka evlerde veya eğlence yerlerinde değil, kendi evlerinde bulmaya alışacaklardır. </p>
				<p class="a--paragraf-e">Resûlullah akşamın alacakaranlığında çocukların dışarı salınmamasını tavsiye ederken<span class="footnote-e" xml:lang="tr-TR"><a href="#footnote-288-358" id="footnote-288-358-backlink">358</a></span> yine bu terbiyevî maksadı gözetmiş olmalıdır. </p>
				<p class="x3-baslik-e" id="toc_marker-11-1-4">4. Evlerin Dinamizmi</p>
				<p class="a--paragraf-e">İçinde yaşanılan şartlar gereği, ev içi eğitime önem verirken, eve kapanmayı, sokağın zararlarından kurtulmak için inzivaya çekilmeyi tavsiye ettiğimiz sanılmasın. Söylediklerimizden bu manayı çıkarmanın yanlışlığını bilhassa belirtmek isteriz. Ev dışı da ihmal edilmeyecek ve bir kısım muhataralar (riskler) göze alınarak mutlaka ıslaha çalışılacaktır. </p>
				<p class="a--paragraf-e">Ev içi eğitim ve uygulama ferdî bir düzelmedir. Hâlbuki İslam, dışa dönük içtimaî bir sistemdir. Öyle ki, hedefi bütün insanlığın kurtuluşudur. Bu sorumluluk, eve kapanarak, sadece kendimizi kurtararak ifa edilemez. Bunun en güzel örneği de, İslam’ın geldiği ilk yıllardaki gizli neşir dönemindeki uygulamalardır. İbn-i Hişâm, bu dönemi anlatırken, “Resûlullah’ın <span class="x-aleyhisselam--e" xml:lang="tr-TR">(aleyhissalâtu vesselâm)</span> ashabı, namaz kıldıkları vakit dağların arasındaki koyaklara (kuytu düzlüklere) giderek kavimlerinden gizli olarak, oralarda namazlarını kılarlardı.” der.<span class="footnote-e" xml:lang="tr-TR"><a href="#footnote-288-359" id="footnote-288-359-backlink">359</a></span> “Din için İslam’da ilk kan akıtan” olarak tarihe geçen Sa’d ibn-i Ebi Vakkas’ın meşhur macerası böyle, koyaklarda gizli kılınan bir namaz vesilesiyle vukua gelmişti: “Müslümanları takip eden müşrikler, onları, namaz kılarken görüp dinlerini aşağılayan söz ve küfürler sarf ederek saldırıya geçmişlerdi. Sa’d da, kendini müdafaa ederken eline geçirdiği sivri bir deve kemiğini saldırgan müşrikin kafasına indirip, kafasını yarıp, kanını akıtmıştı.”<span class="footnote-e" xml:lang="tr-TR"><a href="#footnote-288-360" id="footnote-288-360-backlink">360</a></span></p>
				<p class="a--paragraf-e">Bu mühim hadisenin izahını, sadece, yakınlarından gizlenme maslahatına bağlamanın, Müslümanların bu şekilde “içtimaileşme”, “bir araya gelme”, “birbirlerine manevî destek verme” gibi maslahatlarını gözden ırak tutmanın bir eksiklik olacağı kanaatindeyiz. </p>
				<p class="x4-baslik-e" id="toc_marker-11-1-4-1">İslam’ın Neşrinde Niçin Evler Öncelikli?</p>
				<p class="a--paragraf-e">Evlerde, daha sınırlı sayıda insan kolayca bir araya gelebilir. Tebliğ eden kişi muhataplarını ismen, ahlâken, mizacen, kuvvetli ve zayıf yönleriyle yakînen tanıma imkânı bulur. Bu yakın tanışmanın, kapsamlı muarefenin hâsıl edeceği bir samimiyet oluşur. Fikirlerin kabul ve benimsenmesinde bu samimiyetin elbette ayrı bir yeri ve ciddi bir katkısı olacaktır. Büyük kalabalıklara hitapların neticesinden, hiçbir hatip emin olamaz. Ama mahdut kişiye, başa baş, doğrudan doğruya yapılan hitaplar netice alacaktır. Bu gibi maslahatlara binaen, eşyanın tabiatına da uygun olarak, İslamî tebliğ önce evlerde başlamış ve bir müddet böyle devam etmiştir. Sa’d ibn-i Ebi Vakkas anlatıyor: “Bütün bir yıl boyunca İslam’ı saklamaya çalıştık ve namazlarımızı kapıları arkadan sürgüleyerek evlerde veya şehir civarındaki dağların arasındaki kuytu düzlüklerde kıldık…” Az ileride teferruatlı olarak göreceğimiz üzere, Hz. Ömer’in bir açıklamasını da bu söylenenleri teyit edeceğini görecek ve Hz. Peygamber’in kalabalık gruplar oluşturmaktan şuuru bir şekilde kaçınarak, müşriklere hedefi olmamaya çalıştığını anlayacağız.</p>
				<p class="x3-baslik-e" id="toc_marker-11-1-5">5. Evlerde Zikir</p>
				<p class="a--paragraf-e">“Zikir” kelimesi anmak, hatırlamak gibi manalara gelir. “Zikrullah” Allah’ın hatırlanmasıdır. Bu ifade, bir kısım âyetlerde namaz manasında kullanılmıştır: “Cuma günü ezanı işitince Allah’ın zikrine koşun” âyetinde olduğu gibi <span class="ayet-kaynaklari-e" xml:lang="tr-TR">(Cuma, 62/9)</span>. “Zikrin en faziletlisi Lâilâhe illallahtır.” hadisinde olduğu üzere, Allah’ı isimleriyle yad etmek bir zikirdir. Buradan hareketle, Allah’ın zâtını, sıfatlarını, meselâ varlığını, birliğini, yüceliğini, kudretini, rahmetini vs. yâd ettiren her bir eylemimiz “zikir”dir. Bu, dille de olabilir, kalple de. Tasavvuf ehlinin ıstılahında zikr-i hafi, zikr-i cehri tabirleri var. Dolayısıyla bizi marifetullah’a, dinimizi tanımaya götüren ilmî mubâheseleri de, “zikrullah” sınıfında mütalâa edebiliriz. </p>
				<p class="a--paragraf-e">Nitekim Gazali “Zikir meclislerinin üzerine sekînet iner, melekler onları kanatlarıyla kuşatır…” hadisinde geçen “zikir meclisi” tabirini açıklarken, zikirden muradın “Kur’ân’ı anlamaya çalışma, dinî bilgileri artırma, Allah’ın üzerimizdeki nimetlerini sayma…” gibi gayretler olduğuna dikkat çeker. İmam Malik’in şu sözü de hatırlamaya değer: “Hadiste geçen zikir meclisleri, şu, birinizin durup arkadaşlarına nasihatlerde bulunduğu, hadis okuyup geçtiği meclisler değildir. Bizim zamanımızda yapıldığı gibi oturup ciddi ciddi iman ve Kur’ân üzerinde duran meclislerdir.”<span class="footnote-e" xml:lang="tr-TR"><a href="#footnote-288-361" id="footnote-288-361-backlink">361</a></span> Zaten, Aleyhissalatu vesselam’ın birçok hadislerinde, Allah’a yakınlığımızı artıracak ilmî meşguliyetler, ibadet sınıfına giren zikirlerden çok daha üstün addedilmiştir. Bunlardan birinde, “Âlimin âbide üstünlüğü dolunayın diğer yıldızlara üstünlüğüne” benzetilir.<span class="footnote-e" xml:lang="tr-TR"><a href="#footnote-288-362" id="footnote-288-362-backlink">362</a></span> </p>
				<p class="a--paragraf-e">Şu halde, aşağıda temas edeceğimiz, evlerde yapılması teşvik edilen “zikrullah”ı, sadece ibadet nevinden zikir olarak anlamamalıyız. Dinî bilgimizi, manevi değerlerimizi öğrenmeye ve aile efradına öğretmeye yönelik bütün faaliyetleri, “zikrullah” sınıfında da mütalâa edebiliriz. Nitekim yukarıda tahlil ettiğimiz bir âyette Cenab-ı Hakk’ın, evlerde, hanımlara, Allah’ın âyetlerini ve Resûlün hikmetlerini zikretmeyi emrettiğini görmüştük. </p>
				<p class="a--paragraf-e">Öyleyse, evlerde erkeklerin aile halkıyla yapacağı öncelikli olarak dinî hususlardaki bilgilendirme çalışmaları, bu “zikr”in bir parçası olmalıdır. </p>
				<p class="a--paragraf-e">Daha önce kaydettiğimiz bir âyette kadınlar tarafından gerçekleştirilmesi gerektiğine dikkat çekilen “evlerde zikir” meselesi, şu âyette, daha değişik yönleriyle ele alınmıştır: </p>
				<p class="a--paragraf-e">“O evlerde ki, -Allah onların yüceltilmesine (tâzim ve tebcil edilmesine) ve İsminin zikredilmesine izin vermiştir- ne ticaret ve ne de alışverişin Allah’ı zikirden, namaz kılmaktan, zekât vermekten alıkoyduğu erkekler, sabah akşam O’nu tesbih ederler: Bunlar kalplerin ve gözlerin (dehşetten) kıvranacağı günden korkarlar.” <span class="ayet-kaynaklari-e" xml:lang="tr-TR">(Nur, 24/36-37)</span>.</p>
				<p class="a--paragraf-e">1- Âlimlerimiz umumiyetle, âyette geçen “büyût (evler),” tabiri ile mescitlerin kastedildiğini söylemişlerdir. Ancak, bu kelimeyi, konumuz açısından lügatteki aslî manası olan “gecenin geçirildiği yerler” yani evler olarak da anlamamıza ve bazı inceliklere dikkat çekmemize bir mâni yoktur. </p>
				<p class="a--paragraf-e">2- Bu âyette, “evlerde yaptıkları zikir” sebebiyle övülen şahıslar rical (erkekler) kelimesiyle ifade edilerek, erkeklerin öncelikli olarak, hadislerde ısrarla yer verilen “evlerde zikrullah”ta bulunmalarının ehemmiyetine dikkat çekilmiştir. </p>
				<p class="a--paragraf-e">3- Âyet-i kerîmede sabah ve akşam vakitlerinde, evlerde yapılacak zikrullahtan maksadın “namaz” olmadığını belirtmek isteriz. Çünkü, âyetin devamında zaten ayrıca namaz ve diğer bir kısım farzlar mevzubahis edilmektedir ve dinimizde normalde farz namazlar evde değil, mescitlerde kılınmalıdır. Öyleyse, buradaki “zikrullah”tan murat edilen şey namaz değildir. Asıl maksat, bizdeki marifetullahı artırmaya yönelik ilmî çalışmalardır. Daha açık bir ifade ile, bu âyette evlerde manevî değerlerin öğretilmesi manasını da ifade eden “evlerde zikrullah”a vurgu yapılmaktadır.</p>
				<p class="a--paragraf-e">4- Evlerde zikrin ihmaline sebep olan “ticaret, “alışveriş” gibi pek çok kimsenin ileri süreceği meşru ve masum görünümlü mazeretlere yer vermemek gerekir. Böylece âyet-i kerîmede, evlerin, erkekler tarafından, hiçbir meşru yönü olmayan bahanelerle terk edilerek, erkeklerin kahvehane, sokak, eğlence, kumar mahalleri gibi yerlere gitmelerinin, Allah nazarında nasıl ciddi bir alçalış ve manevî düşüş olacağı ifade edilmiş oluyor. </p>
				<p class="a--paragraf-e">Burada ilave edilmesi gereken çok önemli bir nokta da şudur: Kur’ân-ı Kerim, her ne kadar “alışveriş” ve “ticaret” gibi, meşruluğunda hiçbir şüphe olmayan iki bahaneyi zikrederse de, biz buna günümüzde haklı bir gerekçe imişçesine çokça yer verilen bir hususu daha ilave etmek istiyoruz: “Dinlenme!” Yani günlük çalışmasını bitiren erkekler, çoğunlukla “biraz dinlenmek” bahanesiyle, hiç de dinlendirici olmayan “kahve”, kulüp”, dernek” gibi yerlere giderek evlerini ihmal ediyorlar. Hâlbuki, yüce rehberimiz Kur’ân-ı Kerim’e göre, gerçek dinlenme yeri “ev”dir ve gerçek dinlenme vasıtası da “uyku”dur. Çünkü, birçok âyet geceyi “örtü” olarak tavsif ederken, “uyku”yu da “dinlenme” olarak nazarlarımıza verir.<span class="footnote-e" xml:lang="tr-TR"><a href="#footnote-288-363" id="footnote-288-363-backlink">363</a></span> Ayrıca, Kur’ân’da “ev” manasında kullanılan “beyt” kelimesi, kök itibariyle “gecelemek”, “geceyi geçirmek” gibi bir asıldan gelir ve “gece geçirilen yer” manasını ifade eder. Keza yine Kur’ân’da geçen ve “ev” manasında kullanılan “mesken” kelimesi de, “sükûna erilen” yani “dinlenilen, huzura kavuşulan, saadete erilen mekân” manasına gelir. Öyleyse mü’min kişi, bu mükerrer ilahî ikazlara kulak vererek, dinlenmesini, istirahatini, her çeşit huzur ve saadetini evde arayacak, hayatını buna göre düzenleyecektir. </p>
				<p class="a--paragraf-e">Bu ilahî ikaza, cumadan cumaya mescide gidecek, namaz kılacak derecede imanı olan erkekler kulak verse cemiyette neler değişmez! </p>
				<p class="a--paragraf-e">5- Kuvvetli bir ahiret inancıyla, hesap gününün dehşetinden korkarak namazlarını kılıp zekâtını veren müstakim kimselere hususi bir mesajla -aradıkları rıza makamını kazanmada- bilhassa akşam ve sabah vakitlerinde evlerde zikrullaha zaman ayırmalarının önemi hatırlatılmaktadır. </p>
				<p class="a--paragraf-e">Rabbimizin, maneviyatları konusunda hassas olanlara bu hususi mesajından, şu pratik faydayı çıkarabiliriz: İslam cemiyetlerinde, sayıları nispeten az bile olsa, bu müstakim ve hassas zümre; Cenab-ı Hakk’ın “Sabah ve akşam vakitlerinde evlerde zikrullah” emrine uymaları halinde, hem dehrin en kötü şartlarında bile, İslam’ı, aile içinde öğrenip, hayata geçiren bir zümrenin varlığını devam ettirmiş olurlar, hem de bu özellikteki aileler, akraba, komşu, meslektaş, arkadaş gibi kendileriyle irtibat ve münasebet halinde bulunan bir kısım Müslüman fakat gevşemiş, salâbetini kaybetmiş çevrelere örnek olurlar. Onları da, şartların lisan-ı kâlle (dille) hareket etmeye imkân vermediği zamanlarda, lisan-ı hâlle İslam’ı yaşamalarına teşvik etmiş olurlar. Yani gürültüsüz -patırtısız okul hizmeti verirler. </p>
				<p class="x4-baslik-e" id="toc_marker-11-1-5-1">a. Niçin Sabah ve Akşam Vakitleri?</p>
				<p class="a--paragraf-e">Evde yapılacak “zikrullah”a dikkat çekilirken, -sarih olarak “erkekler”in medar-ı bahs edildiği bir âyette- tercihen ve öncelikli olarak sabah ve akşam vakitlerinin zikri, şöyle ilahî bir mesaj çıkarmamıza imkân verir: Çoğunlukla erkekler gün boyu dışarıda çalışır. Ancak akşamları eve gelmeleri mümkün olur. Âyet, bir kısım bahane ve sebepler uydurarak eve akşam değil, geç vakitlerde gelme durumuna düşecek erkeklere hitap ederek, geç kalmamalarını, akşam olur olmaz evlerine dönmelerini irşat etmiş oluyor. Âyetin ikinci bir mesajı daha var: Durumu bu olan erkekler, evde geçen zamanlarında, aile halkına örnek olmak ve onların dinî bilgilerini artırmak üzere, evde zikrullaha yer vermelidirler. Ayrıca, bazı hadislerde geldiğine işaret ettiğimiz “alaca karanlık”tan önce çocukların evlere dönmelerini murâkabe hizmetinin yerine getirilmesi de, erkeklerin bu ilahî irşada uymasına bağlı. Nitekim, bu baba murakabesinin eksikliği sebebiyle akşam vaktini sokakta geçirmeye alışan çocuklar, hayatlarının en kıymetli dönemlerini heder etmekle istikballerini karartmış olurlar. Hele bu esnada, bir de, yakalarını kötü arkadaşlara ve kötü alışkanlıklara kaptırmış iseler! </p>
				<p class="a--paragraf-e">Zikrullah tabiriyle, Allah rızasına yönelik her çeşit faaliyetin, bu meyanda bilhassa dinimiz ve manevî hayatımızla ilgili bilgimizi artırıcı derslerin, sohbetlerin, kitap okumanın ve kaset, video takiplerinin de kastedilebileceğini yukarıda kaydettiğimizi bir kere daha hatırlatmak isteriz. </p>
				<p class="a--paragraf-e">Resûlullah’ın <span class="x-aleyhisselam--e" xml:lang="tr-TR">(aleyhissalâtu vesselâm)</span> hadislerinde de, evlerde zikrullaha müstesna ve ayrı bir teşvikte bulunulmuştur. Bazılarını kaydediyoruz:</p>
				<p class="a--paragraf-e">1- “Evlerinizi kabirlere çevirmeyin, Kur’ân okuyun. Kur’ân [Bakara suresi] okunan eve şeytan girmez.”<span class="footnote-e" xml:lang="tr-TR"><a href="#footnote-288-364" id="footnote-288-364-backlink">364</a></span> </p>
				<p class="a--paragraf-e">2- “Kişi evinde Kur’ân okursa ev, ehline karşı genişler ve melekler de orada hâzır olur, şeytanlar kaçar, hayır artar. Kur’ân okunmayan eve gelince, o, sahibine daralır, Melekler orayı terk eder, şeytanlar istila eder, hayır da azalır...”<span class="footnote-e" xml:lang="tr-TR"><a href="#footnote-288-365" id="footnote-288-365-backlink">365</a></span></p>
				<p class="a--paragraf-e">3- “Namazlarınızın bir kısmını evde kılın, onları kabirler edinmeyin.”<span class="footnote-e" xml:lang="tr-TR"><a href="#footnote-288-366" id="footnote-288-366-backlink">366</a></span></p>
				<p class="a--paragraf-e">4- “Nafile namazlarınızı evde kılın, onları kabirlere çevirmeyin.”<span class="footnote-e" xml:lang="tr-TR"><a href="#footnote-288-367" id="footnote-288-367-backlink">367</a></span></p>
				<p class="a--paragraf-e">5- “Kişinin evindeki namazı nurdur. Öyle ise evlerinizi (namazla) nurlandırın.”<span class="footnote-e" xml:lang="tr-TR"><a href="#footnote-288-368" id="footnote-288-368-backlink">368</a></span></p>
				<p class="a--paragraf-e">6- “Farzdan sonra en hayırlı namazınız, evlerinizde kıldığınız namazınızdır.”<span class="footnote-e" xml:lang="tr-TR"><a href="#footnote-288-369" id="footnote-288-369-backlink">369</a></span></p>
				<p class="a--paragraf-e">7- “Mescitte namazınızı eda edince eviniz için de bir nasip ayırın, zira, Allah, bu namazdan dolayı eve (hususi) bir hayır yapar.”<span class="footnote-e" xml:lang="tr-TR"><a href="#footnote-288-370" id="footnote-288-370-backlink">370</a></span></p>
				<p class="a--paragraf-e">Burada bir müşahedemi kaydetmek isterim. 2005 yılı Kasım ayında Adapazarı’nın bir kazasında verdiğim bir konferansta, çocukların namaza alışmasında, evde anne ve babasından bunu görmesinin ehemmiyetinden bahsetmiştim. Konuşmanın sonunda söz alan bir dinleyicim: “Hocam ben bu eksikliğin sıkıntısını bizzat yaşadım. Din görevlisi olduğum için namazlarımı hep camide kılıyordum, küçük kızım bana: “Baba sen niye evde namaz kılmıyorsun? Ben namaz kılmanın nasıl olduğunu senden görmek istiyorum” diyerek beni hesaba çekti” dedi.</p>
				<p class="a--paragraf-e">Anlaşıldığı üzere, bu hocamız, eksik bir din uygulaması yaşamış olmalıydı. Zira evde farzların dışında birçok mendub ve mesnun namazlar olduğu halde onlara yer vermemiş olduğu anlaşılıyordu. Bu durumu hatırlattım, bana hak verdi. Bu müşahedem, -dinî meselelerde fetvaya kendimi yetkili görmemekle beraber- icabında, aile efradının görmesi ve ibadet hususunda şevke gelmesi maksadıyla, zaman zaman cami cemaatini terk ederek aile efradıyla evde cemaat yapmanın camideki cemaati aratmayacak sevap ve güzel neticelere sebep olacağına hükmetmede bana cesaret verdi. (Doğruyu Allah bilir).</p>
				<p class="a--paragraf-e">8- “Kişi evine girdiği zaman yemek yediğinde Allah’ı zikrederse, Şeytan (avanesine): ‘Bu evde size geceleme de yok, yemek de yok.’ der. Adam girişte Allah’ı anmazsa şeytan (avanesine): ‘Burada size geceleme var.’ der. Yemek yerken Allah’ı zikretmezse Şeytan: ‘Size geceleme de var, akşam yemeği de var.’ der.”<span class="footnote-e" xml:lang="tr-TR"><a href="#footnote-288-371" id="footnote-288-371-backlink">371</a></span></p>
				<p class="a--paragraf-e">Aleyhissalâtu vesselam’ın bu teşviklerinin neticesiyle olacak ki, Resûlullah döneminde, pek çok evde hususi mescitler ihdas edildiğini görmekteyiz. Bu bahse ayrıca yer vereceğiz.</p>
				<p class="x4-baslik-e" id="toc_marker-11-1-5-2">b. Zikir mi Müzakere mi Öncelikli Olmalı?</p>
				<p class="a--paragraf-e">Evlerde “zikir” ve “ilmî müzâkere” deyince, akla şu sorunun gelivermesi tabiîdir:</p>
				<p class="a--paragraf-e">Öncelik, hangisine verilmelidir? Farz olanların önceliği elbette münakaşa konusu olamaz. Burada söz konusu olan, elbette, “nafile olarak yapılacak zikir” ile “ilmî müzâkere”nin mukayesesidir. Bu mühim soruya, her seferinde olduğu gibi, âyet ve hadislerle cevap arayacağız. </p>
				<p class="a--paragraf-e">Daha önce de temas edildiği üzere, bir kısım bilgileri elde etmek farzdır, tıpkı bir kısım ibadetlerin farz olması gibi. Öyleyse, farz olan ilimlerle meşguliyet farz olmayan ibadetle meşguliyete elbette tercih edilir.</p>
				<p class="a--paragraf-e">Ancak şu var ki, ilim âyet ve hadislerle övüldüğü için İslam’da, ilmî meşguliyetin, nafile olan zikirle meşguliyete üstünlüğü vardır. Nitekim İbn-i Mâce’de gelen bir rivayete göre, Hz. Peygamber bir gün mescide girince iki halka görür, biri ilmî müzakere ile diğeri zikirle meşguldür. Aleyhissalatu vesselam bir lahza duraklayıp her iki halkanın da hayır üzere olduğunu belirttikten ve haklarında övücü ifadelerde bulunduktan sonra, ilim halkasındakilerin “fıkıh ve ilim öğrendiklerine ve bilmeyenlere de öğrettiklerine” dikkat çeker, “Bunlar daha üstündür. Ben de zaten bir muallim olarak gönderildim.” der ve ilim halkasına dahil olur.<span class="footnote-e" xml:lang="tr-TR"><a href="#footnote-288-372" id="footnote-288-372-backlink">372</a></span> </p>
				<p class="a--paragraf-e">İlmin mutlak üstünlüğüne rağmen, zikir veya ilmin üstünlüğünün izafi olduğuna, şahsa ve içinde yaşanılan şartların ihtiyacına göre değişebileceğini söylemenin de yeri olduğuna dikkat çekmek istiyoruz: Şahsın yaş durumu, içtimaî durumu, sorumluluk durumu, ilmî durumu, sağlık durumu vs. Bu meselenin esası kavrandıktan sonra, hangisine öncelik vereceğini şahıs kendisi belirleyecektir. </p>
				<p class="a--paragraf-e">Söz gelimi kişi evlenmiştir, çocuk sahibidir ve çocuk terbiyesi hakkında ne kendisinin ne hanımının yeterli bilgisi vardır. Elbette ki, kendisi için farzlar sırasına geçen çocuk terbiyesi ile ilgili bilgiler hususunda kitap okumak, kurslara, seminerlere, ders halkalarına iştirak etmek, nafile zikirden önceliklidir. Keza öğrenme yaşına basmış çocukları olan bir kimsenin, onların bilgilendirilmeleri istikametindeki her çeşit gayreti nafile ibadetlere, zikirlere takdim edilir. </p>
				<p class="a--paragraf-e">Bu durumda nafile zikirler, günlük hayatın boşluklarına, kısa fasılalarla tahsis edilebilir. Söz gelimi sofra hazırlığı yapılırken üç, beş, on dakikalık boş vakitleri, durumu müsait olan kimseler zikirle değerlendirebilirler. Keza yanında çocuğu veya torunu olmayan, yalnız veya eşiyle yaşayan ileri yaşta kimseler ilmî meşguliyeti lüzumsuz, sıkıntılı hissediyorlarsa, böyleleri için boş vakitleri değerlendirmede öncelik, her çeşidiyle zikre verilebilir.</p>
				<p class="a--paragraf-e">Bu istisnaî durumlar dışında, hayatın ve bir kısım sorumlulukların içinde olan kimselerin; sorumluluklarıyla ilgili bilgileri yeterli bir seviyede kesbedip kazanmadan, bunlarla ilgili son gelişmelere yeterince muttali olmadan, boş vakitlerini, zikir dahi olsa, başka şeylerle doldurmaları uygun olmaz. Şu hadis, bu noktada üzerinde durulmaya değer: “Cüveyriye Bintu’l-Hâris’in <span class="x-aleyhisselam--e" xml:lang="tr-TR">(radıyallahu anhâ)</span> anlattığına göre, kendisi sabah namazı kılarken, Aleyhissalatu vesselam, camiye gider. Resûlullah [öğleye doğru] eve döndüğü zaman, kendisini, bıraktığı şekilde seccadenin üzerinde oturur ve tesbih eder bulur. Merak edip: </p>
				<p class="a--paragraf-e">– Hep aynı mı kaldın?  diye sorar. “Evet!” cevabını alınca, Aleyhissalatu vesselam şöyle buyururlar:</p>
				<p class="a--paragraf-e">– Ben dört kelimeyi üç kere tekrar ettim. Eğer bunlar, senin (şu ana kadar) yaptığın zikirlerle tartılacak olsa, seninkilerden ağır gelirdi: </p>
				<p class="a--paragraf-e">“Sübhânallâhi ve bihamdihi adede halkıhî ve rızâ nefsihî ve zinete arşihî ve midâde kelimâtihî (Allah’ım, Seni, mahlukatın sayısınca, Kendi razı olduğun şekilde, Arş-ı âlanın ağırlığınca ve kelimelerini yazan mürekkep miktarınca hamd ile tesbîh ve tenzîh ederim).”<span class="footnote-e" xml:lang="tr-TR"><a href="#footnote-288-373" id="footnote-288-373-backlink">373</a></span> </p>
				<p class="a--paragraf-e">Aleyhissalatu vesselam, benzer müdahaleyi Ebû Ümâme el-Bâhilî’ye de yapar. Anlattığına göre, Resûlullah, bir keresinde kendisine uğrar, o sırada sessizce zikretmektedir. Aleyhissalatu vesselam dudaklarının kıpırtısını görünce ne söylemekte olduğunu sorar. “Rabbimi zikrediyorum.” cevabı üzerine: </p>
				<p class="a--paragraf-e">“Ben sana, gündüze geceyi de katarak durmadan söyleyeceklerinden (Allah katında) miktarca daha çok veya daha faziletli olacak olan zikri haber vereyim mi?” buyururlar ve Sübhanallahi adede mâ halaka … diye başlayan bir dua öğretirler.<span class="footnote-e" xml:lang="tr-TR"><a href="#footnote-288-374" id="footnote-288-374-backlink">374</a></span> </p>
				<p class="a--paragraf-e">Bu nevi hadislerin hakkıyla kavranabilmesi için, şu hususu da bilmemiz gerekir: Resûlullah, sabah namazını kıldıktan sonra hemen eve dönmezdi. Mescitte, kuşluk vaktine kadar kalır, ashabıyla sohbet ederdi. Rivayetler, bu esnada rüyalar anlatılıp bunlara yorumlar yapıldığını, tarihî hadiselerin tezekkür edildiğini, bir kısım meselelerin müzakere edildiğini belirtir. Yani bunu, ashabın yetişmesine, kültürel birikimlerinin artmasına yönelik bir faaliyet olarak değerlendirebiliriz. </p>
				<p class="a--paragraf-e">Bu değerlendirmemiz isabetli ise -ki bunda şahsen tereddüdümüz yok- Aleyhissalatu vesselam’ın benzer hadislerinden birkaç hüküm çıkarabiliriz: </p>
				<p class="a--paragraf-e">1- Halkın talim ve terbiyesi için meşguliyet, zikirle meşguliyetten pek çok kereler üstündür.<span class="footnote-e" xml:lang="tr-TR"><a href="#footnote-288-375" id="footnote-288-375-backlink">375</a></span> </p>
				<p class="a--paragraf-e">2- Halkı irşat hizmeti için hazırlanmak; kitap okumak, yazmak, sormak, müzakerelerde bulunmak vs. de nafile zikirden üstündür.</p>
				<p class="a--paragraf-e">3- Birinci hadisin söylenmesine vesile olan muhatap açısından değerlendirecek olursak, muhatap Cüveyriye <span class="x-aleyhisselam--e" xml:lang="tr-TR">(radıyallahu anhâ)</span>, bir ev hanımıdır. Aynı durumda olan kimselerin evlerinde yapacak işleri çıkabilir. Bu durumda, Resûlullah’ın belirttiği gibi veciz ibarelerle zikirde bulunup, artırılan vakti, Allah indinde daha makbul olacak ilmî meşguliyet, çocuk terbiyesi, ailenin zarurî işleri gibi başka şeylere ayırmak daha makbuldür.</p>
				<p class="a--paragraf-e">Nitekim, Resûlullah, Kur’ân’ın çok hızlı okunmasını tavsiye etmemiştir. Ne kadar zamanda hatim etmesi gerektiğini soran Abdullah ibn-i Amr ibn-i ’l-As’a ilk peşin, “kırk günde!” demiştir. Onun “Ben daha az zamanda da okuyabilirim.” diye ısrar etmesi üzerine otuz, yirmi, on beş, on ve yediye kadar ruhsat verir, daha aşağı inmez.<span class="footnote-e" xml:lang="tr-TR"><a href="#footnote-288-376" id="footnote-288-376-backlink">376</a></span> Aynı zâtın daha kısa müddette okuma ısrarında bulunduğuna, hatta beş ve üç güne kadar indiğine dair rivayetler dahi varsa da,<span class="footnote-e" xml:lang="tr-TR"><a href="#footnote-288-377" id="footnote-288-377-backlink">377</a></span> Resûlullah’ın en son üçten daha aza müsaade etmediği görülür. Abdullah’tan yapılan açıklamaya göre, Resûlullah, izin vermeyişinin sebebini, “Üç günden daha kısa zamanda Kur’ân’ı hatmeden kimse, onu anlamaz.” diye açıklamıştır.</p>
				<p class="a--paragraf-e">Evet, Kur’ân aynı zamanda zikir kitabımızdır. Cenab-ı Hak, Resûlullah’ın belirttiği üzere, Kur’ân tilavetinin her harfine on sevap verecektir.<span class="footnote-e" xml:lang="tr-TR"><a href="#footnote-288-378" id="footnote-288-378-backlink">378</a></span> Ancak, onun anlaşılması esastır. Öyle okuyalım ki, hem zikretmiş olalım, hem de muhtevasını anlayalım, dinimize müteallik bilgimiz artsın ve Kur’ân, bizler için hidayet olma hizmetini de görmüş olsun. Kur’ân Kerim’in hidayet ve hayat rehberi olma yönünün, zikir kitabı olma yönüne tekaddüm ettiğini; onun her şeyden önce “insanlara hidayet rehberi olarak indirildiğini” kim inkâr edebilir? Yeterince anlaşılıp meselelerimizin çözümünde ana kaynak olarak ona yönelinse idi, Bediüzzaman gibi asra yaklaşan ömrünün tamamını İslam’a hizmet yolunda tüketen bir büyüğün ifadesiyle, o yüce rehberimiz “Yalnız tilavetiyle teberrük olunan, bir mübarek derecesinde<span class="footnote-e" xml:lang="tr-TR"><a href="#footnote-288-379" id="footnote-288-379-backlink">379</a></span>“ kalır mıydı? </p>
				<p class="x3-baslik-e" id="toc_marker-11-1-6">6. Evlerde İlim Cemaatleri</p>
				<p class="a--paragraf-e">İslam dininde en çok teşvik edilen hususlardan biri cemaatleşmedir. Resûlullah <span class="x-aleyhisselam--e" xml:lang="tr-TR">(sallallahu aleyhi ve sellem)</span>:</p>
				<p class="a--paragraf-e">“Allah’ın eli cemaatledir.”<span class="footnote-e" xml:lang="tr-TR"><a href="#footnote-288-380" id="footnote-288-380-backlink">380</a></span></p>
				<p class="a--paragraf-e">“Cemaat rahmet, ayrılık azaptır.”<span class="footnote-e" xml:lang="tr-TR"><a href="#footnote-288-381" id="footnote-288-381-backlink">381</a></span></p>
				<p class="a--paragraf-e">“Size cemaati tavsiye ederim, ayrılıktan da sakının, zira şeytan iki kişiden uzak durur”<span class="footnote-e" xml:lang="tr-TR"><a href="#footnote-288-382" id="footnote-288-382-backlink">382</a></span> gibi hadisleriyle daima cemaat halinde olmayı teşvik etmiştir. Bu cümleden olarak cemaatle kılınan namaza yirmi yedi kat sevap vadedilmiş ve hatta -Hanbelî mezhebinde olduğu üzere<span class="footnote-e" xml:lang="tr-TR"><a href="#footnote-288-383" id="footnote-288-383-backlink">383</a></span>- namazların cemaatle kılınması farz-ı ayn anlaşılacak kadar namazın toplu kılınmasında ısrar edilmiştir. Resûlullah <span class="x-aleyhisselam--e" xml:lang="tr-TR">(aleyhissalâtu vesselâm)</span>:</p>
				<p class="a--paragraf-e">“İnsanlar yalnızlıktaki mahzuru benim kadar bilselerdi, hiçbir yolcu, tek başına bir gecelik olsun yol yapmazdı.” </p>
				<p class="a--paragraf-e">“Tek atlı bir şeytandır, iki atlı iki şeytandır, üç atlı bir cemaattir.”<span class="footnote-e" xml:lang="tr-TR"><a href="#footnote-288-384" id="footnote-288-384-backlink">384</a></span> vs. buyurarak, yolculuğun bile tek başına ve münferit yapılmamasını tavsiye eder ve ilim öğrenmede de evler, mescitler gibi uygun mekânlarda cemaatler oluşturmaya irşat buyurur: </p>
				<p class="a--paragraf-e">“Bir grup insan, Kitabullah’ı okuyup ondan ders almak üzere, Allah’ın evlerinden birinde, bir araya gelecek olsalar, mutlaka üzerlerine sekînet iner ve onları Allah’ın rahmeti bürür. Melekler, onları kanatlarıyla sararlar. Allah da yüce katında bulunan şerefli cemaatte onları anar.”<span class="footnote-e" xml:lang="tr-TR"><a href="#footnote-288-385" id="footnote-288-385-backlink">385</a></span> </p>
				<p class="a--paragraf-e">İlim öğrenmek kastıyla bu toplananlar kadınlar da olabilir, erkekler de olabilir, zaruri ilim her ikisine de farzdır ve ilim bilenden alınır. </p>
				<p class="a--paragraf-e">Hadiste geçen Allah’ın evleri tabirinden mescitler anlaşılabileceği gibi, yukarıda belirttiğimiz üzere, müminlerin ikamet ettiği ve içerisinde ilimle, zikirle meşgul oldukları evler de anlaşılabilir. Böylece Resûlullah, ilim ve zikrin yapıldığı evleri “Allah’ın evleri” diye vasfederek onları teşrif etmiş, Allah nezdindeki değerlerini yüceltmiş olmaktadır.</p>
				<p class="x4-baslik-e" id="toc_marker-11-1-6-1">a. Evlerine Bu Manayı Kazandıranlara Ne Mutlu! </p>
				<p class="a--paragraf-e">İlim ve medeniyetin gelişmesinde, müzâkerenin ve düşüncelerin birleşerek birbirlerini mayalayıp zenginleştirmesinin büyük yeri vardır. Bir meselenin müzakeresinde herkes mizacına, birikimine göre, bir tarafını görür. Bunlar müzakere ile ortaya konunca, herkeste yeni fikir kıvılcımları, uygulama şimşekleri çıkar; feyz dediğimiz ilmî, manevi bereketlenmeler hâsıl olur. İştirakçiler sadece bilgileri artmış, ufukları genişlemiş olarak değil, birbirlerine olan güven ve sevgileri de katmerlenmiş ve amel konusunda yeni bir şevkle donanmış olarak o cemaatten ayrılırlar. </p>
				<p class="a--paragraf-e">Bu feyizlenme insanlık için o kadar önemlidir ki, bir kısım Batılı sosyologlar dünyanın kenarda kalıp farklı kültürlerle temas kurmamış olan milletlerin, medeniyet geliştiremediklerini, basit bir seviyede kaldıklarını söylerler. Buna Eskimoları, dış dünya ile temastan önceki hâlleri ile Japonları, Polonezleri vs. örnek gösterirler.<span class="footnote-e" xml:lang="tr-TR"><a href="#footnote-288-386" id="footnote-288-386-backlink">386</a></span> Şu halde, eş-dostların, akrabaların, komşuların, meslektaşların kendi aralarında teşkil edecekleri nezîh, ilmî cemaatler, sohbetler ilmimizi, feyzimizi, Allah nezdindeki değerimizi artıracaktır. </p>
				<p class="a--paragraf-e">Radyo, televizyon ve her köşe başında mantar gibi biten sağlıksız kahvehane ve eğlence yerlerinin insanları iyice ferdileştirip yalnızlaştırdığı günümüz şartlarında, üzerinde durduğumuz, küçük samimi dost guruplarına şiddetle ihtiyaç vardır. </p>
				<p class="a--paragraf-e">Bu çeşit gruplara imkân sağlayan evler sayıca arttıkça ve hatta evlerimizin her biri, aile efradı ve yakınları için bu manada hizmetlere şuurla yöneldikçe, bir başka ifade ile, hususî evlerimiz, -ayet-i kerimenin emrine uygun şekilde- kıble kılındıkça, milletçe içine düştüğümüz atalet ve geriliklerden kurtuluşumuz kesinlik kazanacaktır. </p>
				<p class="x4-baslik-e" id="toc_marker-11-1-6-2">b. Cemaatleri Küçük Tutmak Gerek</p>
				<p class="a--paragraf-e">İlim için teşkil edilen cemaatlerin verimlilik açısından çok kalabalık olmaması gerekmektedir. Bazı hadislerde yer alan “onar onar halkalar teşkil etme” tavsiyesini esas alarak, bu çalışma gruplarının onar kişiyi aşmaması tavsiye edilebilir. Söz gelimi, on kişiye ulaşan bir grup ikiye ayrılır; her biri sayısını ona tamamlayıncaya kadar artırır, bu rakamı bulunca tekrar ikiye bölünür. Bu elbette ideal olandır ve tavsiyedir, vecîbe değildir. Şartlara göre, daha az veya daha çok sayılı gruplar yapmak üzere karar alınabilir: “İdeal sayımız beş olacak, altıyı bulunca ikiye ayrılacağız.” gibi.</p>
				<p class="a--paragraf-e">Az ileride, Hz. Ömer’den nakledilen biraz daha teferruatlı olarak kaydedeceğimiz bir rivayetten, şu veya bu sebeple tehlike ve mahzur arz eden durumlarda, ilim için teşkil edilen cemaatlerin küçük tutulması gerektiği anlaşılmaktadır. Resûlullah Mekke döneminde, dikkatleri çekerek müşrikleri tahrik etmemek düşüncesiyle olacak, Müslümanların aleni bir surette kalabalık oluşturmalarını istemiyordu. Durumu müsait olanların evlerinde, yeni Müslüman olanlardan iki kişiyi bir araya getirip, başlarına bir muallim gönderiyordu. Resûlullah <span class="x-aleyhisselam--e" xml:lang="tr-TR">(aleyhissalâtu vesselâm)</span>, ayrıca Kur’ân başta olmak üzere her çeşit öğretimde, öğreticinin daha az sayıda kimse ile meşguliyetinin verimliliği artıracağı düşüncesi ile böyle hareket etmiş olabileceği gibi, emniyet mülâhazası, dikkat çekmeme mülâhazası ve bu hizmete imkan hazırlayan evin külfetini hafifletme gibi tedbirlere yönelik başka mülâhazalarla da hareket etmiş olabilir. </p>
				<p class="x2-baslik-e" id="toc_marker-11-2">Hz. Peygamber’in Zamanındaki Evler</p>
				<p class="a--paragraf-e">Bir kurtuluş reçetesi olarak aile eğitimi meselesini işlediğimiz birinci bölümün sonlarında da temas ettiğimiz üzere, dinin tebliğinde evlerin kullanımı, Resûlullah’tan önceki peygamberler tarafından da söz konusu edilmiş bir esastır. Hz. Musa zamanında “evlerin kıble kılınması” çerçevesinde bu işin nasıl zirvelere ulaştığını genişçe gördük. Şimdi sıra, bu meselenin Aleyhissalatu vesselam zamanındaki uygulamalarını göstermeye geldi. </p>
				<p class="a--paragraf-e">Hemen belirtmek isteriz ki, İslam dininin de bidayette neşri ve tebliği, münhasıran evlerde başlamış ve zamanla mescitler, küttaplar (mahalle mektepleri, ilk okullar), medreseler ve keza evlerde devam etmiştir. Hâlen evler, bu hizmetlerine devam etmektedir. Burada, Resûlullah’ın evi başta olmak üzere, bu evler hakkında kısa kısa bilgiler sunmaya çalışacağız. </p>
				<p class="x3-baslik-e" id="toc_marker-11-2-1">1. Mekke Evleri</p>
				<p class="x4-baslik-e" id="toc_marker-11-2-1-1">a. Hz. Peygamber’in Evi</p>
				<p class="a--paragraf-e">İslam’ın neşri evlerde başlamıştır. Bu maksatla ilk hizmet veren ev, Aleyhissalatu vesselam’ın evidir. İsmi ilk Müslümanlar arasında geçen Hz. Hatîce, Aleyhissalatu vesselam’ın zevceleridir. Hz. Ali, Resûlullah’ın ailesinin bir ferdidir. Zeyd ibn-i Hârise, önce kölesi iken bilahare azat ederek evlat edindiği manevî oğludur, yani Muhammed ailesinin bir ferdidir. Hz. Ebû Bekr de, her fırsatta görüşme imkânı olan en samimi dostudur. </p>
				<p class="a--paragraf-e">İslam tebliğini aile dışına taşımanın başlangıcını işaretleyen “Yakın akrabalarını uyar.” <span class="ayet-kaynaklari-e" xml:lang="tr-TR">(Şuara, 16/214)</span> emrini alınca Resûlullah’ın ilk yaptığı iş, evinde ziyafet hazırlayarak Abdülmuttaliboğullarını yemeğe davet etmek olmuştur. Hatta, bu ilk davette meseleyi açma fırsatı doğmadan davetliler dağılıp gidince, ikinci ve hatta üçüncü kere ziyafet hazırlayıp ilk tebliğini evinde yapar.<span class="footnote-e" xml:lang="tr-TR"><a href="#footnote-288-387" id="footnote-288-387-backlink">387</a></span></p>
				<p class="a--paragraf-e">Bu ilk davetten sonra dikkatler üzerine çekilecek ve Resûlullah sıkı takip altına alınacaktır. İnsanlar kabul etse de etmese de o, evinde ibadetini yapmakta, gelen vahiyleri seslice tilavet etmektedir. Kuran’ın, duyanları meftun eden edebî sihrinin ve işitenleri kendinden geçiren ses mimarisinin cazibesiyle en aşırı muhalifler bile, Resûlullah’ı dinlemek için geceleri Resûlullah’ın evinin etrafına üşüşmekten kendilerini alamazlar. İbn-i Hişam anlatıyor: Ebû Sufyan, Ebû Cehl, Ahnes ibn-i Şerîk geceleyin evlerinden ayrılıp Aleyhissalatu vesselam’ın evine, hariçten Kur’ân dinlemek üzere gelirlerdi. Resûlullah geceleyin evinde, Kur’ân’ı sesli okuyarak sabaha kadar namaz kılıyordu. İsimleri zikredilenlerden her biri, diğerinin varlığını bilmeden bir yerde durup onu dinliyordu. Fecir vakti girince dağıldılar. Ancak yolda karşılaştılar ve yaptıkları sebebiyle birbirlerini ayıpladılar. Ve:</p>
				<p class="a--paragraf-e">– Sakın başka gelmeyin, aylak takımı sizi böyle görürse, içlerine bir şey doğar, dediler ve dağıldılar.” </p>
				<p class="a--paragraf-e">İbn-i Hişam, ikinci ve hatta üçüncü gecelerde de aynı yere gelerek, sabaha kadar Aleyhissalatu vesselam’ın Kur’ân tilavetini, dinlemeye devam ettiklerini, ilk gecede olduğu gibi yolda tekrar buluşup tekrar birbirlerini ayıplayıp, bir daha gelmemeleri hususunda birbirlerine söz verdiklerini kaydeder.<span class="footnote-e" xml:lang="tr-TR"><a href="#footnote-288-388" id="footnote-288-388-backlink">388</a></span></p>
				<p class="a--paragraf-e">Şunu da belirtelim ki; Kur’ân tilavetinin bu büyüleyici câzibesi, görüldüğü şekilde müessir olmaya başlayınca, Kur’ân-ı Kerîm’e, onu indirene, getirene hakâretamiz sözler sarf etmeye, sövmeye başlayanlar olmuştur.<span class="footnote-e" xml:lang="tr-TR"><a href="#footnote-288-389" id="footnote-288-389-backlink">389</a></span> Bunun üzerine Cenab-ı Hak, Resûlünü yeni bir vahiyle uyarmıştır: “Namaz kılarken sesini yükseltme, gizli de okuma, ikisi ortasında bir yol tut.” <span class="ayet-kaynaklari-e" xml:lang="tr-TR">(İsra, 17/110)</span>. Daha önce genişçe açıklandığı üzere, bir âyette, Resûlullah’ın hanımlarına hitaben, “Evlerinizde okunan Allah’ın âyetlerini ve hikmetini zikredin.” denmiş olması <span class="ayet-kaynaklari-e" xml:lang="tr-TR">(Ahzab, 33/34)</span> hâne-i saadette Kur’ân’ın devamlı okunduğunu gösterir. </p>
				<p class="x4-baslik-e" id="toc_marker-11-2-1-2">b. Hz. Ebû Bekr’in Evi</p>
				<p class="a--paragraf-e">Hz. Ebû Bekr <span class="x-aleyhisselam--e" xml:lang="tr-TR">(radıyallâhu anh)</span>, Risalet-i Muhammediye’ye ilk inananlardan biridir. Hz. Peygamber, İslam’a çağırdığı herkesin bir tereddüt izhar etmesine rağmen Hz. Ebû Bekr’in hiçbir tereddüt göstermeden hemen kabul ve tasdik ettiğini belirtir. Bu yüce şahsiyetin burada anılmaya değer bir başka hususiyeti, Aşere-i Mübeşşere’den beş kişinin İslam’la şereflenmesinin onun eliyle olmasıdır. Hz. Ebû Bekir’in evi, kaynaklarda bir tebliğ merkezi olarak geçmez ise de, ilk Müslümanlardan en mühimlerinin kazanılmasında o evin katkısı olacağı kabul edilebilir düşüncesindeyiz. Bu ilk büyükler; Hz. Osman, Zübeyir ibn-i el-Avvâm, Abdurrahman ibn-i Avf, Sa’d ibn-i Ebi Vakkâs, Talha ibn-i Ubeydillah’tır <span class="x-aleyhisselam--e" xml:lang="tr-TR">(radıyallahu anhum ecmain)</span>. Bunlar aynı zamanda ilk Müslümanlardı.<span class="footnote-e" xml:lang="tr-TR"><a href="#footnote-288-390" id="footnote-288-390-backlink">390</a></span> </p>
				<p class="a--paragraf-e">Bu ilk büyükleri ve diğer başkalarını da İslam’a kazandıran Hz. Ebû Bekir, evinde bir de mescit açacak ve bilhassa mescidi ile daha dikkat çekici gelişmelere vesile olacaktır ki, az ilerde bu mescide genişçe yer vereceğiz.</p>
				<p class="x4-baslik-e" id="toc_marker-11-2-1-3">c. Said ibn-i Zeyd’in Evi </p>
				<p class="a--paragraf-e">Aşere-i Mübeşşere’den olan Said <span class="x-aleyhisselam--e" xml:lang="tr-TR">(radıyallâhu anh)</span>, bilindiği üzere, Hz Ömer’in <span class="x-aleyhisselam--e" xml:lang="tr-TR">(radıyallahu anhumâ)</span> eniştesidir. Bu zatın evinin de, Hz. Ebû Bekr veya Erkâm’ın <span class="x-aleyhisselam--e" xml:lang="tr-TR">(radıyallahu anhum)</span> evleri gibi bir tebliğ merkezi olarak kullanıldığı hususunda ümmet arasında şüyu bulan bir bilgi yoktur. Ancak, Hz. Ömer’in Müslüman oluşuyla ilgili olarak, kendisinin anlattığı bir kıssada yer alan bir bilgi, bize hem Said ibn-i Zeyd’in hem de emsali Müslümanların evlerinin bu maksatla kullanıldıklarını söylememize imkân vermektedir. Hz. Ömer, Müslüman oluş kıssasını anlatırken der ki: “Resûlullah Hazretleri, bir veya iki kişi Müslüman olduğu zaman, bunları gücü yerinde bir kimsenin yanına verirdi. Böylece bu iki kişi, onunla beraber olur, yemeği de onun yanında yerdi. Aynı şekilde, kız kardeşimin kocası Said’in yanına da iki kişi vermişti...”<span class="footnote-e" xml:lang="tr-TR"><a href="#footnote-288-391" id="footnote-288-391-backlink">391</a></span> Rivayetin devamında, Habbâb ibn-i el-Eret’in bunlara Tâhâ suresini öğretmek üzere orada bulunduğunu öğrenmekteyiz.</p>
				<p class="a--paragraf-e">Böylece anlaşılıyor ki, maddi imkân sahiplerinin yanlarına yerleştirilen yeni Müslümanlara bir muallim gönderilerek onlar yetiştiriliyordu. </p>
				<p class="a--paragraf-e">Aynı zamanda, Hz. Ömer’in bu rivayetinden, ilk Müslümanların küçük gruplar hâlinde talim ve terbiyeden geçirildiğini anlamaktayız. </p>
				<p class="x4-baslik-e" id="toc_marker-11-2-1-4">d. Erkâm’ın Evi</p>
				<p class="a--paragraf-e">Mekke hayatında, İslam’ın neşrinde en mühim bir hizmet mahalli, Erkâm ibn-i Ebi’l-Erkâm’ın <span class="x-aleyhisselam--e" xml:lang="tr-TR">(radıyallâhu anh)</span> evi olmuştur. Hz. Peygamber, ilk tebliğini kendi evinden hareketle başlattıktan bir müddet sonra, Erkâm’ın evine yerleşmiştir. Rivayetler, bu evin Mekke’de Safa tepesinin üzerinde yer aldığını belirtir. Resûlullah’ın, İslam’ı gizlice yaymaya çalıştığı bir dönemde burayı karargâh yapması, Safa tepesinin merkezi bir yerde olmasıyla izah edilebilir. Burası, gerek Mekke’de yaşayan gerekse taşradan gelenlerin tavaf maksadıyla uğrak yeri olan Kâbe’ye yakın bir yerdi. Bu sebeple, oraya gelip-gidenler fazla dikkat çekmeyecekti. Keza merkezi oluşunun, can emniyeti itibariyle burayı daha bir güvenli kıldığı da söylenebilir. </p>
				<p class="a--paragraf-e">Erkâm <span class="x-aleyhisselam--e" xml:lang="tr-TR">(radıyallâhu anh)</span>, ilk Müslümanlardandı. Rivayetler’in bazısı ona yedinci Müslüman derken, bazısı da onuncudan sonra İslam’la müşerref olduğunu söyler.<span class="footnote-e" xml:lang="tr-TR"><a href="#footnote-288-392" id="footnote-288-392-backlink">392</a></span></p>
				<p class="a--paragraf-e">Kırkıncı Müslüman olarak Hz. Ömer İslam’a girinceye kadar Resûlullah burada kalır ve İslam’ı yaymaya devam eder. Namazlar da cemaatle burada kılınır. Hz. Ömer Müslüman olunca, namazların gizli kılınmasına razı olmaz. Mekke ahalisi üzerindeki itibar ve mehabetine dayanarak, Kâbe’de alenen namaz kılmayı teklif eder. Resûlullah, İslamî inkişafta katedilen merhaleyi de göz önüne alarak bunu reddetmez. Sayıları kırkı aşmıştır, Hz. Ömer gibi, karşılaştığı zaman şeytanın bile yolunu çevireceği kadar celadetli biri de kazanılmıştır; öyleyse gizlenmeye gerek yoktur. </p>
				<p class="a--paragraf-e">Şu hâlde, Dâru’l-İslam da denmiş olan bu mübarek ev, ilk Müslümanlardan en az otuz kişinin hidayeti bulduğu bir evdir. İbn-i Sa’d, Tabakât’ında sahabîleri tanıtırken “Daru’l-Erkâm’da Müslüman olanları” belirtmeye ayrı bir önem verir. </p>
				<p class="a--paragraf-e">Dâru’l-Erkâm’la ilgili olarak şunu da kaydedelim: Erkâm, bu evi Allah yolunda vakfeder. Vakıf senedinde “Ev ve etrafındaki arazisinin satılamayacağı, miras bırakılamayacağı” belirtilir.<span class="footnote-e" xml:lang="tr-TR"><a href="#footnote-288-393" id="footnote-288-393-backlink">393</a></span> Muhammed Hamidullah merhum, bu evi 1932’de ziyaret ettiğini, 1946’da Kâbe’nin avlusunu genişletmek için Suudîlerin bu evi yıktığını belirtir.<span class="footnote-e" xml:lang="tr-TR"><a href="#footnote-288-394" id="footnote-288-394-backlink">394</a></span></p>
				<p class="x3-baslik-e" id="toc_marker-11-2-2">2. Medine Evleri</p>
				<p class="a--paragraf-e">Rivayetler yakından tahlil edilince, İslam’ın neşrinde Medine’deki birçok evin kullanıldığı görülür. Hz. Peygamber’in hicretine kadar, burada da ev hizmetleri, bir ölçüde gizli ve sessizdir; insanları İslam’a kazanmaya mâtuftur. Böylece Müslüman olan herkes, yeni imanın heyecanı ile kendi evini, bir neşir merkezi olarak, komşularını, akraba ve dostlarını İslam’a kazanmak üzere kullanmış olmalıdır. Resûlullah’ın hicretinden sonra ise, gizlilik söz konusu olmadan bu hizmetler aynen devam etmekten başka, bazı hususi evler bir mektep, bir misafirhane, -daha doğru bir ifade ile- misafirlerine öğretim veren bir misafirhane olarak kullanılmıştır. </p>
				<p class="a--paragraf-e">Rivayetler, bilhassa okuma-yazma bilenlerin, yenilere muallimlik yapabilecek olanların evlerinin, ihtiyaç duyuldukça öğretim maksadıyla, yaygın olarak kullanıldığını ifade etmektedir. Bir de, bir kısım hizmetler için fiziken daha uygun ve müsait olan evler vardır; onlar da sıkça kullanılmıştır. Buna bazı örnekler vereceğiz. </p>
				<p class="x4-baslik-e" id="toc_marker-11-2-2-1">a. Es’ad ibn-i Zürâre’nin Evi</p>
				<p class="a--paragraf-e">Akabe Biatı’nda Medîneliler, kendilerine İslam’ı öğretecek bir muallim isterler. Resûlullah, bu maksatla Mekke’nin en yakışıklı, en samimi gençlerinden olan Mus’ab’ı Medine’ye gönderir. Mus’ab <span class="x-aleyhisselam--e" xml:lang="tr-TR">(radıyallâhu anh)</span>, Medine’de Es’ad ibn-i Zürâre’nin evine iner. Orada, -cahiliye’den kalma husûmet sebebiyle- birbirlerinin arkasında namaz kılmak istemeyen Evsli ve Hazreçli Müslümanlara imam olur ve onlara cemaatle namaz kıldırır.<span class="footnote-e" xml:lang="tr-TR"><a href="#footnote-288-395" id="footnote-288-395-backlink">395</a></span> Ayrıca Kur’ân okuyarak, İslam’ı, ev ev neşre başlar. Mus’ab, faaliyetlerinde Kur’ân tilavetine öylesine ağırlıklı bir yer verir ki, ismi Kâri’ye, yani “okuyan”a çıkar. </p>
				<p class="a--paragraf-e">Mus’ab, burada, tıpkı Mekke’de Resûlullah’ın ilk zamanlarda yaptığı gibi, kesinlikle meydanlara çıkıp umumi hitabelerde, kalabalıklara toplu tebliğlerde bulunmaz. Başa baş temaslarla fertleri kazanıp gönülleri ve “ev”leri fethederek büyük başarılara imza atar. O kadar ki, Resûlullah’ın hicretine kadar sessiz sedasız, İslam, Ensâr’ın dar denilen her “geniş aile”sinde kadın ve erkek birkaç taraftar bulacak kadar yaygınlık kazanır.<span class="footnote-e" xml:lang="tr-TR"><a href="#footnote-288-396" id="footnote-288-396-backlink">396</a></span> </p>
				<p class="a--paragraf-e">Es’ad ibn-i Zürâre’nin evinden hareketle, Mus’ab’ın karşılaştığı ve Kur’ân tilavet etmek suretiyle İslam’a kazandırdığı ilklerden ikisi Üseyd ibn-i Hudayr ve Sa’d ibn-i Muaz’dır. <span class="x-aleyhisselam--e" xml:lang="tr-TR">(radıyallahu anhum ecmain) </span>Bunların İslam’a giriş hikâyeleri ibretlidir. Burada kısaca özetleyeceğiz:</p>
				<p class="a--paragraf-e">Bir gün, henüz müşrik olan Üseyd’le Sa’d, Mekkeli Mus’ab’ın, kendisine ev sahipliği yapan Es’ad’la birlikte, bahçede bir kuyu başında diğer Müslüman olanlarla bir araya gelip konuştuklarını görünce, Sa’d ibn-i Muaz, Üseyd’e:</p>
				<p class="a--paragraf-e">– Babasız kalasıca! Şu Es’ad’la yanındakine git derslerini ver. Şu adam sanki bizden, zayıf olanları baştan çıkarmaya gelmiş, git mâni ol. Aslında arada Es’ad ibn-i Zürâre olmasa bunu bizzat ben yapacağım. Ama Es’ad’la senin de bildiğin bir hukukumuz var, o benim teyzeoğlum oluyor. Benim müdahalem yakışık almayacak, der.</p>
				<p class="a--paragraf-e">Bunun üzerine Üseyd ibn-i Hudayr yürümeye başlar. Es’ad onun kendilerine doğru gelmekte olduğunu görünce Mus’ab’a: </p>
				<p class="a--paragraf-e">– Şu gelen, kabilesinin efendisidir, sana geliyor, Allah ona hidayet versin. der. Yanlarına gelen Üseyd, onlara abus bir çehreyle bakarak:</p>
				<p class="a--paragraf-e">– Buraya siz, zayıflarımızı baştan çıkarmaya mı geldiniz, yaşamak istiyorsanız buradan çabuk toz olun,” der. Mus’ab ona sakin bir eda ile:</p>
				<p class="a--paragraf-e">– Oturup dinlemen gerekmez mi? Söylediğimi beğenirsen kabul edersin, beğenmezsen reddedersin, der. Üseyd:</p>
				<p class="a--paragraf-e">– Haklısın, diye cevap verir ve harbesini yere dikerek yanlarına oturur. </p>
				<p class="a--paragraf-e">Mus’ab, ona İslam’ı anlatır ve Kur’ân okur. Kur’ân’ı dinlerken yüzünde iman nuru parlamaya başlayan Üseyd:</p>
				<p class="a--paragraf-e">– Yahu bu söz ne güzel, ne tatlı, demekten kendini alamaz ve sorar:</p>
				<p class="a--paragraf-e">– Bu dine ben de girmek istesem ne tavsiye edersiniz?</p>
				<p class="a--paragraf-e">– Yıkan, temizlen, elbiseni de temizle! Sonra gel kelime-i şehâdetle hakkı tasdik et, derler. Böylece oracıkta İslam’a teslim olan Üseyd:</p>
				<p class="a--paragraf-e">– Geride bıraktığım bir adam var, eğer o size tâbi olursa, kabilesinden tek kişi hâriç kalmaksızın hepsi İslam’a girer. Şimdi size onu yolluyorum! O, Sa’d ibn-i Muaz’dır, der ve harbesini alıp Sa’d’ın yanına gider. Adamlarıyla oturmakta olan Sa’d uzaktan Üseyd’i görünce:</p>
				<p class="a--paragraf-e">– Allah’a yemin olsun Üseyd, yanınızdan giderken taşıdığından farklı bir sima ile geliyor, der. Yaklaşınca: </p>
				<p class="a--paragraf-e">– Anlat bakalım ne yaptın, diye sorar. Üseyd, Müslüman olduğunu ilan etmeksizin, Sa’d ibn-i Muâz’ı tatmin değil, bilâkis merakını tahrik edecek şeyler söyler. Maksadı, Sa’d’ın da gidip onları dinlemesini sağlamaktır. Sa’d da, epeyi bir öfke ile harbesini kaparak yanlarına gider. Bakar ki onlar sakin sakin oturuyorlar ve kendisinin onları dinlemesini arzu ediyorlar. Yanlarında durup abus bir çehre ile Es’ad ibn-i Zürâre’ye:</p>
				<p class="a--paragraf-e">– Ey Ebû Ümâme! Vallahi aramızdaki şu akrabalık olmasa var ya! Sen bunu benden ummazdın, peki sen nasıl oluyor da bizim hoşlanmadığımız bir şeyle haşir neşirsin, der. Es’ad ibn-i Zürare Mus’ab ibn-i Umeyr’e:</p>
				<p class="a--paragraf-e">– Ey Mus’ab, Vallahi, sana öyle biri geliyor ki, “O sana uyduğu takdirde, arkasındaki aşiretinden iki kişi bile ondan ayrılmaz.” denmişti, der.</p>
				<p class="a--paragraf-e">Mus’ab, Sa’d ibn-i Mu’az’a:</p>
				<p class="a--paragraf-e">– Biraz oturup beni dinlemez misiniz? Söyleyeceğimi beğenir arzu ederseniz kabul edersiniz. Beğenmezseniz, biz de hoşlanmadığınız şeyde sizi serbest bırakırız, der. Sa’d ibn-i Muaz:</p>
				<p class="a--paragraf-e">– Haklısın, der. Harbesini yere dikip dinlemeye oturur. Mus’ab ona da İslam’ı anlatır ve Kur’ân okur. </p>
				<p class="a--paragraf-e">Es’ad ve Mus’ab demişlerdir ki: “Vallahi, daha o telaffuz eder etmez, yüzünde parlayan nurdan onun Müslüman olacağını anladık.” Sonra Sa’d ibn-i Muaz onlara dönüp:</p>
				<p class="a--paragraf-e">– Siz Müslüman olup bu dine girince ne yaptınız, der… Oracıkta İslam’a girip gereklerini yapan Sa’d ibn-i Muaz, harbesini alıp doğru, Üseyd ibn-i Hudayr’ın da yanlarında bulunduğu aşiretinin cemaatine gider. </p>
				<p class="a--paragraf-e">Daha uzaktan onu gören adamları, “Allah’a yemin olsun, Sa’d gittiği sırada taşıdığı yüzden başka bir yüzle dönüyor.” derler. Yanlarına gelince durup:</p>
				<p class="a--paragraf-e">– Ey Abduleşheloğulları! Beni aranızda nasıl bilirsiniz, der.</p>
				<p class="a--paragraf-e">– Sen bizim efendimiz (en insaniyetlimiz) ve görüşlerinde en isabetli olanımızsın ve en uğurlu temsilcimizsin, derler. O da:</p>
				<p class="a--paragraf-e">– Öyleyse Allah ve Resûlüne iman etmedikçe birinizin benimle konuşması helal değildir, haramdır, der. </p>
				<p class="a--paragraf-e">Râvi der ki: “O gün Benî Eşhel’in bütün kadın ve erkekleri akşama ermeden Müslüman oldular.” [Biz de: “Allah cümlesinden razı olsun, bizlere hesap günü şefaatçi kılsın! Âmin!” diyoruz.] </p>
				<p class="a--paragraf-e">Yukarıda da temas ettiğimiz üzere, bu suretle, İslam ev ev, Medine’nin her semtine ulaşarak, şehri Resûlullah’ın hicretine hazır hâle getirir. </p>
				<p class="x4-baslik-e" id="toc_marker-11-2-2-2">b. Sa’d ibn-i Hayseme’nin Evi</p>
				<p class="a--paragraf-e">Fahr-ı Âlem Efendimiz, Medine’yi hicretle şereflendirdiği zaman, daha şehre girmeden, onun bir banliyösü durumunda olan Kuba köyüne inmiş, orada on dört gün kadar ikâmet etmişti.<span class="footnote-e" xml:lang="tr-TR"><a href="#footnote-288-397" id="footnote-288-397-backlink">397</a></span> Bu esnada Aleyhissalatu vesselam Külsum ibn-i Hıdm’ın <span class="x-aleyhisselam--e" xml:lang="tr-TR">(radıyallâhu anh)</span> evinde kalmış olduğu halde halkla olan temaslarını “menzilu’l-uzzâb”, “beytu’l-uzzâb” yani “Bekârlar Evi” diye adlandırılan Sa’d ibn-i Hayseme’nin evinde sürdürmüştür.<span class="footnote-e" xml:lang="tr-TR"><a href="#footnote-288-398" id="footnote-288-398-backlink">398</a></span> İsmi; bu evin, zamanımızdaki köy kahvelerine tekabül eden, boş vakitlerde bekârların sohbet için toplandıkları bir yer olduğu intibaını verirse de, aslında öyle değildir. Evin sahibi Sa’d ibn-i Hayseme bekârdır<span class="footnote-e" xml:lang="tr-TR"><a href="#footnote-288-399" id="footnote-288-399-backlink">399</a></span> ve bu ev muhâcir olan Müslüman bekârların kaldığı bir yerdir.<span class="footnote-e" xml:lang="tr-TR"><a href="#footnote-288-400" id="footnote-288-400-backlink">400</a></span></p>
				<p class="a--paragraf-e">Resûlullah’ın toplanma yeri ihtiyacını karşılamada başvurduğu bu pratik çözüm, düşünülmeye, ibret alınmaya değer: Müstakil ve daha müsait bir yer tesis edinceye kadar faaliyeti durdurmaktansa, acil ihtiyacı en mâkul yolla gidermek. Nitekim, kaynaklarımız Kuba köyüne bir pazartesi günü inen Resûlullah’ın orada 14 gece geçirdiğini, bu esnada halkla temaslarını hep bu bekâr sahabînin evinde yaptığını belirtir. Ve yine belirtildiğine göre, Resûlullah, gelişinin dördüncü günü Kuba Mescid’inin temelini atmıştır.<span class="footnote-e" xml:lang="tr-TR"><a href="#footnote-288-401" id="footnote-288-401-backlink">401</a></span></p>
				<p class="a--paragraf-e">Şu hâlde, ihtiyaç doğunca -mükemmel olanı yapılıncaya kadar- bunu karşılamaya müsait olan mevcut bir evin hemen kullanılıvermesi, benzer ihtiyaç durumlarında başvurulacak bir sünnet olmaktadır. Söz gelimi, günümüzde bile çocuklarımızın daha iyi yetiştirilmelerinde, yeterince müsait fakat çok pahalıya mal olacak teknik teçhizatı tam, konforlu salonlar, dershaneler buluncaya veya tesis edinceye kadar, vakit kaybetmeden pratik, ucuz imkânlara başvurulmasını irşat eden güzel bir örnek olmaktadır. Bir mektep veya konferans salonu yapılıncaya kadar camiler, mescitler, müsait evler, bu maksatla ucuza kiralanacak kahvehaneler vs. emre âmâdedir. </p>
				<p class="a--paragraf-e">Kuba köyündeki bu ilk ev, Aleyhissalatu vesselam’ın hicretten sonraki faaliyetlerinin de “ev ve mescit merkezli” olarak devamının sembolü olmaktadır. Nitekim, İbn-i Hişâm’ın; kitabında, Muhacirûnun Medine’de yerleştirildiği evler hakkında Menâzilü’l-Muhâcirîn adıyla müstakil bir bahis açıp, bir kısım evler hakkında ayrı ayrı başlıklar atarak bilgi vermiş olması cidden mânidardır.<span class="footnote-e" xml:lang="tr-TR"><a href="#footnote-288-402" id="footnote-288-402-backlink">402</a></span></p>
				<p class="x4-baslik-e" id="toc_marker-11-2-2-3">c. Ubâde ibn-i Sâmit’in Evi</p>
				<p class="a--paragraf-e">Suffa’da “kıraat” ve “yazı” muallimliği yapan Ubâde’nin, kendi evini de öğrencilerinin hizmetine açtığını, kaydedeceğimiz müteakip rivayetten anlamaktayız. Buna dayanarak, Resûlullah’ın öğretim işlerinde istihdam ettiği bütün muallimlerin, evlerini bu maksatla, bir mektep gibi kullandıklarını söyleyebiliriz. Ubâde diyor ki:</p>
				<p class="a--paragraf-e">“Hz. Peygamber <span class="x-aleyhisselam--e" xml:lang="tr-TR">(aleyhissalâtu vesselâm)</span>, (Müslümanların durumu ile) meşgul olurdu. Öyle ki, Medine’ye bir muhacir geldiği zaman, onu bizden birine teslim eder, o da kendisine Kur’ân öğretirdi. Aleyhissalatu vesselam, yine bir gün bana birisini teslim etti. Onu evde barındırdım. Akşam yemeklerini de beraber yedik. Ben ona Kur’ân okutuyordum. (Öğrenme işi bitince) ailesinin yanına döndü. Ancak, bana karşı borçlu durumda olacağını düşünmüş olacak ki, bana bir yay hediye etti. Ben, ne böylesine kaliteli bir yay ne de böylesine güzel bir hediye görmüştüm. (Hemen kabul etmeyip), Hz. Peygamber’e gelip, durumu anlatarak bu hediyeyi kabul edip etmeme hususundaki fikrini sordum. Aleyhissalatu vesselam, ‘Aldığın takdirde bu, boynuna geçirilmiş bir ateş olur.’ dedi ve almama izin vermedi.”<span class="footnote-e" xml:lang="tr-TR"><a href="#footnote-288-403" id="footnote-288-403-backlink">403</a></span></p>
				<p class="x4-baslik-e" id="toc_marker-11-2-2-4">d. Remle Bintu’l-Hâris’in Evi</p>
				<p class="a--paragraf-e">Kaynaklarımız, Medine’ye gelen birçok kalabalık heyetin, Remle Bintu’l-Hâris’in evinde ağırlandığını belirtir.<span class="footnote-e" xml:lang="tr-TR"><a href="#footnote-288-404" id="footnote-288-404-backlink">404</a></span> Yahudi Şair Ka’b ibn-i el-Eşref’in öldürülmesini müteakip yapılan bir anlaşma için, heyetler bu evde toplanır.<span class="footnote-e" xml:lang="tr-TR"><a href="#footnote-288-405" id="footnote-288-405-backlink">405</a></span> Esir olarak Medine’ye getirilen Adiy ibn-i Hatim’in kız kardeşi de burada ağırlanır. Keza bir askeri seferde esir olarak getirilen 11 erkek, 11 kadın, 30 çocuk bu eve hapsedilir.<span class="footnote-e" xml:lang="tr-TR"><a href="#footnote-288-406" id="footnote-288-406-backlink">406</a></span> Hendek Savaşı sırasındaki ihanetleri sebebiyle, Sa’d ibn-i Muâz’ın hükmettiği cezaya mahkum edilen Beni Kureyza ahalisi de bu eve hapsedilir.<span class="footnote-e" xml:lang="tr-TR"><a href="#footnote-288-407" id="footnote-288-407-backlink">407</a></span> Bunların sayısının 600-750 arasında olduğu<span class="footnote-e" xml:lang="tr-TR"><a href="#footnote-288-408" id="footnote-288-408-backlink">408</a></span> göz önüne alınınca, evin genişçe olduğu anlaşılır. Belki de bu sebeple, Resûlullah, Hendek Savaşı sırasında, askerleri teçhizde kullanılan, silah, kap kacak, giyecek vs. ihtiyaç maddelerinin artanlarını muhafaza ettiği bir depo olarak da bu evi kullanmıştır.<span class="footnote-e" xml:lang="tr-TR"><a href="#footnote-288-409" id="footnote-288-409-backlink">409</a></span></p>
				<p class="x4-baslik-e" id="toc_marker-11-2-2-5">e. Ümmü Şerîk’in Evi</p>
				<p class="a--paragraf-e">Çok misafirin ağırlandığı,<span class="footnote-e" xml:lang="tr-TR"><a href="#footnote-288-410" id="footnote-288-410-backlink">410</a></span> Resûlullah’ın ashabından pek çok kimsenin uğradığı belirtilen bir ev de, Ümmi Şerîk’e aittir. <span class="x-aleyhisselam--e" xml:lang="tr-TR">(radıyallahu anhâ)</span><span class="footnote-e" xml:lang="tr-TR"><a href="#footnote-288-411" id="footnote-288-411-backlink">411</a></span> Bu kadın Ensar’ın zenginlerindendir, Allah yolunda çok para harcamaktan çekinmemiştir.<span class="footnote-e" xml:lang="tr-TR"><a href="#footnote-288-412" id="footnote-288-412-backlink">412</a></span> Bu künyeyi taşıyan birçok kadın olduğu için isminde ihtilaf edilmiş olsa da, konumuz açısından bir kusur teşkil etmez. Esas olan, hususi evlerin İslamî hizmetlerde kullanılmış olmasıdır. Bu ise, bütün rivayetlerin birleştiği ortak noktadır. </p>
				<p class="x4-baslik-e" id="toc_marker-11-2-2-6">f. Her Bilenin Evi</p>
				<p class="a--paragraf-e">“Yeni”lere bir şeyler öğretecek kadar bilgi ve yeteneği olan “eski”lerin de, İslam’ın bidayetinde, evlerini öğretime açtıklarını gösteren rivayetler var. Halka, belli bir seviyeyi bir an önce kazandırma yolunda ele alınacak umumi bir seferberliğe -yukarıda yer verilen Ubâde’nin beyanları dışında- sünnetten kaydedeceğimiz bir örnek, Taif kuşatması sırasında Müslüman olan kölelerle ilgili uygulamadır. Vâkidî’nin kaydettiği üzere, Taif kuşatıldığı zaman Hz. Peygamber, “Kölelerden kim Müslüman olur, kaleyi terk edip bize katılırsa hür olacaktır!” diye nida ettirir. </p>
				<p class="a--paragraf-e">Bu çağrı üzerine on küsur köle İslam kampına geçer. Aleyhissalatu vesselam’ın bunlara uyguladığı eğitim tarzı, haklarında kaynaklara, bilgi düşülmemiş olan daha nice benzer uygulamaların varlığını anlamada ve dahi asıl konumuz olan İslam’ın neşrinde hususi evlerin kullanımına örneklik yönüyle gerçekten dikkat çekicidir. Resûlullah, bu kölelerin hepsini azat eder, fakat İslam’ı öğrenmeleri için onları bir grup yapıp başlarına bir muallim vermez. Tam aksine her birini bakım külfetlerini de karşılayacak bir muallime teslim eder ve şu talimatı verir: “Bunlara Kur’ân okutacak, sünnet öğreteceksiniz.”</p>
				<p class="a--paragraf-e">Vâkidî, on küsur dediği bu kölelerden dokuz tanesinin ismini verir, teslim edildikleri muallimlerden de altı tanesini ismen kaydeder.<span class="footnote-e" xml:lang="tr-TR"><a href="#footnote-288-413" id="footnote-288-413-backlink">413</a></span></p>
				<table class="basic-table" id="table-3">
					<tbody class="calibre4">
						<tr class="calibre5">
							<td class="calibre6">
								<p class="tablo-e">Köleler</p>
							</td>
							<td class="calibre6">
								<p class="tablo-e">Muallimler</p>
							</td>
						</tr>
						<tr class="calibre5">
							<td class="calibre6">
								<p class="tablo-e">1- Ebû</p>
							</td>
							<td class="calibre6">
								<p class="tablo-e">Amr ibn-i Saîd ibn-i ’l-Âs</p>
							</td>
						</tr>
						<tr class="calibre5">
							<td class="calibre6">
								<p class="tablo-e">2- el-Münba’as</p>
							</td>
							<td class="calibre6">
								<p class="tablo-e">………</p>
							</td>
						</tr>
						<tr class="calibre5">
							<td class="calibre6">
								<p class="tablo-e">3- el-Ezrak ibn-i Ukbe</p>
							</td>
							<td class="calibre6">
								<p class="tablo-e">Hâlid ibn-i Saîd</p>
							</td>
						</tr>
						<tr class="calibre5">
							<td class="calibre6">
								<p class="tablo-e">4- Verdân</p>
							</td>
							<td class="calibre6">
								<p class="tablo-e">Ebân ibn-i Saîd</p>
							</td>
						</tr>
						<tr class="calibre5">
							<td class="calibre6">
								<p class="tablo-e">5- Yuhannes en-Nebbâl</p>
							</td>
							<td class="calibre6">
								<p class="tablo-e">Osman ibn-i Affân</p>
							</td>
						</tr>
						<tr class="calibre5">
							<td class="calibre6">
								<p class="tablo-e">6- İbrahim ibn-i Câbir</p>
							</td>
							<td class="calibre6">
								<p class="tablo-e">Üseyd ibn-i el-Hudayr</p>
							</td>
						</tr>
						<tr class="calibre5">
							<td class="calibre6">
								<p class="tablo-e">7- Yesâr ibn-i Mâlik</p>
							</td>
							<td class="calibre6">
								<p class="tablo-e">Sa’d ibn-i Ubâbe</p>
							</td>
						</tr>
						<tr class="calibre5">
							<td class="calibre6">
								<p class="tablo-e">8- Nâfi Ebu’s-Sâib</p>
							</td>
							<td class="calibre6">
								<p class="tablo-e">………</p>
							</td>
						</tr>
						<tr class="calibre5">
							<td class="calibre6">
								<p class="tablo-e">9- Merzûk</p>
							</td>
							<td class="calibre6">
								<p class="tablo-e">………</p>
							</td>
						</tr>
					</tbody>
				</table>
				<p class="x3-baslik-e" id="toc_marker-11-2-3">3. Öğretim Hizmeti Bedava</p>
				<p class="a--paragraf-e">Burada bir noktaya dikkat çekmek istiyoruz. Yukarıda kaydedildiği üzere, Hz. Peygamber <span class="x-aleyhisselam--e" xml:lang="tr-TR">(aleyhissalâtu vesselâm)</span> Efendimiz, okuma yazma öğreten Ubâde ibn-i Sâmit’i, hizmetine mukabil talebesinden ücret manasını taşıyan yay hediyesini kabul etmesini yasaklayıp:</p>
				<p class="a--paragraf-e">– Aldığın takdirde bu boynuna takılmış bir ateş olur, demişti. Bu hususu burada yeniden ele alıp günümüzün şartlarında istifade edilecek bir yoruma kavuşturmak istiyoruz.</p>
				<p class="a--paragraf-e">Öncelikle belirtelim ki, her çeşit devlet hizmetinin sistemleştiği müteakip asırlarda, “Öğretme hizmetine mukabil para alınır mı alınmaz mı?” diye ciddi bir problem çıkmış değildir. Daha İmam Malik’ten itibaren âlimler, kahir ekseriyetiyle, başta öğretim olmak üzere, her çeşit dinî hizmete mukabil ücret alınabileceği görüşünde ittifak etmişlerdir.<span class="footnote-e" xml:lang="tr-TR"><a href="#footnote-288-414" id="footnote-288-414-backlink">414</a></span></p>
				<p class="a--paragraf-e">Şu halde bu yasağı, maddi imkânsızlıklar sebebiyle, her çeşit devlet hizmetinin imkân nisbetinde bedava ve Allah rızası için yürütülmek zorunda kalındığı kuruluş dönemi şartlarıyla izah edeceğiz. Bir kısım ailelerde, aile halkının, mescide gidebilmek için, ellerinde setrülavrete yeterli tek elbiseyi nöbetleşe giyme durumunda oldukları,<span class="footnote-e" xml:lang="tr-TR"><a href="#footnote-288-415" id="footnote-288-415-backlink">415</a></span> imam olmasına rağmen, secde esnasında arkasını örtecek yeterlikte elbise giyemeyen kimselerin bulunduğu,<span class="footnote-e" xml:lang="tr-TR"><a href="#footnote-288-416" id="footnote-288-416-backlink">416</a></span> açlıktan karınlara taş bağlamanın epeyce yaygın olduğu bir cemiyette, -bazı hesaplamalarda- bir çocuğun okuma ücretinin resmi tutarının 400 dirhem civarında olduğu göz önüne alındığında, herkesin çocuğunu okutamayacağı anlaşılır. Bu durumda en uygun olanı, öğretimi bedava kılmaktır, ta ki yeni gelen nesil, okuma-yazma gibi milli varlığın en zaruri meselesinden mahrum kalmasın.</p>
				<p class="a--paragraf-e">Günümüzde, hamiyet sahiplerinin, bu sünnetten alacağı ibretler var: Muallimlerimiz, -geçici bir dönem için de olsa- bedava veya çok asgari bir ücretle, özel okulların bünyesinde hizmet verebilirler. Özel okullar da, bedava veya masrafları karşılayacak asgari bir ücretle, sayıca daha çok öğrenciye hizmet sunabilirler. Böylece özel okullar, azami verimlilikte daha çok insanımıza hizmet sunmuş olurlar. </p>
				<p class="a--paragraf-e">Unutmayalım, ilahî inayetin tecellisine, Allah Teâla Hazretleri’nin rızasını elde etme yolunda ortaya koyacağımız fedakârlıklarla hak kazanabiliriz.</p>
				<p class="x4-baslik-e" id="toc_marker-11-2-3-1">Darlık Döneminin Örnek Bir Uygulaması</p>
				<p class="a--paragraf-e">Zâhir şartlara göre, Türkiye’nin gündeminden zor düşeceğe benzeyen maddi krizler döneminde, eğitim meselelerinin çözümünde bile ibret alınabilecek bir uygulamayı burada hatırlatarak, bahsimize bir renk ve zenginlik katmak istiyoruz: Ebû Musa el-Eş’arî’ın <span class="x-aleyhisselam--e" xml:lang="tr-TR">(radıyallâhu anh)</span> anlattığına göre, Resûlü Ekrem Efendimiz şöyle buyurmuşlardır:</p>
				<p class="a--paragraf-e">“Eş’ariler, gazâda azıkları tükenmeye yüz tuttuğu veya Medine’de ailelerinin yiyeceği azaldığı zaman, yanlarında ne varsa getirip bir yaygıya dökerler. Sonra bunu bir kapla aralarında eşit olarak paylaşırlar. İşte bu sebeple Eş’arîler bendendir, ben de onlardanım.”<span class="footnote-e" xml:lang="tr-TR"><a href="#footnote-288-417" id="footnote-288-417-backlink">417</a></span></p>
				<p class="x3-baslik-e" id="toc_marker-11-2-4">4. Hz. Peygamber Zamanında Ev-Mescitler </p>
				<p class="a--paragraf-e">İslam’ın bidayetinde, gerek Mekke’de gerekse Medine’de bir kısım hususi evler mescit hizmeti vermiş ve bu evlerden hareketle İslam neşredilmiştir. Rivayetler, bunların bir kısmı hakkında bazı teferruatlı bilgiler sunmaktadır. Bunlardan hareketle bütün evlerin bu çeşit bir hizmet verdiği bile söylenebilir. Şimdi hakkında bilgi olan evleri tanıtacağız:</p>
				<p class="x4-baslik-e" id="toc_marker-11-2-4-1">a. Mekke’de Ev-Mescitler</p>
				<p class="a--paragraf-e">Resûlullah’a <span class="x-aleyhisselam--e" xml:lang="tr-TR">(aleyhissalâtu vesselâm)</span> peygamberlik gelir gelmez, namaz emri de gelmişti. Bu sıralarda ortak mabet olan Kâbe’de, Müslümanların namaz kılmaları mümkün değildi. Rivayetler açık bir şekilde, ilk zamanlarda namazların, evlerde veya dağların arasındaki -Türkçe’mizde koyak denen- düzlüklerde kılındığını belirtirler. Şartların zorlamasıyla evlerde tesis edilen bu ilk “mescitler” hakkında kaynaklarımızda teferruat olmadığı gibi, kendileri de teferruatsız ve sade olmalıdırlar. Yani, Kur’ân okuyup namaz kılmaya tahsis edilmiş, hatta bu maksatla tesis edilmiş sade bir odadan ibarettir.</p>
				<p class="a--paragraf-e">Hz. Ammâr ibn-i Yâsir ve Hz. Ebû Bekr’in <span class="x-aleyhisselam--e" xml:lang="tr-TR">(radıyallahu anhumâ)</span> “ev-mescit”leriyle ilgili rivayetlerinden hareketle, şu hususta iddialı olunabilir: Bu ev-mescitlerin en az bir kısmı, her şeye rağmen müstakildi. Şöyle ki; bu mescitlerde Kur’ân-ı Kerîm dışarıdan işitilecek kadar sesli okunuyordu. Öyle ise böyle bir oda, hane halkının günlük olarak yaşayıp sohbet ettikleri yerlerden ayrı olmalıydı.</p>
				<p class="a--paragraf-e">Şurası da muhakkak ki, bir kısım rivayetlerde mescit kelimesi “namazgâh” yani namaz kılınan yer manasında kullanılmıştır. Bunları günümüzün “seccâde” kelimesiyle karşılamak da mümkündür. Ancak, aşağıda vereceğimiz örneklerin bir kısmından anlayacağız ki, en azından bazı evlerde müstakil mescitlerin tesisi kesindir. Dolayısıyla evlerde ve hatta iş yerlerinde mescit odası tanzim etmek caizdir, israf sayılmaz, mekruh addedilemez.</p>
				<p class="harici-baslik-e">1) Mekke’de İlk Ev Mescidi: Ammâr ibn-i Yâsir’in Mescidi</p>
				<p class="a--paragraf-e">Evlerde hususi mescit tesisi, normalde bir vecibe değildir. Ancak, şartlar bunu gerektirebilir. Vereceğimiz Ammâr ibn-i Yâsir’in mescidi buna örnektir. Önce şunu bilmeliyiz ki, Ammâr ilk Müslümanlardandır<span class="footnote-e" xml:lang="tr-TR"><a href="#footnote-288-418" id="footnote-288-418-backlink">418</a></span> ve Süheyb’ten sonra altıncı sırada yer almaktadır. Durum böyle olunca, onun ne kadar erken bir devirde Müslüman olduğu ve şartlar gereği “ev”ini hemen mescitleştirdiği anlaşılır. Şu hususu vurgulamak isteriz: Onun evini mescitleştirmesi, ibadetleriyle “eve mescit manasını kazandırmak” şeklinde, sadece manevî anlamda olmamış, eve müstakil bir mescit odası inşa etmek suretiyle fizikî, maddi bir mescitleştirme olmuştur. İbn-i Kesir’in bir kaydını esas aldığımız takdirde bu, İslam’da “inşa edilen” ev mescitlerinin ilkidir: “Ammâr’ın menkıbelerinden biri, onun İslam’da ilk mescit inşa eden kimse olmasıdır.”<span class="footnote-e" xml:lang="tr-TR"><a href="#footnote-288-419" id="footnote-288-419-backlink">419</a></span> İbn-i Kesîr’in, el-Hakem ibn-i Uteybe’den kaydettiği rivayette bu, Resûlullah’ın Medine’ye hicretinde Kuba’da yapılan ilk mescidin tesisine müteallik ilk fikri ortaya atıp, ilk teşebbüslerde bulunmakla “mescit tesisinde ilklik” olduğu ifade edilirse de, böylesi bir ilklik, diğer bir kısım rivayetlere ters düşer. Resûlullah’ın Medine’ye hicretinden çok önceleri Medine’de müstakil “mescitler” yapıldığını gösteren rivayetler var.<span class="footnote-e" xml:lang="tr-TR"><a href="#footnote-288-420" id="footnote-288-420-backlink">420</a></span> Muhammed Hamîdullah, diğer bazı kaynaklarda da<span class="footnote-e" xml:lang="tr-TR"><a href="#footnote-288-421" id="footnote-288-421-backlink">421</a></span> İslam dünyasının ilk mescidi olarak zikredilen bu mescit için, “Anlaşılan kendisine Kâbe avlusunda ibadet etmesine müşrikler mâni olduklarında, o devirde kendi evinde inşa ettirdiğidir.” diyerek İslam’ın Mekke devrinde yapılan ilk mescidi olduğu kanaatini belirtir.<span class="footnote-e" xml:lang="tr-TR"><a href="#footnote-288-422" id="footnote-288-422-backlink">422</a></span></p>
				<p class="a--paragraf-e">Bu meselede fazla teferruata inişimizin sebebi, evlerde mescit tesis etme uygulamasının, samimî müminlerce erken dönemlerde ele alındığını göstermek içindir.</p>
				<p class="x5-baslik-e" id="toc_marker-11-2-4-1-1">2) Hz. Ebû Bekr’in Ev-Mescidi</p>
				<p class="a--paragraf-e">İslam’ın inkişafında zikri geçen mescitlerden biri, Hz. Ebû Bekir’in mescididir. Bu mescit ilk mescit değilse de ilklerden biridir. Hangi yılda yapıldığı net belli değilse de, Habeşistan muhaceretinden sonra yapıldığı anlaşılmaktadır. Habeşistan’a olan birinci hicretin, Peygamberliğin beşinci yılı Receb ayında olduğu<span class="footnote-e" xml:lang="tr-TR"><a href="#footnote-288-423" id="footnote-288-423-backlink">423</a></span> göz önüne alınırsa, Hz. Ebû Bekir’in evine mescit inşa etme işinin nübüvvetin beşinci yılından sonralara rastladığı anlaşılır. Şu halde Ammâr’ınki varken buna ilk dememiz uygun olmaz.</p>
				<p class="a--paragraf-e">Hz. Aişe’nin Buhârî’de gelen bir rivayetine göre, Hz. Ebû Bekir, müşriklerin verdiği sıkıntılara dayanamayarak Habeşistan’a hicret etmek üzere yola çıkar, ancak daha gemiye binmeden yarı yolda rastladığı eski bir dostu (İbnü’d-Dağine veya Duğanna) buna himaye verip geri çevirir. Hz. Ebû Bekir’e dışarıdan görülmeyecek ve sesi işitilmeyecek şekilde olmak şartıyla evinde dilediği gibi namaz kılıp, Kur’ân okuyabileceği belirtilerek bu himaye verilir. Hz. Ebû Bekir bu şartlara uyarak bir müddet evinde namaz kılmaya ve Kur’ân okumaya devam ederse de, zamanla bundan tatmin olamaz. Evinin önüne kapıya yakın bir yere bir mescit inşa eder ve burada namazlarını kılıp, Kur’ân okumaya başlar. Hz. Aişe’nin anlattığına göre, yufka yürekli olan Hz. Ebû Bekir, Kur’ân okudu mu, dayanamaz ağlardı. Onun sesini işiten Mekkeli çocuk, köle ve kadınlar, etrafına üşüşüp onu zevkle dinlemeye başlarlar. Çocuklarının ve kadınlarının fitneye düşeceğinden korkan Kureyşliler, Hz. Ebû Bekr’e himaye veren İbnü’d-Dağine’yi bularak endişelerini anlatıp, himayeyi kaldırmasını söylerler. İbn-i Dağine bunu söyleyince, Hz. Ebû Bekir, “Bana Rabbimin himayesi kâfidir.” diyerek teklifi reddeder. </p>
				<p class="a--paragraf-e">Bundan sonra Hz. Ebû Bekir, daha önce gitmiş bulunan birçokları gibi Medine’ye hicret etmek için Resûlullah’tan izin ister. Ancak Resûlullah, “Acele etme. Zira ben, hicret için Rabbimin bana izin vereceğini ümit ediyorum.” der. Büyük feraset sahibi Hz. Ebû Bekir <span class="x-aleyhisselam--e" xml:lang="tr-TR">(radıyallâhu anh)</span>, Aleyhissalatu vesselam’ın kendisini hicret arkadaşı olarak seçtiğini anlayarak yolculukta binecekleri iki deveyi hususi besiye alır ve dört ayın sonunda hicret ederler. O böylece Yar-ı Gâr olma şerefini kazanır. <span class="x-aleyhisselam--e" xml:lang="tr-TR">(radıyallâhu anh)</span><span class="footnote-e" xml:lang="tr-TR"><a href="#footnote-288-424" id="footnote-288-424-backlink">424</a></span></p>
				<p class="x4-baslik-e" id="toc_marker-11-2-4-2">b. Medine’de Ev-Mescitler</p>
				<p class="a--paragraf-e">Daha önce “beyt” kelimesi üzerine yaptığımız tahlilden de anlaşılacağı üzere, Kur’ân’ın Müslümanlara kazandırdığı “ev” anlayışının içinde mescit ve mabet manaları da mevcuttur, yani “ev”, aynı zamanda mescit ve mabet manalarını da ifade eder. Buna rağmen İslam’ın ilk başından itibaren -tamamında olmasa bile en azından- bir kısım evlerde müstakil mescitlerin tesis edildiği görülür. Bu nevi teşebbüsler, mahallede, herkesin katılımına açık umumî mescitlerin yokluğundan veya azlığından doğan bir ihtiyaç olmayıp, belirtildiği üzere İslam’ın mesken anlayışından doğan tabiî bir neticedir ve örneklerine Resûlullah devrinde rastlanmıştır. Demek ki Resûlullah Merkezî Mescid-i Nebevî’nin ve onun dışında Medine’de diğer sekiz mescidin varlığına rağmen,<span class="footnote-e" xml:lang="tr-TR"><a href="#footnote-288-425" id="footnote-288-425-backlink">425</a></span> evlerde mescit tesisine izin vermiştir. </p>
				<p class="a--paragraf-e">Namazları camide cemaatle kılmanın gereğini vurgulayan şu rivayet de, dinimizin evlerde mescit tesisinin meşru olduğunu gösterir: </p>
				<p class="a--paragraf-e">Abdullah ibn-i Mes’ud der ki: “Ahirette Allah’a Müslüman olarak kavuşmak isteyen, şu beş vakit farz namazları ezan okunduğu zaman mescitlerde cemaatle kılsın. Bunlar Allah tarafından farz kılınmıştır. Ben hiçbirinizin evinde, içinde namaz kıldığı kendine has mescidinin olmadığını zannetmiyorum. Namazlarınızı evlerinizde (bu hususi mescitlerinizde) kılıp (mahalle) mescitlerinizi terk edecek olsanız, Peygamberinizin sünnetini terk etmiş olursunuz, Peygamberinizin sünnetini terk edecek olursanız dalâlete (sapıklığa) düşersiniz…”<span class="footnote-e" xml:lang="tr-TR"><a href="#footnote-288-426" id="footnote-288-426-backlink">426</a></span></p>
				<p class="a--paragraf-e">Bu hadis, ev mescitlerine olan ruhsatı ifade etmekle kalmayıp, bunları kullanma edebini de ifade ediyor: Farz namazlar da bu ev mescitlerde kılınarak, mahalle mescitleri ve cemaat tamamen terk edilmemelidir. Ev mescitleri, nafileler ve bir kısım zaruri durumlarda olmak kaydıyla farzlar için kullanılabilir. Ancak, buralar çocuklar için bir mektep olmalıdır. </p>
				<p class="a--paragraf-e">Medine’de zikri geçen bazı mescitler şunlardır:</p>
				<p class="x5-baslik-e" id="toc_marker-11-2-4-2-1">1) Câbir ibn-i Abdillah’ın Ev-Mescidi</p>
				<p class="a--paragraf-e">Ubâde İbn’s-Sâmit diyor ki: Câbir’e uğramıştık, o mescidindeydi. Bize, Resûlullah <span class="x-aleyhisselam--e" xml:lang="tr-TR">(aleyhissalâtu vesselâm)</span>, şu mescitte yanımıza geldi. Elinde İbn-tâb diye bilinen bir hurma çeşidinin dalı vardı. (Mescide dikkatle) bakınca (kıble duvarında) bir balgam gördü ve hemen yaklaşıp, elindeki dalın ucuyla onu kazıdı…<span class="footnote-e" xml:lang="tr-TR"><a href="#footnote-288-427" id="footnote-288-427-backlink">427</a></span></p>
				<p class="x5-baslik-e" id="toc_marker-11-2-4-2-2">2) Hz. Cüveyriye’nin Ev-Mescidi</p>
				<p class="a--paragraf-e">Bir rivayette Cüveyriye <span class="x-aleyhisselam--e" xml:lang="tr-TR">(radıyallahu anhâ)</span> der ki: “Resûlullah bir gün, ben mescidimde otururken o, sabah(ın sünnetin)i kılınca erkenden çıktı, sonra kuşluktan sonra döndü…”<span class="footnote-e" xml:lang="tr-TR"><a href="#footnote-288-428" id="footnote-288-428-backlink">428</a></span></p>
				<p class="x5-baslik-e" id="toc_marker-11-2-4-2-3">3) Zeyneb Bintu Cahş’ın Ev-Mescidi</p>
				<p class="a--paragraf-e">Bazı rivayetler, Resûlullah’ın zevcelerinden Zeyneb Bintu Cahş’ın da Aleyhissalatu vesselam’la henüz evlenmeden önce, evinde bir mescidinden söz etmemize imkân veriyor. Müslim’de geçen rivayete göre, Zeynep Validemiz’e, Aleyhissalatu vesselam’a nikâhıyla ilgili âyetin haberi müjdelenince şükür namazı kılmak üzere “kendi mescidine” gider.<span class="footnote-e" xml:lang="tr-TR"><a href="#footnote-288-429" id="footnote-288-429-backlink">429</a></span> </p>
				<p class="x5-baslik-e" id="toc_marker-11-2-4-2-4">4) Ümmü Humeyd el-Ensariyye’nin Ev-Mescidi</p>
				<p class="a--paragraf-e">Ümmü Humeyd <span class="x-aleyhisselam--e" xml:lang="tr-TR">(radıyallahu anhâ)</span> Resûlullah’a gelerek, “Ey Allah’ın Resûlü! Ben seninle namaz kılmayı seviyorum, (hâlbuki kocalarımız) biz kadınların sizinle namaz kılmasına engel oluyorlar.”<span class="footnote-e" xml:lang="tr-TR"><a href="#footnote-288-430" id="footnote-288-430-backlink">430</a></span> der. Aleyhissalatu vesselam, “Anladım, sen benimle namaz kılmak istiyorsun. Ancak senin evinde kılacağın namaz, senin için hücrende kılacağın namazdan daha hayırlı. Mahalledeki namazın senin için, kavminin mescidindeki namazdan daha hayırlı. Kavminin mescidindeki namazın benim mescidimdeki namazdan daha hayırlı.” buyururlar. </p>
				<p class="a--paragraf-e">Ümmü Humeyd <span class="x-aleyhisselam--e" xml:lang="tr-TR">(radıyallahu anhâ)</span>, bu cevap üzerine, evinin en arka kısmında bir mescit yaptırır. Vefat edinceye kadar namazlarını orada kılar.<span class="footnote-e" xml:lang="tr-TR"><a href="#footnote-288-431" id="footnote-288-431-backlink">431</a></span></p>
				<p class="x5-baslik-e" id="toc_marker-11-2-4-2-5">5) Itbân ibn-i Mâlik’in Ev-Mescidi</p>
				<p class="a--paragraf-e">Buhârî ve Müslim’de de gelen bazı rivayetlere göre, Itbân’ın gözüne körlük arız olur ve cemaate katılamaz. Bunun üzerine Aleyhissalatu vesselam’a, “Evime bir uğrayıp namaz kılarak bana bir namaz yeri belirlemenizi, ben de orayı kendime namazgâh edinmeyi çok arzu ediyorum.” diye haber gönderir. Resûlullah, bu sahabîsinin gönlünü kırmaz ve bir grup ashabıyla huzur verirler ve ashab kendi aralarında sohbet ederlerken Aleyhissalatu vesselam evde namaz kılarak, Itbân’ın <span class="x-aleyhisselam--e" xml:lang="tr-TR">(radıyallâhu anh)</span> teberrüken namazgâh yapacağı yeri belirler.<span class="footnote-e" xml:lang="tr-TR"><a href="#footnote-288-432" id="footnote-288-432-backlink">432</a></span> </p>
				<p class="harici-baslik-e">Her Evde Mescide Cevaz</p>
				<p class="a--paragraf-e">Bir kısım sahabîler tarafından bazı farklarla rivayet edilen, fitne zamanında başvurulacak tedbirle ilgili uzunca bir hadisin, İbn-i Mes’ud tarafından rivayet edilen vechinde, evlerde hususi mescitlerin varlığına cevaz ifade eden kısmını aynen kaydediyoruz:</p>
				<p class="a--paragraf-e">İbn-i Mesud diyor ki: “...(Resûlullah’a: “Haber verdiğiniz fitne) zamanına ulaşacak olsam bana ne tavsiye edersiniz?” diye sordum.</p>
				<p class="a--paragraf-e">– Nefsini, elini (fitneden) geri tut ve mahallene gir, dedi. Ben tekrar sordum:</p>
				<p class="a--paragraf-e">– Ey Allah’ın Resûlü! (Fitne) mahalleme de girerse ne yapayım, dedim.</p>
				<p class="a--paragraf-e">– Evine gir, dedi. Ben tekrar:</p>
				<p class="a--paragraf-e">– Ya evime de girerse, dedim.</p>
				<p class="a--paragraf-e">– O takdirde mescidine gir ve şöyle yap, dedi...<span class="footnote-e" xml:lang="tr-TR"><a href="#footnote-288-433" id="footnote-288-433-backlink">433</a></span> </p>
				<p class="a--paragraf-e">Ashab’tan Ukbe ibn-i Âmir’in şu fetvası da evlerde mescit meselesini aydınlatır: (Ukbe) ay hali gören kadına, namaz vakitlerinde abdest almasını, (evindeki) mescidinin önüne oturup Allah’ı zikir ve tesbih etmesini emreder.<span class="footnote-e" xml:lang="tr-TR"><a href="#footnote-288-434" id="footnote-288-434-backlink">434</a></span></p>
				<p class="a--paragraf-e">Her mümin için bir vecibe olmasa da, maddî bakımdan imkânı olan her isteyene evinde, iş yerinde, her an gidip namaz kılabileceği, tedrisat yapabileceği müstakil bir oda-mescit tesisine izin ve teşvik vardır. Böyle bir yerin tanzimi, meskende israf sayılmayacaktır. Bu maksatla, müstakil bir oda tanzim edilirken, sadece bir seccade ile teçhiz edilmekle kalmayıp, burada, hîn-i hacette kullanılmak üzere bir yazı tahtası, boş vakitlerde okumak üzere Kur’ân ve bazı dinî eserler gibi camilerde bulunması mûtat olan bir kısım kitaplar vs. de konmalıdır. </p>
				<p class="x3-baslik-e" id="toc_marker-11-2-5">5. Mektep ve Medrese Mescitler</p>
				<p class="a--paragraf-e">Şurası muhakkak ki, İslam’ın neşrine, mescitler de büyük katkıda bulunmuştur. Başlangıçtan itibaren, mescitler, sadece ibadet için kullanılmamış, İslâmî ilimlerin halka öğretilmesinde bir mektep gibi hizmet vermiştir. Mescitlerin bu rolü, günümüze kadar devam ettiği gibi, bunun kıyamete kadar devam edeceği de kesindir. Bunun için Resûlullah, Medine’ye gelirken daha yolda, ilk uğrak yeri olan Kuba köyünde bir mescit temeli atmakla işe başladığı gibi, Medine’ye varır varmaz, daha devesinden inmeden, devesinin çöktüğü mekânı, Medine’de inşa edeceği mescidin yeri olarak belirlemiştir. Aleyhissalatu vesselam, sağlığında, Medine’deki mescitlerin sayısını dokuza çıkarmakla kalmamış, Medine’nin yakın çevresinde kırka yakın mescit açmış, İslam’a giren kabilelere yazdığı mektuplarla, her kabilenin kendi bölgesinde mescit açmalarını emretmiş, hatta açmayanlara savaş açabileceği tehdidinde de bulunmuştur.<span class="footnote-e" xml:lang="tr-TR"><a href="#footnote-288-435" id="footnote-288-435-backlink">435</a></span> Resûlullah döneminin en mühim mescidi elbette ki Mescid-i Nebevî’dir.</p>
				<p class="x4-baslik-e" id="toc_marker-11-2-5-1">a. Mescid-i Nebevî</p>
				<p class="a--paragraf-e">Medine’ye hicretle, öğretim işi daha sistemli hale getirilmiştir. Bu maksatla, hususi evlerden ayrı olarak, Resûlullah, Medine’ye gelir gelmez, planını bizzat yapıp temeline ilk taşı merasimle attığı<span class="footnote-e" xml:lang="tr-TR"><a href="#footnote-288-436" id="footnote-288-436-backlink">436</a></span> ve inşasında da bedenen çalıştığı Mescid-i Nebevi’yi merkez ittihaz etmiştir. Bu mescit, o zaman için tam bir kültür merkezidir: Buluşmalar, ibadetler, kavuşmalar, problemlerin halli, istirahatler orada yapılmaktadır. Bütün bunlara ilaveten, mescidin arka kısımında suffa denilen bir bölüm tesis edilir. Bekâr ve sığınacak bir yakını bulunmayan muhacirler ile, Medine’nin yerlilerinden ilim âşığı -meselâ Ebû Saîd el-Hudrî gibi- bazı gençler orada kalır. Aleyhissalatu vesselam, burada kalanların iaşe ihtiyaçlarıyla da yakından ilgilenir. Akşamları bunları ikişer üçer gruplar halinde müsait ailelere dağıtır, yemeklerini orada yemelerini sağlar, kalanları da kendisi evine götürür, yemek ikram ederdi. Buraya Kur’ân ve yazı öğretecek muallimler tayin etmişti. Bizzat kendisi de, onlara fıkıh ve sünnet öğretiyordu. </p>
				<p class="x4-baslik-e" id="toc_marker-11-2-5-2">b. Diğer Mescitler</p>
				<p class="a--paragraf-e">Resûlullah’ın uygulaması ile başlayan, büyüklere “Mescitte öğretme” hizmeti Aleyhissalatu vesselamdan sonra da beş asır boyu mescitlerde devam edecektir. Bu meyanda, bazı camiler, daha inşaatlarında yer verilen eğitim-öğretim faaliyetlerine yönelik farklılıklarla emsalleri arasında temayüz etmiş, şöhret kazanmıştır. Bunlardan bazılarını söyle hatırlatabiliriz:</p>
				<p class="a--paragraf-e">1- Şam’da Ümeyye Camiî, 88/706-96/714 yıllarında inşa edilmiştir.</p>
				<p class="a--paragraf-e">2- Kahire’de Amr ibn-i el-As Camiî, hicri 21/641 yılında inşa edilmiştir.</p>
				<p class="a--paragraf-e">3- Mansur Câmiî, hicri 145/72’de inşa edilmiştir.</p>
				<p class="a--paragraf-e">4- El-Ezher Camiî, Kahire’de hicrî 360/970 yılında cami olarak inşa edilmiş; 378/988’den beri tedris hizmeti vermektedir. </p>
				<p class="a--paragraf-e">Konumuzun yanlış anlaşılmaması için hemen şunu belirtelim: Beş asır boyunca mescitler bünyesinde devam ettiğini belirttiğimiz öğretim, daha ziyade yüksek öğretimdir. Değilse, çocuklara yönelik “temel eğitim” manasında eğitim ve öğretim veren ve “küttâb” denilen bugünkü “ilk mektep” veya “ilkokul”a tekabül eden müesseseler, Resûlullah’ın vefatından sonra, Ashab döneminde ortaya çıkmıştır. Hatta bu küttablarda bugünkü yazı tahtası, tebeşir, silgi gibi malzemelere tekabül eden malzemeler dahi mevcuttur.<span class="footnote-e" xml:lang="tr-TR"><a href="#footnote-288-437" id="footnote-288-437-backlink">437</a></span> </p>
				<p class="x4-baslik-e" id="toc_marker-11-2-5-3">c. Medrese (Üniversite) Evler</p>
				<p class="a--paragraf-e">Kur’ân-ı Kerim’in yer verdiği “evlerin kıble kılınması” tabiri bizi, evlerin mescitleşmesi ve mescit hizmetlerinin evlerde yürütülmesi fikrine ulaştırdığı için, mescitlerin verdiği öğretim hizmetlerinin evlerde verilmesi hususuna ve dolayısıyla evlerin öğretim hizmetleri noktasında taşıdığı öneme dikkat çekmemiz gerekiyor. </p>
				<p class="a--paragraf-e">İslam dünyası, müstakil “medrese”lere geçmeden önce, yüksek tedrisatı sadece mescitlerde yürütmüş değildir. Daha önce temas edildiği gibi bu eğitim, Resûlullah döneminden yani “bidayet”ten itibaren, hususî evlerde, zengin konaklarında, üst idarecilerin saraylarında aralıksız devam etmiştir. Emeviler zamanında, halifelerin her branşa mensup ilim adamlarını koruduğu, çocuklarını yetiştirmek üzere, ülemanın saraya celbedildiği bilinmektedir. </p>
				<p class="a--paragraf-e">Her ilim adamının evinin de, tıpkı Resûl-i Ekrem’in Hâne-i Saadetleri gibi, gayr-ı resmî ve hususî bir medrese gibi, bazen paralı, bazen bedava olmak üzere öğretim yeri olduğu da bilinmektedir. Buna canlı bir örnek, meşhur muhaddis İmam Buhârî’nin bir menkıbesidir: Buhâra valisinin, İmam Buhârî’yi çocuklarına hadis öğretmesi için saraya davet etmesine mukabil, İmam Buhârî, “İlmi sultanların ayağına götürerek tezlîl edemem, ilmî meselelerde ihtiyaç duyduğu bir şey varsa mescidime veya ‘evime’ gelir.” diye cevap verir.<span class="footnote-e" xml:lang="tr-TR"><a href="#footnote-288-438" id="footnote-288-438-backlink">438</a></span> </p>
				<p class="a--paragraf-e">Âlim evlerinin her biri, medrese hizmeti vermeye devam ederken, beşinci hicri asra gelindiğinde, bir kısım âlimlerin adına müstakil medreselerin tesis edilmesi söz konusudur. Hususî mahiyette olan bu nevi kuruluşların ilki sayılabilecek İbn-i Furat Medresesi’ni, 406/1058’de açılan Beyhakî medresesi takip eder. </p>
				<p class="a--paragraf-e">Bundan sonra, devreye devlet eliyle açılan medreseler girecektir. Bunlardan ilki, Bağdat’ta, Selçuklu hâkanlarından Nizâmu’l-Mülk tarafından -Sünnî akîdeyi Şiîliğe karşı korumak maksadıyla- 457’de inşaatına başlanıp 459/1066’da tamamlanan Nizâmiye Medresesi’dir. Kurucusuna izafeten Nizâmiye denilen bu medresenin emsalleri, Sünnî merkezlerde kısa zamanda Nizâmiye Medreseleri adıyla çoğalacaktır. </p>
				<p class="a--paragraf-e">Ev hizmetlerinin önemini belirtme bakımından yine hatırlatmada fayda var. Önce Batı’da, oradan da atlayarak dünyada pek ciddi inkılapların başlangıcı ve tetiklenmesi sayılan Fransız ihtilal-i kebîri de, önce evlerde ve aydınların hususî salonlarında pişirilip geliştirilen, sonra dışarıda son noktası konan bir vaka olarak bilinmektedir.</p>
				<div class="calibre1">
					<div class="calibre1">
						<p class="b--paragraf-e"><a href="#footnote-288-351-backlink" id="footnote-288-351">351</a><span class="footnote-e1" xml:lang="tr-TR"/>	<span class="italik-e1" xml:lang="tr-TR">Mefâtîhu’l-Gayb</span>, 8/154</p>
					</div>
					<div class="calibre1">
						<p class="b--paragraf-e"><a href="#footnote-288-352-backlink" id="footnote-288-352">352</a><span class="footnote-e1" xml:lang="tr-TR"/>	Kur’ân’da değişik şekillerde olmak üzere mescit 28 kere, beyt 56 kere, musallâ 1 kere geçer. </p>
					</div>
					<div class="calibre1">
						<p class="b--paragraf-e"><a href="#footnote-288-353-backlink" id="footnote-288-353">353</a><span class="footnote-e1" xml:lang="tr-TR"/>	İbn-i Kesir, <span class="italik-e1" xml:lang="tr-TR">Tefsiru’l-Kur’âni’l-Azîm</span>, 2/75</p>
					</div>
					<div class="calibre1">
						<p class="b--paragraf-e"><a href="#footnote-288-354-backlink" id="footnote-288-354">354</a><span class="footnote-e1" xml:lang="tr-TR"/>	İbn-i Hacer, <span class="italik-e1" xml:lang="tr-TR">Fethu’l-Bârî</span>, 2/67</p>
					</div>
					<div class="calibre1">
						<p class="b--paragraf-e"><a href="#footnote-288-355-backlink" id="footnote-288-355">355</a><span class="footnote-e1" xml:lang="tr-TR"/>	Teferruat için <span class="italik-e1" xml:lang="tr-TR">Hz. Peygamberin Sünnetinde Terbiye</span> adlı kitabımıza bakılmalıdır s. 416-450</p>
					</div>
					<div class="calibre1">
						<p class="b--paragraf-e"><a href="#footnote-288-356-backlink" id="footnote-288-356">356</a><span class="footnote-e1" xml:lang="tr-TR"/>	Havel, J. E. Habitat et Logement, PUF, Paris 1974), Bkz.: H.P.S.T. s. 433</p>
					</div>
					<div class="calibre1">
						<p class="b--paragraf-e"><a href="#footnote-288-357-backlink" id="footnote-288-357">357</a><span class="footnote-e1" xml:lang="tr-TR"/>	Esefle kaydedelim ki, bu çalışmamızı hazırlamakta olduğumuz 2003 ve 2004 yılları esnasında, bazı medya kanallarında, yurdumuzun bir kısım yerlerinde kadınlara mahsus kahvehanelerin açıldığına dair haberleri takip ettik. Bunlar kadınları yetiştirmeye yönelik bir teşebbüsün, bazı T.V. kanallarınca magazinleştirilip dejenere edilerek haberleştirilmesi midir tam anlaşılmadı.</p>
					</div>
					<div class="calibre1">
						<p class="b--paragraf-e"><a href="#footnote-288-358-backlink" id="footnote-288-358">358</a><span class="footnote-e1" xml:lang="tr-TR"/>	Suyutî,<span class="italik-e1" xml:lang="tr-TR"> el-Câmi’u’s-Sağır</span>, 228. h; Heysemî, <span class="italik-e1" xml:lang="tr-TR">Mecmau’z-Zevâid</span>, 8/111</p>
					</div>
					<div class="calibre1">
						<p class="b--paragraf-e"><a href="#footnote-288-359-backlink" id="footnote-288-359">359</a><span class="footnote-e1" xml:lang="tr-TR"/>	İbn-i Hişâm, <span class="italik-e1" xml:lang="tr-TR">es-Sîre</span>, 1-2/263</p>
					</div>
					<div class="calibre1">
						<p class="b--paragraf-e"><a href="#footnote-288-360-backlink" id="footnote-288-360">360</a><span class="footnote-e1" xml:lang="tr-TR"/>	İbn-i Hacer, <span class="italik-e1" xml:lang="tr-TR">İsâbe</span>, 2/33</p>
					</div>
					<div class="calibre1">
						<p class="b--paragraf-e"><a href="#footnote-288-361-backlink" id="footnote-288-361">361</a><span class="footnote-e1" xml:lang="tr-TR"/>	Münâvi, <span class="italik-e1" xml:lang="tr-TR">Feyzu’l-Kadîr</span>, 5/518-519</p>
					</div>
					<div class="calibre1">
						<p class="b--paragraf-e"><a href="#footnote-288-362-backlink" id="footnote-288-362">362</a><span class="footnote-e1" xml:lang="tr-TR"/>	Tirmizi, <span class="italik-e1" xml:lang="tr-TR">İlim</span> 19; İbn-i Mâce, <span class="italik-e1" xml:lang="tr-TR">Mukaddeme</span> 17</p>
					</div>
					<div class="calibre1">
						<p class="b--paragraf-e"><a href="#footnote-288-363-backlink" id="footnote-288-363">363</a><span class="footnote-e1" xml:lang="tr-TR"/>	Bu konuyu, <span class="italik-e1" xml:lang="tr-TR">İslamda Zaman Tanzimi</span> adlı kitabımızda etraflıca tahlil ettik (s. 123-142)</p>
					</div>
					<div class="calibre1">
						<p class="b--paragraf-e"><a href="#footnote-288-364-backlink" id="footnote-288-364">364</a><span class="footnote-e1" xml:lang="tr-TR"/>	Müslim, <span class="italik-e1" xml:lang="tr-TR">Salâtu’l-Müsâfirîn</span> 212; Tirmizî, <span class="italik-e1" xml:lang="tr-TR">Sevâbu’l-Kur’ân</span> 2; İbn-i Kesîr, <span class="italik-e1" xml:lang="tr-TR">Tefsîru’l-Kur’âni’l-Azîm</span>, 1/58-59.</p>
					</div>
					<div class="calibre1">
						<p class="b--paragraf-e"><a href="#footnote-288-365-backlink" id="footnote-288-365">365</a><span class="footnote-e1" xml:lang="tr-TR"/>	Dârimî, <span class="italik-e1" xml:lang="tr-TR">Sünen</span>, 2/308</p>
					</div>
					<div class="calibre1">
						<p class="b--paragraf-e"><a href="#footnote-288-366-backlink" id="footnote-288-366">366</a><span class="footnote-e1" xml:lang="tr-TR"/>	Buhârî, <span class="italik-e1" xml:lang="tr-TR">Salât</span> 52, <span class="italik-e1" xml:lang="tr-TR">Ezan</span> 81, Teheccüt 37; Müslim, <span class="italik-e1" xml:lang="tr-TR">Müsâfirîn</span> 208-213; Muvatta, <span class="italik-e1" xml:lang="tr-TR">Sefer</span> 73; Nesâî, <span class="italik-e1" xml:lang="tr-TR">Kıyâmu’l-Leyl</span> 1; Tirmizî, <span class="italik-e1" xml:lang="tr-TR">Salât</span> 213. </p>
					</div>
					<div class="calibre1">
						<p class="b--paragraf-e"><a href="#footnote-288-367-backlink" id="footnote-288-367">367</a><span class="footnote-e1" xml:lang="tr-TR"/>	Buhârî, <span class="italik-e1" xml:lang="tr-TR">Salât</span> 52</p>
					</div>
					<div class="calibre1">
						<p class="b--paragraf-e"><a href="#footnote-288-368-backlink" id="footnote-288-368">368</a><span class="footnote-e1" xml:lang="tr-TR"/>	İbn-i Mâce, <span class="italik-e1" xml:lang="tr-TR">İkâmet</span> 186</p>
					</div>
					<div class="calibre1">
						<p class="b--paragraf-e"><a href="#footnote-288-369-backlink" id="footnote-288-369">369</a><span class="footnote-e1" xml:lang="tr-TR"/>	Bkz.: Buhârî, <span class="italik-e1" xml:lang="tr-TR">Ezân</span> 81, <span class="italik-e1" xml:lang="tr-TR">İ’tisâm</span> 3; Müslim, <span class="italik-e1" xml:lang="tr-TR">Müsâfirîn</span> 213; Tirmizî, <span class="italik-e1" xml:lang="tr-TR">Salât</span> 203; Muvatta, <span class="italik-e1" xml:lang="tr-TR">Salâtu’l-Cemâ’a</span> 4</p>
					</div>
					<div class="calibre1">
						<p class="b--paragraf-e"><a href="#footnote-288-370-backlink" id="footnote-288-370">370</a><span class="footnote-e1" xml:lang="tr-TR"/>	Müslim, <span class="italik-e1" xml:lang="tr-TR">Salâtu’l-Müsâfirîn</span> 210</p>
					</div>
					<div class="calibre1">
						<p class="b--paragraf-e"><a href="#footnote-288-371-backlink" id="footnote-288-371">371</a><span class="footnote-e1" xml:lang="tr-TR"/>	Müslim, <span class="italik-e1" xml:lang="tr-TR">Eşribe</span> 103</p>
					</div>
					<div class="calibre1">
						<p class="b--paragraf-e"><a href="#footnote-288-372-backlink" id="footnote-288-372">372</a><span class="footnote-e1" xml:lang="tr-TR"/>	İbn-i Mâce, <span class="italik-e1" xml:lang="tr-TR">Mukaddime</span> 17; Dârimî, <span class="italik-e1" xml:lang="tr-TR">Mukaddime</span> 32</p>
					</div>
					<div class="calibre1">
						<p class="b--paragraf-e"><a href="#footnote-288-373-backlink" id="footnote-288-373">373</a><span class="footnote-e1" xml:lang="tr-TR"/>	Müslim, <span class="italik-e1" xml:lang="tr-TR">Zikr</span> 79; Ebû Dâvûd, <span class="italik-e1" xml:lang="tr-TR">Vitr</span> 24; Tirmizî, <span class="italik-e1" xml:lang="tr-TR">Da’avât</span> 117; Nesâî, <span class="italik-e1" xml:lang="tr-TR">Sehv</span> 94; Ahmed ibn-i Hanbel, <span class="italik-e1" xml:lang="tr-TR">Müsned</span> 1/258, 353; 6/325, 430</p>
					</div>
					<div class="calibre1">
						<p class="b--paragraf-e"><a href="#footnote-288-374-backlink" id="footnote-288-374">374</a><span class="footnote-e1" xml:lang="tr-TR"/>	Sahihu ibn-i Hibbân, 2/98, 827. h.</p>
					</div>
					<div class="calibre1">
						<p class="b--paragraf-e"><a href="#footnote-288-375-backlink" id="footnote-288-375">375</a><span class="footnote-e1" xml:lang="tr-TR"/>	Elbette böyle demekle zikri tamamen terk edelim demek istemiyoruz. Nitekim zikredilen hadisler de bize, nafile zikirleri terk etmeyi değil, zikrimizi özlü kelamlarla yaparak zaman tasarrufunda bulunmayı irşat buyurmaktadır.</p>
					</div>
					<div class="calibre1">
						<p class="b--paragraf-e"><a href="#footnote-288-376-backlink" id="footnote-288-376">376</a><span class="footnote-e1" xml:lang="tr-TR"/>	Ebû Dâvûd, <span class="italik-e1" xml:lang="tr-TR">Salât</span> 325, 1388. h.</p>
					</div>
					<div class="calibre1">
						<p class="b--paragraf-e"><a href="#footnote-288-377-backlink" id="footnote-288-377">377</a><span class="footnote-e1" xml:lang="tr-TR"/>	Ebû Dâvûd, <span class="italik-e1" xml:lang="tr-TR">Salât</span> 325, 1390-1391 hl.</p>
					</div>
					<div class="calibre1">
						<p class="b--paragraf-e"><a href="#footnote-288-378-backlink" id="footnote-288-378">378</a><span class="footnote-e1" xml:lang="tr-TR"/>	Dârimi, <span class="italik-e1" xml:lang="tr-TR">Fezâilu’l-Kur’ân</span> 1</p>
					</div>
					<div class="calibre1">
						<p class="b--paragraf-e"><a href="#footnote-288-379-backlink" id="footnote-288-379">379</a><span class="footnote-e1" xml:lang="tr-TR"/>	<span class="italik-e1" xml:lang="tr-TR">Sünühât</span>, s. 29.</p>
					</div>
					<div class="calibre1">
						<p class="b--paragraf-e"><a href="#footnote-288-380-backlink" id="footnote-288-380">380</a><span class="footnote-e1" xml:lang="tr-TR"/>	Tirmizî, <span class="italik-e1" xml:lang="tr-TR">Fiten</span> 7, 2168. h.</p>
					</div>
					<div class="calibre1">
						<p class="b--paragraf-e"><a href="#footnote-288-381-backlink" id="footnote-288-381">381</a><span class="footnote-e1" xml:lang="tr-TR"/>	Ahmed ibn-i Hanbel, <span class="italik-e1" xml:lang="tr-TR">Müsned</span> 4/278</p>
					</div>
					<div class="calibre1">
						<p class="b--paragraf-e"><a href="#footnote-288-382-backlink" id="footnote-288-382">382</a><span class="footnote-e1" xml:lang="tr-TR"/>	Tirmizi, <span class="italik-e1" xml:lang="tr-TR">Fiten</span> 7, 2166. h.</p>
					</div>
					<div class="calibre1">
						<p class="b--paragraf-e"><a href="#footnote-288-383-backlink" id="footnote-288-383">383</a><span class="footnote-e1" xml:lang="tr-TR"/>	Bkz.: Zuhaylî, <span class="italik-e1" xml:lang="tr-TR">Vehbe</span>, <span class="italik-e1" xml:lang="tr-TR">İslam Fıkhı Ansiklopedisi</span>, tercüme: Heyet, Risale. İstanbul 1994, 2/270.</p>
					</div>
					<div class="calibre1">
						<p class="b--paragraf-e"><a href="#footnote-288-384-backlink" id="footnote-288-384">384</a><span class="footnote-e1" xml:lang="tr-TR"/>	Bkz.: K.S.M.T.Ş. 3/130</p>
					</div>
					<div class="calibre1">
						<p class="b--paragraf-e"><a href="#footnote-288-385-backlink" id="footnote-288-385">385</a><span class="footnote-e1" xml:lang="tr-TR"/>	Müslim, <span class="italik-e1" xml:lang="tr-TR">Zikr</span> 38; İbn-i Mâce, <span class="italik-e1" xml:lang="tr-TR">Mukaddime</span> 17, 225. h. Bkz.: K. S. M. T. Ş. 3/227</p>
					</div>
					<div class="calibre1">
						<p class="b--paragraf-e"><a href="#footnote-288-386-backlink" id="footnote-288-386">386</a><span class="footnote-e1" xml:lang="tr-TR"/>	Bkz.: Race et Histoire, <span class="italik-e1" xml:lang="tr-TR">Gonthier</span>, Paris, 1961, p. 13-17, 69-77). </p>
					</div>
					<div class="calibre1">
						<p class="b--paragraf-e"><a href="#footnote-288-387-backlink" id="footnote-288-387">387</a><span class="footnote-e1" xml:lang="tr-TR"/>	İbn-i Kesîr, <span class="italik-e1" xml:lang="tr-TR">Sire</span>, İsa’l-Bâbi’l-Halebi, Kahire, 1964. 1/457</p>
					</div>
					<div class="calibre1">
						<p class="b--paragraf-e"><a href="#footnote-288-388-backlink" id="footnote-288-388">388</a><span class="footnote-e1" xml:lang="tr-TR"/>	<span class="italik-e1" xml:lang="tr-TR">es-Sîre</span>, 1-2/315</p>
					</div>
					<div class="calibre1">
						<p class="b--paragraf-e"><a href="#footnote-288-389-backlink" id="footnote-288-389">389</a><span class="footnote-e1" xml:lang="tr-TR"/>	Müslim, <span class="italik-e1" xml:lang="tr-TR">Salât</span> 145; Ahmed ibn-i Hanbel, <span class="italik-e1" xml:lang="tr-TR">Müsned</span> 1/23, 215; İbn-i Kesîr, <span class="italik-e1" xml:lang="tr-TR">Tefsîru’l-Kur’âni’l-Azîm</span>, 4/360.</p>
					</div>
					<div class="calibre1">
						<p class="b--paragraf-e"><a href="#footnote-288-390-backlink" id="footnote-288-390">390</a><span class="footnote-e1" xml:lang="tr-TR"/>	Bkz.: İbn-i Hişam, <span class="italik-e1" xml:lang="tr-TR">es-Sîre</span>, 1-2/251-252, İbn-i el-Esîr, <span class="italik-e1" xml:lang="tr-TR">Üsdü’l-Gâbe</span>, 3/210</p>
					</div>
					<div class="calibre1">
						<p class="b--paragraf-e"><a href="#footnote-288-391-backlink" id="footnote-288-391">391</a><span class="footnote-e1" xml:lang="tr-TR"/>	İbn-i el-Esîr, <span class="italik-e1" xml:lang="tr-TR">Üsdü’l-Gâbe</span>, 4/147-148</p>
					</div>
					<div class="calibre1">
						<p class="b--paragraf-e"><a href="#footnote-288-392-backlink" id="footnote-288-392">392</a><span class="footnote-e1" xml:lang="tr-TR"/>	Bkz.: İbn-i Hacer, <span class="italik-e1" xml:lang="tr-TR">İsâbe</span> 1/28; Hâkim, <span class="italik-e1" xml:lang="tr-TR">el-Müstedrek</span>, 3/502-503, İbn-i Sa’d, <span class="italik-e1" xml:lang="tr-TR">et-Tabakat</span>, 3/242-243, İbn-i Hişâm, <span class="italik-e1" xml:lang="tr-TR">es-Sîre</span>, 1-2, 253; İbn-i el-Esîr, <span class="italik-e1" xml:lang="tr-TR">Usdü’l-Gâbe</span>, 1/74</p>
					</div>
					<div class="calibre1">
						<p class="b--paragraf-e"><a href="#footnote-288-393-backlink" id="footnote-288-393">393</a><span class="footnote-e1" xml:lang="tr-TR"/>	İbn-i Sa’d, <span class="italik-e1" xml:lang="tr-TR">et-Tabakat</span>, 3/242-243; Hâkim, <span class="italik-e1" xml:lang="tr-TR">el-Müstedrek</span>, 3/503</p>
					</div>
					<div class="calibre1">
						<p class="b--paragraf-e"><a href="#footnote-288-394-backlink" id="footnote-288-394">394</a><span class="footnote-e1" xml:lang="tr-TR"/>	<span class="italik-e1" xml:lang="tr-TR">İslam Peygamberi</span>, 1/98-99</p>
					</div>
					<div class="calibre1">
						<p class="b--paragraf-e"><a href="#footnote-288-395-backlink" id="footnote-288-395">395</a><span class="footnote-e1" xml:lang="tr-TR"/>	İbn-i Hişâm, <span class="italik-e1" xml:lang="tr-TR">es-Sîre</span>, 1-2/434</p>
					</div>
					<div class="calibre1">
						<p class="b--paragraf-e"><a href="#footnote-288-396-backlink" id="footnote-288-396">396</a><span class="footnote-e1" xml:lang="tr-TR"/>	İbn-i Hişâm, <span class="italik-e1" xml:lang="tr-TR">es-Sîre</span>, 1-2/436-437</p>
					</div>
					<div class="calibre1">
						<p class="b--paragraf-e"><a href="#footnote-288-397-backlink" id="footnote-288-397">397</a><span class="footnote-e1" xml:lang="tr-TR"/>	Buhârî, <span class="italik-e1" xml:lang="tr-TR">Salât</span> 47</p>
					</div>
					<div class="calibre1">
						<p class="b--paragraf-e"><a href="#footnote-288-398-backlink" id="footnote-288-398">398</a><span class="footnote-e1" xml:lang="tr-TR"/>	İbn-i el-Esîr, <span class="italik-e1" xml:lang="tr-TR">Üsdü’l-Gâbe</span>, 2/346</p>
					</div>
					<div class="calibre1">
						<p class="b--paragraf-e"><a href="#footnote-288-399-backlink" id="footnote-288-399">399</a><span class="footnote-e1" xml:lang="tr-TR"/>	Semhûdî, 1/246</p>
					</div>
					<div class="calibre1">
						<p class="b--paragraf-e"><a href="#footnote-288-400-backlink" id="footnote-288-400">400</a><span class="footnote-e1" xml:lang="tr-TR"/>	İbn-i Hişâm, es-Sîre, 1-2/493</p>
					</div>
					<div class="calibre1">
						<p class="b--paragraf-e"><a href="#footnote-288-401-backlink" id="footnote-288-401">401</a><span class="footnote-e1" xml:lang="tr-TR"/>	İbn-i Hişâm, es-Sîre, 1-2/494</p>
					</div>
					<div class="calibre1">
						<p class="b--paragraf-e"><a href="#footnote-288-402-backlink" id="footnote-288-402">402</a><span class="footnote-e1" xml:lang="tr-TR"/>	İbn-i Hişâm, <span class="italik-e1" xml:lang="tr-TR">es-Sîre</span>, 1-2/476-80</p>
					</div>
					<div class="calibre1">
						<p class="b--paragraf-e"><a href="#footnote-288-403-backlink" id="footnote-288-403">403</a><span class="footnote-e1" xml:lang="tr-TR"/>	Ahmed ibn-i Hanbel, <span class="italik-e1" xml:lang="tr-TR">Müsned</span>, 5/324</p>
					</div>
					<div class="calibre1">
						<p class="b--paragraf-e"><a href="#footnote-288-404-backlink" id="footnote-288-404">404</a><span class="footnote-e1" xml:lang="tr-TR"/>	İbn-i Sa’d 1/200-204</p>
					</div>
					<div class="calibre1">
						<p class="b--paragraf-e"><a href="#footnote-288-405-backlink" id="footnote-288-405">405</a><span class="footnote-e1" xml:lang="tr-TR"/>	Hamîdullah, <span class="italik-e1" xml:lang="tr-TR">Vesâik</span> 14-c</p>
					</div>
					<div class="calibre1">
						<p class="b--paragraf-e"><a href="#footnote-288-406-backlink" id="footnote-288-406">406</a><span class="footnote-e1" xml:lang="tr-TR"/>	Vâkıdî, <span class="italik-e1" xml:lang="tr-TR">Megâzî</span>, 3/975</p>
					</div>
					<div class="calibre1">
						<p class="b--paragraf-e"><a href="#footnote-288-407-backlink" id="footnote-288-407">407</a><span class="footnote-e1" xml:lang="tr-TR"/>	İbn-i Hacer, <span class="italik-e1" xml:lang="tr-TR">İsâbe</span>, 4/305, İbn-i el-Esîr, <span class="italik-e1" xml:lang="tr-TR">Üsdü’l-Gâbe</span>, 7/115</p>
					</div>
					<div class="calibre1">
						<p class="b--paragraf-e"><a href="#footnote-288-408-backlink" id="footnote-288-408">408</a><span class="footnote-e1" xml:lang="tr-TR"/>	Vâkidî 2/517-18</p>
					</div>
					<div class="calibre1">
						<p class="b--paragraf-e"><a href="#footnote-288-409-backlink" id="footnote-288-409">409</a><span class="footnote-e1" xml:lang="tr-TR"/>	Vâkidî, <span class="italik-e1" xml:lang="tr-TR">Megâzî</span>, 2/513</p>
					</div>
					<div class="calibre1">
						<p class="b--paragraf-e"><a href="#footnote-288-410-backlink" id="footnote-288-410">410</a><span class="footnote-e1" xml:lang="tr-TR"/>	Müslim, <span class="italik-e1" xml:lang="tr-TR">Fiten</span> 19</p>
					</div>
					<div class="calibre1">
						<p class="b--paragraf-e"><a href="#footnote-288-411-backlink" id="footnote-288-411">411</a><span class="footnote-e1" xml:lang="tr-TR"/>	Müslim, <span class="italik-e1" xml:lang="tr-TR">Talak</span> 38</p>
					</div>
					<div class="calibre1">
						<p class="b--paragraf-e"><a href="#footnote-288-412-backlink" id="footnote-288-412">412</a><span class="footnote-e1" xml:lang="tr-TR"/>	İbn-i Hacer, <span class="italik-e1" xml:lang="tr-TR">İsâbe</span> 4/450</p>
					</div>
					<div class="calibre1">
						<p class="b--paragraf-e"><a href="#footnote-288-413-backlink" id="footnote-288-413">413</a><span class="footnote-e1" xml:lang="tr-TR"/>	Vâkıdî, <span class="italik-e1" xml:lang="tr-TR">Megâzî</span>, 3/931-932</p>
					</div>
					<div class="calibre1">
						<p class="b--paragraf-e"><a href="#footnote-288-414-backlink" id="footnote-288-414">414</a><span class="footnote-e1" xml:lang="tr-TR"/>	<span class="italik-e1" xml:lang="tr-TR">Kaabisî</span>, s. 41-43</p>
					</div>
					<div class="calibre1">
						<p class="b--paragraf-e"><a href="#footnote-288-415-backlink" id="footnote-288-415">415</a><span class="footnote-e1" xml:lang="tr-TR"/>	İbn-i Hacer, <span class="italik-e1" xml:lang="tr-TR">el-İsâbe</span>, 4/342</p>
					</div>
					<div class="calibre1">
						<p class="b--paragraf-e"><a href="#footnote-288-416-backlink" id="footnote-288-416">416</a><span class="footnote-e1" xml:lang="tr-TR"/>	İbn-i Sa’d, <span class="italik-e1" xml:lang="tr-TR">et-Tabakat</span>, 1/337, İbn-i el-Esîr, <span class="italik-e1" xml:lang="tr-TR">Üsdü’l-Gâbe</span>, 2/30, 3/155-156, 4/227, 301-302.</p>
					</div>
					<div class="calibre1">
						<p class="b--paragraf-e"><a href="#footnote-288-417-backlink" id="footnote-288-417">417</a><span class="footnote-e1" xml:lang="tr-TR"/>	Buhârî, <span class="italik-e1" xml:lang="tr-TR">Şirket</span> 1; Müslim, <span class="italik-e1" xml:lang="tr-TR">Fezâilu’s-Sahâbe</span> 167</p>
					</div>
					<div class="calibre1">
						<p class="b--paragraf-e"><a href="#footnote-288-418-backlink" id="footnote-288-418">418</a><span class="footnote-e1" xml:lang="tr-TR"/>	İbn-i el-Esîr, <span class="italik-e1" xml:lang="tr-TR">Üsdü’l-Gâbe</span>, 4/130</p>
					</div>
					<div class="calibre1">
						<p class="b--paragraf-e"><a href="#footnote-288-419-backlink" id="footnote-288-419">419</a><span class="footnote-e1" xml:lang="tr-TR"/>	İbn-i el-Esîr, <span class="italik-e1" xml:lang="tr-TR">Üsdü’l-Gâbe</span>, 4/133</p>
					</div>
					<div class="calibre1">
						<p class="b--paragraf-e"><a href="#footnote-288-420-backlink" id="footnote-288-420">420</a><span class="footnote-e1" xml:lang="tr-TR"/>	Heysemî, <span class="italik-e1" xml:lang="tr-TR">Mecmau’z-Zevâid</span>, 2/23; <span class="italik-e1" xml:lang="tr-TR">el-Metâlib</span> 4/140</p>
					</div>
					<div class="calibre1">
						<p class="b--paragraf-e"><a href="#footnote-288-421-backlink" id="footnote-288-421">421</a><span class="footnote-e1" xml:lang="tr-TR"/>	Belazurî, <span class="italik-e1" xml:lang="tr-TR">Ensâb</span> 1/162, Nu: 364-5, İbn-i Kesîr, <span class="italik-e1" xml:lang="tr-TR">el-Bidâye</span>, 7/311</p>
					</div>
					<div class="calibre1">
						<p class="b--paragraf-e"><a href="#footnote-288-422-backlink" id="footnote-288-422">422</a><span class="footnote-e1" xml:lang="tr-TR"/>	<span class="italik-e1" xml:lang="tr-TR">İslam Peygamberi</span>, 1/98</p>
					</div>
					<div class="calibre1">
						<p class="b--paragraf-e"><a href="#footnote-288-423-backlink" id="footnote-288-423">423</a><span class="footnote-e1" xml:lang="tr-TR"/>	İbn-i el-Esîr, <span class="italik-e1" xml:lang="tr-TR">el-Kâmil fi’t-Târîh</span>, 2/77</p>
					</div>
					<div class="calibre1">
						<p class="b--paragraf-e"><a href="#footnote-288-424-backlink" id="footnote-288-424">424</a><span class="footnote-e1" xml:lang="tr-TR"/>	Bkz.: Buhârî, <span class="italik-e1" xml:lang="tr-TR">Kefalet</span> 4, 372-373</p>
					</div>
					<div class="calibre1">
						<p class="b--paragraf-e"><a href="#footnote-288-425-backlink" id="footnote-288-425">425</a><span class="footnote-e1" xml:lang="tr-TR"/>	Belâzurî, <span class="italik-e1" xml:lang="tr-TR">Ensâb</span>, 1/273, Nu. 638</p>
					</div>
					<div class="calibre1">
						<p class="b--paragraf-e"><a href="#footnote-288-426-backlink" id="footnote-288-426">426</a><span class="footnote-e1" xml:lang="tr-TR"/>	Müslim, <span class="italik-e1" xml:lang="tr-TR">Salât</span> 659; Nesaî, <span class="italik-e1" xml:lang="tr-TR">Salât</span> 50; Ebû Dâvûd, <span class="italik-e1" xml:lang="tr-TR">Salât</span> 47</p>
					</div>
					<div class="calibre1">
						<p class="b--paragraf-e"><a href="#footnote-288-427-backlink" id="footnote-288-427">427</a><span class="footnote-e1" xml:lang="tr-TR"/>	Bkz.: Ebû Dâvûd, <span class="italik-e1" xml:lang="tr-TR">Salât</span> 22, (485. h.); Müslim, <span class="italik-e1" xml:lang="tr-TR">Zühd</span> 74. (3008. h.)</p>
					</div>
					<div class="calibre1">
						<p class="b--paragraf-e"><a href="#footnote-288-428-backlink" id="footnote-288-428">428</a><span class="footnote-e1" xml:lang="tr-TR"/>	Müslim, <span class="italik-e1" xml:lang="tr-TR">Zikr</span> 79</p>
					</div>
					<div class="calibre1">
						<p class="b--paragraf-e"><a href="#footnote-288-429-backlink" id="footnote-288-429">429</a><span class="footnote-e1" xml:lang="tr-TR"/>	Müslim, <span class="italik-e1" xml:lang="tr-TR">Nikâh</span> 89; İbn-i Sa’d, <span class="italik-e1" xml:lang="tr-TR">et-Tabakat</span>, 8/104</p>
					</div>
					<div class="calibre1">
						<p class="b--paragraf-e"><a href="#footnote-288-430-backlink" id="footnote-288-430">430</a><span class="footnote-e1" xml:lang="tr-TR"/>	İbn-i el-Esîr, <span class="italik-e1" xml:lang="tr-TR">Üsdü’l-Gâbe</span>, 6/323</p>
					</div>
					<div class="calibre1">
						<p class="b--paragraf-e"><a href="#footnote-288-431-backlink" id="footnote-288-431">431</a><span class="footnote-e1" xml:lang="tr-TR"/>	Ahmed ibn-i Hanbel, <span class="italik-e1" xml:lang="tr-TR">Müsned</span>, 6/371; Heysemî, <span class="italik-e1" xml:lang="tr-TR">Mecmau’z-Zevâid</span>, 2/33-34 (sahih)</p>
					</div>
					<div class="calibre1">
						<p class="b--paragraf-e"><a href="#footnote-288-432-backlink" id="footnote-288-432">432</a><span class="footnote-e1" xml:lang="tr-TR"/>	Buhârî, <span class="italik-e1" xml:lang="tr-TR">Salât</span> 47; Müslim, <span class="italik-e1" xml:lang="tr-TR">İman</span> 54-55</p>
					</div>
					<div class="calibre1">
						<p class="b--paragraf-e"><a href="#footnote-288-433-backlink" id="footnote-288-433">433</a><span class="footnote-e1" xml:lang="tr-TR"/>	Ahmed ibn-i Hanbel, <span class="italik-e1" xml:lang="tr-TR">Müsned</span>, 1/448; İbn-i Kesîr, <span class="italik-e1" xml:lang="tr-TR">Fiten</span>, 1/39-40</p>
					</div>
					<div class="calibre1">
						<p class="b--paragraf-e"><a href="#footnote-288-434-backlink" id="footnote-288-434">434</a><span class="footnote-e1" xml:lang="tr-TR"/>	Dârimî, <span class="italik-e1" xml:lang="tr-TR">Tahâret</span> 101</p>
					</div>
					<div class="calibre1">
						<p class="b--paragraf-e"><a href="#footnote-288-435-backlink" id="footnote-288-435">435</a><span class="footnote-e1" xml:lang="tr-TR"/>	Bu mevzuyu geniş olarak, kaynaklarını da göstererek,<span class="italik-e1" xml:lang="tr-TR"> Hz. Peygamber’in Okuma Yazma Seferberliği</span> adlı kitabımızda tahlil ettik. (s. 88-101)</p>
					</div>
					<div class="calibre1">
						<p class="b--paragraf-e"><a href="#footnote-288-436-backlink" id="footnote-288-436">436</a><span class="footnote-e1" xml:lang="tr-TR"/>	Hâkim, <span class="italik-e1" xml:lang="tr-TR">Müstedrek</span>, 3/96-97 z.</p>
					</div>
					<div class="calibre1">
						<p class="b--paragraf-e"><a href="#footnote-288-437-backlink" id="footnote-288-437">437</a><span class="footnote-e1" xml:lang="tr-TR"/>	Teferruat için <span class="italik-e1" xml:lang="tr-TR">Peygamberimizin Okuma Yazma Seferberliği</span> adlı kitabımız görülebilir, (s. 108-109)</p>
					</div>
					<div class="calibre1">
						<p class="b--paragraf-e"><a href="#footnote-288-438-backlink" id="footnote-288-438">438</a><span class="footnote-e1" xml:lang="tr-TR"/>	İbn-i Hacer, <span class="italik-e1" xml:lang="tr-TR">Hedyü’s-Sâri</span>, 2/265</p>
					</div>
				</div>
			</div>
		</div>
	</body>
</html>
