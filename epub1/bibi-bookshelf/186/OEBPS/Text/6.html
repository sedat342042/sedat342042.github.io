<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>6.html</title>
  <link href="../Styles/template.css" rel="stylesheet" type="text/css"/>
</head>

<body>
  <div id="x6.html" xml:lang="tr-TR">
    <div class="Basic-Text-Frame">
      <p class="split-5"/>

      <p class="anabaslik-5" id="toc_marker-6">ALTINCI BÖLÜM</p>

      <p class="resim-5"><img alt="cizgi.png" class="image" height="13" src="../Images/cizgi_fmt5.jpeg" width="157"/></p>

      <p class="arabaslik-orta-5">MODERNİZM VE SONRASI</p>

      <p class="resim-5"><img alt="sekil.png" class="image" height="21" src="../Images/sekil_fmt6.jpeg" width="44"/></p>

      <p class="paragraf-5">Din güçten düşmeye başladıkça, çeşitli işlevleri onun varisi olmaya can atanlar arasında kıymetli bir miras gibi bölüştürülür. Bilimsel akılcılık onun öğretisel kesinliğini devralırken, radikal siyaset yeryüzünün çehresini dönüştürme misyonunu miras alır. Estetik anlamda kültür, onun tinsel derinliğinin bir kısmını himaye eder. Aslında çoğu estetik düşünce (yaratıcılık, ilham, birlik, özerklik, sembol, epifani vb.) gerçekten de teolojinin farklı fragmanlarının yerini almıştır. İmlediği şeyleri icra eden işaretler; estetikte şiir, teolojide ayin olarak bilinir. Bu esnada, sözcüğün geniş anlamıyla kültür dinin cemaatçi ethos’unu kısmen temellük eder ve sürdürür. Belirtmeye gerek yok ki bilim, felsefe, kültür ve siyaset dinin gerileyişi sonrası varlığını özerk birer uğraş olarak sürdürür. Ancak kendilerine özgü işlerinin yanı sıra dinin kimi yükümlülüklerini de üstlenmeye davet edilirler.</p>

      <p class="paragraf-5">Din gibi yüksek kültür de, hem modern uygarlığa dönük bir eleştirisi hem de onun yozluğundan sığınılacak bir liman sunarak ikili bir rol oynar. <span class="char-style-override-2">Kulturkritik</span> hattının eleştiri oklarından her şey nasibini alır: bilim, ticaret, akılcılık, materyalizm, faydacılık, eşitlik, demokrasi, kitle uygarlığı... “Alman demokrasisi söz konusu olduğunda,” der genç Thomas Mann, “Onun vücut bulduğuna yürekten inanıyorum: Beni kötümser kılan da tam olarak olarak bu.”<span class="dip-2"><a class="footnote-link" href="#footnote-225-1" id="footnote-225-1-backlink">1</a></span> Bu radikal-muhafazakâr miras Schiller, Coleridge, Carlyle, Kierkegaard ve Alexis de Tocqueville’den Nietzsche, Karl Mannheim, Julien Benda, Ortega y Gasset, genç Georg Lukács, genç Thomas Mann, Martin Heidegger, D.H. Lawrence, T.S. Eliot, W.B. Yeats, F.R. Leavis ve diğer bir dizi yirminci yüzyıl bilginine geçer. Günümüzde bu meşaleyi, muhtemelen son <span class="char-style-override-2">Kulturkritiker</span> George Steiner taşımıştır. Ludwig Wittgenstein’ın bu muhafazakâr kültürel kötümserler saflarına dâhil edilmesi için gayet mümkündür.<span class="dip-2"><a class="footnote-link" href="#footnote-225-2" id="footnote-225-2-backlink">2</a></span></p>

      <p class="paragraf-5"><span>Davanın,</span> <span>Frankfurt Okulu yazılarında beliren sol bir versiyonu da vardı. Savunucuları kitle uygarlığından değil ama demokrasiden, akılcılık ve teknolojiden değil ama özgürlük ve eşitlikten yanaydı.</span> <span>Herbert</span> <span>Marcuse’un eserleri</span> <span class="char-style-override-2">Kulturkritik</span> <span>ile benzer temaları tekrar ediyor, fakat aynı zamanda kültürün kurtarıcı bir güç olarak görülmesindeki yanılsamayı ifşa ediyordu.</span><span class="dip-2"><a class="footnote-link" href="#footnote-225-3" id="footnote-225-3-backlink">3</a></span> <span>Bu</span> <span>kültür eleştirisinin bir versiyonu, 1960’ların sonlarında sokağa akacaktı. Birkaç yıl sonra, devrimci</span> <span>avangartların sonuncusu olan</span> <span>Sitüasyonizm son nefesini verdi. En zehirli örneğini</span> <span>Nazizmin sunduğu geniş ölçekli</span> <span>kültür ve siyaset çiftleşmeleri artık olmayacaktı. Onların yerine,</span> <span>postmodernizm çağında kültürel siyaset olarak bilinen hayli değişik bir hayvan giderek öne çıktı.</span> <span>Modernizm, kabaca kültürü siyasetin bir alternatifine dönüştürmüştü; postmodernist dürtü ise, aksine, ikisini birbirine bağlayacaktı.</span></p>

      <p class="paragraf-5"><span class="char-style-override-2">Kulturkritik</span> üstatları için etik siyasete, kötümserlik ilericiliğe, hürmetkârlık aydınlanmaya, seçkinler kitlelere, birey devlete, cemaat cemiyete ve tinsel olan akılsal olana yeğdi. Estetiğin siyasetle hasım olduğunu düşünen genç Thomas Mann için tüm bunlar, iki tarafın Birinci Dünya Savaşı cephelerinde birbirini boğazlamakla meşgul olduğu bir dönemde Almanlar için Fransızlara karşı bir seçenek anlamına geliyordu.<span class="dip-2"><a class="footnote-link" href="#footnote-225-4" id="footnote-225-4-backlink">4</a></span> Almanlar ile Fransızların entelektüel cephedeki savaşı, kültür ile uygarlık arası bir savaş –Freud’a göre içi boş bir ayrım– olarak görüldü.<span class="dip-2"><a class="footnote-link" href="#footnote-225-5" id="footnote-225-5-backlink">5</a></span> Freud’un yüceltim, baskılama, saldırganlık vs. teorileri bu ayrımın her iki tarafını da kesiyordu. Onun gözünde etik ve siyaset ayrımı da, her iki taraf için öldürücü olan Eros ve Tanatos savaşı ile karşılaştırıldığında, en az kültür ve uygarlık ayrımı kadar önemsizdi. Francis Mulhern’in dediği gibi Freud “‘kültür’ ve ‘uygarlık’ın özünde tek bir şey olduğunu” göstermiş ve “böylece ‘kültür adamı’nın varlık zeminini çökertmişti.”<span class="dip-2"><a class="footnote-link" href="#footnote-225-6" id="footnote-225-6-backlink">6</a></span> Yine de, insanlığa bakışı Schiller’den ziyade Hobbes’a yakın olmakla beraber, Freud’un kendisi de toplumun “tembel ve ahmak” kitlelerce kuşatılmış birkaç cesur, önyargısız ruhtan oluştuğunu düşünecek kadar <span class="char-style-override-2">Kulturkritiker</span>’di.</p>

      <p class="paragraf-5"><span>Bu tür muhafazakâr devrimcilerin çok azı, Alman yazar Stefan</span> <span>George’den daha ibretlikti. Platonculuk, ön-Rafaelloculuk, Fransız sembolizmi, estetizm, Ortaçağcılık ve Alman milliyetçiliğinin bir bileşiminden ilham alan</span> <span>George, Bolşevizm korkusunu sanayi</span> <span>kapitalizminin tüm geleneksel bağ ve değerleri yok ettiği inancıyla birleştirdi. Etrafında topladığı sanatçılardan oluşan dışa kapalı seçkinler grubu reel politikadan tiksiniyor ve başta demokrasi olmak üzere modernliğin tüm veçhelerine karşı soğuk duygular besliyordu.</span> <span>George, eşkali kendisine hayli benzeyen bir peygambere, yeni bir Reich için bir Mesih’e ihtiyaç olduğunu ilan ediyordu. Bu Mesih ırkı arındıracak ve</span> <span>George’nin memleketinde yeni bir milli</span> <span>kültür yaratacaktı. Alışılmadık şekilde yapmacık bir tevazudan uzak durarak, 1904 yılında Münih’teki bir geçit töreninde Floransalı bir içoğlanı giysisi giymiş genç bir arkadaşıyla beraber Dante kılığında boy gösterdi. Bazı Naziler</span> <span>George’yi yeni bir kültürün müjdecisi olarak bağrına basarken, bazıları da onu bir dekadan olarak görüp kışkışladı.</span><span class="dip-2"><a class="footnote-link" href="#footnote-225-7" id="footnote-225-7-backlink">7</a></span></p>

      <p class="paragraf-5"><span>Hölderlin’den</span> <span>Steiner’a bu geleneğin en süreğen motiflerinden biri, trajedi düşüncesi olmuştur. Bu tema modern Avrupa düşüncesinde, özellikle de Georg Büchner’den Henrik Ibsen’e varan ve sanatın seçkin örneklerinin az rastlanır olduğu uzun yürüyüşte neden böylesine sık karşımıza çıkıverir? Simon</span> <span>Critchley’in işaret ettiği gibi, trajedi felsefesi “Alman entelektüel geleneğinde neredeyse tekinsiz bir ısrarla”</span><span class="dip-2"><a class="footnote-link" href="#footnote-225-8" id="footnote-225-8-backlink">8</a></span> <span>nükseder. Nedenlerden biri, şüphesiz, trajedi düşüncesinin dolaylı bir modernlik eleştirisi işlevi görmesidir. Sıkıcı bir burjuva çağında bir soyluluk belleğini, materyalizm çağında bir aşkınlık bakiyesini temsil eder. Trajik sanat, alelâde orta sınıf yurttaşlardan ziyade tanrılar, kahramanlar, savaşçılar, şehitler ve aristokratlarla ilgilenir.</span><span class="dip-2"><a class="footnote-link" href="#footnote-225-9" id="footnote-225-9-backlink">9</a></span> <span>Kayıtlara geçirdiği deneyim, büyük ölçüde tinsel bir seçkinler grubuyla sınırlıdır. Dokuma fabrikaları ve genel oy hakkından ziyade mit, ritüel, kader, günahkârlık, büyük suçlar, kefaret ve kurban ayiniyle meşguldür. Dindekine benzer korku, hürmet, dehşet ve biat hisleri uyandırır.</span></p>

      <p class="paragraf-5">Trajedi, modernliğin olmadığı her şeydir: eşitlikçiden ziyade aristokratik, bilimselden ziyade tinsel, olumsaldan ziyade mutlaktır; kendi kaderine hükmetmekten ziyade kader meselesidir. Orta sınıf ilericilerindeki gibi İnsan’ın değerini yükseltmek ne kelime, trajik sanat ona dersini verir, onu ateşler içinden geçmeye zorlayarak günahkârlığını ve ölümlülüğünü hatırlatır. Fakat bu yolla, kahramanı üzerinden ayaktakımının boyunu aşan bir metanet ve cesareti sergiler. Bu sanatın dizginlerini kırdığı yıkıcı güçler karşısında hiçbir bayağı toplumsal umut ayakta kalamaz. Ancak bu güçler, herhangi bir siyasi ütopya tasarımından daha değerli bir tinsel dirençle karşılaşır.</p>

      <p class="paragraf-5">Istırap, yumuşak başlı insancılların yaptığı gibi, bir kenara atılmamalıdır. Tragedya sanatı bu tür tüm ahlaki gevşeklikleri hor görür. Acı, bir savaşçının ya da soylunun yaptığı gibi nihai bir cesaret imtihanı olarak kabullenilmelidir. Medusa’nın başlarıyla ya da leş kokan yılan saçlı tanrıçalarla karşılaşınca sıvışmak, ancak banka memurlarına ve dükkân sahiplerine yakışır. Fakat söz konusu acı anlamsız değildir; çünkü tragedya aynı zamanda seküler bir teodisi formudur. Dünya, küt kafalı <span class="char-style-override-2">Aufklärer</span>’in sandığının aksine, bir ahlaki ya da akli mantığa sahip olmayabilir; gelgelelim çöküş ya da mağlubiyetten yüce değerler çıkarmak mümkündür. Böylece insan, ilerleme savunucularının eline koz vermeden umudunu koruyabilir. Sanatın hamisi Dionysus, tek bedende hem ıstırap hem esrimedir; hem müstehcen zevklerin ama hem de neşe ve tazelenmenin tanrısıdır.</p>

      <p class="paragraf-5">Tragedyanın dünyası karanlık ve muammalıdır; insan aklının sınırlarını apaçık ortaya seren bir bilinmezliktir. Akıl, onu kuşatan demonik güçlerin aksine, melekelerin en çelimsizi olarak dımdızlak kalıverir. Fakat akla dönük bu güvensizlik nihilizme savrulmaz; zira trajik sanat bize aynı zamanda bir kozmik düzen duygusu bahşeder. Bu düzenin fazla aşikâr ya da şematik olması şart değildir –bu, orta sınıf akılcılığına taviz vermek olacaktır. Fakat gökkubbenin tüm beşeri çabalarla alay ettiği anlamına gelecek ölçüde anlaşılmaz da olmamalıdır. Bundan ziyade, insanın değerini korurken onun kırılganlığını da kabullenmelidir. Sinizm ile galebecilik arasında bir orta yol bulunmalıdır. Tepesindeki gizem ve aşkınlık hâlesiyle tragedya, Aydınlanma’nın sığ akılcılığına bir sitemdir. Ve aynı zamanda onun bireyciliğine bir azardır. İnsan’ın özgür bir özne olarak kendi kaderini belirleyebileceği düşüncesi kadar toy bir inanç olamaz. Bu tür bir bakış; kaderin amansız gücüne, trajik eylemin umumi doğasına ya da tecelli ettirdiği beşeri alınyazısının akıl sır ermez karmaşıklığına karşı ayakta kalamaz. Bu tür bir özgürlük, zorunluluktan bihaber olmaktır. Tragedya hem başıboş bir öznelciliği hem de küçük düşürücü bir belirlenimciliği reddederek, özgürlük ve zorunluluk arasındaki karşıtlığa son verir. Hem özgürlük hem de zorunluluk, der Schelling <span class="char-style-override-2">Sanat Felsefesi</span>’nde, “kusursuz bir kayıtsızlıkla, aynı anda hem muzaffer hem mağlup bir halde tecelli eder.”<span class="dip-2"><a class="footnote-link" href="#footnote-225-10" id="footnote-225-10-backlink">10</a></span> Bir insanın kaderini onun tercihi kılmak, gönüllü ve kaçınılmaz arasındaki ayrımı bozguna uğratmaktır. O halde umut vardır, ama mutluluktan gözleri parlayan bir iyimserlik yoktur.</p>

      <p class="paragraf-5">Kahraman kendi durumundan tümüyle mesul olduğu takdirde, trajik duyu ölümcül bir yara alır. Merhametimizi, ne yaptıklarının tam bilincinde olarak babalarını katleden ya da kızlarını kurban edenlere harcamaya meyilli değilizdir. Bu nedenle, burjuva bireysel özgürlük kültü reddedilmek zorundadır. Gelgelelim, kahramanımız mekanik materyalistlerin insan kavrayışı gibi sadece dış güçlerin bir kuklası da değildir. Özgür irade ile belirlenim arasında yeni bir orana ihtiyaç vardır. Tragedyanın kahramanı zorunluluğu kucaklamayı seçerek, piyasada bulunabilecek her şeyden daha değerli bir özgürlük formunu sergiler. Hiçbir eylem, bir insanın kendi özgürlüğünden feragat etmesinden daha özgürce olamaz. Kahraman bu tercihte bulunarak, bir yandan Yasa’ya boyun eğerken aynı zamanda özgürlük karşısında saygıyla eğilir. Böylece tüm kaba belirlenimciliklerin üzerine çıkar; fakat bu itaat ile ulaşılmış bir aşkınlık olduğundan, hâlâ iradenin sınırlarını kabullenmemiz beklenir. İnsan özgürlüğünü kutlarken, aynı zamanda tevazu ve özveri erdemlerini onaylarız. Tragedya bu anlamda, siyasi ve felsefi bir soruna estetik bir çözüm sunar. Bize özgürlük ve belirlenim arasındaki çatışmayı –modern düşünceye musallat olmuş bir çatışmayı– nasıl çözeceğimizi öğretir. Bunun yollarından biri, nahoş bir belirlenimciliği daha asil bir ilahi takdir nosyonuyla ikame etmektir. Bu ve başka yollarla tragedya, içi boşaltılmış –bir kavram olmaktan ziyade bir imge olması itibariyle daha da görkemli– bir diğer din formu olarak işlev görür. Asil ruhlar, aydınlanmış burjuva filozoflarının teorilerine kendi ilmihallerini kâğıda dökerek yanıt vermezler. Bunun yerine muzaffer bir edayla bir sanat formuna, kolayca dile dökülemeyecek şeyin yine de dışavurulabildiği bir forma işaret ederler.</p>

      <p class="paragraf-5">Sanatın bize kurtuluş sağlayabileceği inancı fevkalade direngen çıkmıştır. Nietzsche, baştan sona bu meseleyle meşguldür. Bu, mağrur Viktoryen uzlaşının çöküşü ve Birinci Dünya Savaşı katliamı karşısında hayatta kalabilmiş bir umuttur. Çeşitli versiyonlarına hem Bloomsbury hem de <span class="char-style-override-2">Scrutiny</span>’de –başka birçok konuda birbiriyle kanlı bıçaklı olan iki düşmanda– rastlanabilir. Sanat, ilerleyen bir barbarlığa karşı kaledir. “Şiir,” der I.A. Richards şaşırtıcı bir naiflikle, “bizi koruyabilir; kaosun üstesinden gelmenin kusursuzca kabil bir aracıdır.”<span class="dip-2"><a class="footnote-link" href="#footnote-225-11" id="footnote-225-11-backlink">11</a></span> F.R. Leavis, kaba saba materyalist bir topluma, büyük edebiyatta rastlanabilecek “dinsel bir düşünce ve duygu derinliği” ile meydan okumaktan bahseder.<span class="dip-2"><a class="footnote-link" href="#footnote-225-12" id="footnote-225-12-backlink">12</a></span> “İnsan Tanrı inancını terk ettikten sonra,” der Wallace Stevens, “hayatın kurtarıcısı olarak onun yerini alan öz, şiirdir.”<span class="dip-2"><a class="footnote-link" href="#footnote-225-13" id="footnote-225-13-backlink">13</a></span> “Mavi Gitarlı Adam”da ise şöyle yazar: “Şiir/O olağanüstü müzik almalıdır yerini/Boş semanın ve ilahilerinin.” Bu, sesi ta Mallarmé zamanından duyulabilen bir notadır; ona göre sanatın asıl rolü dini aşmaktır.<span class="dip-2"><a class="footnote-link" href="#footnote-225-14" id="footnote-225-14-backlink">14</a></span> Vaktiyle teolojiye hizmet eden estetik, artık onun yerini almak için uğraşır. Sanat eseri ruhen yozlaşmış bir dünyada büyülenmenin son ileri karakollarından birini sunduğundan, yüksek modernizm baştan sona esrarlıdır. Modernizm-sonrası [postmodernizm] ise, dillere düşmüş duygulanım yokluğuyla, esrar-sonrasıdır. Bir anlamda estetik-sonrasıdır da; zira gündelik yaşamın estetizasyonu, sanat olarak bilinen özgül fenomenin ta kendisinin altını oyacak noktaya taşınır. Yeterince genişletilen estetik kategorisi, sonunda kendini boşa düşürür.</p>

      <p class="paragraf-5">Bir inayet aracı olarak imgelem, belleğin Proust’un muazzam romanındaki kurtarıcı gücünden Joyce takipçisi bir sanatçının papazvari misyonuna, modernizmin değişmez motiflerinden biridir. Henry James sanatta, azizlere has bir özveri formu bulur. Aşkınlığın epifanileri Woolf romanına ve Rilke şiirine dadanır. İngiliz modernizminin en ünlü şiirlerinin altında; ölüm, kurban ve yeniden doğuma dayalı bir antropoloji yatar. <span class="char-style-override-2">Kültür Üzerine Düşünceler’</span>in yazarı ileriki yıllarında, bir halkın kültürünün –eğer büyüyüp gelişecekse– dine dayanması gerektiğini iddia edecektir. Fakat pek çok modernist sanatçı dindar bir Anglo-Katoliğe dönüşmeyecek, bu bağlamda kültür için dine dayanmak yerine onu ikame etme stratejisini yeğleyecektir. Yirmi birinci yüzyılın en tereddütsüz seküler eleştirmenlerinden biri olan Frank Kermode’un eserlerine hâlâ Tanrı’nın ölümünün gölgesi düşer; <span class="char-style-override-2">Bir Son Duygusu</span>’na göre dinsel ya da siyasal tüm mitler, yerlerini özbilinçli kurmacalara bırakmalıdır.</p>

      <p class="paragraf-5"><span>Tanrı tam olarak ölmemiş, fakat insanlığa sırtını dönmüştür. İnsanlık kendi dayanılmaz varlığını artık ancak onun kaygı verici yokluğunda duyumsayabilir. Biraz ümitsiz vaka olan “seküler aşkınlık formu olarak</span> <span>estetik” nosyonu, 1990 yılında, sanatın bize yanıtlardan ziyade sorular sunmakla görevli olduğu minvalli bir dizi kibirli liberal klişe sıralayan Salman Rüşdi’nin</span> <span>Herbert Read Anma Dersi’nde hâlâ sağ salim ayaktadır. Dante veya Michelangelo meseleye böyle mi yaklaşmıştır, tam olarak bilinmez. Rüşdi, sanat eğer gerçekten aşkınlığın modern versiyonuysa, en katı Kalvinist’in bile tahmin edemeyeceği kadar az sayıda insanın bu inceliğin alıcısı olduğu düşüncesinden sarsılmış da görünmemektedir.</span><span class="dip-2"><a class="footnote-link" href="#footnote-225-15" id="footnote-225-15-backlink">15</a></span></p>

      <p class="paragraf-5">Modernizmin yol almasıyla beraber, kültürün biri estetik diğeri antropolojik iki temel anlamı arasındaki uçurum giderek derinleşir. İkili ancak Lawrence’ın Mexico’su, Yeats’in Anglo-İrlandalı tabakası, Müşahitler’in organik toplumu, Eliot’ın tabakalaşmış Hristiyan toplumu, Amerikan Yeni Eleştiri Okulu’nun estetik Güney’i ya da Heidegger’in köylüler arasında yürütülecek bir felsefi çalışma düşü (Adorno buna, köylülere bu konudaki görüşlerini sormak gerektiği cevabını yapıştırır) gibi hayali dünyalarda bir araya gelebilir. Sanat olarak kültür ile yaşam formu olarak kültür arasındaki rekabet, artık birbirlerini ölümcül birer rakip olarak gören azınlık ile popüler kültür arasındaki rekabettir. Modernizm, başka şeylerin yanı sıra, doğum anında ikizi olan kültür endüstrisine karşı savunmacı bir tepkidir. Gün gelecek, Radikal Aydınlanma –hem eğitimli hem popüler, hem hâkim güçlere meydan okuyabilecek kadar zengin ama hem de sıradan insanları kendi düzeyine çekebilecek kadar sarih bir kültür– düşü tümüyle sona erecektir. Sanatı, kültürü ve siyaseti tek bir ortak projede birleştirmeye dönük radikal romantik umudu da aynı son bekleyecektir. Zaman, sentezler değil, ayrımlar çağıdır.</p>

      <p class="yildiz-5"><span><img alt="sekill.png" class="image" height="21" src="../Images/sekill_fmt17.jpeg" width="27"/></span></p>

      <p class="paragraf-5">Coleridge’dan itibaren kültür ve uygarlık genelde müttefikten ziyade hasım olarak görülür. Bu her zaman böyle olmamıştır. On sekizinci yüzyıl İngiltere’sinde G.A. Pocock’un tabiriyle ticari hümanizm ideolojisi, ikisini yakın ilişkiye sokar.<span class="dip-2"><a class="footnote-link" href="#footnote-225-16" id="footnote-225-16-backlink">16</a></span> Aslında iki kavram, hem ahlaki nitelikleri hem de maddi başarıları imleyecek şekilde “uygarlık” sözcüğü altında birleştirilir. Teoriye göre, bireyler arası ticari ilişkiler onların kabalıklarını incelterek, taşralılık ve köşeliliklerini törpüleyerek ve ticaret mecralarını her zamankinden daha sürtünmesiz ve etkin kılacak şekilde bir karşılıklı duygudaşlık derinliği yaratarak bireyleri hem zenginleştirir hem kibarlaştırır. Eski aristokratik düzenin kibri ve görmemişliği, yerini <span class="char-style-override-2">le doux commerce</span>’e [tatlı ticaret] bırakır. Barış ve uygarlık, ticaretin işine gelir. Nezaket, ekonominin dişlilerini yağlar. Adam Ferguson’ın <span class="char-style-override-2">Sivil Toplumun Tarihi Üzerine Bir Deneme</span>’sine göre ticaretin genişlemesi ve ahlaki duyguların yayılması birbirini karşılıklı olarak beslediğinden, duygular ve toplumsal ilişkiler kol kola ilerler. Değişim mali açıdan olduğu kadar manevi açıdan da kârlıdır –özellikle empatik tahayyülün ürünü olan, kendini bir başkasının yerine koyma eyleminde. Smith’in hem bir iktisatçı, hem de bir ahlakçı olması tesadüf değildir. Tüccar ile Duygu İnsanı, birbirinin zıddı olarak görülmez.</p>

      <p class="paragraf-5">Yirminci yüzyıl, kültür ve uygarlığı birleştirmenin, on sekizinci yüzyıl kahvehanelerine daha uzak olamayacak yeni bir yoluna tanıklık edecekti. Endüstri ve teknoloji anlamında uygarlığın sanatın hizmetine koşulması mümkündü. Devrimci avangardın düşü de zaten buydu; ona göre sanat, mekanik yeniden üretim çağına uyarlanarak hayatta kalabilirdi, yüksek modernizmde olduğu gibi ona ayak direyerek değil. Bu nedenle, yeni teknolojik kültür formları icat edilmeli, mevcut olanlar devralınmalıydı. Şeytanla aşık atmaya kararlı fütüristler, konstrüktivistler ve gerçeküstücülerin iddiası oydu ki, Marx’ın tabirinde olduğu gibi tarih kötü tarafından ilerleyebilir, mevcut sistemin teknolojik aygıtı devrimci gayelere koşulabilirdi. Kapitalizmin teknikleri, onun öznellik formlarını yıkmak üzere kullanılabilirdi. Altyapı, üstyapıya karşı çevrilebilirdi.</p>

      <p class="paragraf-5">Bu deneme, Stalinizm ve Nazizm engeline çarparak başarısız oldu. Söz konusu iki kültür versiyonunun uzlaşması on yıllar sonra, postmodernizmin doğuşuyla gerçekleşti. 1980’lerden bu yana sanat anlamında kültür giderek popülist, sokaklara aşina ve yöresel bir hal alırken, yaşam formu olarak kültür tepeden tırnağa estetize edildi. İkincisi, Helenistler ve romantikler için yaratıcı bir tatmin sunan ortak yaşam türü anlamına geliyordu, postmodernizm içinse –coşkusu bir hayli azalmış şekilde– imgeye dayalı bir siyaset ve ekonomi. Sanat ve gündelik yaşamın uzun süredir düşlenen evliliği –devrimci avangart için kusursuz haline siyasi duvar resimlerinde ya da ajit-prop tiyatroda ulaşan bu evlilik– moda ve tasarımda, medya ve halkla ilişkilerde, reklam ajansları ve kayıt stüdyolarında bulunur oldu. Kültür, kollarını <span class="char-style-override-2">Kulturkritik</span>’in ezeli düşmanı olarak gördüğü gündelik yaşama açtı.</p>

      <p class="paragraf-5">Fakat demokrasi cephesinde kazandıklarını, eleştiri cephesinde terk etti. Gündelik alışkanlıklara dönük asilzade kibriyle <span class="char-style-override-2">Kulturkritik</span>, muhafazakârlığın seçkinci bir damarıydı; sanatı ve ticareti kaynaştırması itibariyle postmodernizm ise popülist bir damarı. <span class="char-style-override-2">Kulturkritik</span> basmakalıp olanla ilişkisinde fazlasıyla iğneleyiciyse, postmodernizm de fazlasıyla suç ortağıdır. Her ikisi de çoğunluğun yaşam tarzına burun kıvırır –<span class="char-style-override-2">Kulturkritik</span> onda iç karartıcı bir bayağılık gördüğü için, postmodernizm ise cehaletin uzlaşı ve çoğunluğa içkin olduğunu varsayma hatasına düştüğü ve bu nedenle uçlar ve azınlıklar lehine bir ideolojik tercihte bulunduğu için. <span class="char-style-override-2">Kulturkritik</span> devlet, sınıf, ekonomi ve siyasi örgütlenme gibi alelâde meselelere tenezzül etmez; liminal, sapkın ve mütecaviz şeylerle kendinden geçen postmodernizm de bu meselelere olsa olsa bir nebze daha heyecan besler.</p>

      <p class="paragraf-5">Postmodernizm, pek çok açıdan Nietzsche’ye derkenardır. Ama metafizik bagajından; Güç İstenci’nden, <span class="char-style-override-2">Übermensch</span>’ten ve insanlığın yabaniliği aşıp ahlaki bir ihtişama nasıl geçeceği hakkındaki teleolojik denilebilecek masalından yoksun bir Nietzsche’ye... Onun trajik bakışını da terk eder. <span class="char-style-override-2">Kulturkritik</span> trajediye abartılı bir önem atfederken, postmodernizm ise onun karşısında apışıp kalır. O, post-trajik bir kültür formudur –Alain Badiou’nun post–Marksistliğinden ziyade, Morrissey’in post-Mozartlığına benzer anlamda post-trajik. Diğer yakaya çıkmak için trajedi içinden sürüklenerek geçmiş ve gereğince dönüşmüş değildir. Onun gözünde gerçekliğe içkin bir mananın yokluğu, yüzleşilmesi gereken bir skandal değil, kabullenilmesi gereken bir olgudur. Modernizm azimkâr hakikat arayışında karanlıkla, Diyonizyak güçlerle, hatta topyekun bir dağılmayla yüzleşmeye hazırdır. Postmodernizm ise böyle bir ihtiyaç hissetmez. Hakikatin, birliğin, totalliğin, nesnelliğin, evrensel ilkelerin, mutlak değerlerin, sabit kimliklerin ve kaya gibi temellerin –sözüm ona– var olduğu dönemi hatırlayamayacak kadar gençtir; dolayısıyla onların ayan beyan yokluğunda huzursuzluk verici hiçbir şey bulmaz. Bu anlamda, modernist öncülerinden ayrışır; onlar ilk felakete, şok dalgalarından sersemlemeye devam edecek kadar yakındırlar. Postmodernizm içinse, aksine, birlik uzun zamandır bir yanılsama olduğundan parçalanma yoktur; tartışmasız hakikat olmadığından yanlış bilinç yoktur; yerinden oynayacak hiçbir şey olmadığından, temellerin sarsılması yoktur. Hakikat, kimlik ve temeller bize eziyet edercesine saklanıyor, kendini ele vermiyor falan değildir; zaten hiçbir zaman var olmamışlardır. Arkalarında sadece bir hayalet bırakarak, sonsuza dek kaybolmamışlardır. Burada söz konusu olan, bir hayalet bacak sendromu değildir. Yoklukları, Mona Lisa’nın ellerinde bir saç kurutma makinasının yokluğundan daha fazla hissedilmez. Bir domuz <span class="char-style-override-2">Yitik Cennet’</span>i ne kadar anlatabilirse, postmodernizm de bu şeylerin eksikliğine ancak o kadar ağıt yakabilir. Richard Morty’ye yakışır bir ifadeyle, kaşınmayan bir yeri kaşımanın âlemi yoktur.</p>

      <p class="paragraf-5">Tanrı’nın ölümünü modernizm bir travma, bir hakaret, bir ıstırap kaynağı ve bir kutlama sebebi olarak deneyimlerken, postmodernizm onu deneyimlemez bile. Kafka’nın, Beckett’ın ve hatta Philip Larkin’in aksine onun evreninin merkezinde Tanrı şeklinde bir boşluk yoktur. Aslına bakılırsa onun evreninde hiçbir boşluk yoktur. Postmodernizmin post-trajik olmasının nedenlerinden biri budur. Trajedi, telafisi olmayan bir kayıp ihtimalini içerirken, postmodernizm için kaybedilmiş önemli hiçbir şey yoktur. Sadece, zorla idealleştirilmiş daha yüce, soylu, derin şeyler ararken bu olguyu kayıtlara geçirmeyi başaramamışızdır. Öyle ya da böyle, trajedinin belli bir öznellik derinliğine ihtiyaç duyduğu düşünülür; ki Beckett’ta trajedi yokmuş gibi görünebilmesinin bir nedeni de budur. Postmodern özne, kendi içinde trajik soğukkanlılığa uygun bir aday olmasına yetecek bir derinlik ve süreklilik bulmakta zorlanır. Hiçbir zaman sahip olmadığınız bir şeyi ıskartaya çıkaramazsınız. Artık bir Tanrı yoksa, bunun bir nedeni de kendini yerleştirebileceği hiçbir mahrem iç mekânın kalmamasıdır. Derinlik ve içreklik, külüstür bir metafiziğe aittir ve onların kökünü kazımak, Tanrı’yı saklandığı yeraltı mekânlarından söküp atarak hükümsüz kılmaktır. Psikanaliz içinse, aksine, insan öznesi dağınık ve istikrarsız olsa da iç derinlikle donanmıştır. Aslında bu iki olgu birbirini bütünler. Bu nedenle de, postmodernizm değilken, psikanaliz trajik duyunun günümüz mirasçılarındandır.</p>

      <p class="paragraf-5">Trajedi genelde bir tarihsicilik duyusuna sıkı sıkıya bağlıdır. Zamanın doğrusal tabiatı, yıkıcı eylemlerin icra edildikleri anda geri dönüşsüz oldukları anlamına gelir. Ölümcül atıkları, kaynağından çok uzağa yayılarak geleceği zehirleyebilir. Fakat bu geri dönüşsüzlük yapıcı eylem formları için de aynı şekilde geçerli olduğundan, trajik çıkmazın ortamı aynı zamanda muhtemel bir kurtuluşun arenasıdır. T.S. Eliot’ın <span class="char-style-override-2">Burnt Norton</span>’da dediği gibi, zaman ancak zaman vesilesiyle fethedilebilir –doğrusal zamansallığa dönük şüphesiyle modernizmin büyük ölçüde ayak dirediği bir iddia. Doğrusal olmayan zamanın da trajediye ev sahipliği yapabileceği doğrudur. Flann O’Brien’ın olağanüstü komik lanet hikâyesi <span class="char-style-override-2">Üçüncü Polis</span>’te olduğu gibi, sonsuz bir tekrar olarak zamansallık bir cehennem portresidir. Fakat her şeyin ufak bir uyarlanmayla geri dönüş garantisinin olduğu, postmodernizmin mekânsallaşmış zamanında durum başkadır. Tekrar, trajediyi üretmenin olduğu kadar ondan kaçınmanın bir yolu da olabilir. Bu, her ikisi de döngüsel zamana inanan Yeats ve Joyce’un temelde komik dünya görüşleri için geçerlidir. Evrenin girdap ve sarmallarında hiçbir şey mutlak olarak kaybolamaz.</p>

      <p class="paragraf-5">Romantizmin gözünde, tarih olarak bildiğimiz arzu bir tür sonsuzluğu temsil eder. Modernizm ise, aksine, sonsuzluktan ziyade zamandan vareste oluşla –şimdiki zamanın tam göbeğinde, zamanın bunaltıcı atıklarından sökülüp alınmış kimi gizli özlerde ya da epifanik anlarda bulunabilecek bir muammayla– meşguldür. Postmodernizm ile beraber tarih büyük ölçüde şeyleşmiş bir kültürel mirasa, kadim bir devralınan tarzlar repertuarına, geçmişe dönük “şimdici” bir yaklaşıma indirgenir. Çoktan vuku bulmuş olanın sonluluğunun, gerçeğin sonsuzca yoğrulabilir olması gerektiğini düşünenlerde bir dehşete yol açacağı kesindir. Tarih, sonsuz seçenekler dizisinden hoşlanan bir kültür için fazla verilidir. Şimdideki özgürlüğümüzün geçmiş olarak bildiğimiz telafisiz mukadderatla sınırlanmış olduğunun hatırlatılması hoş karşılanmaz.</p>

      <p class="paragraf-5">Eğer postmodern kültür derinliksiz, trajik karşıtı, doğrusal olmayan, esrar karşıtı, temel yoksunu, evrensellik karşıtı, mutlaklar konusunda şüpheci ve içrekliğe gönülsüz bir şey ise, onun –modernizmin asla ve kat’a olmadığı gibi– din sonrası bir kültür olduğu söylenebilir. Örneğin çoğu dinsel düşünce bir evrensel insanlık varsayar; çünkü insan türünün sadece belli bir kesimiyle –diyelim ki Bosnalılarla ya da 1,76 boydan uzun insanlarla– ilgilenen bir Tanrı, bir Yüce Varlık’ın sahip olması gereken herkese eşit mesafeli merhametten yoksun görünecektir. Ayrıca İbrani kutsal metinlerinin bir anlamının olabilmesi için, bizimle İbrahim arasında ortak bir zemin gerekir. Oysa postmodernizm, büyük anlatıların yeryüzünden tümüyle silindiğini ya da nereye bakılırsa bakılsın kalıcı kimliklerin bulunamayacağını iddia etse de, evrenselliğe karşı asabiliğiyle ünlüdür. Bir düşünce akımı olarak, Nietzsche felsefesinin ateizme yönelen boyutlarının çoğunu miras alır; fakat sokak aşinalığıyla <span class="char-style-override-2">Übermensch</span> nosyonunu geri çevirdiğinden, eskisini ikame edecek yeni bir ilahilik formuna sokulmayı reddeder. Evrensel insanlık kavramından bir bütün olarak şüphe duyan postmodernizm, Tanrı gibi İnsan’ı da benimsemez ve dolayısıyla hümanizmin dine benzer tesellilerini reddeder. Bu bağlamda Nietzsche’nin, Kadiri Mutlak ancak İnsan da yanı başına gömülürse mezarında rahat edecektir uyarısı nihayet ciddiye alınır.</p>

      <p class="paragraf-5">Daha önce gördüğümüz üzere Nietzsche, klasik hümanizm enkazından bir faal insan öznesi vizyonu kurtarır. Üstün İnsan, kendi haline bırakıldığında akıntı ve ihtilaftan ibaret bir dünyaya kendi imgesinin mührünü vurur. Ve, büyük ölçüde benzer şekilde, arzularını kendi hâkimiyetine alır. Bu bağlamda, Foucault’nun <span class="char-style-override-2">Cinselliğin Tarihi</span>’nde bahsettiği kendini yaratma öğretisi, tam bir Nietzsche göndermesidir. Fakat bir bütün olarak postyapısalcılık ve postmodernizm açısından atipik bir gönderme... Bu ikisine göre gerçeklik akıntısı artık özneye öylesine sızmıştır ki, öznenin yekpareliği çözülmüş ve failliği zaafa uğramıştır. Postmodern özne, tıpkı <span class="char-style-override-2">Übermensch</span> gibi, kendi elleriyle yoğurup kendi iradesiyle şekillendirebildiği bir hamurdur; fakat aynı sebepten, Nietzsche’nin insan sonrası hayvanının gerçekliği kendi arzuları uyarınca yola getiren bükülmez iradesinden yoksundur. O, Nietzsche ya da Wilde’daki gibi kendini bir sanat eserine dönüştürme anlamında değil, Kierkegaard’daki gibi her türlü birlik ve ilkeden yoksun olma anlamında estetiktir.</p>

      <p class="paragraf-5">İnsan artık öncelikle bir fail ya da yaratıcı olarak görülmediğinden, Yüce Varlık zannedilme tehlikesiyle karşı karşıya değildir. Nihayet olgunluğa erişmiştir –fakat kendi kimliğinden feragat etme bedeli karşılığında. Kendi kaderini belirlediği düşünülmemelidir –ki Kant ve Hegel gibiler için özgürlüğün anlamı budur. Kendilik, artık bunu yapabilecek kadar uyumlu bir bütünlük arz etmemektedir. Bu, hiç kuşkusuz, postmodernizmi post-teolojik kılan şeylerden biridir; zira Bir olan –ve kendi varlığının temeli olan– her şeyden önce Tanrı’dır. O halde, eğer ondan kurtulmak istiyorsanız, öznellik kavramının kendisini yeniden şekillendirmeniz gerekir; ki bu tam da postmodernizmin yapmaya çalıştığı şeydir. Kapitalist sistem üretici olarak özneden tüketici olarak özneye geçiş halindeyse, bunu başarmak daha kolaydır. Tüketiciler edilgen, dağılmış, geçici öznelerdir; bu pek de Kadiri Mutlak’ın geleneksel portresine benzemez. Erkek ve kadınlar üretici, emekçi, imalatçı ya da kendisinin yaratıcısı olarak görüldüğü müddetçe, Tanrı’nın ömrü asla tam olarak tükenmez. Her üretim eyleminin ardından bir Yaratıcı imgesi beliriverir ve özellikle de bir üretim eylemi –sanat– Kadiri Mutlak’ın eylemine rakip olur. Fakat o bile Ezeli ve Ebedi Tüketici Olarak İnsan’ın sahne alışı karşısında hayatta kalamaz.</p>

      <p class="paragraf-5">O halde yirminci yüzyılın son on yılları, belki de ilahiliğe nihayet öldürücü darbenin vurulduğu dönem olarak görülecektir. Postmodern kültürün sahne alışıyla beraber, esrarlı olana dönük nostalji nihayet defedilir. Söz konusu olan, hiçbir kurtuluşun olmamasından ziyade, kurtarılacak hiçbir şeyin olmamasıdır. Din elbette yaşamaya devam eder; çünkü geç modern uygarlık, postmodernizmden ibaret değildir. Fakat böyle olsa bile, uzun bir batık projeler, kusurlu stratejiler ve teorik çıkmazlar silsilesinin ardından insanlık tarihi ilk kez hakiki bir ateizme ulaşır. Postmodern düşüncenin bu çağın gelişi için –eğer bu bir çağın gelişiyse– devasa bir bedel ödemiş olduğu doğrudur. Dini gider yazarken, büyük bir metafizik yanılsamanın yanı sıra başka bir dizi önemli meseleyle de ilişiğini keser. Dine tövbe ediyorsa, bunu –gördüğümüz gibi– onu bir hayli geren bir derinlikten feragat bedeli karşılığında yapar. Böylece başka pek çok değeri de ardında bırakır.</p>

      <p class="paragraf-5">Postmodernizmin, özellikle az çok fetişist ötekilik kültüyle, aşkınlığın artakalan izini muhafaza ettiği doğrudur. Fakat ortalıkta pek çok ötekilik olsa da, hiçbir Büyük Öteki, hiçbir totalite ya da aşkın gösteren yoktur. Ayrıca, bir kültür ile diğeri denk olmasa da, kültürün kendisinin hiçbir ötekisi yoktur. Vaktiyle Tanrı’da birleşen tüm yollar artık kültüre çıkar. Bu, utangaç bir temelcilik formudur. Kültür, arkasına dikkatle bakabileceğiniz ya da yerin altına gömebileceğiniz bir şey değildir; çünkü bakmak ve gömmenin kendisi de kültürel birer işlem olacaktır. Dolayısıyla kültür, kavramın daha afili anlamıyla Arnold için ne işlev gördüyse, postmodernizm için de o işlevi görür: bir tür mutlak. Fakat bu, aşkın olmaktan ziyade aşkıncı bir kültürdür: fenomenlerin yörüngeleri ötesindeki kutsal bir alandan ziyade, tüm fenomenlerin olabilirlik koşulu.</p>

      <p class="paragraf-5">Kimi postmodern kültür örneklerinin yapmacık maneviyatında aşkınlığın izleri görülebilir. Bu, bir insanın tümüyle materyalist bir toplumdan bekleyebileceği şekilde gevşetilmiş, tenzil edilmiş bir dinselliktir. Nasıl ki mizah duygusundan yoksun birinin kendini rahat hissedebildiği yegâne komedi türü kaba mizahsa, böylesine aklı başında toplumların heves edeceği yegâne inanç formu da aklı karışık bir gizem duygusudur. Yani Wall Street’in bir sonu olabileceğini havsalası almayanlar, Kabala’ya inanmak için biçilmiş kaftandır. Scientology’nin, ambalajlı sufizmin, hazır giyim okültizmin ve servise hazır meditasyonun ultra zenginler arasında rağbet gören birer boş zaman eğlencesi olması ya da Hollywood’un yüzünü Hinduizme dönmesi şaşırtıcı gelmez. Hiçbir şeye inanmayan bir pişkin, herhangi bir şeye inanmaya hazır bir fantezici olur çıkar. O, saygın kasabalının gözünde –James Joyce’un tabiriyle, dağınık saçlı bohem sanatçı imgesi gibi– dini kozmik ahenk ve ezoterik kült olarak gören bir dünyevi ve kalantordur. Bir açı doyurmak ile ıvır zıvır işlerden kurtulma arayışındaki biri adına vergi iadesi açığını kapamak arasında çok kısa bir mesafe vardır. Maneviyatın anlamı, birinin stilistinin ya da borsacısının gideremediği ihtiyaçlarını karşılamaktır. Fakat bu bayatlamış öte dünyacılık, gerçekten de bir ateizm formu, Tanrı külfeti olmadan kendini ahlaken yükselmiş hissetme yoludur.</p>

      <p class="paragraf-5">Andrew Wernick, modern çağda imal edilmiş çeşitli Tanrı vekilleri bir bir yürürlükten kaldırılırken, postmodernizmin Tanrı’nın ikinci ölümü denilebilecek bir şeyi beraberinde getirdiğine işaret eder. Örneğin toplum düşüncesi Durkheim’a bir aşkınlık formu sağlarken, Jean Baudrillard bizzat toplumsal’ın sonunu ilan eder.<span class="dip-2"><a class="footnote-link" href="#footnote-225-17" id="footnote-225-17-backlink">17</a></span> Aynısı kültür kavramı için de geçerlidir. Arnold’ın kültürü, başka şeylerin yanı sıra, Tanrı’nın mitolojiden arındırılmış bir versiyonuysa, postmodernizm kültürün kendisinin gizemden arındırılmış bir versiyonuna ulaşır. Modernizmle beraber ilahilik halesi yerini estetiğin aurasına bırakır; postmodernizmin teknolojik sanatı ise kalkar bu aurayı dağıtır. Hayatta kalan yegâne aura, birbirlerinden her zaman kolayca ayrıştırılamayan iki fenomenin, meta ve şöhretin aurasıdır. Romantizm, Carl Schmitt’in <span class="char-style-override-2">Siyasal Romantizm</span>’de iddia ettiği gibi Tanrı’yı akıl sır ermez, sonsuz, kadiri mutlak özneyle ikame etmeye çalıştıysa; postmodernizm, Perry Anderson’ın tabiriyle, “öznesiz bir öznellik”i temsil eder.<span class="dip-2"><a class="footnote-link" href="#footnote-225-18" id="footnote-225-18-backlink">18</a></span> Tanrı öldüyse, bir zamanlar onun yerine geçmeyi düşleyen İnsan’ın da bir ayağı çukurda demektir. Yok olacak fazla bir şey kalmamıştır.</p>

      <p class="yildiz-5"><span><img alt="sekill.png" class="image" height="21" src="../Images/sekill_fmt18.jpeg" width="27"/></span></p>

      <p class="paragraf-5">Postmodern düşüncenin ateist olmasının nedenlerinden biri, inanca dönük şüphesidir –sadece dinsel değil, her türlü inanca. Tüm tutkulu kanaatlerin daha en baştan dogmatik olduğunu varsayma hatasına düşer: Bönce bir cin inancıyla yola koyulur, yolun sonunda Gulag’a varırsınız. Hiçbir şey, Kierkegaard’ın Ölümcül <span class="char-style-override-2">Hastalık</span>’ta söylediğine bundan daha uzak olamaz: “inanmak, var olmaktır.”<span class="dip-2"><a class="footnote-link" href="#footnote-225-19" id="footnote-225-19-backlink">19</a></span> Başta teorik türdekiler olmak üzere inançlara karşı benzeri bir hasmane tutumu Nietzsche de paylaşır. Ona göre, en büyük dimağlara hükmeden şey, inanç değil tutkudur. Soyut öğretiler, hatalı şekilde eşitleyicidir. Bu itibarla Jakobenizm, sosyalizm ve Hristiyan ahlakının entelektüel eşdeğeri, tabiri caizse zihnin değişim değeridir. Nietzsche’ye göre Kant’ın soyutlama sevdası ile Fransız Devrimi denilen “korkunç maskaralığı” savunması arasında bir ilişki vardır. İç örgüsü sıkı öğretiler; fani, geçici, biricik ve duyusal açıdan özgül olanın ölümüne işaret eder. Oscar Wilde –ki onun nezdinde hakikat, son haleti ruhiyesi neyse odur– büyük ölçüde aynı şeyi düşünür. Ludwig Wittgenstein ise, aksine, hakikatin bir kanaat meselesi olduğunu kabul etmez. Çünkü kanaatin vasıtası dil iken; hakikat öncelikle dilsel değil, daha ziyade pratik, maddi, kurumsal bir meseledir.</p>

      <p class="paragraf-5">Nietzsche’nin gözünde gerçek anlamda soylu ruhlar, kendi ilkelerinin mahkûmu olmayı reddederler. Bunun yerine, en çok el üstünde tuttukları kanaatlerine dahi belli bir şövalye mesafeliliğiyle yaklaşır; onları kendi iradeleriyle benimseyip yine kendi iradeleriyle ıskartaya çıkarırlar. Bu, çoğu modernist gibi Nietzsche’nin etkisini taşıyan ve kanaatlerin banka memurları ve dükkân sahipleri için üretilmiş hazır yemek olduğunu düşünen Yeats’in <span class="char-style-override-2">spezzatura</span> dediği şeydir. Bir insanın inançları, onun organları olmaktan ziyade, keyfine göre işe alıp kovacağı uşaklarıdır. Charles Taylor ya da Stanley Fish’in yaptığı gibi kişisel kimliği inşa eden unsurlar olarak değil, istendiği zaman giyilip çıkarılacak birer kostüm olarak görülmelidirler. Eteklik ya da kravatta olduğu gibi, giyinip soyunmayı belirleyen ana şey estetik kaygılardır. Sol kanat tarihçi A.J.P. Taylor vaktiyle Oxford Bursu seçme komitesine, aşırı uç siyasi görüşler taşıdığını, fakat görüşlerine bağlılık konusunda ılımlı olduğu söylemişti.</p>

      <p class="paragraf-5"><span class="char-style-override-2">Şen Bilim</span>’de Nietzsche, bilimde ve akılcılıktaki “kesinlik özlemi” olarak adlandırdığı şeyle –kökü derinlerde yatan bir ruh kaygısının kolayca fark edilebildiği bir epistemolojik güvenlik arzusuyla– küçümseyerek alay eder. Ona göre inanma mecburiyeti, sapasağlam bir hakikate uzanmayı istemeden müphemlikler dehlizinde kaygı içinde var olmak için fazla ürkek olanlara hastır. Dine dönük arzu, empatik “...acaksın!” emirleriyle bizi ahlaki ve bilişsel güvensizlikten kurtaran bir otoriteye duyulan hasrettir. Özgür bir ruh ise, aksine, “her türden kesinlik arzusu”yla köprüleri atma ve sadece “ipince bağlardan ve olasılıklar”dan destek alıp bu haliyle bile uçurumun kenarında dans etme cesaretine sahip ruhtur.<span class="dip-2"><a class="footnote-link" href="#footnote-225-20" id="footnote-225-20-backlink">20</a></span> Bir insan özgürlüğe inanıyorsa, bu onun bu inancından özgürlüğünü de içermek zorundadır. Bunun aynı zamanda, bir insanın inançlarından özgür olması gerektiği noktasına kadar uzatılıp uzatılamayacağı sorusunu seve seve mantıkçılara bırakabiliriz.</p>

      <p class="paragraf-5">Bu mesele, postyapısalcılıkla beraber sahnelere geri dönecektir. Kesinlik mefhumunun tiranlığı ve teknokrasiyi hatırlattığı bir çağda, bir miktar bilinemezcilik erdem haline gelir. Belirlenemezlik ve karar verilemezlik, kendi başlarına iyi şeyler olarak görülür. Böylece Nietzsche ve onun postmodern torunları, mevcut durumlarından kurtulabilmek için onun hakkında belli düzeyde bir kesinliğe ihtiyaç duyanların sesine kulak vermeyi başaramaz. Ne tüm kesinlikler dogmatiktir, ne de tüm müphemlikler meleklerden yana. Yazar çizer tayfasının bu olguyu kavraması, avukatlara nazaran daha az muhtemeldir. Bir insanın âşık olduğundan ya da kolunu bir örümceğin üzerine koyduğundan emin olması, bir steril dogma ya da otokratik hot zot meselesi değildir.</p>

      <p class="paragraf-5">Kanaat; gelişmiş kapitalizmin havai, her şeye ayak uydurabilen öznesiyle pek geçinemeyecek tutarlı ve bütünlüklü bir kendiliği ima eder. Ayrıca, fazla öğreti tüketim için iyi değildir. Aynı zamanda demode de olmuştur; çünkü inanç, Lutheryan kiliseyi ya da Boy Scout hareketini kaynaştırdığı gibi toplumu da bir arada tutan şey değildir. Pragmatik, faydacı temayülü düşünüldüğünde kapitalizm, özellikle sanayi–sonrası cisimlenişinde, tabiatı itibariyle inançsız bir toplum düzenidir. Gereğinden fazla inanç, onun işleyişi için ne gerekli ne de arzu edilesidir. İnançlar, potansiyel olarak kavgacıdır; bu ise ne iş güç ne de siyasi istikrar için iyidir. Aynı zamanda ticari bakımdan da lüzumsuzdurlar. Sistemi temellendirmek için gereken ateşli ideolojik retorik, böylece, sistem geliştikçe gözden kaybolur. Yurttaşlar işe gidip geldiği, vergisini ödediği ve polis memurlarına saldırmaktan çekindiği müddetçe istediklerine inanabilir. Âdeta, ideolojinin insan bilincine nüfuz etmesi artık gerekli değildir. Londra belediye başkanı kendisine herhangi bir konuda sabıkasının olup olmadığı sorulunca, bir keresinde trafik kuralları ihlali nedeniyle hüküm giydiği yanıtını vermiştir.</p>

      <p class="paragraf-5">Liberal devlet, geleneksel olarak, tek bir temel inancı yüceltir: Tüm bireylerin istediğine inanma hakkı vardır; yeter ki başka bireylerin aynısını yapabilme ehliyetini tehlikeye atmasın veya bu öğretinin kendisine bir tehdit arz etmesin. Bu koşullarda devlet, yurttaşlarının görüşlerine karşı yapıcı bir kayıtsızlık sergiler. Bu, ulaşmak için hayli militan bir kanaat gerektiren bir kayıtsızlıktır. Bu tür inançların hâlâ belirleyici bir rol oynadığı yerler –örneğin Kuzey İrlanda– gerici ve âdeta patolojik görünür. Buralar hiç kuşkusuz nevi şahsına münhasırdır. İdeolojisini yüz kızartıcı bir gösterişlilikle ve açık yüreklilikle ortaya seren ABD, bu kuralın bir istisnasıdır. Kapitalizmin evde inançlı, piyasada bilinemezci yurttaşlara ihtiyaç duyduğu her daim doğruydu. Fakat sistem geliştikçe, bu dengede ağırlık belirgin şekilde ikinci tarafa doğru kaymıştır. Bütüne bakıldığında, geniş kapsamlı inançların sadece siyasi kriz dönemlerinde öne sürülmesi gerekmektedir. Toplumsal varoluşun bireysel kanaat gibi kaprisli bir şeye mahkûm olmadan, kendi dinamiğiyle işlemesi tercih sebebidir.</p>

      <p class="paragraf-5">Gelişmiş kapitalizmin inançsızlığı, onun rutin faaliyetlerine entegre olmuştur.<span class="dip-2"><a class="footnote-link" href="#footnote-225-21" id="footnote-225-21-backlink">21</a></span> Bu, öncelikle yurttaşların dindarlığı ya da şüpheciliği meselesi değildir. Yeniden doğmuş evanjeliklerden müteşekkil bir piyasa bile ateistçe davranmaya devam edecektir. Fakat Tanrı, elbette, asla ortadan yok olmuş değildir. Tüketici kapitalizm onu pratikte nadiren kullanıyor olabilir; fakat kısmen hâlâ kendi metafizik mirasına ipoteklidir. Gelişmiş kapitalizm, büyük ölçüde, Nietzsche’nin ihbar ettiği inkâr haline hapsolup kalmıştır. Ekonomi tam bir ateist olabilir; fakat ona bekçilik eden devlet hâlâ gerçek bir mümin olma ihtiyacı duymaktadır. Elbette illa dinsel iman anlamında değil; bütçe açığı ya da işsizlik verilerinden kolayca türetilemiyecek bazı ebedi ahlaki ya da siyasal hakikatleri paylaşmak anlamında.</p>

      <p class="paragraf-5">Kapitalist sistem için, içkin ateizminin tabiri caizse resmileştiği bir gelecek tahayyül etmek gayet mümkündür –Nietzsche’den gecikmiş bir feyzle, kötü inançtan kurtulabileceği ve sadece pratikte giderek gereksizleşmeyip aynı zamanda kendi dünyevi faaliyetleriyle utanç verici bir aykırılık arz eden ahlaki bir üstyapı olmaksızın yola devam edebileceği bir gelecek. Ne var ki, bu tür bir gelecek hâlâ uzaktadır. Dinsel kanaatler, tarihin bu en direngen ve başarılı sembolik sistemi, bir gecede baştan savılamaz. Ayrıca tam da Batı kapitalizmi bu yönde ilerlerken, iki uçak Dünya Ticaret Merkezi’ne çarpmış ve metafizik coşkular yeniden ortalığa saçılmıştır.</p>

      <p class="paragraf-5">Soğuk Savaş kazanıldığına göre, Batı’nın –diye hayal ediyordu bazı özürcüleri– artık ateşli inançlara, büyük anlatılara, devasa öğretisel sistemlere ihtiyacı kalmamıştı. Tarihin Ölümü –ilk kez olmasa da– bu bağlamda ilan edildi. Hegel, kendine yakışan bir alçakgönüllülükle, tarihin kendi beyninde doruk noktasına ulaştığına inanmıştı; fakat bunun tek sonucu, sonraki bir dizi düşünürü bu iddiaya meydan okumaya ve böylece tam da son verilmesi gereken anlatının kendisini ölümsüzleştirmeye kışkırtmak oldu. Tarihin tamamına erdiği iddiaları da, kendini gerçekleştiren birer kehanete dönüşmekten zor kurtulur. Örneğin, tarihi feshetmeye çalışan avangart hareketlerin eline geçen tek şey, onu daha da uzatmak olmuştur; çünkü tarihi tasfiye etmeye dönük tüm girişimlerin kendisi bizzat tarihsel bir eylemdir. Fakat Tarihin Ölümü tüccarları beraberlerinde raflarda eskimiş bir teoriden daha önemli bir şey getirir. Öğretinin galebeciliği, Soğuk Savaş ertesi Batı’nın yerküre boyunca giderek keyfileşen –ve sonuçlarından biri de radikal İslamcı tepkinin zincirlerinden boşalması olan– siyasi faaliyetlerini yansıtır. Tarih’in kapısını kapama girişimi, dönüp dolaşıp onu manivelayla tekrar açmaya varır. Bir büyük anlatının sonu, bir diğerinin –sözüm ona teröre karşı savaşın– doğumuna vesile olur.</p>

      <p class="paragraf-5">Bu tablodaki ironiyi küçümsemek zor. Kaygıyla Tanrı’ya vekaleten bir yer tutucu bulma arayışını terk etmiş, tümüyle ateist bir kültür sahne alıyor demeye kalmadan, Tanrı intikam duygusuyla bir anda tekrar gündeme yerleşiverir. Bu iki olay birbirinden bağımsız da değildir. Köktendinciliğin kaynağı, nefretten ziyade kaygıdır. Köktendincilik, kendini cesur yeni geç-modern dünya tarafından hırpalanmış hisseden ve bazıları bundan kendi azımsanmış varoluşlarına ancak bir süpermarkette bomba patlatarak dikkat çekebilecekleri sonucunu çıkarmış olan insanların zihniyetidir. Ayrıca, belirtmeye gerek yok ki, bu mevzu Batı’ymış Doğu’ymuş tanımaz. Köktendincilik, evrensel bir akidedir. Taraftarlarına Montana tepelerinde de, Şam pazarlarında da rastlanabilir. Bu bağlamda dünya çok fazla inananlar ile çok az inananlar arasında bölünmüştür. Bazıları her türlü kanaatten yoksunken, diğerleri ihtiraslı bir keskinlikle doludur. Bir tarafta güç ve kâr ötesinde çok az şeye sadık olanlar vardır; diğer tarafta ise bu ahlaki hiçliğin kimi sonuçlarından öfkeye kapılıp, küçük çocukların kafalarını havaya uçuracak öğretilerin çığırtkanlığını yapanlar. John Milbank’ın dediği gibi, “fanatizmi defetmek üzere tasarlanmış [bir] bilinemezcilik, şimdi onu hem doğrudan hem dolaylı olarak kışkırtıyor gibi görünmektedir.”<span class="dip-2"><a class="footnote-link" href="#footnote-225-22" id="footnote-225-22-backlink">22</a></span></p>

      <p class="paragraf-5">İdeolojik açıdan bakarsak, Batı kendisi için en tehlikeli zamanda aniden tek taraflı olarak silah bırakmıştır. Bir pragmatizm, kültüralizm, hazcılık, görecilik ve temelcilik-karşıtlığı senteziyle donanmış Batı, şimdi safkan bir metafizik hasımla karşı karşıyadır –ki bu hasmı doğuran şey kısmen de mutlak hakikatleri, bütünlüklü kimlikleri ve katı temelleri zerre kaale almayan kendi siyasi adımlarıdır. Doğrudur; Batı özgürlük, demokrasi ve hatta (en azından Atlantik boyunca) Tanrı ve Şeytan gibi kati mutlaklara inanmayı sürdürmektedir. Gelgelelim sorun şu ki; bu inançlar, onları zaafa uğratan bir şüphecilik kültürü içinde hayatta kalmak zorundadır.</p>

      <p class="paragraf-5">Kısacası Batı kapitalizmi, sadece sekülarizmin değil, aynı zamanda köktendinciliğin de doğumuna yardımcı olmuştur –takdire şayan bir diyalektik marifet.<span class="dip-2"><a class="footnote-link" href="#footnote-225-23" id="footnote-225-23-backlink">23</a></span> Tanrı’yı katletmiş olan Batı kapitalizmi, şimdi de yağmacı siyasetinden darbe yemiş hissedenler için bir sığınak ve dayanak olarak Tanrı’yı diriltmeye yataklık ediyor. Kendini cani bir itikat tarafından dışarıdan kuşatılmış bir halde bulurken, içeriden de kapitalizmin öncelikleri nedeniyle kendini kimsesiz ve çaresiz hisseden köktendinci yurttaşlarının paranoya ve öfkesinin hışmına uğruyor. Tam da çağdaş kapitalizmin teoloji-sonrası, metafizik-sonrası, ideoloji-sonrası, hatta tarih-sonrası bir çağa geçmiş gibi göründüğü anda, gazap dolu bir Tanrı ölüm ilanının vaktinden önce verilmesine isyan etme hevesiyle bir kez daha dikleniyor. Kadiri Mutlak’ın tabutunun çivileri, görünüşe göre, hiç de sağlam çakılmamış. Tanrı sadece adresini değiştirmiş; ABD’nin İncil Kuşağı’na, Latin Amerika’nın evanjelik kiliselerine ve Arap dünyasının varoşlarına göç etmiş. Ve fan kulübü de sürekli genişliyor.</p>

      <p class="paragraf-5">Geç kapitalizm toplumsal anlam dünyasını zaafa uğratırken, kavramın her iki ana anlamıyla da kültürün gündelik varoluşu bir amaçlılık ve değer duygusuyla donatma gücü azalmaktadır. Kavramın dar anlamıyla kültür artık –ambalajlı ve güdümlü bir siyaset ile beraber– mananın bu genel kan kaybına ortak olmuştur. Dinin hızla akabildiği manevi boşluk budur; fakat modernliğin daha önceki dönemlerine kıyasla hayati farklarla. Bir kere, kültür artık büyük ölçüde dini ikame etmeye dönük bir girişim değildir. Vahabi Müslümanlardan Güney Baptistlerine, kültür ile dini ayrıştırmak giderek zorlaşmaktadır. Kültür ve siyasetin –yüksek modernizmde olduğu gibi– birbirinin zıddı olarak görülmesi de artık söz konusu değildir. Aksine, kavramın geniş anlamıyla kültüre muazzam güçte bir yeni soluk bahşedilmesinin nedenleri büyük ölçüde siyasaldır. Dinsel inancın merkezî önem arz ettiği kültür formları, Batı tarafından sömürülmüş ve aşağılanmıştır; bu kültürlerin söz konusu saldırıya karşı tepkilerinde kültürel, dinsel ve siyasal olanı ayrıştırmak kolay değildir. Dini insanın gündelik yaşamına müdahale etmeye başladığı anda terk etmeyi öneren nüktedanlık, onu tümüyle yanlış anlamıştır. Bu tür bir inanç, tam da insanın gündelik varoluşuyla ilişkilendiğinde anlam kazanmaya başlar –ve bu Tahran’da, East Grinstead’de olduğundan daha geçerlidir. Din, Aydınlanma’nın öncelikler listesinde üst sıralarda olduysa, bu özellikle onun siyasi öneminden kaynaklanıyordu. Aynısı, büyük ölçüde radikal İslam için de doğrudur.</p>

      <p class="paragraf-5">Aydınlanma’nın sahne alışıyla beraber bilim ve Akıl, dinin otoritesinin bir kısmını miras almaya çalıştı. Radikal romantizmle beraber ise, bu egemenliği gasp etmeye –ya da en azından ona eklemlenmeye– çalışan bu kez Akıl’dan ziyade sanattı. Sanat, yeni bir akıl yürütme tarzı paradigmasıydı. Estetiği Aydınlanma sonrası Avrupa’da böylesine önemli kılan şey, yaygın bir müzik ya da resim tutkusu değil, buydu. Sanata, ortodoks dinin büyük ölçüde vazgeçtiği dünyayı dönüştürme misyonunu devralan, radikal bir siyasetin modeli olarak bakanlar da vardı. Milliyetçilikten avangart hareketlere, siyaset ve kültürü birleştiren bir patlayıcı karışım, kurulu düzenin temellerini sarstı. Yüksek modernizm ve <span class="char-style-override-2">Kulturkritik</span>, başka şeylerin yanı sıra, bu çalkantılı mirasa dönük birer tepkiydi. Bu akımlar için kültür siyasetten büyük ölçüde koparılmalı ya da en azından onun siyaset-karşıtı bir versiyonu olarak görülmeliydi. O, dinsel inancın yanı sıra kaba saba dünyanın da alternatifiydi.</p>

      <p class="paragraf-5">Fakat bu esnada dinsel inanç varlığını korurken, yüksek kültür giderek savunmaya çekildi. Devrimci siyaset de eşit derecede geri tepti. Yirminci yüzyılın son on yıllarında, imparatorlukları devirebilecek kültürel hak talepleri dayatan bir siyaset -devrimci milliyetçilik– yerini kültürel siyaset olarak bilinen daha az iddialı bir girişime bıraktı. Devrimci milliyetçiliğin sonu ile postmodernizmin başlangıcı, aynı tarihsel momentte filizlendi. Bir büyük anlatılar üçlüsü –din, yüksek kültür ve siyasal devrim– doğal ömrünü doldurmuş gibi görünüyordu. Her üçü de, artık savunulması mümkün olmayan metafizik varsayımlara bağlı gibiydi. Paris’in sol yakasında ve başka yerlerde yapısöküme uğramış olan metafiziğin, tüm dünyada köktendincilik formuyla yeniden patlak vermesi tam bu ana denk geldi. Bu durum, mantığa aykırı da değildi. Postmodernizmin bunca önem verdiği kimlik siyaseti, dinsel kimlik meselelerini de kendine doğru çekmeye mahkûmdu – eşcinsel hakları ya da Cornwall milliyetçiliği ile bunlar yan yana ne kadar iğreti dursalar da.</p>

      <p class="paragraf-5">Batı ile radikal İslam arasındaki çatışma, bir dizi ironi içerir. Batı modernliğinden bakınca, diğerinin siyaset, kültür, ahlak ve din arasında her türlü keskin ayrımı reddetmesi açıkça premodern bir şey gibi görünür. Fakat benzer bir sınır bulanıklığı, en azından denklemden din çıkarıldığında, Batı postmodernizmini de imler. O da, radikal İslamcılardan tümüyle farklı bir şekilde dahi olsa, siyaset ve kültürü birleştirme eğilimindedir. “Kültürel siyaset” terimi Edmund Burke’ün varislerine oksimoron gelirken, postmodern tayfa için bir totolojiyi ifade eder. Postmodernizm, yine İslamcılıktan hayli farklı bir yolla, kültür ile ahlakı da birleştirme eğilimi gösterir. Postmodernizm ahlaki değerleri kültürlere özgü göreli şeyler olarak görüp iki alanı birbirine bağlarken, İslamcılık ahlaki ve kültürel olanı sürekli ve bütünlüklü bir hayat tarzının boyutları olarak görür. Dolayısıyla premodern ve postmodern, birbirini yankılar. Batı; sanatı, ahlakı, kültürü ve siyaseti kendi altında kümeler gibi görünen bir İslami dinsel inançta, daha eski –modernliği karakterize eden büyük tinsel işbölümünün henüz başlamadığı dönemdeki– halinin bir imgesine bakabilir. Bu sentezdeki özgürlük yoksunluğuna yerinirken, aynı zamanda karşıtlarının kimlik duyusuna ödünç verdiği masiflikten –kendi yaşam tarzında belirgin şekilde namevcut olan şeyden– esef duyabilir.</p>

      <p class="paragraf-5">Fakat ironiler burada da bitmiyor. Sözüm ona teröre karşı savaş kök salarken, bu kitapta aktarılan hikâye de âdeta tam bir çember çizerek başladığı noktaya geri döndü –sözde yeni ateizmin ABD’ye dönük terörist saldırıların hemen ardından konfeksiyon bir Aydınlanma versiyonunu piyasaya yeniden sürmesi gibi.<span class="dip-2"><a class="footnote-link" href="#footnote-225-24" id="footnote-225-24-backlink">24</a></span> Postmodernizm Akıl, hakikat, bilim, ilerleme ve nesnelliği otoriter birer yanılsama olarak reddetmeye kalmadan, postmodernizmin önerdiği her şeyden daha sağlam temelli bir ideoloji arayışındaki telaşlı liberal entelijansiya hepsini bir kez daha sahneye davet etti. Yeni ateizm asla Dünya Ticaret Merkezi enkazından doğmadı; fakat burada taze bir itki kazandı. Doğu’dan beliren tehdit karşısında Batı uygarlığının yeni, militan bir savunmaya ihtiyacı vardı. Bu akılcı din kırbaççılarından biri, Amerikalı Sam Harris, kendi halkının yeryüzüne ayak basmış ahlaken en haklı halk olduğuna inanıyor görünmesine rağmen, 11 Eylül ardından nükleer silah geliştirmekte olan Müslüman devletlere karşı “on milyonlarca masum sivilin” ölümüne yol açacak önleyici bir nükleer saldırıyı göze almaya hazırdı.<span class="dip-2"><a class="footnote-link" href="#footnote-225-25" id="footnote-225-25-backlink">25</a></span> Hatırlatmış olalım; bu, barbarlığa karşı fikir savaşı veren uygarlığın sesidir. Harris anlaşılan kendini bir liberal olarak görmektedir; onun daha merkez sağ arkadaşlarının cebinde acaba Müslüman dünyası için başka hangi nahoş sürprizler saklıdır, insan merak ediyor. Batı’nın kültürel üstünlüğü savunusunun daha eski mefhumları reddedildiyse de, onun yeni bir formu ortalığa salındı. Artık Tanrı barbarlığın, inançsızlık ise uygarlığın safındaydı. Batı ilerlemesinin önüne taş koyan şey Batı’nın kendi sorunları değil, ötekilerin Neandertal öğretileriydi.</p>

      <p class="paragraf-5">Yeni ateizm, modern toplumun –kendisi ne düşünüyor olursa olsun– bir ideolojik payanda olarak dine artık ihtiyaç duymadığını iddia ederken büyük ihtimalle haklıydı. Daha önce gördüğümüz üzere, kimi Aydınlanma düşünürleri bunu çok önceden ileri sürmüştü. Modern erkek ve kadınlar, büyük ölçüde, ahlaki kurallar için doğaüstünden yola çıkmazlar. Vaktiyle radikal Aydınlanma’nın fark ettiği gibi, aklın mitolojik bir payandaya da ihtiyacı yoktur. Tek başına, çırılçıplak ve kendinden başka bir şeye güvenmeden, imge, masal, deneyim, sezgi ve duyusal tikellikle yüklenmeden yol alabileceğinden değil; her hakiki akılsallığın bu tür meseleleri zaten kapsamış olması gerektiğinden... Zira bunu yapmazsa, tümüyle akli olmayı başaramayacaktır. D’Alembert’den Dawkins’e akılcılığın kabullenmeye gönülsüz olduğu şey, insan akılsallığının bedensel bir akılsallık olmasıdır. Aquinas’tan kabaca aktarırsak, sahip olduğumuz bedenlerin cinsi nedeniyle mevcut şekilde düşünürüz. Akıl, ancak kendi ötesine uzanan bir şeyde kök saldığı takdirde hakiki anlamda aklidir. Yuvasını, akıldan başka bir şeyde bulmalıdır –bu, akla düşman bir şeyde bulması gerektiği anlamına gelmez. Kendini tümüyle fikirler cinsinden kavrayan ve sonra da duyusal dünyayla bağ kurmak için el yordamıyla daha az beyinsel bir yol arayan herhangi bir akıl formu, daha en baştan zaafa uğramıştır.</p>

      <p class="paragraf-5">Ele alınması gereken son bir ironi daha var. <span class="char-style-override-2">İnançsızın İnancı</span> kitabında –yakın dönemin tüm sol düşünce akımını betimlemek için kullanılabilecek bir başlık– Simon Critchley, tümüyle sekülarist bir dünya görüşünün sınırları olarak gördüğü şeyi itiraf eder ve radikal siyasetin dinsel bir boyut olmaksızın etkin olabileceğinden şüphe duyduğunu kaydeder.<span class="dip-2"><a class="footnote-link" href="#footnote-225-26" id="footnote-225-26-backlink">26</a></span> Siyasala “ilave” bir dinsel arayışında olan bazı kişilere şimdilerde sağda değil, solda rastlanmaktadır –kısmen, şüphesiz, geç kapitalizmin manevi boşluğuna yanıt olarak, ama aynı zamanda inanç, umut, adalet, cemaat, kurtuluş vb. nosyonlarının hem dinsel hem seküler versiyonlarında gerçekten de kimi önemli benzerlikler olduğundan. Bu nedenle Badiou, Agamben ve Debray’dan Derrida, Habermas ve Žižek’e önde gelen bir dizi solcu düşünür, kimi sadık müritlerini hüsrana ya da şaşkınlığa uğratarak teolojik meselelere yönelmişlerdir.</p>

      <p class="paragraf-5">“Sonsuzluk iddiaları,” “çağrıya kulak verme,” “sonsuz sorumluluk” ve benzeri Protestan tabirleriyle konuşan bir grup samimi materyalistin görüntüsü, hafifçe gülümsetmeyi bir yana koyuyorum, ağır bir acıma duygusu uyandırır. Graham Greene edebiyatı zoraki Hristiyanlarla –Kadiri Mutlak’tan kurtulmak isteyen fakat kendilerini ölümcül bir bağımlılıkla ona saplanmış halde bulan kadın ve erkeklerle– doluysa; zoraki ateistler –kimi zaman Canterbury Başpiskoposu’ndan sadece Tanrı’ya inanmamaları üzerinden ayrıştırılabilen düşünürler– de yok değildir. Özü hariç dinsel inancın her şeyine sahiptirler –tıpkı Edmund Burke’ün, uyandırdığı ihtiraslar hariç siyasetten hiç nasiplenmemiş olduklarını söylediği kimi muhalifleri gibi. George Steiner ve Roger Scruton, kariyerlerinin farklı dönemlerinde bu tür özenti dindarlar arasında yer almıştır. Bilinemezci siyaset filozofu John Gray de bir diğeridir. Dinsel inanç, inançsızlar arasında nadiren böylesine moda olmuştur.</p>

      <p class="paragraf-5">Solcu yoldaşların yanı sıra, kaba saba bir materyalist iklimi dert edip, bu yaşam tarzına bir nebze hoşluk ve aydınlık katmak için dinsel ruhun peşine düşen kapitalizm savunucuları da vardır. Dinsel inanç, ilkel önermelerinden gereğince temizlenerek, inceliksiz bir toplumsal düzen için bir tür estetik ilave olarak görülebilir. Francis Spufford’un kitabının başlığı <span class="char-style-override-2">Mazeretsiz: Hristiyanlık, Her Şeye Rağmen, Neden Hâlâ Şaşırtıcı Bir Duygusal Anlam Taşıyabiliyor</span> bu temayülün göstergesidir –Alain de Botton’ın niyeti aksine eğlenceli <span class="char-style-override-2">Ateistler için Din</span> kitabı gibi. De Botton’a göre “dinsel yaşamın, seküler toplumun sorunlarına karşı verimlilikle uygulanabilecek boyutları”<span class="dip-2"><a class="footnote-link" href="#footnote-225-27" id="footnote-225-27-backlink">27</a></span> vardır. Dini iktidarın hizmetine koşma heveslisi daha eski bir dizi düşünürün bu iddiayı nasıl sahiplendiklerini görmüştük. Matthew Arnold’dan bir buçuk yüzyıl sonra de Botton hâlâ hevesle kültürün değneği dinin elinden alabileceğini ummaktadır. “Seküler kültürü yeterince <span class="char-style-override-2">dinsel</span> –bir başka tabirle, rehber– olarak ele almaya gönülsüzüz”<span class="dip-2"><a class="footnote-link" href="#footnote-225-28" id="footnote-225-28-backlink">28</a></span> der. De Botton, asil Viktoryen dilinin açığa vurduğu gibi, çağımızın bir Arnold’ıdır. Din “bize nazik olmak, birbirimize itibar etmek, vefalı ve ölçülü olmak konusunda yol gösterir” ve bize “cemaat olmanın cezbedici özelliklerini” öğretir.<span class="dip-2"><a class="footnote-link" href="#footnote-225-29" id="footnote-225-29-backlink">29</a></span> Din entelektüel açıdan tümüyle anlamsızdır; fakat çok muhtaç olunan medenilik, estetik efsun, toplumsal düzen ve ahlaki terbiye gibi sonuçlar verdiği müddetçe meselenin özü bu değildir. Kendisi gibi sadık bir ateist, diye iddia eder de Botton, bu nedenle dini hâlâ “zaman zaman ilginç, faydalı ve teskin edici”<span class="dip-2"><a class="footnote-link" href="#footnote-225-30" id="footnote-225-30-backlink">30</a></span> bulabilmektedir –bu kulağa, moralin bozulduğunda kendine bir sufle hazırlamak gibi gelir. Hristiyanlık bir insanın icabında bir yabancı için kendi hayatından vazgeçmesini gerektirdiğine göre, de Botton’ın tuhaf bir teskin anlayışı olsa gerektir. Onun inanç mefhumu, adaleti savunduğu için imparatorluk güçlerinden işkence gören ve idam edilen bir peygamberin ve benzer bir kaderi kabullenen müritlerininkine pek benzemez.</p>

      <p class="paragraf-5">Bu yaklaşıma göre din, belli duygusal ihtiyaçları gidermenin münasip bir yolunu sunar. Ahlaki disiplin aşılayabilir, toplumsal düzeni tahkim edebilir ve aksi takdirde sığ kalan bir hayata belli bir törensel form, estetik titreşim ve manevi derinlik sunabilir. Bu, entelektüel ikiyüzlülüğün parlak bir örneğidir. Nietzsche’den Ibsen, Conrad, Vaihinger ve J.M. Synge’e her yerde bulunabilecek olan, güç verici hikâyeye ya da kurtarıcı yalana dönük bir güveni yansıtır. Liberal kapitalist toplumların, gördüğümüz üzere, doğalında bölünerek üreyen tabiatlarını dengelemek için sık sık makul dozda bir cemaat ruhu aramaya çıkmaları gerekir. Bugün dine dönük ilginin yeniden canlandığını gözlüyorsak, bunun tek nedeni, kapitalist düzen manen giderek iflas ederken inanma ihtiyacının daha da zaruri hale gelmesi değildir. Bir diğer neden de, radikal İslam heyulasıyla bu iflasın daha da göze batar olması ve dolayısıyla –sözde teröre karşı savaş kazanılanacaksa<a id="x.18786"/>– önünün alınmasının gerekmesidir. Tıpkı Arnold’ın siyasal dürtülerle dini öğretisel içeriğinden arındırması gibi, günümüzde kimi ateist filozoflar da dini kendi ahlaki ve siyasi gayelerine doğru bükmek için içeriğini bir kenara koyarak, çağımızın inancılarına dönüşmüşlerdir. Tanrı ölmüş olabilir, fakat Arnold ve Comte’un ruhu hâlâ hayattadır. Ne var ki Hristiyan inancının ahlaki terbiye, siyasi birlik ya da estetik efsunla ilgisi yoktur. Bir “sonsuz sorumluluk”un mucizevi müphemliğiyle de başlamaz. Çarmıha gerilmiş bir bedenle başlar. Zoraki ateizmin uzun bir geçmişi olduğunu görmüştük. Makyavel, dinsel düşüncelerin –ne kadar içeriksiz olurlarsa olsunlar– kitleleri dehşete düşürmeye ve teskin etmeye yaradıklarını düşünürdü. Voltaire kendi dinsizliğini hizmetçilerine bulaştırmaktan korkardı.</p>

      <p class="paragraf-5">Toland’ın kendisi “akılcı” bir Hristiyan inancına tutunur, fakat ayaktakımının kendi batıl inançlarıyla baş başa kalması gerektiğini düşünürdü. Tüm zamanların en ünlü şüphecilerinden Gibbon, hor gördüğü dinsel öğretilerin yine de toplumsal açıdan faydalı olabileceğini savunurdu. Montesquieu ve Hume da öyleydi. Günümüzde Jürgen Habermas öyle. Diderot dinle alay eder, fakat onun toplumu birleştirici gücüne değer verirdi. Arnold, işçi sınıfı arasında yaygınlaşan tanrısızlığa, kendisinin küçümseyerek reddettiği poetik bir Hristiyan öğretisi versiyonuyla karşılık vermeye çalıştı. Katıksız bir materyalist olan Auguste Comte seküler rahiplik planlarıyla, bu şaibeli silsileyi bir absürtlük zirvesine taşıdı. Durkheim’ın tanrıyla işi olmazdı, fakat dinin duyguları terbiye etmek için değerli bir kaynak olabileceğini düşünürdü. Filozof Leo Strauss, kendisi bir an olsun ona itibar etmediyse de, dinsel inancın toplumsal düzen için elzem olduğu kanaatindeydi. Maddenin hakikatinden –siyasal toplumun hiçbir mutlak temeli olmadığından– haberdar bir filozoflar eliti, bunu her tür maliyeti göze alarak kitlelerden saklamalıydı. Kadiri Mutlak da Olimpos tanrılarının ve Platoncu formların kaderini paylaşırsa, toplumsal düzen ve ahlaki özdisiplin nasıl sürdürülebilir ki?</p>

      <p class="paragraf-5"><span>Tüm bu mirasta nahoş bir samimiyetsizlik var. “Kendim inanmıyorum, fakat siyasi çıkarlar gereği senin inanman şart”... Muhakemenin dürüstlük ve tutarlılığına sadık olması beklenen düşünürlerin sloganı işte bu. O el üstünde tutulan inançlarının –medeni haklar, ifade özgürlüğü, demokratik yönetim vb.– kuşkusuz tümüyle anlamsız fakat siyaseten “kullanışlı anlamsız” olduğu ve bu nedenle ıskartaya çıkarılmaması gerektiği kendilerine bildirilse nasıl tepki verebileceklerini hayal etmek mümkündür. Meselenin Tanrı’nın ölümünden ziyade, Yaratıcı’sını öldüren fakat –hayret verici bir bilişsel tutarsızlıkla– onun hâlâ yaşıyor olmasına serzenen İnsan’ın kötü inancı olduğunu söyleyebilmek için</span> <span>Nietzsche’nin küstah cüretkârlığına sahip olmak gerekir. Yani mesele, insanların Tanrı’nın cenaze töreninde kendilerini yeniden yaratma olanağını görmeyi başaramamış olmasıdır.</span></p>

      <p class="paragraf-5">Dinsel inanç toplumsal düzeni bir dizi varoluş gerekçesiyle donatma yükünden kurtulmuş olsaydı, gerçek amacını (bunu yapan tüm siyasetlerin eleştirisini) yeniden keşfetmek için özgür olabilirdi. Bu anlamda, lüzumsuzluğu kurtuluşu olabilirdi. Yeni Ahit’in sorumlu yurttaşlık hakkında söyleyebileceği söz ya azdır ya da hiç yoktur. Hiç de “medeni” bir metin değildir. Toplumsal uzlaşı için can atmaz. Bu tür değerlerin yakın zamanda göçüp gideceğini düşündüğünden, medeni faziletlere ya da iyi davranış kodlarına pek kapılmaz. Ortalama ahlaka katkısı, ona doğaüstü bir dayanak sunmak değil, bizi yaşam formlarımızın –eğer adil ve merhametli cemaatler olarak yeniden doğacaklarsa– köklü bir çözülüşten geçmesi gerektiği bilgisiyle sarsmaktır. Bu çözülüşün alameti, yoksul ve güçsüzlerle dayanışmadır. İnanç, kültür ve siyaset arası yeni bir düzenlemenin doğabileceği yer, tam burasıdır.</p>

      <div class="footnotes">
        <div class="footnote">
          <p class="dipnot-5"><a class="footnote-anchor" href="#footnote-225-1-backlink" id="footnote-225-1">1</a> Thomas Mann, <span class="char-style-override-2">Reflections of a Nonpolitical Man</span> (New York, 1983), s. 364. <span class="char-style-override-2">Kulturkritik</span>’i kendi tarihsel bağlamı içinde inceleyen bir çalışma için bkz. Fritz K. Ringer, <span class="char-style-override-2">The Decline of the German Mandarins</span> (Cambridge, Mass., 1969).</p>
        </div>

        <div class="footnote">
          <p class="dipnot-5"><a class="footnote-anchor" href="#footnote-225-2-backlink" id="footnote-225-2">2</a> Bkz. Neil Turnbull, “Wittgenstein’s <span class="char-style-override-2">Leben</span>: Language, Philosophy and the Authority of Everyday Life,” Conor Cunningham ve Peter M. Candler (der.), <span class="char-style-override-2">Belief and Metaphysics</span> (Londra, 2007).</p>
        </div>

        <div class="footnote">
          <p class="dipnot-5"><a class="footnote-anchor" href="#footnote-225-3-backlink" id="footnote-225-3">3</a> Marcuse’un eleştirisi için bkz. “The Affirmative Character of Culture,” Herbert Marcuse, <span class="char-style-override-2">Negations</span> (Harmondsworth, 1972). Marcuse’un kültürel çöküş ile ilgili klasikleşmiş çalışması, <span class="char-style-override-2">Tek Boyutlu İnsan</span>’dır (1964).</p>
        </div>

        <div class="footnote">
          <p class="dipnot-5"><a class="footnote-anchor" href="#footnote-225-4-backlink" id="footnote-225-4">4</a> Bkz. Mann, <span class="char-style-override-2">Reflections of a Nonpolitical Man</span>, s. 364.</p>
        </div>

        <div class="footnote">
          <p class="dipnot-5"><a class="footnote-anchor" href="#footnote-225-5-backlink" id="footnote-225-5">5</a> Bkz. Sigmund Freud, <span class="char-style-override-2">Civilisation, Society and Religion</span>, s. 184.</p>
        </div>

        <div class="footnote">
          <p class="dipnot-5"><a class="footnote-anchor" href="#footnote-225-6-backlink" id="footnote-225-6">6</a> Francis Mulhern, <span class="char-style-override-2">Culture/Metaculture</span> (Londra, 2000), s. 28.</p>
        </div>

        <div class="footnote">
          <p class="dipnot-5"><a class="footnote-anchor" href="#footnote-225-7-backlink" id="footnote-225-7">7</a> Bkz. H.R. Klieneberger, <span class="char-style-override-2">George,</span> <span class="char-style-override-2">Rilke, Hofmannsthal and the Romantic Tradition</span> (Stuttgart, 1991) ve Jens Rieckmann (der.), <span class="char-style-override-2">A Companion to the Works of Stefan</span> <span class="char-style-override-2">George</span> (Rochester, NY, 2005).</p>
        </div>

        <div class="footnote">
          <p class="dipnot-5"><a class="footnote-anchor" href="#footnote-225-8-backlink" id="footnote-225-8">8</a> Simon Critchley, <span class="char-style-override-2">Ethics, Politics, Subjectivity</span> (Londra, 1999), s. 219.</p>
        </div>

        <div class="footnote">
          <p class="dipnot-5"><a class="footnote-anchor" href="#footnote-225-9-backlink" id="footnote-225-9">9</a> Bu muhafazakâr trajedi kavramsallaştırmasının bir eleştirisi için bkz. Terry Eagleton, <span class="char-style-override-2">Sweet Violence: The Idea of the Tragic</span> (Oxford, 2003), özellikle Bölüm 3.</p>
        </div>

        <div class="footnote">
          <p class="dipnot-5"><a class="footnote-anchor" href="#footnote-225-10-backlink" id="footnote-225-10">10</a> F.W.J. Schelling, <span class="char-style-override-2">Philosophy of Art</span> (Minneapolis, 1989), s. 251.</p>
        </div>

        <div class="footnote">
          <p class="dipnot-5"><a class="footnote-anchor" href="#footnote-225-11-backlink" id="footnote-225-11">11</a> I.A. Richards, <span class="char-style-override-2">Science and Poetry</span> (Londra, 1926), s. 82-3.</p>
        </div>

        <div class="footnote">
          <p class="dipnot-5"><a class="footnote-anchor" href="#footnote-225-12-backlink" id="footnote-225-12">12</a> F.R. Leavis, <span class="char-style-override-2">Two Cultures? The Significance of C.P. Snow</span> (Londra, 1962), s. 23.</p>
        </div>

        <div class="footnote">
          <p class="dipnot-5"><a class="footnote-anchor" href="#footnote-225-13-backlink" id="footnote-225-13">13</a> Wallace Stevens, <span class="char-style-override-2">Opus Posthumous</span> (New York, 1977), s. 158.</p>
        </div>

        <div class="footnote">
          <p class="dipnot-5"><a class="footnote-anchor" href="#footnote-225-14-backlink" id="footnote-225-14">14</a> Jacques Rancière tarafından tartışılan bir konu, <span class="char-style-override-2">Mallarme: La politique de la sirène</span> (Paris, 1996), s. 80.</p>
        </div>

        <div class="footnote">
          <p class="dipnot-5"><a class="footnote-anchor" href="#footnote-225-15-backlink" id="footnote-225-15">15</a> Bkz. Salman Rushdie, “Is Nothing Sacred?,” <span class="char-style-override-2">Imaginary Homelands: Essays and Criticism 1981-1991</span> (Londra, 1991) içinde. Edebiyatın kurtarıcı güçleri hakkında bir çalışma için bkz. Leo Bersani, <span class="char-style-override-2">The Culture of Redemption</span> (Cambridge, Mass. ve Londra, 1990).</p>
        </div>

        <div class="footnote">
          <p class="dipnot-5"><a class="footnote-anchor" href="#footnote-225-16-backlink" id="footnote-225-16">16</a> Bkz. G.A. Pocock, <span class="char-style-override-2">Virtue, Commerce, and History</span> (Cambridge, 1985). Eleştirel bir yorum için bkz. Terry Eagleton, “Deconstruction and Human Rights,” Barbara Johnson (der.), <span class="char-style-override-2">Freedom and Interpretation</span> (Londra, 1993) içinde.</p>
        </div>

        <div class="footnote">
          <p class="dipnot-5"><a class="footnote-anchor" href="#footnote-225-17-backlink" id="footnote-225-17">17</a> Bkz. Wernick, <span class="char-style-override-2">Auguste</span> <span class="char-style-override-2">Comte and the Religion of Humanity</span>, Bölüm 8. Toplumsalın çözülüşü için bkz. Jean Baudrillard, <span class="char-style-override-2">In the Shadow of the Silent Majorities</span> (New York, 1973).</p>
        </div>

        <div class="footnote">
          <p class="dipnot-5"><a class="footnote-anchor" href="#footnote-225-18-backlink" id="footnote-225-18">18</a> Perry Anderson, <span class="char-style-override-2">In the Tracks of Historical Materialism</span> (Londra, 1983), s. 54.</p>
        </div>

        <div class="footnote">
          <p class="dipnot-5"><a class="footnote-anchor" href="#footnote-225-19-backlink" id="footnote-225-19">19</a> SØren Kierkegaard, <span class="char-style-override-2">The Sickness Unto Death</span> (Harmondsworth, 1989), s. 126.</p>
        </div>

        <div class="footnote">
          <p class="dipnot-5"><a class="footnote-anchor" href="#footnote-225-20-backlink" id="footnote-225-20">20</a> Bkz. Friedrich Nietzsche, <span class="char-style-override-2">The Joyful Wisdom</span> (Edinburgh ve Londra, 1909), s. 287.</p>
        </div>

        <div class="footnote">
          <p class="dipnot-5"><a class="footnote-anchor" href="#footnote-225-21-backlink" id="footnote-225-21">21</a> Bu meseleye dair bir tartışma için bkz. Michel de Certeau, “Believing and Making People Believe,” <span class="char-style-override-2">The Practice of Everyday Life</span>, cilt 1 (Berkeley, 1984) içinde.</p>
        </div>

        <div class="footnote">
          <p class="dipnot-5"><a class="footnote-anchor" href="#footnote-225-22-backlink" id="footnote-225-22">22</a> John Milbank, “Only Theology Saves Metaphysics,” Peter M. Candler Jr. ve Conor Cunningham (der.), <span class="char-style-override-2">Belief and Metaphysics</span> (Londra, 2007) içinde, s. 475.</p>
        </div>

        <div class="footnote">
          <p class="dipnot-5"><a class="footnote-anchor" href="#footnote-225-23-backlink" id="footnote-225-23">23</a> Neoliberalizmin dinsel militanlığın koşullarını yaratmadaki rolü için bkz. David Harvey, <span class="char-style-override-2">A Brief History of Neoliberalism</span> (Oxford, 2005).</p>
        </div>

        <div class="footnote">
          <p class="dipnot-5"><a class="footnote-anchor" href="#footnote-225-24-backlink" id="footnote-225-24">24</a> Özellikle bkz. Richard Dawkins, <span class="char-style-override-2">The God Delusion</span> (Londra, 2006); Sam Harris, <span class="char-style-override-2">The End of Faith: Religion, Terror, and the Future of Reason</span> (Londra, 2006); Christopher Hitchens, <span class="char-style-override-2">God Is Not Great</span> (Londra, 2007); Daniel Dennett, <span class="char-style-override-2">Breaking the Spell: Religion as a Natural Phenomenon</span> (Londra, 2007).</p>
        </div>

        <div class="footnote">
          <p class="dipnot-5"><a class="footnote-anchor" href="#footnote-225-25-backlink" id="footnote-225-25">25</a> Bkz. Harris, <span class="char-style-override-2">The End of Faith</span>, s. 129.</p>
        </div>

        <div class="footnote">
          <p class="dipnot-5"><a class="footnote-anchor" href="#footnote-225-26-backlink" id="footnote-225-26">26</a> Simon Critchley, <span class="char-style-override-2">The Faith of the Faithless</span> (Londra, 2012), s. 24-5.</p>
        </div>

        <div class="footnote">
          <p class="dipnot-5"><a class="footnote-anchor" href="#footnote-225-27-backlink" id="footnote-225-27">27</a> Alain de Botton, <span class="char-style-override-2">Religion for Atheists</span> (Londra, 2012), s. 19.</p>
        </div>

        <div class="footnote">
          <p class="dipnot-5"><a class="footnote-anchor" href="#footnote-225-28-backlink" id="footnote-225-28">28</a> A.g.e., s. 111.</p>
        </div>

        <div class="footnote">
          <p class="dipnot-5"><a class="footnote-anchor" href="#footnote-225-29-backlink" id="footnote-225-29">29</a> A.g.e., s. 63 &amp; 66.</p>
        </div>

        <div class="footnote">
          <p class="dipnot-5"><a class="footnote-anchor" href="#footnote-225-30-backlink" id="footnote-225-30">30</a> A.g.e., s. 11-12.</p>
        </div>
      </div>
    </div>
  </div>
</body>
</html>
