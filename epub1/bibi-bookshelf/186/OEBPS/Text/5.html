<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>5.html</title>
  <link href="../Styles/template.css" rel="stylesheet" type="text/css"/>
</head>

<body>
  <div id="x5.html" xml:lang="tr-TR">
    <div class="Basic-Text-Frame">
      <p class="split-4"/>

      <p class="anabaslik-4" id="toc_marker-5">BEŞİNCİ BÖLÜM</p>

      <p class="resim-4"><img alt="cizgi.png" class="image" height="13" src="../Images/cizgi_fmt4.jpeg" width="157"/></p>

      <p class="arabaslik-orta-4">TANRI’NIN ÖLÜMÜ</p>

      <p class="resim-4"><img alt="sekil.png" class="image" height="21" src="../Images/sekil_fmt5.jpeg" width="44"/></p>

      <p class="paragraf-4"><span>Kimi Aydınlanma düşünürleri için din bir yanılgıdır –zaman zaman işe yarayan bir yanılgı olsa da. Romantizm için dinde mistik kabuğu soyularak çıkartılması gereken muazzam hakikatler vardır. Marx,</span> <span>Nietzsche ve</span> <span>Freud için din, dikkatle yorumlanması gereken bir sendromdur. Belki de belirleyici kırılma anı,</span> <span>Nietzsche ile gelir.</span> <span>Nietzsche, ilk gerçek ateist olduğunu iddia eder. Kuşkusuz ondan önce de bolca inançsız insan vardır; fakat</span> <span>Tanrı’nın ölümünün dehşet uyandırıcı ve ilham verici sonuçlarıyla yüzleşen, herkesten önce</span> <span>Nietzsche’dir. Akıl, sanat,</span> <span>kültür,</span> <span class="char-style-override-2">Geist</span><span>, imgelem, millet, insanlık, devlet, Halk, toplum, ahlak ya da bir başka sahte vekil Tanrı’nın boşluğunu doldurduğu müddetçe, Yüce Varlık tam olarak ölmüş sayılamaz. Ölüm döşeğinde olabilir; fakat işlerini şu ya da bu elçiye devretmiştir. Elçilerin görevi, insanları telaşa mahal olmadığına, mülk sahibi ortalarda olmasa da işlerin eskisi gibi yürütüleceğine, müdür vekilinin tüm meselelerin üstesinden gelmeye ehil olduğuna ikna etmektir. İlahiliğe hizmet eden insanlık meselesine geldiğimizde, İnsan’ın tuhaf konumuyla karşılaşırız –Tanrı’yı öldürmüş olmaktan dolayı paniğe kapılmış, ortaya çıkan boşluğu elinin altındaki en yakın şeyle, yani kendi türüyle kapamaya çalışan İnsan. İnsan, ta kendisi olan ürkütücü uçurumu dolduran bir fetiştir. İnkâr ettiği Tanrı’nın hakiki bir imgesidir; öyle ki, ancak bizzat kendisi yeryüzünden yok olursa Kadiri Mutlak toprağa verilebilir. Ancak o zaman ürkek, puta tapan İnsan kendisinin ötesine geçerek, geleceğin simgesine –yani</span> <span class="char-style-override-2">Übermensch’</span><span>e– dönüşebilir. Hakiki insanlık, ancak İnsan’ın öte yanında bir yerlerde doğabilir.</span></p>

      <p class="paragraf-4"><span>Nietzsche, ilk ateist olma onurunu Arthur</span> <span>Schopenhauer’e bahşeder. Fakat filozofların bu en karamsarını cezbeden yegâne din formunun ateist bir din (Budizm) olduğu doğruysa da, onun meşum İstenç’i bir anlamda Kadiri Mutlak’ın tüyler ürpeten bir parodisidir ve bu bağlamda gizliden gizliye teolojikliğini korur. Tanrı gibi bu uğursuz güç de tüm fenomenlerin özüdür; yine Tanrı gibi o da insanlara kendilerinden daha yakındır. Bu son bağlamda, Freudyen bilinçdışının öncüsü ve Augustine ile Aquinas’ın Yüce Varlık’ının kötücül bir versiyonudur.</span> <span class="char-style-override-2">İstenç ve Tasarım Olarak Dünya</span><span>’nın</span> <span>Schopenhauer’inin geleneksel Tanrı yaklaşımına kattığı habis sapma şudur: Varoluşumun tam da özünü teşkil eden, bildiğim diğer tüm şeylerden kıyas kabul etmez ölçüde daha büyük bir dolaysızlıkla</span> <span>bedenimin ta içinde hissedebildiğim bu güç, dalgaları kabartan kuvvet kadar hissiz ve anonimdir. İnsanlığın kalbinde gerçekten de bir tür aşkınlık vardır; fakat bu, ona acımasızca yabancı bir aşkınlıktır. Öznellik, bizim diyebileceğimiz son şeylerden biridir. Bilinç diyen, yanlış bilinçten bahseder. Sanki sürekli canavarlara gebeymişiz gibi, varoluşumuz çekirdeğinde ağır bir manasızlık yükü taşırız.</span> <span>Schopenhauer’in dehşet uyandıran dünya görüşü, âdeta, bir yandan Tanrı düşüncesiyle dalga geçerken aynı zamanda onsuz da yola devam edebileceğini sanan metafizik-sonrası ilericileri alaya alır.</span></p>

      <p class="paragraf-4"><span>Schopenhauer’in insan varoluşunda keşfettiği manasızlık, kendini tam da romantiklerin ve duygucuların en çok değer verdiği yerlerde –içgüdülerimiz ve duygularımızda, arzu kıpırtıları ve ruhun hareketlerinde– dışavurur. Arzu artık olumlu bir güç değildir. Ludwig</span> <span>Wittgenstein’ın yanı sıra</span> <span>Schopenhauer’den de fazlasıyla etkilenmiş olan</span> <span>Freud’a göre arzu, artık kayıtsız şartsız insan özgürleşmesi saflarında görülemez. İdealist düşünce için insanın özlemi kendini gerçekleştirmeyi Mutlak’ta başarırken, romantiklerin –bu hedef konusunda daha karamsar olsalar da– Mutlak’a varma çabasının kendisine değer verdiklerini görmüştük.</span> <span>Schopenhauer’e göreyse arzu, aksine, patolojiktir. Devrim ertesinin hayat dolu günlerinde kaleme alınan metinlerin neşeyle ışıldayan gözleri, insanlığı dev bir pazar yeri olarak gören feri sönmüş bir bakışa dönüşürken, bir bütün olarak öznellik kategorisi onulmaz yaralar alır. Bu ateşli karamsar için, “eziyet görmüş, kederli varlıkların bu muharebe meydanında, bu aralıksız mücadelede, her şeyin avcı ve her şeyin av olduğu bu</span> <span class="char-style-override-2">bellum omnium</span><span>’da [herkesin herkesle savaşı] ... ancak birbirini yiyip bitirerek –o da bir müddet– dayanan, varoluşunu kaygı ve arzu içinde geçiren ve nihayet ölümün kollarına düştüğü ana kadar sık sık korkunç ıstıraplar çeken, her daim muhtaç yaratıkların bu dünyasında”</span><span class="dip-1"><a class="footnote-link" href="#footnote-225-1" id="footnote-225-1-backlink">1</a></span> <span>hiçbir büyük</span> <span class="char-style-override-2">telos</span> <span>yoktur.</span></p>

      <p class="paragraf-4">Schopenhauer’in İstenç’i, biçimsel açıdan Hegel’in ideasının ya da romantiklerin yaşam gücününkine benzer bir rol oynar. Fakat onlar gibi bir değer yükü taşımaz ve selim bir gayeye evrilmez. Aslına bakılırsa hiçbir şeye evrilmez. Metafizik bir konuma yükseltilmiş ortalama burjuvanın görgüsüz açgözlülüğünden biraz fazlasıdır. Eğer bir Tanrı varsa, şeytani bir Tanrı’dır ve insan havsalasının alacağı son şey, bu sebepsizce kindar varlığa yakarmaktır. Onun yarattığı Alem, tümüyle manasızdır. Ortak sağduyu, insan denen bu mağrur egoistler milleti hiç var olmayaydı daha iyiydi der. Beşeri girişimlerinin başarısının çilesine ağır basacağını sanmak, Schopenhauer’a göre katıksız bir çılgınlıktır. Kendi yüce değerine bağnazca ikna olmuş bu kendini bilmez zavallılar, zamanlarını tadı göz açıp kapayıncaya kadar kaçan değersiz bir mükafat uğruna birbirleriyle itişip kakışarak harcarlar. Samuel Beckett’ın sıfırı tüketmiş figürlerinde olduğu gibi bir trajedinin vakarına erişmekten bile acizdirler.</p>

      <p class="paragraf-4">Schopenhauer safkan bir metafizikçi, delicesine imrendiği Hegel’in kâbuslu bir versiyonu ve bir tür dinsel sapkın olarak kalır. Onun kasvetli evreni manadan yoksun olabilir; fakat İstenç fikri bu manasızlığa bir anlamda belli bir yapısallık bahşeder. Bakılan her yerde bir amaç ve değer yokluğu görülür. Kati manasızlığın biçimsel olarak böylesine tutarlı görünür kılınması dikkat çekicidir. Ayrıca İstenç, ne bir amaca ne de manaya sahip olmasına rağmen, en az Yüce Varlık kadar ikna edici bir kozmik açıklama sunmayı başarır. İdealist düşüncenin totalleştirici formları korunur; fakat içeriği cılızlaştırılmış ve değersizleştirilmiştir. Bu ümitsiz durumu aşabilecek şey artık siyasi eylem, dinsel inanç ya da yaratıcı imgelem değildir. Nesnelerin kalbine bakabilmemizin ve egonun buyurgan hevesleri ile İstenç’in zalim baskısından kurtulup bir an için soluk alabilmemizin yegâne yolu, kader ortaklarımızla katıksız, diğerkâm bir empati biçimi alan estetik tefekkürdür. Tanrı’nın ölümünün ardından bizi ancak arzunun ölümü kurtarır. Sanatın ödevi, arzuyu terbiye etmekten ziyade feshetmektir. Bir zamanlar bir ortak kurtuluş vaadi sunan sanat, artık bir manevi öz-tükeniş formudur. Kendilik gerçekleştirilmeyecek, yok edilecektir ve estetik -Keats’in bülbül karşısında yaptığı gibi– onun esriyerek dağılabilmesine elveren tek yerdir.</p>

      <p class="paragraf-4"><span>Nietzsche, Tanrı’dan ancak içkin bir manadan vazgeçilerek kurtulabileceğimizi düşünür. Kadiri Mutlak, trajedi karşısında hayatta kalabilir, ama saçmalık karşısında kalamaz. Şeylere içkin bir mana varmış gibi göründüğü müddetçe, bu mananın kaynağının peşine düşülecektir. Verili manaları feshetmek, derinlik düşüncesini yok etmeye varır; bu ise, derinlik düşüncesinde barınan Tanrı gibi varlıkların kökünü kazımak anlamına gelir. Sonradan</span> <span>Wilde’ın da yapacağı gibi</span> <span>Nietzsche, içi boş bir derinliği yüzeyin derinliğiyle ikame etme peşine düşer. Max</span> <span>Weber’in “Bir Meslek Olarak Bilim” başlıklı makalesine göre, her</span> <span>teoloji dünyanın bir manaya sahip olduğunu ve bunun tersini ancak yürekli bir azınlığın kabullenebileceğini varsayar.</span> <span>Weber</span><span>’e göre hakiki</span> <span class="char-style-override-2">Übermensch</span><span>, evrenin manasızlığıyla yüzleşebilen ve dinsel teselli olmaksızın yaşayabilen sosyal bilimcidir. Bu tehlikeli hakikate erişemeyenler için, der</span> <span>Weber, “eski kiliselerin kapıları ardına kadar açık ve merhametlidir.”</span><span class="dip-1"><a class="footnote-link" href="#footnote-225-2" id="footnote-225-2-backlink">2</a></span> <span>Bu,</span> <span>çifte hakikat tezinin modern bir versiyonudur: Entelijansiya gözünü kırpmadan boşluğun içine bakarken, ortalama yurttaşın sağlığı için yararlı bir yanılsama içinde yaşamasına göz yumulabilir. Buna,</span> <span>Weber’de yaşamın manasızlığının, Hristiyanlığa göre en mana yüklü olduğu yerde, ölümde sembolleştiği eklenebilir. Amerikan yeni muhafazakârlığının babası, siyaset felsefecisi Leo</span> <span>Strauss,</span> <span>Weber’in yaklaşımını alır, Makyavelci bir uca taşır. Siyasi yöneticiler, sıradan insanlardan tutundukları ahlaki değerlerin çürütülemez hiçbir temele sahip olmadığı yıkıcı hakikatini sakınarak, onları kendi iyilikleri için aldatmak zorundadır.</span><span class="dip-1"><a class="footnote-link" href="#footnote-225-3" id="footnote-225-3-backlink">3</a></span> <span>Bu temel yoksunluğunu kitlelerin safdil bakışından saklamaları, ağza alınmaz bir müstehcenliği örter gibi üzerine bir perde çekmeleri şarttır.</span></p>

      <p class="paragraf-4"><span>Nietzsche uygarlığın bir yandan dinsel değerlere sadakatini korurken, aynı zamanda ilahiliği terk etme sürecinde olduğunu ve bu korkunç “kötü inanç”ın kabullenilmemesi gerektiğini düşünür. Temelleri bir tekmeyle yere devrilen binanın ayakta kalmasını bekleyemezsiniz.</span> <span class="char-style-override-2">Şen Bilim</span><span>’de Tanrı’nın ölümünün insanlık tarihindeki en önemli olay olduğunu, fakat insanları</span><span>n bu sanki önemsiz bir yeniden düzenlemeymiş gibi davrandığını savunur. O halde, İnsan’ı bitirmeksizin Tanrı’nın defedilebileceği avutucu fantezisinden vazgeçme zamanı gelmiştir. Gilles</span> <span>Deleuze’ün</span> <span class="char-style-override-2">Fark ve Tekrar</span><span>’da belirttiği gibi, “Kendilik esirgendiği sürece, Tanrı muhafaza edilir.”</span><span class="dip-1"><a class="footnote-link" href="#footnote-225-4" id="footnote-225-4-backlink">4</a></span> <span>Nietzsche’ye göre bu tür tüm özler, bir uhrevi tasarım ya da metafizik alt katman içerir. Bunların kökü kazınmadığı takdirde, insanlar Kadiri Mutlak’ın gölgesinde güçsüzleşmeye devam edecektir.</span></p>

      <p class="paragraf-4">Tanrı’nın bağlı yaşadığı çeşitli solunum cihazlarının en etkililerinden biri de ahlaktır. Feuerbach endişeyle ısrar eder, “Tanrı’nın varoluşunun bir vehim olmasından, iyilik, adalet ve bilgeliğin de vehim olduğu sonucu çıkmaz.”<span class="dip-1"><a class="footnote-link" href="#footnote-225-5" id="footnote-225-5-backlink">5</a></span> Belki öyledir; fakat Nietzsche’ye göre buradan, ilahi otoriteden vazgeçip ahlak işlerini eskisi gibi yürütmeye devam edebileceğimiz sonucu çıkmaz. Hakikat, erdem, kimlik ve özerklik mefhumlarımız, bir biçim ve ahenge sahip bir şey olarak tarih duyumuz ... hepsinin derin teolojik kaynakları vardır. Bunların bu kaynaklarından koparılıp da zarar görmeden kalabileceğini sanmak boşunadır. Bu nedenle ahlakın önünde iki yol vardır: ya en temelden başlayarak kendi üzerine yeniden düşünmek ya da düzmece olduğunu bildiği kaynaklara başvurarak kronik bir kötü inanca bağlı yaşamak. Tanrı’nın ölümünün ardından ahlakın ödev, vicdan ve yükümlülükle ilgili olduğunu düşünmeye devam edenler vardır; fakat artık kendilerini bu inançların kaynağı konusunda kafası karışmış halde bulurlar. Bu Hristiyanlık için bir sorun teşkil etmez –sadece bu tür bir kaynağa inandığı için değil; zaten ahlakın temelde ödev, vicdan ya da yükümlülükle ilgili olduğuna inanmadığı için.</p>

      <p class="paragraf-4"><span>Nietzsche, küçümser bir tavırla,</span> <span>Voltaire’den</span> <span>Comte’a Fransız düşünürlerinin Hristiyanlığı ödlek bir diğerkâmlık ve insanseverlik kültüyle –şefkat, merhamet, diğerkâmlık ve benzeri insancıl zırvalıklar gibi onun hoşuna gitmeyen erdemlerle– “Hristiyan-dışılaştırmaya” çalıştıklarından bahseder.</span><span class="dip-1"><a class="footnote-link" href="#footnote-225-6" id="footnote-225-6-backlink">6</a></span> <span>Bu tür değerlerde, kurnazca güçlülük kılığına bürünmüş bir zayıflıktan ötesini görmez. Bunlar da Tanrı’nın yok oluşunu inkâr etmenin yollarıdır. Tanrı aslında ölmüştür ve onu öldürenler de bizizdir; fakat asıl suçumuz Tanrı katlinden ziyade riyakârlıktır. Tüm Ödipal ayaklanmaların en görkemlisiyle Yaratıcı’yı öldüren bizler cesedi saklamış, bu travmatik olayın tüm hatıralarını bastırmış, cinayet mahalline çeki düzen vermiş ve</span> <span class="char-style-override-2">Sapık</span><span>’taki Norman Bates gibi masum rolü oynamışızdır. Ayrıca Tanrı’yı öldürüşümüzü, âdeta bilinçdışı suçumuzun kefaretini ödeyerek, çeşitli utangaç sahte-din formlarıyla hasır altı etmişizdir. Bir başka tabirle, seküler toplumlar Tanrı’yı etkili şekilde baştan savmışsa da, böyle yapmamış gibi davranmayı ahlaken ve siyaseten uygun –hatta zorunlu– bulur. Aslında Tanrı’ya inanmaz, fakat hâlâ inandığını düşünmek onun için bir gerekliliktir. Tanrı, seküler toplumun bizzat kendi dünyevi faaliyetleri onu giderek daha az inandırıcı kılsa da, gider yazılmak için fazla yaşamsal bir ideoloji unsurudur. Seküler uygarlıkların yaptıkları ile yaptıklarını iddia ettikleri arasında edimsel bir çelişki vardır. Göstermelik iddialarına değil de davranışlarında cisimleşen inançlara bakılınca, Tanrı’ya hiçbir iman beslemedikleri anlaşılır; fakat sanki bu durum henüz dikkatlerine sunulmamıştır.</span> <span>Nietzsche’nin kendine yüklediği görevlerden biri, tam da bunu yapmaktır.</span></p>

      <p class="paragraf-4">Baskıcı ahlaka tepki nedeniyle Tanrı bir kenara itildiyse de, orta sınıf ateistleri bir anlamda ilahiliğe ve bir Tanrı’ya inanmayı sürdürür. Bu anlamda, çifte hakikatin yeniden uyarlanması gerekir. “Kendi adıma inanmıyorum, fakat ihtiyat gereği kitlelerin inanması gerekiyor” cümlesinin yerini “İnancın mantıksız olduğunu kabul ediyorum; fakat yine de kendiliğinden bir şekilde inanmayı sürdürüyorum” alır. İnsan, huzursuz bir hayalet gibi, öldüğünü bilmediği için yaşamayı sürdürebilir; dinin durumu budur. Ya da, Slavoj Žižek’in tabiriyle, Tanrı’nın öldüğünü <span class="char-style-override-2">biz</span> biliyoruz, peki ya kendisi?<span class="dip-1"><a class="footnote-link" href="#footnote-225-7" id="footnote-225-7-backlink">7</a></span> Fakat eğer Tanrı gerçekten de miadını doldurduysa, bu hiç de mutlak iyi bir haber değildir. O öldüyse, Dostoyevski’ye yanıt olarak Lacan’ın iddia ettiği gibi, hiçbir şeye izin yoktur; çünkü, bir kere, izin verecek kimse yoktur. Davranışlarımıza dair imzalı ve onaylı bir ruhsata sahip olmak suçu hafifletici bir sebep iken, artık sorumluluğu sırtlanacak kendimizden başka kimsemiz kalmaz. O halde, Tanrı’nın vefatı ertesinde kaygı ve <span class="char-style-override-2">mauvaise foi</span> (kötü inanç) insanlığı sımsıkı kavrarken, ahlaki huzursuzluğumuzun yoğunlaşacağını bekleyebiliriz.</p>

      <p class="paragraf-4">Nietzsche’nin mücadelesi, Andrew Wernick’in tabiriyle, sadece Çarmıha Gerilen ile Dionysus arası bir mücadele değil, Hristiyanlığın “aydınlanmış ahiret”ine –bu çalışmada izini süregeldiğimiz bir masala– karşı mücadeledir.<span class="dip-1"><a class="footnote-link" href="#footnote-225-8" id="footnote-225-8-backlink">8</a></span> Bruce Robbins’in belirttiği gibi, “Tanrı aslında gizlice bir yere saklanmış bekliyordu ve artık saklandığı yerden çıkartılarak ahlak ve Doğa’dan tarihe, insanlığa ve hatta gramere varana kadar çeşitli seküler fenomenlerde ifşa edilmek zorundaydı.”<span class="dip-1"><a class="footnote-link" href="#footnote-225-9" id="footnote-225-9-backlink">9</a></span> Nietzsche’ye göre bu sahte din formları, Tanrı’yı katlimizi gizlemenin yollarından başka bir şey değildir ve cesetle birlikte süpürülüp atılmaları gerekir. Cesur yüreklerin bu tür afyonlara ihtiyacı yoktur. Üstün İnsan ya da insan-sonrası hayvan; kendini Doğa, Akıl, İnsan ya da ahlak denilen bu düzmece din formlarından özgürleştirmiş olandır. Ancak bu gözüpek hayvan Gerçek’in uçurumuna bakabilir ve Tanrı’nın ölümünde yeni bir insanlık türünün doğumunu keşfedebilir. Hristiyan inancına gelince; işe her şeyden önce ilahiliğin kanının ellerimize bulaştığını itiraf ederek başlamak gerekir. İnsan da, Tanrı’nın tevhid ve sonsuzluğu uyarınca yeniden şekillenene değin çözülmelidir. O derecede Yaratıcısına bağımlılık üzerinden tanımlanmıştır ki, ikisi birden devrilmek zorundadır. İnsanlık için bir cenaze töreni düzenlenmeden, Kadiri Mutlak için de düzenlenemez. Tanrı’nın ölümü –ödlek, suçluluk hissiyle dolu, bağımlı yaratığın bugünkü adıyla– İnsan’ın ölümünü muştulamalıdır. Onun yerini, Üstün İnsan alacaktır. Fakat Doğa’ya hâkimiyeti ve amirane bağımsızlığıyla Üstün İnsan, ilahilikten uzak değildir; ki bu, ironik şekilde, Tanrı’nın hiç de ölmediği anlamına gelir. Onu ikame edecek olan şey, onun bir imgesi olmayı sürdürür.</p>

      <p class="paragraf-4">Tanrı’nın ölümünün İnsan’ın ölümünü gerektirdiği, yeni bir insanlık formunun doğumu teziyle beraber, ortodoks Hristiyan bir öğretidir. Nietzsche bunun farkında değilmiş gibi görünür. Enkarnasyon [Tanrı’nın İsa’da vücut bulması], hem Tanrı hem de İnsan’ın –İsa’nın kendinden vazgeçişinde simgelenen– bir tür feragat ya da kendini küçümseyişten geçtiği yerdir. Yeni bir insanlık umudu, ancak bu trajik fedayla mümkündür. Çarmıha geriliş, dışlananlar ve mağdurlarla dayanışması itibariyle, tüm o kibirli hümanizmin bir eleştirisidir. Gücün anlamı, tam da yitirişin ve yenilginin itirafıyla yücelerek bir yeniden diriliş mucizesine dönüşebilirdi. Tanrı’nın ölümü, öfkeli despot Yehova’ya putperestçe tapınmayı yerle bir eden ve onu etten ve kandan, savunmasız biri olarak gösteren putkırıcı İsa’nın yaşamıydı.</p>

      <p class="paragraf-4">Tanrı’nın boşluğu, İnsan fetişi ile kapatılabilir; fakat ıskartaya çıkarılmış olan Tanrı, zaten pek de bir fetişten fazlası gibi görünmez.<span class="dip-1"><a class="footnote-link" href="#footnote-225-10" id="footnote-225-10-backlink">10</a></span> William Blake’in Urizen ya da Nobodaddy’si gibi o da dayakla cezalandırılmaya hevesli bir insanlığı, Hristiyanlığın Tanrı’sının bir yargıç, patriark ve süper ego değil, suçlanan bir hemcins, arkadaş ve sevgili olduğu şeklindeki katlanılamaz hakikatten korumanın münasip yollarından biriydi. O bir savcı değil, savunma vekilidir. Dahası, onun aşikâr yokluğu, aynı zamanda manasının bir boyutudur. Batıl inançlılar bir işaret görecektir; fakat Baba’nın asıl önem taşıyan işareti, çarmıha gerilmiş bedendir. Hristiyan inancı için Tanrı’nın ölümü, bir yok oluş meselesi değildir. Aksine, ölümü onun tam tekmil mevcut olduğu yerlerden biridir. İsa, Tanrı’ya vekalet eden İnsan değildir. O, Tanrı’nın insanın zayıflığı ve manasızlığında vücut bulduğunu gösterir bir işarettir. Trajik olanın ötesine uzanan bir yol, ancak bu gerçekliği tam manasıyla yaşayarak, ölümü sonuna kadar deneyimleyerek mümkün olabilir. Bu iddia, İnsanlık Dini ile pek de uyumlu değildir.</p>

      <p class="paragraf-4">Marx da, Tanrı’nın ölümünü bir anlamda İnsan’ın sonunu getiren bir şey olarak ele alır. Tanrı, kendine yabancılaşmış bir insanlığın ürünüdür ve ancak bu koşul onarıldığı zaman yitip gidecektir. “İnsan” burjuva hümanizminin sahtelikle yekvücut kılınmış öznesini imlediği sürece, bu şişirilmiş yaratığın eli kulağındaki ölümü Nietzsche gibi Marx tarafından da memnuniyetle karşılanır. Fakat bir başka açıdan Marx, bildik anlamda bir romantik hümanist olarak kalır; ki bu onun ateizminin yarım kaldığı anlamına gelir. Artık tüm varlığın kaynağı insanlıktır, onun ilahi mimarı değil. Bir yerde, İnsan’ın tarihsel gerçekliğin kökünde –Nietzsche’nin kazıp çıkarmaya ve çöpe atmaya niyetli olduğu bir kökte– yattığından bahseder. Üretici güçlerin, Güç İstenci ya da <span class="char-style-override-2">Übermensch</span>’e kıyasla, ilahilik için daha az makul bir vekil olduğu doğrudur. Yine de Marx’ın düşüncesinin –özellikle ilk haliyle– Yahudi-Hristiyan düşüncesinden derin izler taşıdığını görmüştük. O halde, sahici bir ateizm bulacağımız yer burası değildir.</p>

      <p class="paragraf-4"><span>Nietzsche’ninkinden farklı olarak</span> <span>Marx’ın gelecek vizyonu, antropolojik bir vizyon olarak kalmayı sürdürür. Mevzu insan denilen hayvana geldiğinde Marx</span> <span>büyük ölçüde bir özcüdür;</span> <span>Nietzsche’de ise durum farklıdır. Onu insan türünün kendini gerçekleştirmesinden bahsederken tahayyül etmek zordur. Daha önce gördüğümüz üzere,</span> <span>Marx’ın zaman zaman Feuerbachcı fantezilerin kurbanı olduğu da doğrudur. O halde, tüm bu açılardan,</span> <span>Nietzsche daha safkan bir inançsız gibi görünecektir. Fakat onun ateizmi de eksik kalır. Ona göre tüm içkin manaların yerini insan ürünü manaların alması gerektiğinden, bu görevi ifa eden</span> <span class="char-style-override-2">Übermensch</span><span>’in bir mini-Yaratıcı’ya dönüşmekten nasıl kurtulacağını anlamak güçtür. Geri dönüp teolojiye bakmaksızın özerklikten ya da kendini üretmekten bahsedilemez. İnsanın Tanrı’yı kapı dışarı etmesi, ancak kendini yarattığı ve böylece bağımlılığını ve olumsallığını fesh ettiği takdirde mümkündür; fakat kendini yaratmak, ilahiliği başka bir formda tekrar etmektir. Bu, dini feshetmeye kalkışırken onun karşısında diz çökmektir. Hristiyan teolojisinin baktığında naif bir karşıtlık göreceği şeyde, insan özerkliği ve Tanrı’ya bağımlılık ancak zıt şeyler olarak görülebilir. Doğru,</span> <span class="char-style-override-2">Übermensch</span> <span>denen bu olağanüstü uygar canavar bir tarihin ya da kökenbilimin ürünüdür; fakat onu dünyaya kendini yaratan biri olarak getiren bir tarihin ürünü. Geleceğin İnsanı’nı oraya neyin koyduğunu görmek için ardına bakamazsınız –bu, en az Tanrı örneğinde olduğu kadar imkânsızdır.</span> <span>Nietzsche’nin ateizme en sadık olduğu nokta, kendiliği bir kurmaca olarak görmesidir. Oysa özerk, kendi kaderini tayin eden</span> <span>Üstün İnsan ise, aksine, düzmece teolojinin bir diğer parçasıdır. Ayrıca,</span> <span>Nietzsche’nin bakışında İnsan her şeyin etrafında döndüğü ilke –ve dolayısıyla bir tür vekil ilah formu– değilse de, aslında bu tür bir ilke mevcuttur: Güç İstenci. Sonuç olarak, belirleyici kopuş anı</span> <span>Nietzsche ile gelmez.</span></p>

      <p class="paragraf-4">Marx’a göre kendini şekillendiren özne, altını kazabileceğimiz bir temel değil; aksine Doğa, emek, iktidar, tarih, kültür, kan bağı vesairenin ürünüdür. Marx’ın materyalizmi ateist bir materyalizmse, bunun nedeni madde adına ruhu inkâr etmesi değil, insanları konumlandıran ve özgürlükler alanında da varlığını devam ettiren maddi önkoşulları kabul etmesidir. Böylece, Nietzsche’ye göre kusursuz haline <span class="char-style-override-2">Übermensch</span>’te ulaşan İnsan egemenliği, sert şekilde sınırlanır. Marx için insanlık, en azından bu anlamda, kendi kaderini tayin eden bir mutlak değildir ve dolayısıyla Yaratıcı’sından boşalan tahta çıkamaz. Marx kimi açılardan Nietzsche’den daha dinsel olsa da, başka açılardan bu tam tersidir.</p>

      <p class="yildiz-4"><span><img alt="sekill.png" class="image" height="21" src="../Images/sekill_fmt14.jpeg" width="27"/></span></p>

      <p class="paragraf-4">Nietzsche rahatlıkla ateizm vaaz edebiliyorsa, bunun nedenlerinden biri de kültürün ortak anlamına dair hiçbir kaygısının olmaması ve dolayısıyla ona doğaüstü gerekçeler bulma meselesine kayıtsız olmasıdır. İşin aslı, onun ateşli bireyciliğine bir hakaret olan her türlü toplumsal uyum formuna dönük ilgisi sınırlıdır. Kierkegaard’ın bundan çok farklı olan bireycilik anlayışı, büyük ölçüde aynı tiksintiyi içerir. Kültür ve Protestanlık, geçimsiz bir çifttir. İki bireyin aynı ölçekle ölçülebileceği düşüncesi, Nietzsche’nin asilzade gururuna ve Kierkegaard’ın radikal-Protestan duyarlılığına bir saldırıdır. Tin alanında hiçbir değişim değeri olamaz. “Ortak standartlar” ibaresi, Nietzsche için ahmakça bir oksimorondur. Toplumsal bağ; mediokrasi, sürüye benzer bir tektiplik, soylu ruhun yıkımı ve kitlelerin yükselişi anlamına gelir. <span class="char-style-override-2">Putların Alacakaranlığı</span>’nda geleneksel erdemleri toplumsal taklitçiliğin bir adım ötesi olarak görür ve küçümser; <span class="char-style-override-2">İyi ve Kötünün Ötesinde</span>’de ortak iyi mefhumuyla alay eder. Dinsel inancın toplumsal açıdan faydacı gerekçelerle muhafaza edilmesi konusunda kayıtsız kalmakla yetinmez; bu tür bir projenin kendi kendisiyle çeliştiğini düşünür. Özgeci değerler, kendi çıkarını gözeten toplumsal gayelere nasıl hizmet edebilir? Toplum düzeni, polise ve siyasetçilere bırakılabilir. En azından bu noktada, aklı karışmış orta sınıf toplumunda asla sönümlenmeyecek olan bir ikileme keskin çözüm getiren bir düşünürle karşılaşırız: Siyasi düzen, bireyciliği, onun tarafından altı oyulmaksızın nasıl güvence altına alabilir?</p>

      <p class="paragraf-4">O halde, Nietzsche yeni bir mitoloji ihtiyacına dört elle sarılıyorsa, bunun öncelikli nedeni toplumsal istikrar değil, daha ziyade <span class="char-style-override-2">Tragedyanın Doğuşu</span>’nda söylediği gibi “mit olmaksızın, her kültür[ün] kendi sağlıklı doğal yaratıcılık gücünü kaybed[ecek]” olmasıdır.<span class="dip-1"><a class="footnote-link" href="#footnote-225-11" id="footnote-225-11-backlink">11</a></span> Mit; yasa, ahlak ve devlet gibi soluk soyutlamaları somut imgelemle karşı karşıya getirir ve böylece sanatın bir kez daha filizlenmesini sağlar. Daha önceki kimi düşünürlerin mitoloji ve estetiğe Aklın –onu sıradan deneyimin kalbine taşıyan– protezleri olarak baktığını görmüştük. Oysa <span class="char-style-override-2">Tragedyanın Doğuşu</span>’nun Nietzsche’si için Akıl (ya da hakikat) ve estetik birbirinin antitezidir. Bu, sanat ile hakikati ayrılmaz bir bütün olarak gören düşünce tarihinden muazzam bir kopuştur. Estetik ya da Apollonik olan, bizi insan varoluşunun Diyonizyak dehşetinden koruyan muhteşem bir yanılsamadır. Ödevi, hakikati bünyesinde barındırmaktan ziyade perdelemektir. Güzel ile dehşetli sıkı fıkı olduğundan, trajik sanat hem kültürdür hem de kültürün olumsuzlanmasıdır. İnsan sonrası hayvan, kendini ve etrafındaki dünyayı tahayyülünün büründüğü her türlü albenili forma vura vura çakarak, manasızlığın dehşetinde Yaratıcı’yı kapı dışarı etmenin ve kendi varoluşunu cesaretle eline almanın bir olanağını gören ve onu kucaklayan kişidir. Bu –trajik sanatta aşina olunduğu üzere– manasızlıktan duyuyu, dehşetten güzelliği ve gereklilikten özgürlüğü söküp almaktır.</p>

      <p class="paragraf-4">Nietzsche, bir anlamda, Tanrı’nın ölümünün yanı sıra kültürün sonunu muştular. Kendilik bir kurmaca, nesneler sadece Güç İstenci’nin birer yan ürünü, uzlaşı alçak, dünya şekilsiz ve nüfuz edilemez, uygarlık tarihi gülünç derecede tuhaf tesadüflerin tekerrürü, ahlak sadistçe bir öz-şiddet, gerçeklik bir kısmi yorumlar dizisi ve hakikat can veren bir yanılsama ise, kültür nasıl var olabilir? Fakat bir başka bağlamda kültür, Nietzsche’nin yazılarında yüce bir önem taşır. Gerçekten de bu sözcüğü, özellikle <span class="char-style-override-2">Güç İstenci</span>’nde Üstün İnsan’ın tinsel derinliğe sahip yaşam tarzı için kullanır. Bireysel kendini gerçekleştirim olarak kültürün her zamankinden daha özgürce serpilip gelişebilmesi için, ortaklaşa yaşam formu olarak kültür bir kenara itilir. Paylaşılan bir yaşam formu olarak kültür, her bireyin yasaları içselleştirmesini, yani vaktiyle merkezî önem taşıyan fakat artık yeni bir hayvan türüne –yasayı kendine bahşedişiyle bir estetik eser gibi davranan bir türü– yol vermesi gereken bir projeyi içerir. Bu yeni mahluk, kendisi için üretmediği hiçbir otoriteye tenezzül etmeyişiyle Kant ya da Rousseau’nun yurttaşını anımsatır; sadece kendi biricik varoluşunun yasasına bağlılık andı içmesiyle ise ondan ayrılır. Ahlak diye bildiğimiz kolektif kendine işkence vakayinamesini mazur gösteren bir neden varsa, insan sonrasının bu muhteşem örneğini doğurmasıdır.</p>

      <p class="paragraf-4">Üstün İnsan eleştirilerinden biri, yoksulları ayağının altına alan bir ön-Nazi canavar olması değil, özellikle Nietzsche gibi şaşılası derecede avangard bir düşünür için klasik kültür kahramanlarından pek bir farkı olmamasıdır. Bir çağımız Cengiz Han’ından ziyade saygılı, incelikli, öz disiplinli, duruşu itibariyle yüce gönüllü ve asil ruhlu bir yaratık gibidir. Sarışın bir Töton vahşisine pek benzetilemeyecek olan Goethe, <span class="char-style-override-2">Putların Alacakaranlığı</span>’nda bir tür <span class="char-style-override-2">Übermensch</span> mertebesine yükseltilir. Yekpare bir özne konusundaki tüm şüpheciliğine rağmen Nietzsche, kendini gerçekleştirme etiğini asla reddetmez. Aksine, onu ortak kültür düşüncesinin neredeyse imkânsızlaştığı bir noktaya taşır. Toplumsal normlar ve kolektif ahlak kuralları kendinde baskıcıdır –doğrudan post-yapısalcılığa naklolacak, vahim bir kavram hatası. Bir sanat eseri olarak kendilik, tüm ortaklaşa varoluş ile kavgalıdır. Artık, kültürün iki ana anlamı birbirine zıttır.</p>

      <p class="paragraf-4">Nietzsche’nin en parlak başarılarından biri, kültürel idealizmin büyüsünü bozmasıdır. <span class="char-style-override-2">Ahlakın Soykütüğü</span>’nde “Tüm ‘iyi şeyler’in dibinde ne de çok kan ve vahşet yatar!” der.<span class="dip-1"><a class="footnote-link" href="#footnote-225-12" id="footnote-225-12-backlink">12</a></span> Bu, modern çağın diğer iki büyük gizem yıkıcısı Marx ve Freud ile ortak bir temasıdır. Kültür ve ahlak; barbarca bir zimmet, işkence, intikam, yükümlülük ve sömürü tarihinin, kısacası insan denen hayvanı uygar topluma uygun hale getirmek için ümidinin ve takatinin kırıldığı tüm o dehşet verici sürecin bir meyvesidir. İdealistlerin teskin edici evrimciliğinin aksine, Nietzsche’ye göre tüm değerli düşünceleri doğuran şey, soykütük dediği zahmet ve mücadeledir. Onların tarih dedikleri şey, Nietzsche için “tüyler ürpertici bir manasızlık ve rastlantı egemenliği”nden<span class="dip-1"><a class="footnote-link" href="#footnote-225-13" id="footnote-225-13-backlink">13</a></span> ötesi değildir. Bu, İnsan’ın arındırılması gereken bir şeydir; ona daha cömert bir geleceğe pürüzsüz geçiş güvencesi sunan bir şey değil. Uygarlıktaki her ilerlemenin bedeli, tabiyetle ve kendine işkenceyle ödenmiştir. Ahlak; şiddet ve öz-baskıdan doğar. Yuvası; kimilerinin öznellik olarak adlandırmayı sevdiği suçluluk, hastalık ve vicdan azabının iç mekânıdır. Ruhun hadım edilişini yansıtır; gözü ondan ötesini göremeyenler (Kant, İngilizler, dindarlar) hakir birer haremağasıdır.</p>

      <p class="paragraf-4">Çoğu avangart gibi Nietzsche de tutkulu bir amneziyaktır. Gelecek, ancak geçmişin yıkımına kasti bir kayıtsızlıkla başlayabilir. Burada Kant ya da Schillervari hiçbir <span class="char-style-override-2">Bildung</span> vizyonu, insanlığın ortak güçlerini hayata geçirebileceği bir dikey harekete hiçbir inanç yoktur. Bir hayli farklı anlamda olsa da Marx’takine benzer şekilde, koşullarımızı ancak kökten bir kopuş ve yeniden inşa ile onarabiliriz. Marx ile başka benzerlikler de mevcuttur. Metafizikten hazzetmemesine rağmen Nietzsche, insan davranışının –ona göre her biri insanlığın müstakbel gelişiminde rol oynayan– daha az muteber boyutlarına sıra geldiğinde, katıksız bir teodisi yanlısıdır. Aşkınlık, bireyler için değilse de türün bütünü için sefilliğin vaftizini gerektirir. Ahlak yasası çağı bir felakettiyse de, aynı zamanda <span class="char-style-override-2">Übermensch</span>’in sahne alışı için vazgeçilmez bir prelüddür.<span class="dip-1"><a class="footnote-link" href="#footnote-225-14" id="footnote-225-14-backlink">14</a></span> Marx’ın da, benzer şekilde, tüm sefilliği ve vahşiliğiyle kapitalizmi sosyalizmin sahne alışı için zaruri gördüğü iddia edilebilir.<span class="dip-1"><a class="footnote-link" href="#footnote-225-15" id="footnote-225-15-backlink">15</a></span></p>

      <p class="paragraf-4">Nietzsche, Marx’ın aksine bir tarihsel materyalist değildir; fakat o da kendince bir materyalisttir. Soyluluk ya da ebedilik taslayan pek çok şeyin sevimsiz kaynağını ifşa eder. En yüce düşüncelerin kaynağı ihtiyaç, kaygı, kıskançlık, garez, rekabet ve benzerlerinde yatar. Ayrıca, insanlık tarihini bir zooloji türü olarak gören ve bayağı bir fizyolojik indirgemecilikten keyif alan Schopenhauer’den bir tür “kaba” materyalizm devralır. Schopenhauer’in söylemi, başka şeylerin yanı sıra, bir yutak ve gırtlak, kramplar, katılmalar, epilepsi, humma ve kuduzluk söylemidir. Marx için olduğu gibi Nietzsche için de kültür, maddi bedende temellenir. <span class="char-style-override-2">Şen Bilim</span>’de kendine, felsefe “bedenin yorumlanması ve <span class="char-style-override-2">yanlış anlaşılmasından</span> ibaret”<span class="dip-1"><a class="footnote-link" href="#footnote-225-16" id="footnote-225-16-backlink">16</a></span> değil midir diye sorar ve <span class="char-style-override-2">Putların Alacakaranlığı</span>’nda alışılageldik karnavalesk üslubuyla alaycı bir ciddiyete bürünerek, henüz hiçbir filozofun insan burnundan hürmet ve şükranla söz etmediğini söyler.</p>

      <p class="yildiz-4"><span><img alt="sekill.png" class="image" height="21" src="../Images/sekill_fmt15.jpeg" width="27"/></span></p>

      <p class="paragraf-4">Bilimin söylemi, ister burundan ister daha esaslı mevzulardan bahsediyor olsun, kültüre kendi meydan okumasını savurur. Darwin için beşeri kültürler, kendi başına her tür manadan yoksun süreçlerin tesadüfi yüzey şekilleridir. Nietzsche ve Freud’da olduğu gibi onda da mananın kaynağında manasızlık yatar. Schelling doğa bilimlerini kendi tinsel yaklaşımıyla birleştirmeye çalışmışken, Comte ve Spencer bunun tam tersini yapmayı amaçlar. Beşeri manalar ve değerler, yumuşakçaların evrimine ya da gezegenlerin hareketine de hükmeden yasaların egemenliği altına sokulmalıdır. Doğalcılık ya da pozitivizm için insan ruhu artık indirgenemez değildir. İnsanlığın bir hermenetiği olduğu gibi bir bilimi de olabilir. Daha sonraları, tüm yaşam formlarını evrensel bir zihnin bağlayıcı yasalarının varyasyonlarından ibaret gören yapısalcılık, kültürün merkezîliğini sorgulamakta kendine düşen rolü oynayacaktır. Psikanalizi insan öznesini konu alan bir bilim olarak görenler de mevcuttur.</p>

      <p class="paragraf-4">On dokuzuncu yüzyıl ilerledikçe, kültür kavramı masumiyetini kaybetmeye başlar. Jean-Jacques Rousseau’nun yazılarında zaten kımıldanmakta olan bir şüphe –uygarlık için ödediğimiz bedelin çok ağır olduğu, azınlık için inceliğin çoğunluk için ıstırap anlamına geldiği şüphesi– yoğunlaşmaya başlar. Rousseau’ya göre sanat ve bilim büyük ölçüde ahlaki yozlaşmanın birer aktörü olagelmiştir. Kibir, konfor, miskinlik ve yozluk olmaksızın uygarlık da olamaz. Diğer bazı romantiklerle beraber Friedrich Schlegel de kültürü bizi Doğa’dan yabancılaştırmakla suçlar. Kültürün içimize ektiği arzular, ta kökünden lekelenmiştir. İnsan arzuları asla tartışmasız iyi değildir. Daha liberter bir romantizmle, arzunun sadece kimi dış güçlerce kösteklendiğinde marazileştiğini varsaymak artık imkânsızdır. Yetilerimizin sadece baskı, yabancılaşma veya tek yönlülük durumunda irin topladığı doğru değildir. Aksine, onlara daha en başından itibaren belli bir marazilik bulaşmıştır. Arzu, kendini yaralayan bir hazla müstakbel ölümüne özlem duyan, sapkın ve yarı patolojik bir güçtür. Dolayısıyla modern çağın daha geç dönemleri, bakışını romantik liberterler ve akılcı filozofların omzu üzerinden daha gerilere, modernlik öncesi İlk Günah düşüncesine –Marx’ta olmayan, fakat Freud’un kendine has Augustus-sonrası üslubuyla yeniden keşfedeceği bir nosyona– yöneltir.</p>

      <p class="paragraf-4">Doğa’dan kültüre düşüş, talihli bir düşüştür; fakat üzerimize azgın bir şiddet dalgasının salınmasına yol açar. Varoluşumuzun çekirdeğinde, o olmaksızın yaratıcılığın da olamayacağı bir kusur ya da amnezi vardır. Nietzsche’den Adorno’ya, kimse uygarlığın faydalarını inkâr etmez; ancak dikkat çekmek için sesi giderek daha gür çıkan şey, “kültür taşı altındaki bir yığın dehşet”tir.<span class="dip-1"><a class="footnote-link" href="#footnote-225-17" id="footnote-225-17-backlink">17</a></span> Vaktiyle insan inceliğinin en karmaşık formunu imleyen sözcük – kültür– Auschwitz çağında aynı zamanda en tarifsiz alçalmayla iç içe geçer. “[Tarihsel materyalistin] sanat ve bilimde incelediği her şey” der Walter Benjamin meşhur bir pasajda, “hiç istisnasız, dehşet duygusuna kapılmadan düşünülemeyecek bir kökene sahiptir. Varlıklarını sadece onları yaratan büyük dehaların çabalarına değil, aynı zamanda, az ya da çok, o çağda yaşamış adı sanı bilinmeyen insanların katlandığı külfetlere de borçludurlar. Hiçbir kültür ürünü yoktur ki aynı zamanda bir barbarlık belgesi olmasın ... [kültür tarihi] insanlığın sırtına yüklenen ganimetleri pekâlâ çoğaltabilir. Fakat insanoğluna onları elde etmek için silkeleyip sırtından atma gücünü vermez.”<span class="dip-1"><a class="footnote-link" href="#footnote-225-18" id="footnote-225-18-backlink">18</a></span> Bu kültürel ganimette bir tür külfet keşfedenlerden biri de Georg Simmel’dir. Kültür, ona göre nesneleşmiş Tin’dir; fakat modern çağlarda beşeri gayelere buz gibi bir kayıtsızlıkla kendi özerk mantığını ilan ederek, öznel varoluşu ezmeye başlamıştır. Şimdi insanlar, onun eksikliği nedeniyle takatsiz düşmek yerine, baskıcı bir kültür artığı altında sendelemektedir.<span class="dip-1"><a class="footnote-link" href="#footnote-225-19" id="footnote-225-19-backlink">19</a></span></p>

      <p class="paragraf-4">Benjamin’in kültüre ilişkin olumlu ve olumsuz değerlendirmeler arasında salınan kararsızlığı, genel olarak Marksizmin kararsızlığıdır. Marksizm bir yandan her türlü ilkelciliği hor görerek uygarlığa methiyeler düzerken; öte yandan aşırı bir iyimserlik karşısında, aynı uygarlığın insanlık için korkunç bedellere mal olduğunda ısrar eder. Kültürü yok saymak yerine, konumunu değiştirir. Kültür, postmodern kültüralistler için olduğu gibi, her türlü musibetin kaynağı değildir. Aksine, tek başına kültürel olmayan maddi güçlerden doğar –tıpkı dilin tek başına anlamlı olmayan işaretlerin ürünü olması ya da Freud için bilincin köklerinin içkin bir manaya sahip olmayan güçlerde yatması gibi. Ayrıca Schiller ve Arnold için bir yekparelik ilkesi olan kültür, Marx için bölünmüşlüğü perdelemenin bir yoludur. Kısacası kültür ideoloji ve külfet ile o kadar dip dibedir ki, mutlak olarak onaylanamaz. Kültürün iktidarın zıt kutbu olduğu iddiaları ya hilekâr ya naiftir.</p>

      <p class="paragraf-4">Bu konuda Marx ve Nietzsche arasındaki fark, “soylu olanın kaynağı bayağı olanda mıdır” meselesi değildir. Her ikisi de bu cephede katıksız birer materyalisttir. Fark, bu olgudan ne sonuç çıkarılacağı meselesinde yatar. Marksist açıdan bakıldığında, uygarlığın meyvelerinin –onların oluşumuna ortak olan– barbarlığı meşrulaştırıp meşrulaştırmayacağı, açık uçlu bir sorudur. Bunu çok azı yapsa da, bir Marksist pekâlâ gelecekteki kültür hazinesinin zenginliğinin sınıflar tarihi boyunca çoğunluğun kaderi olmuş külfete değmeyeceğini iddia edebilir. Müstakbel bir sosyalist düzenin, yaşayanların zihnine kâbus gibi çöken bir geçmişi telafi etmek için ne kadar uzun süre sabretmesi gerekecek ve ne kadar azimle serpilip gelişmeye ihtiyaç duyacaktır? Eğer tünelin ucunda bir ışık varsa, yol boyunca telef olmuş ve kenarda köşede kaybolup gitmiş şeylere, bir tür siyasi kurtuluşa taşınıp korunmayacak olan ama tam da adları tarih kayıtlarından silinenlere ne olacaktır?</p>

      <p class="paragraf-4">Nietzsche’ye kalsa uygarlık, beraberinde getirdiği acımasızlıkların her bir zerresine değer. <span class="char-style-override-2">Tragedyanın Doğuşu</span>’ndan çıkarılan bir pasajda, Antik Yunan sanatının doğumunda köleliğin rolünü soğukkanlılıkla meşrulaştırır ve modern çağlar için pişkince, “güç bela yaşayan kitlelerin sefaleti, bir dizi Olimpik insanın sanatın dünyasını yaratmasını sağlayacak şekilde daha da yoğunlaştırılmalıdır” önerisinde bulunur.<span class="dip-1"><a class="footnote-link" href="#footnote-225-20" id="footnote-225-20-backlink">20</a></span> Bu Olimpik sınıfın en azından bir üyesinin ismi malumdur. Kültür, sömürünün zıddıdır; fakat aynı zamanda ona meşrulaştıran şeydir. Kitlelerin sefaletini meşrulaştırması itibariyle, Marksist anlamda ideolojiktir; fakat Nietzsche örneğinde, bunu gizlemeye ya da inkâr etmeye çalışmaması anlamında ideolojik değildir. En büyük liberal düşünürlerden John Stuart Mill antik dünyadaki siyasi ve entelektüel kültürün, onu yaratan köleliği meşrulaştırdığı konusunda Nietzsche ile hemfikirdir.</p>

      <p class="paragraf-4">Bu tür bir teodisi, gerçekten de tragedya ile uyumsuzdur. Nietzsche’nin gözlerinde ıstırap, kültürün filizlendiği toprak olması itibariyle olumlanır; fakat tezahürat yapmasının bir nedeni de, insan gelişiminin ayrılmaz bir parçası olmasıdır. Varoluş bizzat meşakkatli, zalim, nedensizce yıkıcıdır ve <span class="char-style-override-2">Übermensch</span> de, tutkularını gemleyerek kendine zulmetmekten keyif alan, aynı zamanda hem maço hem mazoşist, o baştan çıkarıcı ölçüde ne idüğü belirsiz varlıktır. Bu savaşçı etiğini trajik bir neşe haykırışıyla benimsemeyi başaramamak, ancak o türlü türlü ruhsal hadımlara mahsustur. Nietzsche için özellikle Hristiyanlar, dehşet uyandıran bir keyifle acılarından haz almaları itibariyle, bu kampa dâhildirler.</p>

      <p class="paragraf-4"><span>Aslında Hristiyanlığın, özellikle acı çekmeyi kabul edilemez bulması itibariyle</span> <span>Nietzsche’nin öğretisinden daha trajik bir akide olduğu iddia edilebilir. Hristiyanlık, ıstırap ve ümitsizliği telafi etmek için onlarla yüzleşme trajik eylemine yönelir; fakat bu ancak ıstırapların ne iseler o olarak görüldükleri takdirde mümkündür, ahlaki adeleleri gevşetmenin gıpta edilesi birer olanağı olarak değil. Yeni Ahit’in Mesih’i bir kez olsun hastalara acılarıyla barışmaları nasihatinde bulunmamıştır. Aksine, görünüşe göre hastalıkların kaynağının şeytani olduğu kanaatindedir. Getsemani’de, yaklaşan ölüm karşısında paniğe kapılmış bir halde, kaderinden kurtarılmak için dua eder. Onu bekleyen kader trajik olabilir, fakat acı çekmenin soylulaştırdığının düşünüldüğü durumlardaki gibi kahramanca değildir. Tam tersine, bu tür siyasi infazlar sadece acının kendi başına hiçbir mantıklı nedeni olmadığından değil, bunlar çoğu zaman son derece kaçınılmaz oldukları için trajiktir. İnsanın aklına,</span> <span>Brecht’in trajik kaçınılmazlığı küçümseyici bir şekilde yeniden ele alışı gelir: “Bu adamın acıları beni dehşete düşürüyor, çünkü gereksiz.” İsa’nın ölmesi ya da diğer siyasi mahkûmların telef olması gerekmez. Bunu inkâr etmek, bu tür cezaları dayatan güçleri mazur görmektir. Eğer acı çekmekten bir değer üretilebiliyorsa ne âlâ. Fakat insanın daha az ıstıraplı bir kaynaktan faydalanması yeğdir.</span> <span>Nietzsche ise, aksine, acıdan kaçınmakta sadece ödleklik bulur. Ona göre meşakkatin kendi başına bir değeri vardır. Dolayısıyla trajediye bakışı, acı çekmeye fazla anlam yükleme tehlikesiyle karşı karşıyadır. Theodor</span> <span>Adorno tam da bu nedenle trajediye şüpheyle bakar. Bu ona, manasızlığa çok fazla mana yüklemek ve dolayısıyla ondaki dehşeti dindirmek gibi görünür.</span><span class="dip-1"><a class="footnote-link" href="#footnote-225-21" id="footnote-225-21-backlink">21</a></span> <span>Bizzat sanatın formu, menfur içeriğini gerçekte olduğundan daha makul ve tutarlı kılma tehlikesi taşır.</span></p>

      <p class="yildiz-4"><span><img alt="sekill.png" class="image" height="21" src="../Images/sekill_fmt16.jpeg" width="27"/></span></p>

      <p class="paragraf-4">Marx ve Nietzsche bize kültürün fahiş bedelini hatırlatırken, tüm iyi şeylerin altında yatan kanı ve zalimliği kabul eden bir diğer isim de Freud’dur. Geç dönem yazıları; insanlıkta yüceltilmiş, şehirlerin kurucusu Eros ile iç içe geçmiş ve Doğa’dan bir uygarlık devşirmek için onu zapt etme ödeviyle donanmış ilksel bir saldırganlık varsayar.<span class="dip-1"><a class="footnote-link" href="#footnote-225-22" id="footnote-225-22-backlink">22</a></span> Zorbalığımızda saklı ölüm dürtüsü, böylece bir katakulliyle alçak emellerinden koparılıp bir toplumsal düzen inşa etmenin hizmetine koşulur. Fakat bu düzeni inşa etmek –ve onun altında yaşamak– tatminden feragati beraberinde getirir ve bu ödev süperego, otorite kaynağı, idealizm ve toplumsal varoluşun idamesi için yaşamsal önemdeki törel bilinç tarafından üstlenilir. O halde ne kadar uygarlaşırsak, tatmine o kadar tövbe etmek zorunda kalırız. Ve bunu ne kadar görev duygusuyla yaparsak, kötücül süperego kibirli dehşetini üzerimize salmak için o kadar güçlenir. Dahası ödlek ve kronik düzeyde mazoşist ego dayak yemekten müstehcen bir haz devşirdiği için, kendimizi Yasa ile arzu –safdil liberterin birbirinin zıddı olduğunu sandığı bu iki fenomen– arası marazi bir danışıklı dövüş içinde kalakalmış buluruz. William Blake gibi daha bilge liberterler, bu tür yanılsamalara meydan bırakmaz.</p>

      <p class="paragraf-4">Dolayısıyla tatmine ulaşmak, suçlu hissetmektir –bizi cezalandıran güçten aldığımız hazzın derinleştirdiği bir suçluluk hissi. Ne kadar hayran olunası bir ülkü sahibi olursak, içimizde öldürücü bir öz-nefret kültürünü o kadar besleriz. Dahası, libidinal enerjilerimizi dışa, bir uygarlık inşa etme ödevine doğru ne kadar yönlendirirsek, bu kaynakları o kadar tüketiriz ve onlar da yüzlerce yıllık hasımlarına –Tanatos ya da ölüm dürtüsüne– o kadar çok yem olurlar. Her halükârda, uygarlaşma sürecinde tuhaf şekilde kendini fesheden bir şeyler vardır. Ölüm dürtüsü yaratma itkisine sızarak pusuya yatarsa, uygarlığı yaratan şey aynı zamanda ona zarar verme tehlikesi taşır. Düzen tutkumuzun ta kendisinde anarşik bir şeyler vardır.</p>

      <p class="paragraf-4">Freud’a göre kültür ya da uygarlık projesi bizden muhtemelen elimizden gelenin fazlasını talep etmektedir; özellikle de hem anlayışsız hem kindar olan süperego ferman çıkarırken bizim onlara uyup uyamayacağımız konusunda nasırlaşmış bir kayıtsızlıkla davrandığı için. Kültür, çileden çıkarırcasına dengesiz bir olaydır. Bir toplum, azınlığın tatmininin çoğunluğun baskılanmasına dayanmasını aşamazsa, der Freud <span class="char-style-override-2">Bir Yanılsamanın Geleceği</span>’nde, “kalıcı bir varoluş beklentisine ne sahip ne de layık olur.”<span class="dip-1"><a class="footnote-link" href="#footnote-225-23" id="footnote-225-23-backlink">23</a></span> İddianın siyasi sonuçları sarsıcı olacaktır. Bu, yirminci yüzyıl ve sonrasında yeterince görülmüştür. Şimdi bu konuya gelebiliriz.</p>

      <div class="footnotes">
        <div class="footnote">
          <p class="dipnot-4"><a class="footnote-anchor" href="#footnote-225-1-backlink" id="footnote-225-1">1</a> Arthur Schopenhauer, <span class="char-style-override-2">The World as Will and Representation</span> (New York, 1969), cilt 2, s. 581 &amp; 349. Düşünür hakkında bir Alman kötümserinin sıra dışı şekilde olumlu değerlendirmesi için bkz. Max Horkheimer, <span class="char-style-override-2">Critique of Instrumental Reason</span> (New York, 1974), Bölüm 4.</p>
        </div>

        <div class="footnote">
          <p class="dipnot-4"><a class="footnote-anchor" href="#footnote-225-2-backlink" id="footnote-225-2">2</a> Max Weber, “Science as a Vocation,” H.H. Gerth ve C. Wright Mills (der.), <span class="char-style-override-2">From Max</span> <span class="char-style-override-2">Weber: Essays in Sociology</span> (New York, 1946), s. 155.</p>
        </div>

        <div class="footnote">
          <p class="dipnot-4"><a class="footnote-anchor" href="#footnote-225-3-backlink" id="footnote-225-3">3</a> Strauss fikriyatı için bkz. <span class="char-style-override-2">Natural Right and History</span> (Chicago, 1953) ve <span class="char-style-override-2">What is Political Philosophy? and Other Studies</span> (Glencoe, Ill., 1959).</p>
        </div>

        <div class="footnote">
          <p class="dipnot-4"><a class="footnote-anchor" href="#footnote-225-4-backlink" id="footnote-225-4">4</a> Gilles Deleuze, <span class="char-style-override-2">Difference and Repetition</span> (Londra ve New York, 1994), s. 58.</p>
        </div>

        <div class="footnote">
          <p class="dipnot-4"><a class="footnote-anchor" href="#footnote-225-5-backlink" id="footnote-225-5">5</a> Ludwig Feuerbach, <span class="char-style-override-2">The Essence of Christianity</span> (New York, 1989), s. 21.</p>
        </div>

        <div class="footnote">
          <p class="dipnot-4"><a class="footnote-anchor" href="#footnote-225-6-backlink" id="footnote-225-6">6</a> Bkz. Friedrich Nietzsche, <span class="char-style-override-2">Daybreak</span> (Cambridge, 1982), s. 83.</p>
        </div>

        <div class="footnote">
          <p class="dipnot-4"><a class="footnote-anchor" href="#footnote-225-7-backlink" id="footnote-225-7">7</a> Bkz. Slavoj Žižek ve Boris Gunjeviaac, <span class="char-style-override-2">God in Pain</span> (Londra, 2012), Giriş.</p>
        </div>

        <div class="footnote">
          <p class="dipnot-4"><a class="footnote-anchor" href="#footnote-225-8-backlink" id="footnote-225-8">8</a> Wernick, s. 83.</p>
        </div>

        <div class="footnote">
          <p class="dipnot-4"><a class="footnote-anchor" href="#footnote-225-9-backlink" id="footnote-225-9">9</a> Bruce Robbins, “Enchantment? No Thank You!,” George Levine (der.), <span class="char-style-override-2">The Joy of Secularism</span> (Princeton ve Oxford, 2011), s. 91.</p>
        </div>

        <div class="footnote">
          <p class="dipnot-4"><a class="footnote-anchor" href="#footnote-225-10-backlink" id="footnote-225-10">10</a> On dokuzuncu yüzyıl edebiyatında Tanrı’nın ölümü temasına dair klasik bir çalışma için bkz. J. Hillis Miller, <span class="char-style-override-2">The Disappearance of God</span> (Cambridge, Mass., 1963). Miller’ın Cenevre fenomenoloji okulundan hayli etkilenmiş çalışması, dönemin edebî yazılarına dair elimizdeki en özgün eserlerden biridir.</p>
        </div>

        <div class="footnote">
          <p class="dipnot-4"><a class="footnote-anchor" href="#footnote-225-11-backlink" id="footnote-225-11">11</a> Walter Kaufmann (der.), <span class="char-style-override-2">Basic Writings of</span> <span class="char-style-override-2">Nietzsche</span> (New York, 1968), s. 135.</p>
        </div>

        <div class="footnote">
          <p class="dipnot-4"><a class="footnote-anchor" href="#footnote-225-12-backlink" id="footnote-225-12">12</a> A.g.e., s. 498.</p>
        </div>

        <div class="footnote">
          <p class="dipnot-4"><a class="footnote-anchor" href="#footnote-225-13-backlink" id="footnote-225-13">13</a> <span class="char-style-override-2">Beyond Good and Evil</span>, a.g.e., s. 307.</p>
        </div>

        <div class="footnote">
          <p class="dipnot-4"><a class="footnote-anchor" href="#footnote-225-14-backlink" id="footnote-225-14">14</a> Postmodern okumalarda büyük ölçüde göz ardı edilen bu Nietzscheyen teleoloji için bkz. Terry Eagleton, <span class="char-style-override-2">The Ideology of the Aesthetic</span> (Oxford, 2000), Bölüm 9.</p>
        </div>

        <div class="footnote">
          <p class="dipnot-4"><a class="footnote-anchor" href="#footnote-225-15-backlink" id="footnote-225-15">15</a> Bkz. Terry Eagleton, <span class="char-style-override-2">Why</span> <span class="char-style-override-2">Marx Was Right</span> (New Haven ve Londra, 2011), Bölüm 3.</p>
        </div>

        <div class="footnote">
          <p class="dipnot-4"><a class="footnote-anchor" href="#footnote-225-16-backlink" id="footnote-225-16">16</a> Friedrich Nietzsche, <span class="char-style-override-2">The</span> <span class="char-style-override-2">Gay Science</span> (New York, 1974), s. 35.</p>
        </div>

        <div class="footnote">
          <p class="dipnot-4"><a class="footnote-anchor" href="#footnote-225-17-backlink" id="footnote-225-17">17</a> İfade Adorno’ya ait; <span class="char-style-override-2">Prisms</span> (Londra, 1967), s. 260.</p>
        </div>

        <div class="footnote">
          <p class="dipnot-4"><a class="footnote-anchor" href="#footnote-225-18-backlink" id="footnote-225-18">18</a> Walter Benjamin, “Eduard Fuchs, Historian and Collector,” <span class="char-style-override-2">One-Way Street and Other Writings</span> (Londra, 1979), s. 359-61.</p>
        </div>

        <div class="footnote">
          <p class="dipnot-4"><a class="footnote-anchor" href="#footnote-225-19-backlink" id="footnote-225-19">19</a> Bkz. Georg Simmel, “The Concept and Tragedy of Culture,” David Frisby ve Mike Featherstone (der.), <span class="char-style-override-2">Simmel on Culture: Selected Writings</span> (Londra, 1997) içinde.</p>
        </div>

        <div class="footnote">
          <p class="dipnot-4"><a class="footnote-anchor" href="#footnote-225-20-backlink" id="footnote-225-20">20</a> Alıntılayan Bowie, <span class="char-style-override-2">Aesthetics and Subjectivity</span>, s. 224.</p>
        </div>

        <div class="footnote">
          <p class="dipnot-4"><a class="footnote-anchor" href="#footnote-225-21-backlink" id="footnote-225-21">21</a> Bkz. Theodor Adorno, <span class="char-style-override-2">Noten zur Literatur</span> (Frankfurt am Main, 1974), s. 423.</p>
        </div>

        <div class="footnote">
          <p class="dipnot-4"><a class="footnote-anchor" href="#footnote-225-22-backlink" id="footnote-225-22">22</a> Özellikle bkz. Sigmund Freud, <span class="char-style-override-2">Civilisation and its Discontents</span>. Freud’un esere koyduğu ilk başlıkta “Uygarlık” <span class="char-style-override-2">[civilisation</span>] yerine “Kültür” sözcüğü kullanılıyordu. Ayrıca bkz. Norman O. Brown, <span class="char-style-override-2">Life Against Death</span> (Londra, 1968).</p>
        </div>

        <div class="footnote">
          <p class="dipnot-4"><a class="footnote-anchor" href="#footnote-225-23-backlink" id="footnote-225-23">23</a> Sigmund Freud, <span class="char-style-override-2">The Future of an Illusion</span>, Sigmund Freud, <span class="char-style-override-2">Civilisation, Society and Religion</span> (Harmondsworth, 1985) içinde, s. 192.</p>
        </div>
      </div>
    </div>
  </div>
</body>
</html>
