<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>2.html</title>
  <link href="../Styles/template.css" rel="stylesheet" type="text/css"/>
</head>

<body>
  <div id="x2.html" xml:lang="tr-TR">
    <div class="Basic-Text-Frame">
      <p class="split-1"/>

      <p class="anabaslik-1" id="toc_marker-2">İKİNCİ BÖLÜM</p>

      <p class="resim-1"><img alt="cizgi.png" class="image" height="13" src="../Images/cizgi_fmt1.jpeg" width="157"/></p>

      <p class="arabaslik-orta-1">İDEALİSTLER</p>

      <p class="resim-1"><img alt="sekil.png" class="image" height="21" src="../Images/sekil_fmt2.jpeg" width="44"/></p>

      <p class="paragraf-1">Modern tarih, diğer şeylerin yanı sıra, Tanrı için bir vali arayışıdır. Akıl, Doğa, <span class="char-style-override-2">Geist</span>, kültür, sanat, yüce, ulus, devlet, insanlık, Varlık, Toplum, Öteki, arzu, yaşam gücü ve kişisel ilişkiler… hepsi de zaman zaman, yerinden sürülmüş ilahiliğin formları olarak hareket etmiştir.<span class="dipp-1"><a class="footnote-link" href="#footnote-225-1" id="footnote-225-1-backlink">1</a></span> “Çağımızda” der Fredric Jameson, “din öylesine muğlak ve müphem bir söylemsel alandır ki, onun söz dağarcığı diğer davalarca temellük edilebilir.”<span class="dipp-1"><a class="footnote-link" href="#footnote-225-2" id="footnote-225-2-backlink">2</a></span> Eğer modernliğin dinsel ruhu gerçekten de muğlaksa, bunun nedenlerinden biri, seyreltilmiş bir inancın doktriner bir inanca kıyasla şüpheci bir çağın beğenisine daha çok hitap ediyor oluşudur. İçi öğretiden uygun şekilde boşaltılmış bir inanç, seküler düşünce tarzlarıyla kolayca baş göz edilebilir ve böylece ideolojik boşlukları doldurarak, ortodoks dine kıyasla daha ikna edici manevi çözümler sunabilir.</p>

      <p class="paragraf-1">Çağımızın belki de en önde gelen filozofu Alain Badiou, Tanrı’nın ölümünü hevesle kucaklar; fakat her ikisi de teolojik bir şecereye sahip olan sonsuzluk ve boşluk düşüncelerinden vazgeçmeyi reddeder. “Tanrı’nın ölümü,” der, Badiou’nun eserini yorumlayan Peter Hallward, “<span class="char-style-override-2">kendi</span> sonsuzluğumuzun şiddetle onaylanışını … ima eder.”<span class="dipp-1"><a class="footnote-link" href="#footnote-225-3" id="footnote-225-3-backlink">3</a></span> Bu haliyle, bunun on dokuzuncu yüzyıl İnsanlık Dini’nden (ileride daha yakından bakacağımız bir düşünce okulu) hangi noktada ayrıştığını anlamak zordur. Badiou’nun yargısına göre ilahiliğin yerini doldurmaya çalışan şey, anlam yaratmaya dönük tutkusuyla hermenötiktir; zira filozofun bakış açısında din, temelde gerçekliğe belli bir anlam yükleme arzusudur.</p>

      <p class="paragraf-1">O halde modern çağ, Tanrı kellesinin putlarını yapmama uyarısına karşı dikkatsiz davranmıştır. Belirtmeye gerek yok ki, bulduğu hiçbir ilahi vekil sadece bu role indirgenemez. Her biri kendi başına bir fenomendir, sadece başka bir şeyin vekili ya da kamufle edilmiş hali değil. Fakat din insanlık tarihinde öylesine merkezî bir ideolojik rol üstlenegelmiştir ki, itibarını kaybetmeye başladığında bu işlev basitçe bir kenara atılamaz. Çeşitli seküler düşünce tarzları bu işlevi üstlenir; fakat bu sefer de, daha örtülü bir yolla ilahiliğin hayatta kalmasına yardım eder.</p>

      <p class="paragraf-1">“Teoloji öylesine uzun zamandır kraliçe ki,” der Iris Murdoch’ın <span class="char-style-override-2">Melekler Zamanı</span> romanında bir karakter, “kılık değiştirip kraliçe olarak yönetmeye devam edebileceğini düşünür.” Hatta rahipler, günah çıkarma ayinleri, İlk Günah farkındalığı, ontolojik suçluluk, esrarlı Yasa, mezhepsel ayrışmalar ve yücelik hissi uyandıran dipsiz bilinçdışına dönük âdeta teolojik sondajlar ile psikanalizde bir <span class="char-style-override-2">ersatz</span> [yapay] din keşfedenler bile olacaktır. Walter Benjamin, makul miktarda esrarla karışmış gerçeküstücülükte, dinsel deneyimin münasip bir dünyevi versiyonunu bulur. Bizim çağımız ise, ikinci el tanrılar arayışında biraz daha az asil ruhlu olmuştur. Spor, dinin çağdaş versiyonudur. Bizde halkın afyonu olan şey; kutsal ikonları, saygı duyulan gelenekleri, sembolik dayanışmacılığı, ayin cemaatleri ve kahramanlar panteonuyla spordur. Ve spor aynı zamanda halkın kültürüdür; sözcüğün her iki temel anlamıyla da: hem bir ortak yaşam formu, ama hem de yurttaşlar kitlesinin aksi takdirde büyük ölçüde dışında kalacağı bir tür sanatkârlığı sergileme ve takdir etme şansı anlamıyla.</p>

      <p class="paragraf-1">İtibarsızlaşmış ilahın belki de en başarılı dublörü, kültür fikridir. Bu konuya daha sonraki bir bölümde değineceğiz. Fakat bu arada dikkatimizi, Aydınlanma’nın –kuvvetli temeller arayışıyla beraber– tüm o evrensel ölçeğini ve totalleştirici dürtüsünü muhafaza eden, fakat insanlık tarihinin büyük zembereği olarak Aklın yerine Tini geçiren Alman idealist filozoflarına yönlendirebiliriz. Bilim, sanat, Doğa, tarih ve siyaseti kapsayan bu sinoptik bakış, modern dönemin –devrimci bir çağın neşesi ve canlılığı ile beraber terk edilen– en büyüleyici entelektüel sentezlerinden birini temsil eder. Onun derin kuytularında bir yerlerde, modern düşüncenin temel öğelerine dönüşecek bir dizi motifin filizlendiği görülebilir.<span class="dipp-1"><a class="footnote-link" href="#footnote-225-4" id="footnote-225-4-backlink">4</a></span> Nicholas Boyle, dönemin Alman felsefesi için “sekülerleşmiş teolojinin başlıca formu” der. Alman üniversiteleri, ona göre, “dinin seküler, devlet merkezli bir ikamesi olan sistematik idealist felsefeye can vermiştir.”<span class="dipp-1"><a class="footnote-link" href="#footnote-225-5" id="footnote-225-5-backlink">5</a></span></p>

      <p class="paragraf-1">Sanayi kapitalizmi çağının eşiğinde hazır bekleyen idealist düşünce, kendisini geleneksel Hristiyan öğretisi ile modern çağın emekleme aşamasındaki sekülerizmi arasında kalmış bulur. Andrew Bowie’nin yazdığı gibi, “bu tür bir [idealizm] sistem[i] ihtiyacının kaynağında, eğer insanlığın şeyler düzeni içindeki yeni yeri akılcı bir şekilde müzakere edilecekse, dinin gerileyişinin yarattığı açığı kapamak gerektiğine ilişkin farkındalık yatar.”<span class="dipp-1"><a class="footnote-link" href="#footnote-225-6" id="footnote-225-6-backlink">6</a></span> “Hegel,” diye hatırlatır Jürgen Habermas, “metafizik düşünce koşulları elverdiğince, Yahudi-Hristiyan geleneğinin felsefi temellükünü tamamlamıştır.”<span class="dipp-1"><a class="footnote-link" href="#footnote-225-7" id="footnote-225-7-backlink">7</a></span> Aşkınlık artık, tabiri caizse, dikey olmaktan ziyade yataydır –kendi yarattığı evrenin ötesindeki sakin mekânlarda uzanan bir Tanrı meselesi olmaktan çok, gelecekteki bir <span class="char-style-override-2">pleroma</span> ya da tamamlanmışlık hali yolunda sürekli kendini aşan bir tarih meselesidir.</p>

      <p class="paragraf-1">Kimi Aydınlanma bilginleri Akıl ile tebliği uzlaştırma arayışındayken, idealistler ve romantikler –döneme ilişkin klasik bir çalışmanın başlığını ödünç alırsak– doğal bir doğaüstücülük peşindedir.<span class="dipp-1"><a class="footnote-link" href="#footnote-225-8" id="footnote-225-8-backlink">8</a></span> Her iki proje de, dinsel inancın seküler kavramlarla yeniden yazılmasına varır. Örneğin Tini Tanrı’nın vekili olarak görmek –ve bu ikisini neredeyse birebir anlamda kullanmak– zor değildir. Tin –ya da özgürlük– dünyanın temelidir; fakat onun içinde hesaplanamaz ya da oyma putlara hapsedilemez ve kendiliğin kaynağında olsa da, aynı zamanda onu ebediyen aşar. Herder’den Hölderlin’e bir dizi düşünür için akılcılık, içkin değer dünyasının ağarması tehlikesi altındadır. Sorun, bu değerin, tam da bizzat akılcılığın altını oymakla meşgul olduğu dinsel nosyonlara haddinden fazla başvurmadan nasıl onarılacağıdır. Aydınlanma’nın yüzünü bilimlere ve doğal felsefeye çevirmiş olması, kalıcı bir iz bırakmıştır –özellikle de Friedrich Schelling’in <span class="char-style-override-2">Naturphilosophie</span>’sinde [doğa felsefesi]. Mekanik materyalizmden kaçınılmalıdır; fakat bunun bedeli, yanlış bir aşkınlık fikri olmamalıdır. <span class="char-style-override-2">Geist</span> her ikisinden de kurtarılmalı ve ona, Hegel’de olduğu gibi, insanlık tarihinin itici gücü olarak konumlandırılmış öznelerarasılık formu kazandırılmalıdır. Ebedilik zamanın mahsullerine sevdalı olduğundan, içkin olmak aşkınlığın doğasındandır. Tin ile Doğa arasında nihai bir çatışma yoktur; zira Tin olan Baba ile et ve kan olan Oğul arasında bir çelişki yoktur. Eğer ki zihin, Fransız Devrimi’nin muazzam şekilde gösterdiği üzere, gerçekliği ta en temelden yeniden yaratma gücüne sahipse; nedeni, bu dünyanın gizliden gizliye onun hamurundan yapılmış olmasındandır.</p>

      <p class="paragraf-1">Aydınlanma düşünürlerinin meselelerinden biri, zihnin Doğa üzerindeki hükümranlığının İnsanı tam da gerçeklik üzerindeki hâkimiyetinin zirvesindeyken gerçeklikten yabancılaştırmasına; onunla konuşmaktan ve dolayısıyla onun merkezîliğini onaylamaktan aciz, cansız bir kâinatın monarkına dönüştürmesine engel olmaktır. Doğanın sahip olduğu anlam, aslında insanın ona yüklediği anlamdır ve baktığın her yerde sadece kendi çehreni görmek bir tür deliliktir. Wittgenstein’ın bize hatırlattığı gibi, parayı bir elden diğerine geçirmek, bir mali işlem değildir. Dolayısıyla gücün sonucu, kendiliğin içe doğru patlamasıdır. Bu mutlak hükümran, Kierkegaard’ın tabiriyle, “gerçekte hiçbir şeye hükmetmeyen, ülkesiz bir kral”a<span class="dipp-1"><a class="footnote-link" href="#footnote-225-9" id="footnote-225-9-backlink">9</a></span> dönüşür. Fakat Hegel ve Schelling’de olduğu gibi Doğa yaşayan güçleriyle canlı bir şeyse, vaziyetin illa böyle olması gerekmez. Bu durumda zihin, onun tarafından feshedilme korkusu yaşamadan gerçekliğe dönebilir. Dünya, insanlıkla verimli bir diyalog kurmak için yeterince aktif bir şeye dönüşür. Schelling, Doğa’nın bir O’dan bir Sen’e, bir nesneden bir özneye dönüşmesi gerektiğine inanır.<span class="dipp-1"><a class="footnote-link" href="#footnote-225-10" id="footnote-225-10-backlink">10</a></span></p>

      <p class="paragraf-1">İnsanlar, bu bağlamda, özerkliklerini altı oyulmuş bir halde bulmadan kendilerini dünyaya demirlenmiş hissedebilirler. Özgürlük, basitçe, insanların müthiş bir şekilde kendi kendini devindiren bu bütünlüğün bir parçası olmalarının ayrıksı yoludur. Onun kendi bilincine vardığı yerden, toprak altından yeryüzüne çıkışını temsil ederler ve dolayısıyla özgür irade fazileti vesilesiyle, papatyalar ve solucanların aksine, onun iç yaşantısına ortak olabilirler. Kant’ın bizim varoluşumuza eklediği yarıklar böylece onarılabilir. Ruhsuz bir belirlenimciliğe hapsedildiğimiz korkusu olmaksızın Doğa’nın bağrına sokulabilir, kendiliğimizin sağlam bir temele –ama tam da özgürlüğün özü olan ve dolayısıyla bizim özgür özneler olarak serpilmemize hiçbir zarar vermeyen bir temele– dayandığından emin olabiliriz.</p>

      <p class="paragraf-1">Çoğu idealist ve romantik düşünce gibi bu da alttan alta teolojik bir bakıştır. Ortodoks Hristiyanlık için Tanrı tüm varlığın temeli, her şeyin var olma imkânının koşuludur; dolayısıyla onun ellerinden düşmek, varoluştan düşmek anlamına gelecektir. Ne var ki Tanrı koşulsuz özgürlük olduğundan, onun tümüyle kendisi olmasına elveren şey, insanlığın –onun tarafından yaratılmış olması anlamında– ona bağımlılığıdır. Tanrı, insan özgürlüğü ve özerkliğinin kaynağıdır, bunları bastıran şey değil. İnsanlar kendi kaderlerini tayine, dil ve kültür bağımlılığında olduğu gibi, bu inayet bağımlılığı üzerinden erişirler. Aydınlanma da kendi üslubunca bu paradoksun farkındaydı. Tanrı, hem Doğa’nın hem Aklın yaratıcısıydı; fakat onları kendi kaderlerini tayin edecek şekilde tasarlamıştı. En azından bu anlamda kutsal ile seküler birbiriyle kavgalı değildi. Eğer evrenin özerkliği Yaratıcısının yaşamına ortak olmaktan türüyorsa, inanç ile bilim düşman değildir.</p>

      <p class="paragraf-1">Sorun, özellikle kimi romantik düşünürler için, eğer gerçekten ayaklarımızın altında bir temel yatıyorsa, onun hakkında herhangi bir kesin bilgiye ulaşmamızın zor olmasıydı. Bu bir biliş meselesi olmaktan ziyade inanç meselesi gibi görünecekti. Kadiri Mutlak’ta söz konusu olduğu gibi, öznelliğimizin orada temsil edilemeyecek bir zemini vardır –bize nefesimizden daha yakın olan, fakat özerk özneler olarak işlev göreceksek kavramsal kavrayışımızı atlatması gereken bir zemin. Bu anlamda, Tanrı’nın yokluğu pişmanlık duyulması gereken bir eksiklik değil, bizi özgür failler haline getiren şeydir. Kuşkusuz, bizi mevcut kılan şeyin ne olduğuna kaçamak bir bakış atmak için arkamıza bakabilir, kendimizi öznelliğin ötesinde bir görüş açısından görebilmek için parmaklarımızın ucunda yükselebiliriz. Fakat bulup bulacağımız şey, daha fazla öznellik olacaktır. Varlık ilkesinin kendisi öznel bir ilkeyse, onun neye dayanıyor olabileceğini görmek için ardına bakmak söz konusu olamaz; zira bu edim esnasında öznellik çerçevesi içinde kalırız. Kendimiz hakkında, düşüncenin dışına çıkarak düşünemeyiz. Schelling’in “öz bilinç, tüm bilgi sisteminin ışık kaynağıdır; fakat sadece öne doğru ışık yayar, arkaya doğru değil”<span class="dipp-1"><a class="footnote-link" href="#footnote-225-11" id="footnote-225-11-backlink">11</a></span> derken kuşkusuz bunu kastetmektedir.</p>

      <p class="paragraf-1">O halde öznellik, kaplumbağalar gibi, baştan sona ve sondan başa tüm yolu kateder. Bu bağlamda, özellikle Fichte için özne, geleneksel düşünüşteki Tanrı gibi aşkındır. Tanrı kendi evrenine dahil edilemez; tıpkı gözün bir yansıtma yardımı olmaksızın kendi görüş alanı içinde bir nesne olamayışı gibi. Tanrı yaratılan şeylerle aynı kümeye konulamaz; çünkü ta en başta onları var kılan odur. Evrenin içinde ya da dışında bir öğe değildir. Benzer şekilde, tüm gerçekliğin kaynağı, gayesi ve <span class="char-style-override-2">raison d’être</span>si artık bu gizemli yoklukta, öznede yatar; fakat öznenin kendisi bu gerçeklikten ebediyen sürgün edilmiş, böylece varlığın dışına düşmüş görünecektir. Yumruğumuzu bu cıva benzeri maddeye yaklaştırmayı denediğimiz anda, elimizden kaçıverir. Özneyi böylesine göz alıcı kılan şey –Tanrı’ya benzer şekilde, yarattığı dünyayı ebediyen önceliyor oluşu– aynı zamanda bir tür eksikliktir. Fenomenal dünyadan sürülen özne, ancak o dünyanın kalbindeki belagatli sessizlik olarak bilinebilir. Özne ve nesneyi birbiriyle toplamak, en az Tanrı ile evrenin iki ettiğini düşünmek kadar bir kategori hatasıdır. Bilginin kaynağının kendisini bilemeyiz. Özdüşünümselliğimizin sınırları vardır. Sadece bir özne felsefesiyle değil, bir özne teolojisiyle karşı karşıyayız.</p>

      <p class="paragraf-1">Dolayısıyla, Tanrı’nın pek çok seküler mahlasından biri de özgürlük ya da öznelliktir. “Özgürlük,” der Schelling, “her şeyin dayandırıldığı tek-ilkedir.”<span class="dipp-1"><a class="footnote-link" href="#footnote-225-12" id="footnote-225-12-backlink">12</a></span> Uzun vadede hiçbir maddi engelle karşılaşmayabilir, zira maddi dünya gizliden gizliye onun ürünüdür. Varlık, Schelling’in neşeli ve kendinden emin bir iyimserlikle işaret ettiği üzere, sadece “askıya alınmış özgürlük”tür. Ne var ki, eğer varlığın temeli katıksız bir özgürlükse, onu kavramsallaştırmaya dönük en ürkek girişim bile, kendi altını oyma tehlikesi taşır. Bu katıksız özerklik noktasını –asla bir nesne değil, katıksız bir eylem ya da süreç olan, kendi rahminden tekrar ve tekrar doğan bu cıva benzeri şeyi– nesneleştirmek, tam da biliş anında ona öldürücü darbeyi vurma tehlikesi taşıyacaktır. Freud’un bilinçdışı kavramı gibi Tin de insan bilincinin hüküm alanı dışına düşmek zorundadır –eğer bu bilinç kendine düşen görevi ifa edecekse. “Ebediliğin temelsizliği,” diye yazar Schelling, “her insana işte bu kadar yakındır ve bilince taşınacak olursa insanlar ondan dehşete kapılır.”<span class="dipp-1"><a class="footnote-link" href="#footnote-225-13" id="footnote-225-13-backlink">13</a></span> Bu gizli dehşet, Lacancı Gerçek’ten ve yücenin ürkütücü boşluğundan izler taşır. Fichte, Schegel ve Schleiermacher’e göre katıksız özgürlük tam bir boşluk ya da olumsuzluk olduğundan bu temele dair hiçbir kavramsal bilgi mümkün değildir; yani bilinecek hiçbir nesne yoktur. Benzer şekilde, Yahudi-Hristiyan teolojisinde Tanrı bilinemez –zihnimiz böylesine engin bir varlık için fazla çelimsiz olduğundan değil, Tanrı bir varlık olmadığından.</p>

      <p class="paragraf-1">O halde, orta sınıf uygarlığının en yaşamsal ilkesi, korku verici düzeyde belgisiz olma tehdidi altındadır. Özne, biz ona bir isim verdiğimiz anda yok olup giden, ele gelmez bir heyula gibi görünür. Bize karşı geçirimsiz kalmaya mecbur bir şeyden teşekkül etmişizdir. Mutlak’ın, alelâde akıl yürütmelerin erişim alanında olmasa da, kendini Hegel tarzı diyalektik düşünceye teslim edebileceği doğrudur. Ayrıca, Tanrı’nın şeyler hakkındaki bilgisinin dolayımsızlığını yansıtacak şekilde, pratikte bilinebilir (Fichte) ya da sezgiyle erişilebilir (Schelling). Onun varlığının tam da onu zapt etmeye dönük beyhude çabayla hissedilebileceğini düşünen filozoflar da vardır. Böyle olsa bile, bu ilkenin ele avuca gelmezliği, bir huzursuzluk nedenidir. Eğer özne artık bağrında sınırsız bir enerji barındıran, başı sonu olmayan bir konuma yükseltiydiyse, (sonsuzluk katıksız bir olumsuzluk olduğundan) onun da çekirdeğinde dehşet verici bir hiçlik olduğu pekala iddia edilebilir. Onun kendini dışavurumunun sonu yoktur; fakat tam da bu nedenle kendini, tekil eserlerinde olduğu gibi işaretleyemez. Sonsuzluk hem zaferimizdir, hem felaketimiz. Öznellik, makamını sinsice gasp ettiği ilahilik gibi dipsiz bir uçurum, korku verici olduğu kadar şenlendirici bir düşüncedir. Bir uçurum, nasıl bir temel işlevi görebilir ki?</p>

      <p class="paragraf-1">Özne bir şipşak fotoğrafa gelmediğini gösterdiyse; büyük ölçüde nedeni, dışarıda keşfedilemez derinlikleri, daimi hareketi, sonsuz iradesi ve dinamik öz şekillenişi ile geleneksel düşüncenin sınırlarını yıkma tehdidi arz eden bir öznellik formu olmasıdır. Kuşkusuz çok az şey büsbütün yenidir ve bu insanlık mefhumunun belirgin bir şeceresi vardır; fakat bu, Voltaire ya da James Boswell’in canıgönülden kabul edeceği türde bir varlık değildir. Bunca havai bir şeyi nasıl kavramsallaştırabilirsiniz ki? Bu arzulu, girişimci, sonsuz hırslı yaratık, sistem ile ihlâlin birbirinden güç bela ayrıştırılabilir hale geldiği bir toplumsal düzenden doğmuştur. Artık dışarıda potansiyel olarak sonsuz bir üretkenlik formu, tüm simetrinin ve ölçülülüğün düşmanı olan ve tüm durağan temsilleri reddeden bir durdurulamaz enerji ya da “kötü” yücelik vardır.<span class="dipp-1"><a class="footnote-link" href="#footnote-225-14" id="footnote-225-14-backlink">14</a></span> Girişimci özne, serpilip gelişmek için belli yerleşik formlara –kanuna, siyasete, kültüre vs.– ihtiyaç duyar. Sorun şudur ki, kendi dindirilemez dinamizmi sürekli bunları alaşağı etme tehlikesi taşır. Uygarlık, idealist düşüncenin onu kurtarmaya çalıştığı bir krize doğru yuvarlanır.</p>

      <p class="paragraf-1"><span>Bu göreve soyunan kişi, herkesten önce</span> <span>Hegel’dir. Onun yaklaşımında Tin, temellerin en sağlamıyla donatılmış, bütünlüklü bir sistemde yakalanıp hapsedilebilir. Daha önce görmüş olduğumuz üzere, kavramsal sistemlerin tam kalbinde, onları atlatmaya gönüllü bir şey –öznellik– vardır. Sistemler, açıklamasını yapma çabasında oldukları ilkenin bizzat kendisi tarafından dağıtılma tehdidi altındadır.</span> <span>Hegel ve kimi meslektaşlarının başarısı, fenomenlerin bu en havaisinde (her şeye dair!) mutlak bir temel keşfetmeleridir. Öznenin dolaysız mevcudiyetinde özne ve nesnenin mutlak kimliğini ya da öznelliğin altını eşemeyeceğimiz bir temel, tüm dünyanın üzerinde döndüğü bir eksen olduğunu bulmalarıdır.</span></p>

      <p class="yildiz-1"><span><img alt="sekill.png" class="image" height="21" src="../Images/sekill_fmt1.jpeg" width="27"/></span></p>

      <p class="paragraf-1"><span>Özne eğer kavrama gelmiyorsa, onun yerine belki de imgeye yanaşabilirdi. Sanat denen hayal gücü hazinesinin dinsel inanca rakip olmaya başlaması, muhtemelen ancak</span> <span>romantizmin (neoklasikçi T.E.</span> <span>Hulme’un alaycı tabiriyle “kabından dökülmüş din”in) sahne almasıyla mümkün olmuştur.</span><span class="dipp-1"><a class="footnote-link" href="#footnote-225-15" id="footnote-225-15-backlink">15</a></span> <span>Böyleyse bile, yolu idealizm açar.</span> <span>Hegel sanatı felsefenin aşağısında görmüş olabilir; fakat</span> <span>Schelling onu “felsefi bilincin emsal niteliğindeki kamusal formu”</span><span class="dipp-1"><a class="footnote-link" href="#footnote-225-16" id="footnote-225-16-backlink">16</a></span> <span>mert</span><span>ebesine yükseltir. Ona göre sanat iradeyi kendiliğindenlikle, bilinçli zihni bilinçdışıyla birleştirir. Bu itibarla, tam da varlığımızın temeline, yani bir bütün olarak Doğa’ya tekabül eden bilinçdışı öz-üretkenlik sürecine paha biçilmez bir bakış sunar. İnsan öznesi, öz-bilinçli bir üretim formudur; fakat bu öz-biçimlendirme aynı zamanda onun, dünyanın kendi mukadder yasaları uyarınca sürekli kendini varoluşa çağırmasına iştirak etme tarzıdır. Özne ve nesne,</span> <span>kültür ve Doğa, özgürlük ve gereklilik bu şekilde birbirleriyle uyumlulaşabilir. Doğa’nın öz-üretkenliğini duyumsanabilir bir kalıba dökmek ve böylece bize bu sürecin kavranışı adına istisnai bir görü kazandırmak, sanat eserinin işlevidir. “Nesnel dünya” der</span> <span>Schelling, “basitçe …tinin bilinçdışı şiiridir; felsefenin evrensel organonu –ve onun tüm kemerinin kenet taşı–</span> <span class="char-style-override-2">sanat felsefesi</span><span>dir.”</span><span class="dipp-1"><a class="footnote-link" href="#footnote-225-17" id="footnote-225-17-backlink">17</a></span> <span>Gerçekliğin iç işleyişine erişimimizi sağlayan, bize –en azından</span> <span>Schelling’e göre– kavramın aksine Mutlak’ın bilgisini kazandıran şey sanattır.</span> <span class="char-style-override-2">Aşkın İdealizm Sistemi</span><span>’nde sanatın, nesnelleşmiş bir sezgiyi temsil ettiğini söyler. Ebedi bir Akıl düşüncesi kendini bu mütevazı madde parçasında dışavurur; tinsel Baba’nın cismani Oğul’da vücut bulması gibi.</span></p>

      <p class="paragraf-1"><span>O halde, bu çekimser yaratığı –özneyi– esir almaya dönük tüm girişimlerden vazgeçmemiz gerekmez.</span> <span>Schelling için sanat, öznellik denilen kaygan yok-luğa ayrıcalıklı erişim yöntemimizdir.</span> <span>Fichte’de de özne bilinebilir; fakat onu bir nesneden ziyade bir pratik olarak kavramamız koşuluyla. Özneyi bir tefekkür kaynağı ya da duyu verilerinin pasif bir alıcısı olmaktansa bir fail olarak gördüğümüz anda pek çok felsefi sorun çözülür.</span> <span>Fichte için özne, kendini varsayma eylemi içinde bilen tuhaf yaratıktır. Dolayısıyla varlık ve öz-bilgi özdeştir.</span></p>

      <p class="paragraf-1"><span>Fichteci özne öylesine egemendir ki; dipte derinde kendi yaratımı olan maddi dünya, onun tasarımlarına sahici bir direniş gösteremez. Her türlü gerçekliği mümkün kılan koşul, kendiliğin sonsuz mücadelesi, hiçbir içkin son tanımayan bir arzudur.</span> <span>Fichte’nin sloganı “Çaba yoksa, nesne de yok”tur. “Herhangi bir şey, bağımsız bir varoluşa” der, “ancak kendiliğin kılgısal melekesiyle ilişkili olduğu ölçüde sahiptir.”</span><span class="dipp-1"><a class="footnote-link" href="#footnote-225-18" id="footnote-225-18-backlink">18</a></span> <span>Çocuksu bir kadiri mutlaklık fantezisi içinde, hiçbir sahici ötekilik olamaz. Olsa bile, bu imtiyazlı özne fethetmeye tenezzül etmek zorundadır. Bu katıksız, her türlü sınırdan muaf özgürlüğün kendinin bilincinde olmasına yetecek bir belirginlik kazanması, ancak kendisine sınırlar koyması, meydan okumak için şu ya da bu varlığı aklına getirip sonluluğa düşmesiyle mümkündür. Bu son derece özgüvenli girişimci, âdeta sapıkça, sırf kaslarını sıkıp gücünü keyifle seyretmek için kendi özgürlüğü önüne köstekler koymaktadır. Burada belki de</span> <span>Freud’daki gibi, nesnesine ulaşırken kendini kaybetmekten korkan arzunun bizzat önüne yığdığı engeller sayesinde gelişmesi ile uzak bir akrabalıktan bahsedilebilir.</span> <span>Fichte’nin mutlak egosu –Tanrı’nın bir diğer</span> <span>vekili– sonsuz, temeli ve nedeni kendisi olan, kendiliğinden, bilinçdışı, koşulsuz ve kararsızdır. Kendini ancak, sonsuz kendi ile sonlu kendinin –tabiri caizse Baba ile Oğul’un– bir ve aynı</span> <span>şey olduğu öz-varsayım eylemi içinde sezinleyebilir.</span><span class="dipp-1"><a class="footnote-link" href="#footnote-225-19" id="footnote-225-19-backlink">19</a></span></p>

      <p class="paragraf-1">Fichte özel olarak estetik alanında derinleşmiş olmasa da, bu özne ile sanat eseri arasında bir yankılanımdan fazlası vardır. Estetik eser gibi o da kendini kurar ve belirler; yine bir eser gibi, bildiği şeyi inşa ederek, gizliden gizliye kendi yaratımı olan şeyi nesnel bir şey gibi sunar. Kendilik “varlığı ya da özü, basitçe, var olduğunu farz etmeye dayanan” ve bu itibarla, “kendisi için var olan”<span class="dipp-1"><a class="footnote-link" href="#footnote-225-20" id="footnote-225-20-backlink">20</a></span> şeydir. Schelling’in gözünde sanat evrenin iç cevherinin anahtarıysa, Fichte için insan eylemi her zaman bir anlamda sanatsaldır; çünkü gerçekliğe bir form dayatarak dünyanın belli bir şekilde var olmasını özgürce belirler.</p>

      <p class="paragraf-1">Fakat tüm bu göz alıcı estetik muhabbeti, bir anlamda hiçbir işe yaramaz. Sanat, felsefeden daha elle tutulur; imge, kavramdan daha ikna edici olabilir; fakat bu, halk kitlelerini ırgalamaz. Sayısız sıradan insanın gündelik faaliyetlerini hakikatlerin en yücesine bağlayan dinsel inancı ikame etmek, çok ufak bir azınlığın meselesidir. Tarihte hiçbir sembolik sistem, ona bu bağlamda rakip olmanın yakınından bile geçmemiştir. Nihayetinde, kimi romantik yazarların isyan ettiği üzere, idealizmin bir öğreti için fazlasıyla beyinsel olduğu görülmüştür. İdealizm Aydınlanma filozoflarının Aklını daha az steril bir tür Tin ile ikame etmiş olabilir; fakat hakikatlerini gündelik deyişe tercüme etmekte zorlanmıştır. Tüm gizemciliklerine rağmen bu, kiliselerin düşeceği türde bir hata değildi.</p>

      <p class="yildiz-1"><span><img alt="sekill.png" class="image" height="21" src="../Images/sekill_fmt2.jpeg" width="27"/></span></p>

      <p class="paragraf-1"><span>Özgürlüğün bir putu yoksa –burjuva özgürlük çağı putkırıcı bir çağsa– bunu huzur kaçırıcı kimi siyasi sonuçların takip etmesi kaçınılmazdır. İktidar, etkili olmak için kendini duyulara işlemek zorundadır. Kiliseler –ve mükemmel bir örneği olarak</span> <span>Roma Katolik dini– kutsalın jestlerde ve edimde, tütsünün kokusunda, papaz cübbesinin renginde ya da dizin bükülüşünde duyusal olarak nasıl cisim kazandığını gayet iyi biliyordu. İdeoloji, soyut önermelerin duyusal yaşama sızdığı, mutlak değerlerin tarihsel zamanda görünür olduğu, tesadüfi olana bir gereklilik edasının aşılandığı ve zorunluluğun bir kendini gerçekleştirme duygusuna dönüştürüldüğü yerdir.</span></p>

      <p class="paragraf-1"><span>Kültürü ya da canlı deneyimi reddetmenin nasıl Aydınlanma Aklının gücünü aşındırma tehlikesi arz ettiğini gördük. İdealistler ve romantikler, bu hatayı bir kez daha tekrarlamamaya çalışacaklardı. Bu,</span> <span>Hegel’in el yazısıyla yazılmış, muhtemelen</span> <span>Schelling’e ait imzasız bir metin olan</span> <span class="char-style-override-2">Alman İdealizmi Sisteminin En Eski Programı</span><span>’nda açıkça görülür. “Biz düşünceleri</span> <span>estetik, yani mitolojik kılmadıkça,” diye vurgular yazar, “bunlar halkın ilgisini hiç çekmeyecektir.”</span><span class="dipp-1"><a class="footnote-link" href="#footnote-225-21" id="footnote-225-21-backlink">21</a></span> <span>Felsefe halk kitlelerine hâkim olmak için varsa, içinde<br/>
      şairin “insanlığın öğretmeni”ne dönüşeceği bir “</span><span>duyular dini” olmalıdır. Felsefenin bu tür bir elle tutulur varlığa her halükârda ihtiyacı vardır; fakat bu ihtiyaç, sokaklarda ve tavernalarda bir güç haline gelecekse daha da elzemdir. Bunu yapabilmek için somut ile soyutu, duyu ile aklı uzlaştıran bir “akıl mitolojisi” doğurmak zorundadır. Bu; seçkinci</span> <span>çifte hakikat tezi ile kitlelerin de aydınlanabileceğini savunan</span> <span>radikal</span> <span>Aydınlanma düşüncesi arasında bir orta yolu temsil eder. Halk kitleleri de aslında hakikate ve akla ortak olabilir; fakat kurgusal, duygusal, figüratif bir formda.</span></p>

      <p class="paragraf-1"><span class="char-style-override-2">Alman İdealizmi Sistemi</span><span>’ne göre “mitoloji, insanları akılcılaştırmak için felsefileşmek” ve “felsefe, filozofları duyulara hitap eder kılmak için mitolojikleşmek zorundadır.”</span><span class="dipp-1"><a class="footnote-link" href="#footnote-225-22" id="footnote-225-22-backlink">22</a></span> <span>Sanat, Jürgen</span> <span>Habermas’ın ifadesiyle “yeni bir mitoloji formunda kamusal karakterini yeniden kazanacaktı.”</span><span class="dipp-1"><a class="footnote-link" href="#footnote-225-23" id="footnote-225-23-backlink">23</a></span> <span>Hölderlin defalarca, parçalanmış bir toplumu birleştirmek için ortak bir mitoloji ihtiyacını vurgulamıştır. Başka pek çok kişi gibi o da arzu ettiği bu durumu Antik Yunan’da, yüksek</span> <span>kültür ile çürümemiş Doğa’nın, kendiliğindenlik ile uygar bir öz-farkındalığın bileşimiyle mimlenen yerde bulur. Friedrich</span> <span>Schlegel “Mitoloji Üzerine Söylev”inde ulusunun şu anda bir mitolojiye sahip olmadığını, fakat bunu edinmeye çok yakın olduğunu belirtir. Gerçekten de Almanya aşağı yukarı bir yüzyıl sonra,</span> <span>Schlegel’in pek de hoşuna gidecek bir türde olmasa da, dört başı mamur bir mitoloji üretecektir.</span></p>

      <p class="paragraf-1">O halde mitin, halk kitleleri ile entelektüelleri tek bir projede birleştirecek yeni tür bir din olarak işlev görmesi gerekir. Felsefe ile mitolojinin evliliği, bu anlamda, bir tür sınıf işbirliğidir. İkisini birleştirmek, düşüncelere imge ve masalın hissedilebilir gücünü bahşetmek ve böylece aklı, sıradan insanların dünyasına taşımaktır. Hem sanat hem de mit, duyumsanabilir ve kavranabilir arasındaki karşıtlığı yok eder –aslında tıpkı (Scheiermacher’in dikkat çektiği üzere) dil gibi. Bunca Alman romantiğinin Spinoza’yı idolleştirmesi, büyük ölçüde, onun düşünme ile duyuları tam da bu şekilde uzlaştırmış olmasından kaynaklanır.<span class="dipp-1"><a class="footnote-link" href="#footnote-225-24" id="footnote-225-24-backlink">24</a></span> Kant gibi amansız bir putkırıcı bile, anlama yetisinin üretken hayal gücüne bağlı olduğunu söylemiştir.</p>

      <p class="paragraf-1">Akılcı teolojiyi reddedişiyle Kierkegaard üzerinde derin bir iz bırakmış olan Johann George Hamann, “insan bilgisi ve mutluluğunun tüm zenginliği, imgelere dayanır” der<span class="dipp-1"><a class="footnote-link" href="#footnote-225-25" id="footnote-225-25-backlink">25</a></span> ve devam eder: Poetik İlham Perisi, “duyuların doğal kullanımını, Yaratıcı’nın adının bastırıldığı ve küfre uğradığı kadar şeyler hakkındaki kavramlarımızın da sakatlandığı soyutlamaların doğadışı kullanımından arındıracak”tır.<span class="dipp-1"><a class="footnote-link" href="#footnote-225-26" id="footnote-225-26-backlink">26</a></span> Bu tür cansız kavramlar, bedenin canlılığına geri döndürülmelidir –Hamann’ın ateşli edebî üslubu, bu geri dönüşü önermekle kalmaz, bizzat sahneler. Söylemsel olan, sezgisel olana dönüştürülmelidir. Eğer Schelling –pek çok meslektaşıyla beraber– alegoriyi aşağılayarak kapı dışarı ettiyse, bunun bir nedeni de alegorik imlecin, son derece itibar gören sembolün aksine, duyumsanabilir ile kavranabilir arasındaki ipleri germiş olmasındadır. Duyumsanır olmayan düşünceler, pek çok açıdan saldırgan bulunur; özellikle de kitlelere hitap etmedikleri düşünülerek. Halk, Aydınlanma’nın pek çok batıl inanç gibi elinin tersiyle ittiği bir işareti, bir arzuyu anlayacaktır. Bu bağlamda, felsefe ile kitlelerin yan yana gelebilmesi için, iyi ve doğrunun güzele tercüme edilmesi gerekir. Keats’in “Güzellik hakikattir, hakikat güzel” sözleri, akli ile duyumsalın bu tür bir izdivacını kutlar. Hegel’in sanatın ölümünü ilan ederkenki öngörüsü, bu projenin önündeki pek çok engelden birinin de, modernlik sonraki safhalara doğru ilerledikçe sanatın kendisinin giderek soyutlaşacak olmasıdır.</p>

      <p class="paragraf-1"><span>Schelling’in Akıl mitolojisi, Max</span> <span>Horkheimer ve Theodor</span> <span>Adorno’nun Aydınlanma’da keşfettiği türden bir mitoloji değildir. Onlara göre içinden geçilen evre, Aklın mite dönüşmesi gerektiğini değil, zaten en başından beri gizliden gizliye mit olduğunu gösterir. Akıl ve mit gerçekte aynı anlatının farklı aşamaları, Doğa’yı bir tür düzen görünümüne tabi kılmaya dönük aynı girişimin varyasyonlarıdır. “Nasıl ki mitler halihazırda aydınlanmayı şart koşuyorsa,” der</span> <span>Horkheimer ve</span> <span>Adorno, “aydınlanma da her adımıyla giderek daha da mitolojiye bulaşmaktadır.”</span><span class="dipp-1"><a class="footnote-link" href="#footnote-225-27" id="footnote-225-27-backlink">27</a></span> <span class="char-style-override-2">Aydınlanmanın Diyalektiği</span> <span>için mit ve Aklın her ikisi de Doğa üzerinde hâkimiyeti, sınıflandırılamaz olanın yok edilmesini, soyut denklik ilkesini ve maddi dünyanın bir işaret ya da bilimsel formül altında sınıflandırılmasını içerir.</span> <span>Marx ise şöyle yazar: “Tüm mitolojiler, imgelemdeki doğa güçlerine galip gelir, hükmeder ve şekil verir.”</span><span class="dipp-1"><a class="footnote-link" href="#footnote-225-28" id="footnote-225-28-backlink">28</a></span> <span>Kimi eleştirmenleri için soyut akılcılık, kılı kırk yaran, neredeyse takıntılı doğal dünya taksonomileriyle Claude</span> <span>Lévi-</span><span>Strauss’un yaban düşüncesinin (</span><span class="char-style-override-2">pensée sauvage</span><span>) daha gelişkin bir versiyonundan ötesi değildir.</span></p>

      <p class="paragraf-1"><span>Her vesilede biraz daha farklı bir kılığa bürünen o bilindik geri dönüş ısrarında olduğu gibi, bu mitolojik ya da akılcı dünyada da zaman kendi üzerine katlanır; öyle ki sahneye gerçekten öngörülemez hiçbir şey atlayamaz. Vuku bulan her şey, bir zamanlar bir şekilde vuku bulmuştur; çünkü mit döngüseldir ve Akıl her yerde aynı olan bir dünyayı ifşa eder. Mitin kader olarak bildiği şeyi, bilimsel akılcılık doğa yasalarının gerekliliği olarak bilir. Bilişin hiçbir formu, onu devreye sokan koşulları kavrayarak, kendi üzerine doğru geri bükülemez. Dahası, nasıl ki bilgi Aydınlanma için kısmen bir güç aracıysa, aynısı mit için de iddia edilebilir. Her ikisi de, eleştirinin ön koşulu olan bilgi ve güç ayrılığını büyük ölçüde reddeder. Dolayısıyla Aydınlanma “hiçbir zaman kaçamadığı mitolojiye geri döner.”</span><span class="dipp-1"><a class="footnote-link" href="#footnote-225-29" id="footnote-225-29-backlink">29</a></span> <span>Meta fetişizmi, ilkel büyünün bir türüdür. Bu, batıl inanç ve putperestliğin bir Akıl Çağı sağgörüsüne karşı hayatta kalma yollarından biridir.</span></p>

      <p class="yildiz-1"><span><img alt="sekill.png" class="image" height="21" src="../Images/sekill_fmt3.jpeg" width="27"/></span></p>

      <p class="paragraf-1"><span>Aydınlanma Aklı mite sızabilir; ama onu kendi davası emrine de alabilir. Örneğin Hristiyanlık ile pagan mitolojisi arasındaki akrabalıklara işaret etmek, ilkini itibarsızlaştırmaya çalışmanın dolaylı bir yolu olabilirdi. Fakat</span> <span>Schelling ve meslektaşları için mesele, kimi aydınlanma özürcülerinin çabaladığı gibi, mitin bir yanılsama olduğunu ortaya sermek değil, onu akılcı amaçlar için kullanmaktı. Kitleler arasında yayılmış yeni bir mitoloji, hiçbir şekilde Aklın düşmanı olmayacaktı. Aksine, Akla fazlasıyla ihtiyaç duyduğu maddi bedeni bahşedecekti. Yurttaşlar arasında kopan bağlar ve Doğa ile insanlık arasındaki ittifakın tehlike altında oluşu, bir imge ve inanç cemaatiyle onarılabilirdi. Seçkin düşünceler ile alelâde görüşler, yüksek teori ile halkın pratiği artık kanlı bıçaklı olmayacaktı. Mit, mistik ile dünyeviyi, rahip (ya da filozof) ile cemaati (ya da sıradan insanları) ortak bir sembolik düzen içinde birleştirerek, kapı dışarı edilen dinin bir formu olarak işlev görecekti. Aydınlanma’nın düşünce ile yaşayan seçkinler ve imge ile yaşayan kitleler arasında yarattığı uçurum, bu şekilde kapanabilirdi.</span></p>

      <p class="paragraf-1">“Kültür” teriminin iki temel anlamı, böylece doğurgan bir çift oluşturacaktı. El üstünde tutulan belli temsiller ve derin-görüler anlamıyla kültür, mütemadiyen, bütünsel bir yaşam formu anlamıyla kültür boyunca yayılacaktı. Şair ya da filozofa seküler rahip statüsü verilecek ve sanat ya da mitoloji âdeta kutsal bir ayinler dizgesine dönüştürülecekti. Bireyciliğin ve Doğa’yı ölü bir madde olarak gören soluk akılcılığın insan ruhunda yarattığı hasar böylece tamir edilecekti. Daha organik bir gündelik yaşam ideolojisi ortaya çıkacak; bu ideoloji, Kantçı düşüncenin parçalanmalarına ortak olduğu bilişsel, etik ve estetik alanları yeniden birleştirecekti.</p>

      <p class="paragraf-1"><span>Halk mitolojilerinin felsefi bir buyrukla var edilebileceği düşüncesinin bizzat kendisi, ironik şekilde, akılcı bir varsayımdır. Bu, bir insanın rüyalarını kontrol edebileceğini düşünmesine benzer.</span> <span>Schelling, tarihin “mitolojiyi bize evrensel düzeyde geçerli bir form olarak iade etmesi”ni</span><span class="dipp-1"><a class="footnote-link" href="#footnote-225-30" id="footnote-225-30-backlink">30</a></span> <span>beklemekten söz ederken, yine ağlamaklı bir üslupla da olsa, daha gerçekçi konuşur. Mitolojinin, diğer her şey gibi, kendine has maddi koşulları vardır.</span> <span>Marx mitolojik düşünceyi Doğa’ya bir düzen dayatmaya dönük ilk girişimlerden biri olarak görürken, Doğa üzerinde modern teknolojiyle egemenlik kuruldukça onun yok olma eğilimine girdiğini vurgular. Ünlü bir pasajında, “Yunan tahayyülünün altında yatan doğa ve toplumsal ilişkiler yaklaşımı ve dolayısıyla Yunan mitolojisi,” diye sorar, “otomatik makinelerle, tren yollarıyla, lokomotiflerle ve telgraflarla mümkün müdür? Vulcan’ın</span> <span>Roberts and Co., Jüpiter’in paratoner, Hermes’in</span> <span class="char-style-override-2">credit mobiliser</span> <span>karşısında şansı nedir?”</span><span class="dipp-1"><a class="footnote-link" href="#footnote-225-31" id="footnote-225-31-backlink">31</a></span> <span>Nazi</span> <span>Almanya’sında mitolojinin tarihsel koşulları, bir intikam dürtüsüyle doğacaktır. Eğer bir yerde mitolojinin kalıntıları aranacaksa, orası Üçüncü Reich enkazıdır. Mitin son dilenci ölene kadar yaşayacağını ilan eden kişi, Walter</span> <span>Benjamin’dir. Her halükârda, felsefenin öz-düşünümsel arayışı, genel olarak öz-farkındalık sahibi görülmeyen bir sembolik moda kendini nasıl tercüme edecektir? Mitler, Frank</span> <span>Kermode’un iddia ettiği gibi, öyle olduklarını unutmuş olan birer kurmaca değil midir?</span><span class="dipp-1"><a class="footnote-link" href="#footnote-225-32" id="footnote-225-32-backlink">32</a></span></p>

      <p class="paragraf-1">Gelgelelim, toplumsal varoluşun sembolik boyutunu tekrar sağlığına kavuşturmak, bir ihtiyaçtı. Sınai orta sınıfın en büyük mahcubiyetlerinden biri, daha önce gördüğümüz gibi, kendine has düşünce tarzlarının (akılcılık, pragmatizm, sekülerizm, materyalizm, faydacılık vb.) tam da kendi toplumsal yeniden üretimi için gerekli sembolik kaynakları zaafa uğratma eğiliminde olmasıydı.<span class="dipp-1"><a class="footnote-link" href="#footnote-225-33" id="footnote-225-33-backlink">33</a></span> Bunca yavan ve sıkıcı malzemeden ahlaken yükseltici bir dünya görüşü imal etmek zordu. Liberalizm ve faydacılık sembolik birer form olarak pek işe yaramaz. Bireycilik de ayrıştırıcı bir öğretidir ve bu haliyle ortak bir kimlik düşüncesine ev sahipliği yapamaz. Bu bağlamda sanayi kapitalizmi, kendisine has bir “organik” ideoloji üretmekte zorlanır ve dolayısıyla bunu ithal etmek için başka bir yere müracaat etmek zorundadır. Coleridge’ın eğitimlilerce yönetilen taşrası, Thomas Carlyle’ın feodal İngiltere’si, Comte ve Saint-Simon’un sekülerleşmiş dini buna birer örnektir. Hakeza, John Stuart Mill’in Jeremy Bentham’daki hayalgücü açığını Coleridge tarzı bir idealizm darbesiyle kapama girişimi de böyledir.<span class="dipp-1"><a class="footnote-link" href="#footnote-225-34" id="footnote-225-34-backlink">34</a></span> Soğukkanlı ve mantıklı düşünen piyasa toplumu, zamanda tuhaf bir sıçramayla romantizme kapılıp, girişken aristokratik liderlerin ve babacan Ortaçağ başrahiplerinin düşünü kurar.<span class="dipp-1"><a class="footnote-link" href="#footnote-225-35" id="footnote-225-35-backlink">35</a></span> Şimdiki zamanın yeknesak nesri, şiirini geçmiş zamandan devşirmek zorunda bırakılır. <span class="char-style-override-2">Louis Bonaparte’ın 18 Brumaire’i</span> kitabında tarihten bu tür tüm doku nakillerini ve geri dönüşümleri reddeden Marx ile bunun arasındaki çelişki kayda değerdir.</p>

      <p class="paragraf-1"><span>O halde, sınai kapitalist düzen için halkın kalbini ve aklını fethedecek bir vizyona ulaşmak kolay değildir. Kendi dünya görüşündeki duygusal ve sembolik açığı telafi edecekse, daha geleneksel değerlerle –iman, sadakat, hürmet, organik bağlar, aşkın hakikat, metafizik yaptırımlar, hiyerarşik düzen vb.– harmanlanmaya ihtiyacı vardır.</span> <span>Burke’ten ve</span> <span>Carlyle’dan Pugin’e ve Ruskin’e İngiltere’deki radikal romantik miras, başka şeylerin yanı sıra bu görevin ifasına hizmet eder. Bunun yirminci yüzyıldaki en önemli mirasçılarından biri, D.H.</span> <span>Lawrence’tır. Akılcılaştırılmış toplumsal yaşam ne kadar büyürse, strateji o kadar yaşamsal bir hal alır; fakat aynı sebeple, giderek inandırıcılıktan daha uzak görünme eğiliminde olur. Tekstilcilerden ikna edici bir epik kahraman pek çıkmaz ve sanayileşmiş Manchester’ın bir Ortaçağ manastırına dönmesi güçtür. Sorunun kaynağında, kapitalizmde ekonomik yaşamın –önceki üretim biçimlerine nazaran– ekonomi dışı değerlere daha az bağımlı olması yatar. İnsan, Tanrı, şeref, Anavatan ya da paternalist lord için dövmez demiri. Ekonomik faaliyete gömülü bir manevi gaye pek de söz konusu olmadığından, anlamın başka bir yerden ithal edilmesi gerekir ve buradaki yama göze batar.</span></p>

      <p class="paragraf-1">Durumun ironikliği ortadadır. Kendiliğinden dönen dünyevi işler çarkıyla dini itibarsızlaştıran sistem, aynı zamanda dinin sunabileceği sembolik birliğe en yana yakıla ihtiyaç duyan sistemin ta kendisidir. Geleneksel inanç artık bu iç uyumu sunamıyorsa; yeni formlarının icat edilmesi gerekecektir –mitolojiden İnsanlık Dini’ne, Kültür’den Helenizme, Viktoryen Ortaçağcılıktan F.H. Bradley’in yeni-Hegelciliğine ya da Durkheim’ın varsaydığı Toplum’a... hepsi, bunun bir parçasıdır. Dinsel inancı Nietzsche tarzıyla başınızdan savabilir, Feuerbachçılar, Saint-Simoncular ya da pozitivistler gibi mitolojiden arındırabilir, Marx gibi onu doğuran koşulları dönüştürmeyi amaçlayabilir, F.D. Maurice gibi ona bir egemen ideolojiden ziyade bir toplum eleştirisi gibi bakabilir ya da Kierkegaard gibi bir bütün olarak toplumsal uzlaşı nosyonunu bir radikal Protestan şüphecilikle selamlayabilirsiniz. Fakat din klasik formuyla hızla zemin kaybederken, onun yerine önerilen farklı vekillerin ve dublörlerin çoğunun güven telkin etmek için fazla ezoterik, akılcı ya da inandırıcılıktan uzak olduğunu hissetmemek güçtür. Roma’daki Papa’dan yüz çevirenlerin, onun yerine Paris’teki İnsanlığın Büyük Rahibi’ne, August Comte’a akın etmeleri olası değildir.</p>

      <p class="paragraf-1">Mitolojiye başvurarak düzeltilmek istenen şey, orta sınıf toplumunun bu sembolik açığıdır.<span class="dipp-1"><a class="footnote-link" href="#footnote-225-36" id="footnote-225-36-backlink">36</a></span> Herder’in, beşeri meselelerin uçsuz bucaksız çeşitliliğinde “tek bir ilkenin, insan aklının işleyişi”ne<span class="dipp-1"><a class="footnote-link" href="#footnote-225-37" id="footnote-225-37-backlink">37</a></span> duyduğu Aydınlanmacı inanca rağmen, aydınlanmanın basitçe bir anlama yetisi mevzusu olduğuna dönük akılcı yanılgıyı kıyasıya eleştirmesi bundandır. Aydınlanma, bunun yerine, toplumsal eylemin büyük zembereğine, yani sıradan insanların bağlılıklarına ve duygularına değmelidir. Herder’e göre Akıl tarihsel bir melekedir; amansız gayelerini çok sayıda kültürel formla gerçekleştirir ve eğer etkin olmak istiyorsa, kökünü duyuların yaşamına gömmek zorundadır. Konuyu büyük akıl hocası Kant ile tartışırken, bir tür materyalizme bile başvurur ve sadece Kantçı felsefenin dili bir kenara bırakmasını değil (Herder ilk büyük modern dil teorisyenlerinden biridir), aynı zamanda Kant’ın zaman ve mekân kategorilerinin hem dile hem bedene dayanmasına da itiraz eder. Daha önce David Hume da bu tartışmayı benzer bir bağlamda yapmış ve felsefenin, eğer ilahilik hakkında inandırıcı bir açıklama getirecekse, “duyuları ve hayal gücünü etkileyecek bir yöntem bulması gerektiğinde”<span class="dipp-1"><a class="footnote-link" href="#footnote-225-38" id="footnote-225-38-backlink">38</a></span> ısrar etmiştir.</p>

      <p class="paragraf-1">Aydınlanma’nın halkın deneyimine dönük küçümseyici tavrı, Herder’e göre, sıradan insanları kendi kültür kaynaklarından yabancılaştırmıştı.<span class="dipp-1"><a class="footnote-link" href="#footnote-225-39" id="footnote-225-39-backlink">39</a></span> Onun yüzünü Weimar klasisizminden halk sanatına çevirmesi, buna karşı bir tepkiydi. <span class="char-style-override-2">Aufklärer</span>ler, kendi iğrenç seçkinciliklerini güçlendirmek uğruna prenslere ve despotlara verdikleri skandal destekle, halkı aydınlatma misyonlarına ihanet etmişlerdi. Bunu yapmamış olsalardı, namertçe pür entelektüel bir ine çekilmekten kurtulabilirlerdi. Herder Aydınlanma’yı sömürgeci baskıların meşrulaştırılmasına hizmet etmek ve böylece şiirlerin en sahicisiyle dolu halkı bastırarak anti-poetik bir güç olmakla suçluyordu. Weimar klasisizmi soğuk ve arınmacıydı; sıradan insanlara mesafeli, yabancı kültürlere karşı buz gibi kayıtsızdı. Edebiyat daha dünyevi ve angaje olmalıydı. Tarih siyasetçilerin değil, şairlerin, peygamberlerin ve hayalperestlerin ürünüydü. Ulusların hikâyesini anlatıyordu, devletlerin değil.</p>

      <p class="paragraf-1">Kültürel çalışmalar alanının öncüsü ve Batı-dışı uygarlıkların ateşli özürcüsü Herder; folkloru, ulusal edebiyatları ve kitlelerin âdetlerini kapsayacak daha halkçı bir kültür çağrısı yapar. Bu konuda, romanlarının çoğunda folklora ve popüler kültüre eğilen Alman romantik Ludwig Tieck ile hemfikirdir.<span class="dipp-1"><a class="footnote-link" href="#footnote-225-40" id="footnote-225-40-backlink">40</a></span> Marx ve Engels gibi Herder de modern çevreci siyasetin habercisidir. “Sanmayın ki,” diye ilan eder, “insan sanatı, despotik bir güçle, yabancı bir bölgenin ağaçlarını keserek ve toprağını işleyerek onu bir anda yeni bir Avrupa’ya dönüştürebilir.”<span class="dipp-1"><a class="footnote-link" href="#footnote-225-41" id="footnote-225-41-backlink">41</a></span> Bu duyarlılığı kâğıda döken kişi, unutulmasın ki, bizzat aydınlanmanın havarilerinden biridir: Akla dayalı bir kutsal metni, ilerlemeyi, insanlığın mükemmelleşebileceğini ve doğuştan iyi olduğunu savunan, liberal, evrenselci bir eşitlikçi. Dolayısıyla onun saldırıları<br/>
      –tüm eleştirilerin en rahatsızlık vericisi olan– dost ateşidir.<span class="dipp-1"><a class="footnote-link" href="#footnote-225-42" id="footnote-225-42-backlink">42</a></span> Saf Aklın eleştirmeni ve kültürel çoğulculuğun ve beşeri meselelerde dilin merkezî rolünün bir savunucusu olarak Herder, bazı açılardan Hamann’ın hummalı gizemciliğinden yoksun, daha aydınlanmış bir versiyonudur.<span class="dipp-1"><a class="footnote-link" href="#footnote-225-43" id="footnote-225-43-backlink">43</a></span></p>

      <p class="paragraf-1">Benzer bir halkçı damarla Fichte de <span class="char-style-override-2">İnsanın Ödevi</span> kitabının önsözünde, eserin profesyonel filozofların ötesinde bir okuyucu kitlesini hedeflediğini ve “herhangi bir kitabı anlayabilen tüm okurlar için kavranabilir olması gerektiğini”<span class="dipp-1"><a class="footnote-link" href="#footnote-225-44" id="footnote-225-44-backlink">44</a></span> söyler. Fakat Fichte’nin diğer eserlerinin çoğu, profesyonel filozoflar –öncelikle de anadili İngilizce olanlar– için bile büyük ölçüde anlaşılmazdır ve anlaşılır olduklarında dahi ancak –diyelim ki– Schelling’in <span class="char-style-override-2">Aşkın İdealizm</span>’i kadar ezoteriktir. Fichte’nin <span class="char-style-override-2">Bilim Öğretisi</span> kitabının ilk cümlesi, kitabın genel okur kitlesini amaçlamadığını ilan eder –zaten sayfalarına hızlıca göz atıldığı anda bu uyarıya lüzum kalmaz. Eserlerinin içeriğiyle sıradan insanlara hitap edip, formuyla onların gözünü korkutmak, bu düşünürlerden bazılarının kaderidir. Aydınlanma’nın genel olarak bir halk kitlesini hedeflemeyen ruhban karşıtı sert eleştirileri, filozof olmayanlar için, sıradan insanların ilgisini çekmeye çalışan pek çok idealist ya da romantik esere kıyasla daha anlaşılır olabilir.</p>

      <p class="paragraf-1">Yeni bir mitoloji fikri Herder, Schelling ve yoldaşlarından Friedrich Nietzsche’ye ve oradan da Georges Sorel, modernizm ve faşizme miras kalacak; fakat tartışma ve saldırılardan muaf kalmayacaktı. George Lukács sonradan onu bir mitleştirici olarak damgalasa da, olgun Hegel bir Akıl mitolojisine hiç de hevesli değildi. Hegel’in Akıl düşüncesi, Lukács’ın eleştirisine göre, “gerçekliği bir tarihsel süreç olarak, somut şekilde anlama başarısızlığının mite doğru uzanması”ydı.<span class="dipp-1"><a class="footnote-link" href="#footnote-225-45" id="footnote-225-45-backlink">45</a></span> Fakat nasıl ki bazı romantikler için şiir felsefenin yerini almaya yazgılıysa, Hegel’in yaklaşımında da tersi geçerlidir. <span class="char-style-override-2">Tinin Görüngübilimi</span>’nde küçümser bir ifadeyle “her zaman figüratif fikirlerle düşünme alışkanlığı”ndan, soyut düşüncenin hücumunu zorlayıcı ve nahoş bulan bir zihin türünden bahseder.<span class="dipp-1"><a class="footnote-link" href="#footnote-225-46" id="footnote-225-46-backlink">46</a></span> Akıl; Hegel’in –ister balık, ister kümes hayvanı, ister şiir ister felsefe olsun– reddettiği bu tür sentetik yaratımların hakaretine uğrar. Perry Anderson, Hegel’in eserinde gerçek anlamda bir kültür kavramı olmadığına, bu terimin eser boyunca hiç görülmediğine dikkat çeker.<span class="dipp-1"><a class="footnote-link" href="#footnote-225-47" id="footnote-225-47-backlink">47</a></span> Toplumsal gerçeklik imgelerle kavranmak için fazla çetrefil ve öz-bilinçli bir hal almıştır; bir biliş tarzı olarak sanat bu nedenle en yüksekte yer alan mevkiini artık felsefeye bırakmalıdır. Hakikat, duyusal olanı yenmelidir. Sanat Antik Yunanlılar için toplumsal gerçekliğin bir imgesini sunmuş olabilir; fakat bunun yegâne nedeni, antik dünyanın modernliğin teorik öz-bilincinden yoksun olmasıdır –sanat, Hegel için büyük ölçüde bilinçdışı bir olaydır. Eski koşullarda sanatçı, bir bütün olarak kültürün dünya görüşünü somutlayabilir. Fakat artık sanat eseri, kendisinden öte pek az şeyi yankılar. Böyle olması, onun hem özgürleşmesinin ama hem de içinin boşalmasının bir işaretidir. Sanat doğası gereği belli bir içerikle sınırlıdır ve dolayısıyla çağa bir bütünlük imgesi sunamaz –o bütünlük ki Tanrı’nın kendisi kadar yücelik mertebesinde temsil edilemez bir hal almıştır ve ancak kavramın onu bize teslim etmesi umulabilir. David Roberts’ın dediği gibi, “sanat artık tam kapsamını ve meşrulaştırımını ancak teoride bulur.”<span class="dipp-1"><a class="footnote-link" href="#footnote-225-48" id="footnote-225-48-backlink">48</a></span></p>

      <p class="paragraf-1">Hegel, sanatın kısmen onun ölüm çanını çaldığını düşündüğü nedenler sayesinde hayatta kalacağını bilemezdi. Tam da modernliğin onu sürüklediği kriz, sanata hayranlık uyandırıcı bir yeni hayat öpücüğü sundu. Ne kadar tartışmalı göründüyse, imkânsız varoluşunun yarattığı çıkmazla yüzleşmekten o kadar çok taze kaynak devşirdi. Tıpkı romantizmin sembolizme, sembolizmin estetizme, estetizmin modernizme ve modernizmin postmodernizme yol vermesi gibi… Hegel, sanatın şüpheci bir çağda dinin dublörü olarak davranmak –görevlerin en imkansızı!– adına kendine nihayet yeni bir rol bulacağını da düşünemezdi.</p>

      <p class="paragraf-1">Putları yasaklamasıyla ünlü Kant, ahlak yasasının kendine dair tüm duyusal temsilleri yücelikle aştığını düşünür. Onun egemenliğine, “imgelerin ve çocuksu hilelerin” cazibesi –hiçbir erdem üretmeyen bir uyumlanma– nedeniyle boyun eğmemeliyizdir. Hiç kuşkusuz, bu konumun tehlikelerinin farkındadır. <span class="char-style-override-2">Yargıgücünün Eleştirisi</span>’nde sorar: Eğer ahlaki hakikat onu duyulara emanet edecek her şeyden yoksun bırakılırsa, gerçek bir motive edici duygulanımın yerine “soğuk ve cansız bir onay”dan ötesini uyandırabilir mi? Ve yanıtlar: Aslında evet, uyandırabilir –zira artık hiçbir şey “duyuların dikkatini çekmediğinde,” ahlak düşüncesi bize kendini çok daha ısrarla, maddi mecralarda engellenmeden dayatır. Yüce, bize en az güzellik kadar dokunmaz mı?<span class="dipp-1"><a class="footnote-link" href="#footnote-225-49" id="footnote-225-49-backlink">49</a></span></p>

      <p class="paragraf-1">Kant –bir Hristiyan olarak– belki de, kendi kanaatini paylaşanlar nezdinde kelimelere dökülemez olan yücenin duyusal bir imgesinin –hakarete uğramış bir siyasi suçlunun işkence görmüş bedeni– mevcut olduğunu düşünmüştür. Musa Yasası’nın putperestliğe ve şeyleştirmeye karşı çıkarak yasakladığı şey put imgeleridir, insan imgeleri değil. Eğer Yehova’nın insan formunda putları yoksa, bu onun yegâne hakiki imgesinin insanlığın kendisi –ve özellikle de bir insan bireyi– olmasındandır. Kelimelere dökülemez olanın duyusal imgeleri genelde sembol –teolojinin bir diğer mahcup öğesi– olarak bilinir.<span class="dipp-1"><a class="footnote-link" href="#footnote-225-50" id="footnote-225-50-backlink">50</a></span> Alelâde bir maddenin sonsuzluğu anımsatması ile İsa olarak bilinen et parçasının Tanrı’nın vücut bulmuş Oğlu olması, aynı şeydir.</p>

      <p class="paragraf-1">“Duyumsal temsil,” der Friedrich Schiller, “bir açıdan bakıldığında <span class="char-style-override-2">zengindir.</span> … Fakat bir başka açıdan bakıldığında <span class="char-style-override-2">sınırlı</span> ve <span class="char-style-override-2">yoksuldur</span>; çünkü kendini, bütün bir alan olarak idrak edilmesi gereken tek bir vakayla ya da tek bir bireyle sınırlar. Dolayısıyla imgeleme üstünlük bahşettiği oranda, idraki perdeler …”<span class="dipp-1"><a class="footnote-link" href="#footnote-225-51" id="footnote-225-51-backlink">51</a></span> İkilemin püf noktası, rüşeym halinde, işte budur. Modern toplumlarda idrak ve imgelemin farklı mıntıkalara yönelmesi muhtemeldir. Düşünsel olarak kavrayabildiğimiz şey, somut temsilden kaçar; onun çetrefilliği ve soyutluğu işte böyledir. Toplumsal varoluş ne kadar soyutlaşırsa, vaktiyle –hikâyeye göre– birbiriyle ahenk içinde olan insan melekelerinin arası o kadar açılır. Fakat toplumsal yaşamın giderek soyutlaşan durumu, aynı zamanda onun yabancılaşmış, parçalanmış doğasıyla bağlantılıdır; öyle ki, bu bölücü koşullarda devletin yurttaşlarını ortak bir bedende birleştirme ihtiyacı pekişir. Ve bu da elle tutulur ikonlara ve duyusal imgelere dönük bir ihtiyaç yaratır. Kimi idealistlerin ve romantiklerin umudu, Akıl ve imgelemin bir kez daha üretken şekilde bir arada yaşayabilmesidir. Akıl mitolojisi, onları birleştirmeye dönük böylesi bir girişimdir.</p>

      <p class="yildiz-1"><span><img alt="sekill.png" class="image" height="21" src="../Images/sekill_fmt4.jpeg" width="27"/></span></p>

      <p class="paragraf-1">Din, kendi hakikatlerini gündelik deneyime aktarmak için her zaman imge, ayin ve anlatı kaynaklarını kullanmıştır. Artık Akıl da aynısını yapmaya çalışmak zorundadır; ister yeni bir mitoloji, isterse tohumları on sekizinci yüzyılda Almanya’da atılan ve estetik olarak bilinen o tuhaf yeni söylem aracılığıyla. Bu ikinci projenin ana hatlarını Friedrich Schiller, ardında Kant’ın katı Protestan putkırıcılığının hayaletinin belirdiği <span class="char-style-override-2">Estetik Eğitim Üzerine</span>’de çizer. Schiller kuşkusuz bir tür Kantçıdır; fakat onun bu muazzam eserinin ilham kaynağı, akıl hocasının ahlak teorisinin hiçbir zaman etkili bir toplumsal ideolojiye tercüme edilemeyeceği korkusudur. Kant’ta Akıl, gündelik yaşamda kök salmak için duyusal yaşama fazla mesafeli, bedenle fazla kavgalıdır. Bu Akıl az biraz Freud’un, hükmettiklerinin ihtiyaç ve doğasını sadistçe göz ardı eden süper-egosuna benzer. Schiller’e göre Akıl melekesinin duyular alanına bir tür beşinci kol gibi sızması, ahlak yasası emirlerini kendiliğinden kavranabilir kılmak için onu içeriden tavlaması ve arındırması gerekir. Kısacası Akıl, kitlelerin fermanlarına muhlisçe uymaya hazır olduğuna çok az güvenen paranoyak bir mutlakiyetçi prens gibi davranmaktan vazgeçmelidir. O halde mitoloji savunucuları gibi Schiller de, Akıl elini duyumsal yaşama doğru uzatırken felsefe ile halk arasındaki uçurumu kapama kaygısındadır. Her iki proje de, dinin bir tarafı yüce hakikatlere, diğer tarafı gündelik varoluşa çevrilmiş çift yüzlü doğasını yeniden keşfetmeye çalışır.</p>

      <p class="paragraf-1">Akıl ile duyuları birbirine bağlamak, estetiğin (başlarda sanatla hiç alakası olmayan bir terimin) rolüdür. Terimin etimolojik kökeninin de gösterdiği gibi estetik, duyular ve algı ile ilgilenir. Sözcüğün modern anlamıyla estetik, Aydınlanma’nın orta yerinde doğmuş bir bilimdir ve Aklın bir tür protezi ya da mütevazı hizmetkârı olarak duyusal yaşamı onun egemenliğine almayı, bu kaotik alanı bir tür mantığa indirgemeyi dener.<span class="dipp-1"><a class="footnote-link" href="#footnote-225-52" id="footnote-225-52-backlink">52</a></span> Bu haliyle, romantizm gibi Aydınlanma aklını dönüştürmeye dönük bir girişim olmaktan ziyade, onun bir uzantısıdır. Bu tür bir projenin yokluğu; tebaasını yaşayan, hisseden ve arzulayan birer yaratık kılan her şeye karşı kör bir egemen Akıl formu tehlikesine davetiye çıkarır.</p>

      <p class="paragraf-1">Aklın dayatmacı değil hegemonik olabilmesi için (Schiller, kulaklarında Fransa’nın devrimci Terör’ünün sesleri yankılanırken yazmaktadır) estetize edilmesi, güzellik ve haz ile birleştirilmesi gerekir ki zorunluluk ve temayül bir ve aynı şey olsun. Hegemonik güç, siyasal olanı estetik olanla birleştiren güçtür. Başlıca teması ilk andan son ana kadar hegemonya olan Edmund Burke, büyük ölçüde aynı şeyi iddia eder.<span class="dipp-1"><a class="footnote-link" href="#footnote-225-53" id="footnote-225-53-backlink">53</a></span> Yurttaşlar, hiçbir duygu beslemedikleri bir ahlaki ya da siyasal yasa önünde diz çökmezler. Schiller’in “İnayet ve Haysiyet Üzerine” makalesinde iddia ettiği gibi, ahlaki güzellik bir inayet meselesidir; ahlak yasasına onun sayesinde riayet ederiz.<span class="dipp-1"><a class="footnote-link" href="#footnote-225-54" id="footnote-225-54-backlink">54</a></span> Freudvari bir deyişle, mesele yasanın hükümlerini içe yansıtarak onları kendiliğinden temayüle dönüştürmektir. Yasanın sadece zihinlerimiz değil, aynı zamanda bedenlerimiz üzerinde de çalışması gerekir. Nasıl ki ferasetli bir hükümdar yurttaşlarının kendi arzularının emirlerine itaat etmekten başka bir şey yapmıyorlarmış gibi hissetmelerine izin vererek yönetirse, Akıl da zapt ettiği duyularla danışıklı şekilde hükmetmelidir. Akıl bir tür aydınlanmış mutlakiyetçilik olmalıdır; bir kavram despotizmi değil. Bu bağlamda estetik, duyumsamanın hammaddesini Aklın nihai egemenliği için arıtarak ve yatıştırarak, bir tür hazırlık ya da aracılık rolü üstlenir. Aksi takdirde, yozluk içinde arzularımıza gömülmüş yaratıklar olarak ahlak yasasının gereklerini rahatsız verici şekilde yapay ve mutlakiyetçi bir şey olarak deneyimler ve böylece onlara uyum sağlayamayız. Güruhlar –Schiller’in tabiriyle “uygar düzenin zincirlerinden boşalmış ve kontrolsüz bir hiddetle hayvani tatmine doğru akın eden kaba, yasasız içgüdüler”<span class="dipp-1"><a class="footnote-link" href="#footnote-225-55" id="footnote-225-55-backlink">55</a></span>– ile doğal haline bırakılmış duyular arasında pek çok ortak nokta vardır. Bu, geçmişi Platon’a kadar uzanan bir analojidir. Ayaktakımının akla kulak vermesi, ancak aklın onu doğalında zaten iyiye meylettiren içgüdülerine hitap ettiği takdirde mümkündür. Schiller’in yaklaşımı bu açıdan, tabiri caizse, Protestan’dan ziyade Katolik’tir; insanlarda günahkârlıkları nedeniyle tümüyle yozlaşmamış olan ve ilahi ya da estetik lütfun bir tutamak noktası bulabileceği kurtarıcı güçler olduğuna inanır.</p>

      <p class="paragraf-1">Dolayısıyla Schiller’in bu muazzam metni, bir siyasal alegoridir. Onun Akıl ile duyu arasındaki ilişkiye dair düşünceleri, asla egemen sınıf ile halk arasındaki ilişkilere bakışından kopuk değildir. Aslında Schiller’in kendisi de, Aklın Doğa ile ilişkisi ve devletin toplum ile ilişkisi arasında bir türdeşlik kurarak bu noktaya değinir. Nasıl ki Akıl, insan doğasının tohumuyla uyum içinde çalışmalıysa; uyum talebi kati olan devlet de malzemesinin (sıradan halkın) “öznel ve özel karakterine” saygı göstermeli, farklılıklara halel getirmeden onları birleştirmelidir. Dolayısıyla estetik, gördüğümüz üzere, bir tür liberal mutlakiyetçilik kodudur. Fakat sanat eserinin kendisi daha ziyade bir cumhuriyete benzer. Aslına bakılırsa, ideal cumhuriyeti büyük harflerle sanat eseri olarak görmek mümkündür. Estetik esere genel bir yasa hükmeder; fakat bu yasa onun her bir kurucu öğesinin özerkliğini tanır. İşin aslı, genel yasa, özerk öğelerin karşılıklı ilişkilerinden başka bir şey değildir. “Şiir,” der Friedrich Schlegel, “cumhuriyetçi bir konuşmadır: yasası kendisi olan ve kendinde sonlanan, her öğesinin özgür bir yurttaş olduğu ve seçme hakkına sahip olduğu bir konuşma.”<span class="dipp-1"><a class="footnote-link" href="#footnote-225-56" id="footnote-225-56-backlink">56</a></span></p>

      <p class="paragraf-1">Tahmin edilebileceği üzere, Akıl ve Doğa arasındaki ilişkinin cinsiyetçi bir boyutu vardır. İkisi bir izdivaçla bağlanmış olabilir; fakat bu onların eşitsizliğini ortadan kaldırmaz. Akıl duyusal deneyim alanında bir tür gizli ajan gibi çalışmak zorundaysa, bu, varoluşun onun hem karşıtı hem de müttefiki olmasındandır. Akıl ve ahlak yasasının yurttaşları erdeme sevk etmek için birbirlerini yatağa atacakları yer burasıdır; fakat burası aynı zamanda bu iki asil soyutlamanın hiçbir zaman tam olarak huzur bulamayacağı bir alandır. Çünkü asıl yuvaları ebediyettir. Schiller makalesinin bir yerinde bunu ortaya serecek şekilde “maddeyle küçük düşürücü kan bağımız”dan<span class="dipp-1"><a class="footnote-link" href="#footnote-225-57" id="footnote-225-57-backlink">57</a></span> bahseder. Schiller’in metni, kadının güzellik olarak idealleştirilmiş versiyonunu duyumsallık olarak kadına karşı kalkan yaptığından, burada madde ile Doğa’nın dişil olduğunu görmek büyük bir hayalgücü gerektirmez. Belirtmeye gerek yok ki, Akıl erildir. Fakat yozlaşmış cinsel partneriyle yakın ilişki içindedir. Edmund Burke’ün yüce ve güzel hakkındaki önemli makalesinde söylendiği gibi, eril yasa eğer katılığını yumuşatarak kalplerimizi kazanacak ve bizi razı gelmeye ikna edecekse bir travesti olmalı, albenili kadın kıyafetleriyle süslenmelidir. Gelgelelim, şeffaf giysisinin altından penisinin yaptığı çirkin potluğu gözden kaçırmamıza izin verilmemelidir. Duyusal varlıklar olduğumuz düşünülürse, güzellik vazgeçilmez olabilir; fakat otoritenin yüce dehşetini tümüyle perdelemesine izin verilemez. Yücenin “sertleşmesi”, der Burke, gerekliliğini korur.</p>

      <p class="paragraf-1">Bir başka makalede Schiller, bir söylemin “beden” adını verdiği ve imgeleme belli bir ehliyet bahşedilebilen üslupsal boyutu ile kavramsal içeriğini karşı karşıya koyar ve retorik gösterenin kavramsal gösterileni gasp etmeye varmaması için uyarır. Bu tür bir hareket dişil olana, “madde”yle ya da dilin aktardığı hakikatten ziyade dış süslemeleriyle meşgul kadınlara gereğinden yüksek bir statü bahşedecektir. Erkekler ve kadınlar, gösterilen ve gösteren olarak uyum içinde birbirlerine eşlik ederler; fakat Kadın yine de kendi semiyotik yerini bilmelidir –ki bu, Saussure’ün göstereni aksine, kuşkusuz en yüksek yer değildir.<span class="dipp-1"><a class="footnote-link" href="#footnote-225-58" id="footnote-225-58-backlink">58</a></span></p>

      <p class="paragraf-1">Estetiğin –ya da bir başka tabirle, kültürün– bize ideal cumhuriyet formunu sağladığını gördük. Schiller der ki “beğeni, tek başına, topluma ahenk kazandırır; çünkü bireydeki ahengi güçlendirir … sadece estetik iletişim tarzı toplumu birleştirebilir, çünkü herkeste ortak olan şeyle ilgilidir.”<span class="dipp-1"><a class="footnote-link" href="#footnote-225-59" id="footnote-225-59-backlink">59</a></span> Beğeni cemaati, Kantçı tarzda bir özgürlük, özerklik, eşitlik, evrensellik, fayda gözetmeme, duygudaşlık ve sınırsız uzlaşı cemaati olduğundan; estetik yargıda anarşiye, ayrıcalıklara, otokrasiye, öz çıkara ve seçkinciliğe karşı duran bir toplumsal birlik modeli bulunabilir. Ne özgürlüğe ne de eşitliğe alışkın bir toplumsal düzende estetik; özgür ve eşit bireylerden oluşan bir zümre, bir tür minyatür kamusal alan inşa eder. Bu, günahkâr şimdiki zamanın bağrındaki belli belirsiz bir tür ütopyadır. Bu bakış, cüretkâr olduğu kadar saçmadır da. Eğer siyasi birliğimiz için estetik yargı gibi tutarsız ve istisnai bir melekeye bel bağlayacaksak, durumumuz gerçekten de vahim demektir.</p>

      <p class="paragraf-1">Yine de estetik burada bir bütün olarak alternatif siyaseti tasvir eder. Belki de onu, soyu Schiller ve arkadaşlarına dayanan <span class="char-style-override-2">Kulturkritik</span> silsilesinde olduğu gibi, siyasal olmayan bir siyaset olarak adlandırmak daha doğrudur. Kültür ve estetik artık, teolojiyi olduğu gibi siyaseti de yerinden etmektedir. Estetik teorisinin, filistenizmiyle ünlü bir uygarlığın düşünce tarihinde bu kadar anahtar bir rol oynamasının bir nedeni de kuşkusuz budur. Sanat eserlerinin eleştirisinden çok ticaretiyle ilgilenen bir çağda estetik, birbiri ardına Avrupalı büyük filozofların hayati önem atfettiği mesele olarak belirir. Böylesi merkezî bir konum işgal ediyorsa bunun nedenlerinden biri, öz çıkarlarına gömülü bir sivil toplum ile filizlenmekte olan bir siyasi cumhuriyet arasındaki kayıp dolayımı temsil etmesidir. Arzuya fayda gözetmemeyi öğreten odur. Sanat eserinin kendisine gelince, bu tür bir siyasete uygun yeni bir öznellik modelinden daha azını temsil etmez. İdeal yurttaş gibi o da özerktir, kendi ayakları üzerinde durur, kendi kaderine hâkimdir, kendi biçimlendirdiği yasadan başkasına itaat etmez.</p>

      <p class="paragraf-1">Schiller siyasete dolaylı yoldan, kültür vesilesiyle yaklaşmayı dener. Onun yaklaşımında kültürel olan, siyasal olanın matrisidir; kimi zaman yanlış bir okumayla Antonio Gramsci’ye atfedilen, işçi sınıfının siyasi iktidarı ele geçirmeden önce kültürel sermaye biriktirmesi gerektiği iddiası gibi…<span class="dipp-1"><a class="footnote-link" href="#footnote-225-60" id="footnote-225-60-backlink">60</a></span> Devrim geri püskürtülecekse, halkı ahlaken yükseltmek ve aydınlatmak için kültür ya da estetik göreve çağrılmalıdır. Böylece ani bir siyasi kopuştan ziyade, aşamalı bir manevi yeniden şekillendirme söz konusu olacaktır. Sanat, ayaklanmanın yerini alır. Toplumsal hoşnutsuzluğun çözümü, <span class="char-style-override-2">Bildung</span>’dur [eğitim]. Fakat eğer vaziyet buysa, bunun nedeni ancak kültürün halihazırda karşı-devrimci kavramlarla tanımlanmış olması olabilir. Kültür gerçekten de ılımlılığın ve çok yönlülüğün eşanlamlısıdır. Gelgelelim, nasıl ki tüm Akıl değinileri bir serinkanlılık çağrısı değilse, tüm kültür değinileri de, kuşkusuz, bu şekilde olmak zorunda değildir. Fransız devrimcileri için makul olmak, barikatları kaldırmaktan ziyade güçlendirmek anlamına gelmiştir.</p>

      <p class="paragraf-1">Fakat burada bir yumurta-tavuk meselesi vardır. Schiller kültürü aydınlanmış bir siyasetin önkoşulu olarak görüyor olabilir; ancak Kant’a göre kültürün kendisi siyasal özgürlüğe bağlıdır. O ancak bir cumhuriyette gerçek anlamda yeşerebilir. Genç Novalis de bununla hemfikirdir. Yanı sıra, kültürelden siyasala kayış öyle basit bir şey değildir; zira ilki, onu ikincisiyle çatışmaya sokacak şekilde kavranmaktadır. Schiller için kültür, kavranabilir imkânların her türlüsüyle dolu bir alandır. Her biri ahenk içinde ifade edilmeyi bekleyen, sayısız beşeri gücün limanıdır ve bu haliyle de, ne belli bir gayeyle sınırlandırılmaya yanaşır, ne de sekter bakış açılarını hoşgörür. Kültür, bir belirlenim yokluğuyla ya da –diyelim ki– bir tür sınırsız belirlenebilirlikle damgalanmıştır. Mutlak özgürlük fantezisi, belirli (yani sonlu) her şeyin nirvana benzeri askıya alınışıdır. Tanrı gibi o da hem her şey, hem hiçbir şeydir; her türlü tikeli aşar, tüm imkânların zeminidir. Nicholas Halmi’nin romantik sembol hakkında söylediği gibi, “aynı anda hem anlamlı, hem de herhangi bir özel anlama indirgenemez olmalıdır.”<span class="dipp-1"><a class="footnote-link" href="#footnote-225-61" id="footnote-225-61-backlink">61</a></span></p>

      <p class="paragraf-1">Daha bayağı bir şekilde ifade edersek, kültür insanı seçtiği her şeyin üstesinden başarıyla gelebilir, her türden özel ödeve sınırsız bir imkân duygusu katabilir. Âdeta belli bir projeyi kafaya koymuşken pekâlâ onun yerine başka bir şeyi de –ve en az ilki kadar ustaca– yapıyor olabileceğini sessizce ima eder. Genel bir harekete geçirici kabiliyet olarak kültür ya da estetik, başı sonu belli her türlü faaliyetin zıddı gibi görünür; bu ise, onun siyasi bir işlev üstlenmek üzere donatılmasını zorlaştırır. Şu ya da bu faaliyet tarzına hiçbir içkin bir meyli yoktur; zira bu tür bir yanlılık, onun fayda gözetmeme sıfatına zarar verecektir. “İnsan melekelerinden birini diğeri aleyhine koruması altına almadığından,” der Schiller, “ayrım gözetmeksizin hepsini kayırır ve hepsinin olanaklılık zemini olduğundan, sırf bu nedenle, hiçbirini bir diğerinden daha fazla kayırmaz.”<span class="dipp-1"><a class="footnote-link" href="#footnote-225-62" id="footnote-225-62-backlink">62</a></span> Tanrı’nın hepimizi eşit sevmesi gibi, kültür de tüm melekelerimizi eşit sever. Yaratılış’ın bütününe, gücendirici yeğ tutmalardan hayranlık verici ölçüde azade bir gözle, şefkatle bakar. Kültürün bizi diğerkâmlık –en azından Schiller’in kullandığı anlamda– kadar soykırıma da yatkınlaştırıp yatkınlaştırmadığı şüphelidir. Fakat asıl mesele, tüm evrene gebe bir tür hiçlik olan bu tuhaf fenomenin çelişkili doğasıdır. Her şeyi söylemeden tek bir şey söyleyemeyen kültür, dilsiz kalacak ölçüde dilbaz olma tehlikesi taşır. Tüm somut bağlılıkların bütünlük adına olumsuzlanmasıdır –o bütünlük ki, olumsuzlanmış anların bütünleştirilmesinden başka bir şey olmadığından, tepeden tırnağa hükümsüzdür. Kültür, yaratıcı davranmak için ihtiyaç duyduğumuz şeydir; fakat bir anlamda her bir tekil eylem, ondan düşüşü temsil eder. Beşeri güçlerin sonsuzluğu olarak, gerçekleştiği anda yok olacak gibidir. Dolayısıyla burada, var ettiği şeylerde temsil edilemeyecek bir başka olanaklılık zemini söz konusudur. Kültür, Tanrı’nın seküler adıdır.</p>

      <p class="paragraf-1">Kültür, eğer toplumsal açıdan kurtarıcı olacaksa, başı sonu belli fiillere geçiş yapmak zorundadır. Fakat kendi ruh genliğine ihanet etmeksizin bir siyasi güce nasıl dönüşecektir? Fayda gözetmezlik, kaçınılmaz olarak yanlı ve tarafgir olan eylemlerde soyunu sürdürebilir mi? Kültür bir ideal olarak korunacaksa, fiili varoluşun hastalıklarından yalıtılmak zorundadır. Kendi güçlerinin zarar görmesini ancak bu şekilde engelleyebilir. Fakat gerçeklikle bu mesafe, tam da bu güçleri etkisiz kılan şeydir. Bir anlamda estetik, tam da filisten eleştirmenlerinin iddia ettiği gibi, toplumsal açıdan kullanışsızdır. Gelgelelim bu, Schiller’e göre onu itibarsızlaştıran değil, şereflendiren bir şeydir. “Güzellik,” der ısrarla, “hiçbir özel sonuç üretmez, ne idrak yetisi ne de istenç için. Hiçbir özel amacı gerçekleştirmez, ne entelektüel ne ahlaki; hiçbir tekil hakikati keşfetmez, hiçbir tekil görevi ifa etmemize yardımcı olmaz ve kısacası, iş idraki aydınlatmaya gelince, karaktere sağlam bir temel sunmak için elverişsizdir.”<span class="dipp-1"><a class="footnote-link" href="#footnote-225-63" id="footnote-225-63-backlink">63</a></span> Ne var ki bölünmüş, büyüsü bozulmuş bir dünyanın yardımına koşması gereken, bu yüce acizliktir. Öz çıkar öylesine ısrarcı bir hal almıştır ki, ancak tümüyle yansız bir meleke ona karşı durabilir. Lâkin bu onu küçük düşürecek son şeydir.</p>

      <p class="paragraf-1">Bu döngüden çıkmanın bir yolu, estetiğin tam da özerkliğinde, programlara ve fiili önlemlere tenezzül etmeyişinde, bizzat erkek ve kadınların özerk olabileceği –aslında, şu anda sanat eserine atfedildiği gibi, kendi kaderini özgürce tayin edebileceği– bir geleceğin müjdesini bulmaktır. Sanat nerede idiyse, insanlık da peşi sıra orada olacaktır. Siyasal dönüşüm sayesinde biz de sonunda, belli bir dışsal amaç için değil, kendimizde bir amaç olarak serpilebileceğiz. Estetik akılsallık, araçsallığın karşıtıdır; kendiliği değişim değerinin ve faydanın alanından çekip çıkarır. Estetiğin anti-pragmatik doğası, böylece –Shelley, Marx, Morris ve Wilde’ın yazılarının beyan ettiği üzere– kendinde bir siyaset haline gelir. Günümüz sanatının anlamsızlığı, toplumsal açıdan işlevsizliği, ustaca bir ironiyle bir ütopya simgesine dönüştürülebilir. Aslında Friedrich Schlegel, sanatın oyunbazlığının dünyanın manasız oyununu taklit ettiğini ve dolayısıyla tam da özerkliği itibariyle göndergesel olduğunu düşünür.</p>

      <p class="paragraf-1">Schiller’in estetik hakkındaki incelemesinden belki de en çok akılda kalan, ütopik özelliklerinden ziyade mevcut duruma karşı belagatli polemiğidir. “En incelikle gelişmiş toplumsal yaşamın tam bağrında,” diye yakınır Schiller, “egoizm kendi sistemini kurmuştur.”<span class="dipp-1"><a class="footnote-link" href="#footnote-225-64" id="footnote-225-64-backlink">64</a></span> Sonuç; bulaşıcı hastalık gibi yayılan çatışmalar, toplumsal parçalanma, makinenin zaferi, felç edici bir işbölümü ve insan yetilerinin kadük kalmasıdır. Mevcut haliyle toplum, kültürün –mevcut endüstriyel kapitalist düzeni yargılayan ve tümüyle hazzın hizmetindeki güçleri kapsayan o bütünlüğün– bir enkazıdır. Kapitalizm eleştirisi her daim bir ölçüde estetik bir eleştiri olan Marx’a Schiller’den kalan bereketli miras, bu olacaktır. O halde kültür düşüncesi, siyasi açıdan çift yüzlüdür. Yeni doğan bir orta sınıf düzeninden kaynaklanıyorsa da, aynı zamanda onun en dehşet verici özelliklerinden bazılarına karşı arayışçı bir eleştiriyi temsil eder. Kendini gerçekleştiren insan öznesi, güçlerinin dengeli olgunlaşmışlığıyla, sıradan burjuvanın idealize versiyonudur. Ama aynı zamanda onun amansız bir şikâyet dilekçesidir.</p>

      <p class="paragraf-1">Ve güçlerin tam olgunlaşması, yeterince soylu bir amaç gibi gelebilir. Fakat ahlaken yüceltici çoğu ülkü gibi, kendine has tiksindirici doğal sonuçları vardır. Huysmans ve Walter Pater döneminde onu, her tür deneyime açık bir hafifmeşreplikten ayırt etmek zordur. Helenler kolayca şeytani şeylere sürüklenebilir. Sanat ensesti ve nekrofili dikkate alacaksa, ahlaki olanla kavga halindedir. Hakikat çirkinliktir, güzellik değil. Eğer sanatçı gerçekliğin bütününü kurtaracaksa, ister doğalcı bir romancı ister Baudelaire-sonrası şeytani bir şair olsun, Yeats’in sefalet vaftizi dediği şeyden geçmek, hayalinde bataklıkla ve insan varoluşunun çöplüğüyle bir olabilmek için ortodoks ahlaki payeleri reddetmek zorundadır. Ancak bu yolla pisliği ebediyete taşıyabilir. Bu, çarmıha gerilme ve yeniden doğuşun estetik bir versiyonudur –şairi belli bir kutsallık halesiyle donatan bir versiyon. Fakat aynı zamanda, hem kutsanmış hem lanetlenmiş olmayı imleyen antik anlamıyla da kutsaldır. Muhayyel bir duygudaşlıkla yaşamak, kendilikten yoksun kalmaktır; kendiliği olmadan yaşamak, bir tür hiçlik olarak varolmaktır; ve hiçlik, kötülüğe korkutucu şekilde yakındır.</p>

      <p class="paragraf-1">Tanrı’nın varlığının gündelik takva ve eylemlerde hissedilebildiği bir toplumsal düzen Schiller, Schelling ve arkadaşlarının döneminde son demlerini yaşıyordu; fakat bu, O’nun gündelik hayata içkinliğinin artık daha az arzulanır olduğu anlamına gelmiyordu. Akılcı bir teoloji, bu amaca hizmet etmeyecekti. Yerine mit, sanat ve kültür (en başta da kültür) dinin yapay formu haline gelmeye çalıştı. Aşkın hakikatlerin sıradan deneyime tahvil edilebileceği araçlar mevcuttu. Görüldü ki, kültür ile dinin birbirine en çok benzeştiği nokta bu değildi. Benzerlik, daha ziyade, kültürün egemen güçleri meşrulaştırmaya yardım ederken, aynı zamanda onlara karşı protestonun bir kaynağı olmasında yatıyordu. Bu şekilde o da dinsel inancın siyasi kimi ikirciklerini miras aldı. Marx’ın dini hem halkların afyonu, hem de rahibin kötücül burjuva vicdana serpiştirdiği kutsal su olarak gördüğü bilinir. Fakat onun dini aynı zamanda kalpsiz bir dünyanın kalbi olarak gördüğü bilgisi daha az yaygındır. Laf açılmışken bir parantez: Romantizmi özetlemenin daha beter yolları vardır.</p>

      <p class="yildiz-1"><span><img alt="sekill.png" class="image" height="21" src="../Images/sekill_fmt5.jpeg" width="27"/></span></p>

      <p class="paragraf-1">“Yurttaş olmak için,” der Samuel Taylor Coleridge, “önce adam olmamız lazım.”<span class="dipp-1"><a class="footnote-link" href="#footnote-225-65" id="footnote-225-65-backlink">65</a></span> Bu, Schillervari bir iddiadır. Devlet, etkili bir siyasi organ haline gelebilmek için önce kültürel bir organ olmalı, vasat ama işe yarar üyelerini uygar alışkanlıklar konusunda eğitmelidir. Bir benzeri, devletçe örgütlenmiş bir eğitim sisteminin bireyleri sivil toplumun ham iştihasından kültürün sıcak ve samimi ortamına geçireceğini düşünen Fichte için de geçerlidir. Ona göre liberal devlet özgürlüğün dışsal, maddi koşullarını yaratırken, kültür devleti bu özgürlüğü manen ve içeriden besler.<span class="dipp-1"><a class="footnote-link" href="#footnote-225-66" id="footnote-225-66-backlink">66</a></span> Kitlelerin kültür havarileri olabileceğine kuşku yoktur; zira Fichte’nin gözünde kültür kibar bir azınlığın değerleri olmaktan ziyade, her şeyden önce bir <span class="char-style-override-2">Volk</span>’un yaşam tarzıdır.<span class="dipp-1"><a class="footnote-link" href="#footnote-225-67" id="footnote-225-67-backlink">67</a></span></p>

      <p class="paragraf-1">Coleridge de son yıllarında kültür devleti hakkında benzer bir görüşe sahip olacaktır. Seküler bir rahipler yığını gibi tüm ülkeye yayılan bir kültür komiserleri ağı ya da eğitimli tabaka, halkın ahlaki ve fiziksel gönencini pekiştirecektir. Kültür, kendine kiliseyi model alacaktır. Ulusal Kilise kastına benzer bir eğitimli tabaka uygarlığı ve yasallığı yayma misyonunu üstlenecek; taşrada “başlarında bir Evin Oğlu, ülkelerinin ilk çağrısıyla öne atılmaya hazır … sağlıklı, elleri nasırlı fakat yüce ve sıcak kalpli bir yarıcılığın” tohumlarını atarak, “alt tabakalara itidal, çalışkanlık ve itaat alışkanlığı” kazandıracaktır.<span class="dipp-1"><a class="footnote-link" href="#footnote-225-68" id="footnote-225-68-backlink">68</a></span></p>

      <p class="paragraf-1"><span>Anglikan papazı babası tarafından Hristiyan inancıyla yetiştirilen</span> <span>Coleridge radikal materyalist çevrelere (Hartley, Priestley,</span> <span>Godwin) katılmış, ardından</span> <span>Alman idealizminin cazibesine kapılmış ve nihayet muhafazakârların yüksek Anglikanizminde huzur bulmuştur. Kısacası, gençlik yıllarının devrimciliği ardından çeşitli seküler din formlarına kapılan</span> <span>Coleridge, nihayet özüne geri dönmüştür. Lafı buraya getirmekteki maksat ne midir?</span> <span>Coleridge’ın dinsel ortodoksiye geri dönüşünün pek çok nedeni vardır; fakat bir tanesi özellikle vurgulanmaya değer. İngiltere’de sanayileşmenin ilk yıllarında halk arasında huzursuzluklar patlak verince ve şairin kendisi keskin bir dönüşle sağa yönelince, siyasi bir otorite arayışıyla</span> <span>Kant ya da</span> <span>Spinoza’da ne var ne yoksa hepsinden daha duru ve dogmatik bir dinsel inanç ihtiyacı hissetmiştir. Vaktiyle ona coşku veren idealizmin, eninde sonunda böyle bir inanç için fazla beyinsel ve örtülü olduğu, neredeyse tümüyle entelijansiyayla sınırlı kaldığı görülmüştür.</span> <span>Coleridge’den toplumsal gerginlikler hakkında bir mektup alan</span> <span>Liverpool lordu, ondan bahsederken “spekülatif felsefeyi yanlış muhakemeden kurtarma ve dinin çıkarlarına uydurma” çabasında olduğunu söyler (fakat</span> <span>Coleridge’dan mektup almış biri için şaşırtıcı olmayan bir şekilde şunu da ekler: “En azından, Bay</span> <span>Coleridge’ın bunu kastettiğini sanıyorum, ama onu pek iyi anlayamıy</span><span>orum”).</span><span class="dipp-1"><a class="footnote-link" href="#footnote-225-69" id="footnote-225-69-backlink">69</a></span> <span>Din, Alman felsefesinden farklı olarak, halkı nasıl cezbedeceğini bilir.</span></p>

      <p class="paragraf-1"><span>İlk Vaaz’ında</span> <span>Coleridge, Aydınlanma düşüncesinin şüphecilik, materyalizm ve bilinemezciliğiyle sarsılan eğitimli sınıfların siyasi önderlik rolünden el etek çektiklerinden şikâyet eder. Yitirdikleri hegemonyayı sıcak kalpli, eli nasırlı yarıcılar arasında</span> <span>Hegel ya da</span> <span>Schelling</span> <span>metinleri dağıtarak onarmaları pek muhtemel değildir. Bunun yerine bir kez daha dine başvurmalı, kitlelerin inançlarının daha gelişkin bir versiyonunu benimsemelidirler. Toplumsal hiyerarşi belki bu yolla belli bir ortak</span> <span>kültür içinde sürdürülebilir. Hristiyanlığın üstün özelliği, biri eğitimliler (teoloji) diğeri sıradan insanlar (ibadet) için olmak üzere iki versiyon sunmasıdır; bu ikisi zaman zaman çekişse de, dinsel kurumlar içinde birbirine bağlanır.</span> <span>Hegel’in</span> <span class="char-style-override-2">Tinin Görüngübilimi</span> <span>ya da</span> <span>Schelling’in</span> <span class="char-style-override-2">Aşkın İdealizm Sistemi</span><span>’nden halka hitap edecek bir versiyon üretmek daha zordur.</span></p>

      <p class="paragraf-1"><span>Henry Cross</span> <span>Robinson, “</span><span>Coleridge hem incelikli ve duyarlı bir filozof ve metafizikçi olmak, hem de aynı zamanda halkın diniyle uyuşmak konusunda çok arzuluydu”</span><span class="dipp-1"><a class="footnote-link" href="#footnote-225-70" id="footnote-225-70-backlink">70</a></span> <span>der. Bu yorum, söz konusu ikilemi nazikçe daire içine alır. Sonunda, halk dini ile derin felsefenin bağdaşmadığı görülecek ve</span> <span>Coleridge çocukluğunun Anglikanizmine geri dönecektir. Bu geri dönüşün pek çok nedeni olsa da, siyasi dürtü kuşkusuz güçlü bir nedendir. İde</span>alizm saflarındaki macerası, nesrine hayati bazı düşünceler katmış, şiirine bolca malzeme sunmuştur. Fakat inanç meselesi söz konusu olduğunda, bir anlamda yerinde saydığı söylenebilir.</p>

      <p class="paragraf-1">Schiller, Fichte ve Coleridge’a göre devletin görevi, insanlığın etik biçimlendirilişidir. Bu projede kültür ya da <span class="char-style-override-2">Bildung</span>, sivil toplumun yabani yaratığı ile ılımlı, uygar, makul yurttaş arasında bir dolayım kurar. Sivil toplumda bireyler kronik bir çatışma hali içinde yaşar; devlet ise, aksine, bu ayrışmaların ahenk içinde uzlaştırıldığı aşkın alandır. Kültür, her birimizin bağrında gömülü olan kolektif kendiliği özgürleştirerek bizi siyasal yurttaşlığa hazırlayan bir etik pedagoji biçimidir. Yüce ifadesini devletin evrensel alanında bulan şey, bu ideal kendiliktir. Kültür, ortak insanlığımızı ayrıştırıcı kendiliklerimizden geri alarak ruhu duyulardan korur, birliği çatışmadan kurtarır ve değişmez olanı geçici olandan söküp alır. Böylece devlet ile toplum –ortalama burjuva yurttaşın kendini temsil etmek istediği biçim ile gerçekte olduğu şey– arasındaki gedik onarılır. Friedrich Schlegel, “tüm siyasetçi ve yöneticileri sanatçılığa yükseltme”ye, adamakıllı bir kültür devleti versiyonuna inanır.<span class="dipp-1"><a class="footnote-link" href="#footnote-225-71" id="footnote-225-71-backlink">71</a></span> Kültür ve devlet, David Lloyd ve Paul Thomas’ın işaret ettiği gibi, “bölünmenin aşılmasının beklendiği alanlar”dır.<span class="dipp-1"><a class="footnote-link" href="#footnote-225-72" id="footnote-225-72-backlink">72</a></span> Her ikisi de, yurttaşların sadece ortak insanlık temeli vesilesiyle birleşebilecekleri bir zemin yaratmak için doğum, sınıf, cinsiyet, rütbe, mülkiyet, imtiyaz vb. ayrımları bir kenara koyarak, kendini tarafsız bir aktör olarak sunar. Devlet bu ortaklığın kısmen mesafeli bir <span>imgesiyse, sanat ve ulusal</span> <span>kültür onu yuvasına –canlı deneyime– götüren şeydir. Tüm siyasi yanılsamalarına rağmen bu, gönlü bol bir yaklaşımdır.</span></p>

      <p class="paragraf-1"><span>Fayda gözetmezlik, kuşkusuz, sağlam bir maddi temele ihtiyaç duyar. Diğer pek çok hümanist gibi Shaftesbury de önyargı ve yanlılıktan kurtulmanın hırs, arzu, kıskançlık ve mülkiyetçilikten uzak ve dolandırılmaya açık olmayı içerdiğine inanır; bunların hepsinin de siyasal yargıları zaafa uğratması muhtemeldir. Siyasal devlet, kendi egoizminin üzerine çıkıp ortak iyi hakkında yansız bir bakışa ulaşan yurttaşlara ihtiyaç duyar. Bu, başka şeylerin yanı sıra, kamusal meseleleri kendi çıkarlarına yontmaya ihtiyaç duymayacak kadar gönençli insanlar demektir. Hakikati bilmek için, kalantor olmanız gerekir. Güzide bir ironiyle, fayda gözetmezliğin temeli mülkiyettir, mülkiyet ise öz çıkarcılığın meyvesi. Bir insan ancak dünya malından makul bir paya sahip olursa dünyayla arasına sağduyulu bir mesafe koyabilir. Estetik kendini mülkiyet, iştiha ve imtiyaz dünyasından uzak görmüş olabilir; fakat bu, onun bu dünyanın ürünü olmasının sayısız dolayımından biridir.</span></p>

      <p class="yildiz-1"><span><img alt="sekill.png" class="image" height="21" src="../Images/sekill_fmt6.jpeg" width="27"/></span></p>

      <p class="paragraf-1"><span>İdealizm, dinsel inancın modern ikameleri arasında en başarılıla</span>rından birinin yaratılmasında rol oynadı: milliyetçilik.<span class="dipp-1"><a class="footnote-link" href="#footnote-225-73" id="footnote-225-73-backlink">73</a></span> Milliyetçilik, romantizmin vesile olduğu bir hareketti. Kültür kavramı mevcut derinliğine ve yankısına, profesyonel antropolojinin ya da kültür endüstrisinin yükselişinden çok önce, ilk olarak milliyetçilikte kavuştu. Kültür düşüncesinin kendisi Aydınlanma’ya kadar uzanıyordu; fakat milliyetçiliğin yükselişi ona yeni bir önem kazandırdı. Belirtmeye gerek yok ki, milliyetçilik kendi meşrebince seküler bir harekettir ve ona bu şekilde yaklaşılmalıdır. Gelgelelim, dinsel düşünce ve duyguya çok şey borçlu olduğu boyutları vardır. Romantik milliyetçiliğin bir damarı için millet, tıpkı Tanrı gibi kutsal, özerk, bölünmez, başlangıçsız ve sonsuzdur; varlığın temeli, kimliğin kaynağı, beşeri birliğin kökeni, mülksüzlerin savunucusu ve uğrunda ölmeye değer bir davadır. Vakur ayinlerle onurlandırılması gereken bir ülküdür; bir azizler, şehitler, muhterem insanlar ve totemik kahramanlar panteonuna hayat verir. Tıpkı Tanrı’nın kendi Yaratım’ını aşması gibi, millet de her bir bireyden karşılaştırılamaz ölçüde büyüktür; fakat –ve yine Hristiyan ilahında olduğu gibi– bireysel kimliğin merkezinde yer alır.</p>

      <p class="paragraf-1">Yirminci yüzyıl ortalarına doğru milliyetçilik, aynı zamanda, yeryüzünün bir köşesinden diğerine uzanan, Ulu Varlık gibi her yerde hazır ve nazır bir şey olarak görülmeye başlandı. Hatta onu sadece bir din değil, özel olarak Roma Katolik dini gibi görmek mümkündü. “Semavi bir din gibi,” diyordu İrlandalı milliyetçi lider Padraic Pearse, “milli özgürlük de birliğin, kutsallığın, Katolikliğin, havariler silsilesinin işaretlerini taşır.”<span class="dipp-1"><a class="footnote-link" href="#footnote-225-74" id="footnote-225-74-backlink">74</a></span> Ayırt edici özellikler arasında doğum kontrol yasağını saymaması şaşırtıcıdır. Romantik milliyetçiliğe de –İrlanda örneğinde Tone, O’Connell, Parnell, Larkin ve Connolly’ye karşı Pearse, Genç İrlandalılar ve Kelt Yeniden Dirilişi– derin bir hürmet gösterilir –her ne kadar tapınma nesnesi millet, yani bir anlamda kendisi olduğundan, bu belli bir narsistik incinmeye eğilimli olsa da.</p>

      <p class="paragraf-1">Kültür ve estetik gibi romantik milliyetçilik de siyasetin siyaset-karşıtı bir türüdür. İktidarın ve idarenin gündelik dünyasıyla arasına belli bir müşkülpesent mesafe koyar. Pearse ya da Sibelius’u bir hıfzıssıhha komitesine başkanlık ederken hayal etmek zordur. İlahiliği yeryüzüne indirirken, aynı zamanda siyaseti daha uhrevi bir düzleme yükseltir. “Milli devlet”, sıradan ahalinin (millet) manevi bilgeliğiyle aşılanmış seküler bir yapıyı (devlet) imler. Buna karşılık, millet devlet düzeyine yüceltilirken, halkın gündelik kültürüne resmi bir statü bahşedilir. Aslında gündelik kültür, öncesinde nadiren sahip olduğu bir fazilete ve onaya kavuşur. Bu şekilde iktidar koridorlarında nadiren gözlenen bir hayalperest şevkle donatılan siyaset, daha az yavan bir meşgaleye dönüşür. Akılcı ve romantik, iç içe geçer. Yasal ve siyasal düzen, ölümsüz kimi ahlaki hakikatlerle beraber, kitlelerin gündelik beğeni ve tiksintileriyle ilişkilenir. Antik mit ve modern ilerleme, halk âdetleri ve askerî strateji birbirine bağlanır. Milliyetçiliğin tek bir organik birliğe dönüştürmeye çalıştığı geçmiş, şimdi ve gelecek de böyledir. Modernliğin seküler, parçalı zamanına kutsal, kesintisiz millet anlatısıyla karşılık verilir. Daha Daha etkili bir kültür ve siyaset çiftleşmesi tahayyül etmek zordur. Postmodernliğin kültürel siyaseti onun eline su dökemez. Evrensel hakikatler anlamında Akıl, onu kitlelerden ayıran uçurumu nihayet kapatabilmiştir. Görüşlerini ileride irdeleyeceğimiz <span class="char-style-override-2">Kulturkritiker</span>lerin korkularına rağmen, kültür böylece manevi statüsüne hiçbir halel gelmeden siyasi bir güce dönüşebilmiştir.</p>

      <p class="paragraf-1">Milliyetçilik, bir bütünlük –bir halkın ya da etnik grubun bütünsel yaşam tarzı– olarak kültür nosyonunun başlıca kaynaklarından biridir. Fakat aynı zamanda, tarafgir bir kültür fikrinin savunuculuğunu yapar. Bu çarpıcı düzeyde istisnai bir bileşimdir. Daha önce gördüğümüz gibi, Schiller’e göre kültür ve tarafgirlik birbiriyle kanlı bıçaklıdır. Aynısı, konu hakkındaki görüşlerine ileride değineceğimiz Matthew Arnold için de geçerlidir. Milliyetçilik ise, aksine, taraf tutar; fakat bunu kültür adına yapar. Milletin yaşam tarzı birlik arz ediyor olabilir; fakat aynı zamanda azgın bir ihtilafın kaynağıdır. Millet olarak bilinen ortak kültür, sömürgeci güçlerle çatışmaya girer. <span class="char-style-override-2">Kulturkritik</span> için kültür bir ahenkken, kimlik siyaseti için bir militanlık meselesidir. Milliyetçilik içinse her ikisi de…</p>

      <p class="paragraf-1">Kimi idealist düşünürler gibi romantik sanatçı da sıradan halkla organik bir bağ hayal eder. Wordsworth’te ve Coleridge’ın Jakobenlik suçlamasıyla karşılaşan <span class="char-style-override-2">Lirik Baladlar</span>’ında bu açıkça gözlenir.<span class="dipp-1"><a class="footnote-link" href="#footnote-225-75" id="footnote-225-75-backlink">75</a></span> Şair, günümüzde bankalar ve ulusaşırı şirketlerce devralınan bir role, insanlığın resmi olarak tanınmamış yasa koyucusu rolüne sahiptir. Vaktiyle W.H. Auden bunun kulağa daha ziyade gizli polis gibi geldiğini söylemiştir. “Bizden yeryüzünü eğitmemiz istendi” der Novalis, göz alıcı bir tevazuyla.<span class="dipp-1"><a class="footnote-link" href="#footnote-225-76" id="footnote-225-76-backlink">76</a></span> Milliyetçilik ile beraber bu fantezi gerçek olur; zira sanatçılara, bilginlere ve entelektüellere siyasi halk hareketi içinde öncü rol atfedilir. Bir entelektüel, paha biçilmez bir an için, milletin daha alt tabaka üyeleriyle dayanışmasını ilan ederek Yeats ya da Senghor gibi bir kamusal aktivist haline gelebilir. Fichte, <span class="char-style-override-2">Bilim İnsanının Ödevi</span>’nde “Bilim insanı, insan ırkının rehberidir” der. Normal koşullarda bu pek olası değildir; fakat milliyetçi siyaset hız kazandıkça, o zamana kadar karanlıkta kalmış arşivciler, arkeologlar, kökenbilimciler, filologlar ve antik dönem araştırmacıları kendilerini siyasetin sahne ışıkları altında buluverir.</p>

      <p class="paragraf-1"><span>Milliyetçilik, modern çağda siyasetin en poetik formudur –Elie</span> <span>Kedourie’nin tabiriyle, “ediplerin keşfi”dir.</span><span class="dipp-1"><a class="footnote-link" href="#footnote-225-77" id="footnote-225-77-backlink">77</a></span> <span>Milliyetçiliğin sembol isimlerinin pek çoğu, toprak reformundan ziyade milletin ruhuyla meşgul olmuştur. Askerler Pearse ve yoldaşlarını 1916’da vurup öldürdüklerinde, bir Britanya ordusu subayı şu gözlemde bulunur: “İrlanda’nın esenliğine hizmet ettik: Onu, ikinci sınıf şairlerden kurtardık.” Cumhuriyetçiler arasında gerçekten de bir kayıtsız şairler bolluğu vardır. Şair gibi milliyetçi asi de muazzam ölçüde özerk bir eserin usulca dünyaya sokulmasına arka çıkar. Milletler, sanat eserleri gibi, kendi kendini yaratır ve milliyetçi siyaset yaratıcı tahayyüle karşı özellikle misafirperverdir. Neoliberalizm ve sosyal demokrasinin aksine, onlar kimi seçkin sanat eserleri ortaya çıkarma eğilimindedir. Milliyetçilik böylece kültürün iki temel anlamı arasında bir köprü kurar: bir sanatsal ve entelektüel eserler yekunu ile bir bütün olarak yaşam tarzı. İlk anlamıyla kültürün insanlığın kurtarıcısı olması olanaksız görülebilir; fakat sanatı milletin hizmetine koşmak, ona işlevsiz göründüğü bir çağda işlev kazandırır. Milliyetçiliğin nispeten mütevazı başarılarından biri, sanatın modern çağdaki işlevsizliği sorununa pratik bir çözüm önermesidir. Milli yaşam formu anlamında kültürün bir tür kurtarıcı olması çok daha az olanak dışıdır. Aslında o, modernliğe en güçlü siyasal mefhumlarından birini bahşetmiştir. Tüm şeytani varyantlarına ve romantik sanrılarına rağmen</span> <span>milliyetçilik, modern çağın açık ara en başarılı devrimci akımı olduğunu göstermiştir. Ateşli bir ülkücülük ile gündelik varoluşu birleştirmesi itibariyle, bizzat dinin dengidir; bu açıdan yegâne sıkıntı, onun aynı zamanda hayli fani bir fenomen olmasıdır. Milliyetçilik, siyasi bağımsızlığa ulaşılır ulaşılmaz sönümlenmeye açıktır.</span> <span>Marksizmin dinin ikamesi olarak görülmesini bir kategori hatası kılan şey de budur. Hristiyanlar</span> <span>ölüm döşeklerinde hâlâ inançlı olmayı umarlar; siyasi radikaller ise o noktaya gelmeden çok önce, faaliyetlerinden el etek çekmekte serbest olacaklarına güvenirler.</span></p>

      <p class="paragraf-1">Milliyetçiliğin önde gelen teorisyenlerinden Herder, pek çok Alman meslektaşı gibi dünyayı kaynağı kendisi olan, kendi kendini idame ettiren, birlik ile çeşitliliği birleştiren, fevkalâde bir sanat eseri olarak görür. Çeşitlilik, her biri beşeri güçlerin serpilip gelişen bütünlüğüne kendi biricik yoluyla katkı koyan farklı milletler galaksisine dayanır (Herder’in <span class="char-style-override-2">İnsanlık</span> kitabı). Herder’in ilk yazıları, gerçekten de, farklı kültürlerin birbiriyle kıyaslanamaz olduğunu düşünen kültürel göreciliğin bir türü olarak okunabilir. Kültürler, ancak kendi içkin ölçütleriyle yargılanabilir. Herder, evrensel insanlık tarihi yaklaşımını daha sonra geliştirmiştir. Bir uygarlığı diğerinin üzerine koymayı ya da sözde ilkel olanı uygarlık adına reddetmeyi onaylamaz. Ayrıca, Aydınlanma’nın sığ kozmopolitizm kültüne burun kıvırsa da, milliyetçiliğini ateşli bir enternasyonalizmle birleştirir. Ona göre, tek renkli insanlık tarihiyle Aydınlanma’nın Avrupa-merkezciliğine şiddetle karşı çıkılmalıdır. Felsefede Herder’in belirleyici rol oynadığı lingustik dönüm noktası, dillerin ve kültürlerin çeşitliliğine yönelik milliyetçi duyarlılıkla yakından bağlantılıdır. (Dil, der Hamann, “aklın ilk ve son organı ve ölçütü”dür.)<span class="dipp-1"><a class="footnote-link" href="#footnote-225-78" id="footnote-225-78-backlink">78</a></span> Din yüce bir değere sahipse, bunun nedeni –büyük ölçüde– her bir milletin halk kültürünün bağrında yatıyor olmasıdır; dolayısıyla dine dönüş, halka dönüştür. Bu bağlamda Herder, Aydınlanma’nın şüpheciliğiyle seçkinciliği arasında bir bağ kurar. Düşünceler, entelijansiyanın yetki alanında olabilir; fakat din bir tür duygusal demokrasi, herkesin erişimine açık bir içgüdüler ve duygulanımlar hazinesi inşa eder. Aynı zamanda, eğer halk hak ettiği yere gelecekse, devletin –Marksist bir tarzda– sönümlenmesi gerektiğinde ısrar eder.</p>

      <p class="paragraf-1">Bir Jakoben olmakla suçlanan Fichte <span class="char-style-override-2">Alman Ulusuna Sesleniş</span>’te milletin esenliği uğruna meşum bir tür özveri öğretisi vaaz eder. Birey, ancak ortak varoluşun içine dalarak gelişebilir. Ünlü bir tumturaklı deyişle, millet Tanrı’nın eseridir. Ona biricik kimliğini bahşeden, siyaset değil kültürdür. Fakat aynı zamanda, her milletin kendine has özerkliğini bulması gerektiğini iddia ederek, bir tür enternasyonalist vizyon ortaya atar. Aslında, çok az siyasi akım milliyetçilikten daha enternasyonalisttir. Fichte –onda faşizmin habercisini görenlerin izniyle– milli birliğe eşitlik ve bireysel haklar aracılığıyla ulaşılması gerektiğini de ısrarla vurgular.</p>

      <p class="paragraf-1">İdealist düşünceden etkilenmiş, çığır açan bir diğer hareket Marksizmdir. Filozofların derin spekülasyonları, sayısız erkek ve kadının hayatını dönüştürecek bir kılığa –şaşırtıcı bir şekilde– burada bürünmüştür. Marksizm, romantik milliyetçilik gibi, dinin bir yedek formu mudur? Marx’ın düşüncesinin çekirdeği –sınıf mücadelesi, ekonominin önceliği, üretim biçimlerinin ardıllığı, üretim güçleri ve ilişkileri arasındaki çatışma öğretileriyle beraber tarihsel materyalizm– dinsel kavramsallaştırmalara hiçbir şey borçlu değildir. Kutsal Teslis ile emek değer teorisi ya da Bakire Doğum ile sabit ve değişir sermaye oranları arasında pek bir süreklilikten de bahsedilemez. En azından bu anlamda Marksizm, tümüyle seküler bir siyaset formudur.</p>

      <p class="paragraf-1">Fakat daha geniş bir anlamda, dinsel düşünce ile Marx’ın tarih yaklaşımı arasında bariz akrabalıklar vardır. Adalet, kurtuluş, hesaplaşma günü, baskıya karşı mücadele, mülksüzlerin iktidarı, geleceğin barış ve bolluk hükümranlığı... Bazı taraftarları bu olguyu itiraf etmekte ne kadar çekingen davranırsa davransın, Marx bu ve diğer motifleri Yahudi-Hristiyan mirasıyla paylaşır. Marx’ın en esrarlı Hegelci düşüncelere olan borcunu itiraf etmeye hazır, fakat onun dinsel düşünceye de borcunu ödemiş olabileceği önermesine direnen ateşli tarafları vardır. Marksizm bu mirastan utanmamalı, onunla kendini zenginleşmiş hissetmelidir. Marx’ın kendisi de Eski Ahit peygamberlerinin hevesli bir okuyucusudur.</p>

      <p class="paragraf-1">Marx, Yahudi-Hristiyan düşüncesinin fetişizmi ve putperestliği inkârından da, çürümenin yeni bir hayatın başlangıcı olduğu konusundaki trajik ısrarından da bir şeyler öğrenmiştir. Buradan illa, filozof John Gray’in kaba indirgemeci tarzıyla, modern devrimin dinin başka araçlarla devamından ibaret olduğu sonucunu çıkarmak gerekmez.<span class="dipp-1"><a class="footnote-link" href="#footnote-225-79" id="footnote-225-79-backlink">79</a></span> Fredric Jameson <span class="char-style-override-2">Marksizm ve Biçim</span>’de, Marksizmin dinsel bir kökene sahip olduğu iddiasının, başka şeylerin yanı sıra “anti-komünist cephaneliğin temel argümanlarından biri”<span class="dipp-1"><a class="footnote-link" href="#footnote-225-80" id="footnote-225-80-backlink">80</a></span> olduğunu gözlerken haklıdır; fakat eserinin diğer kısımlarında daha olumlayıcı bir yaklaşımı benimser ve <span class="char-style-override-2">Siyasal Bilinçdışı</span>’nda Marx’ın öğretisinin bu mirasa olan borcunun onu illa itibarsızlaştırmadığını vurgular.<span class="dipp-1"><a class="footnote-link" href="#footnote-225-81" id="footnote-225-81-backlink">81</a></span> <span class="char-style-override-2">Diyalektiğin Değerlikleri</span>’nde “Elbette umuyorum ki, Marksizm kurtuluşçu bir tarih yansıtır” der. Fakat, Hristiyanlık için kurtuluşun tümüyle bireysel bir olay olduğunu varsayarak, kitabının şanını lekeler.<span class="dipp-1"><a class="footnote-link" href="#footnote-225-82" id="footnote-225-82-backlink">82</a></span> Oysa ki aksine, hem Yahudi hem Hristiyan kutsal metinleri kurtuluşu tüm bir halk bağlamında ele alırken; sadece kolektif açıdan baktığı iddiasıyla sık sık maskara edilen Marx, bireysel yetilerin özgürleşmesiyle bir hayli meşguldür.</p>

      <p class="yildiz-1"><span><img alt="sekill.png" class="image" height="21" src="../Images/sekill_fmt7.jpeg" width="27"/></span></p>

      <p class="paragraf-1">İdealizm, Hristiyanlığın Ortodoks versiyonu yerine seküler bir versiyonunu geçirmekte başarısız olmuştur. Bunun nedenlerinden biri, idealizmin –bir avuç bilgece kitaptan çok daha ötesi olsa da– bu görev için fazlasıyla ezoterik olmasıdır. Karl Korsch <span class="char-style-override-2">Marksizm ve Felsefe</span>’de şöyle der: “Alman idealizmi, teorik düzeyde bile, salt bir teori ya da felsefeden çok daha fazlası olmaya meyletmiştir.”<span class="dipp-1"><a class="footnote-link" href="#footnote-225-83" id="footnote-225-83-backlink">83</a></span> Fakat idealist düşüncenin büyük kısmı, sıradan insanlara en az Leibniz monadolojisi ya da Newton fiziği kadar uzaktır. Kuşkusuz felsefenin geniş kitleleri aydınlatmayı hedef belirlemesi için hiçbir sebep yoktur; fakat gördüğümüz gibi, kimi idealist düşünürlerin kalbinde yatan hedef tam da budur. Ve başarılı olup olmadıkları da bu iddiaları bağlamında değerlendirilmelidir.</p>

      <p class="paragraf-1">Ayrıca idealist düşüncenin insanlık hakkındaki yaklaşımı, Hristiyanlığın iç karartıcı ahlaki gerçekçiliği ile aşık atmak için –içi kaynayan, genç toplumsal hareketlerde olduğu gibi– fazla böndür. İnsan doğasında onarılmayı bekleyen çok şey olduğunu fark etmek için fazla toydur. Kimi romantikler de bu yanılgıyı paylaşır. Teolojik kavramlarla konuşursak, idealist düşünürlerin pek çoğu Pelagius yanlısıdır. Onlara göre de kötülük kuşkusuz vardır; fakat kaynağı büyük ölçüde, kendi başlarına iyi huylu olan güçlerin baskılanması, bölünmesi ya da yabancılaşmasıdır. Bu güçlerin içkin –ve hatta patolojik– şekilde defolu olabileceği düşüncesi –romantikler arasında görülebilse de– idealizmin tipik bir unsuru değildir. İnsan doğasının bu iki versiyonu arasındaki fark, Marx ile Freud arasındaki farkın bir boyutudur. İkincisi İlk Günah’a sarsılmaz bir inanç taşırken, ilki böyle değildir.</p>

      <p class="paragraf-1"><span>Shelley ve</span> <span>Hardy arasındaki farkta da görülebileceği gibi, yıldızı hâlâ parlayan güçler, önceliğini kaybetmiş olanlara kıyasla, insan yetilerini idealize etmeye daha açıktır. Muhtemelen her iki isim de</span> <span>İlk Günah öğretisini saldırgan ve alçaltıcı bir şey olarak görür. Oysa bu öğreti, en azından ana akım versiyonlarında, erkek ve kadınların büsbütün yozlaştığını düşünmez. Aksine, hiçbir zaman yok edilemeyecek bir kurtuluş yetisine sahip olduklarını düşünür. Fakat nedamet getirmeleri şartıyla –yani insan egoizminin direngenliğini, şiddet ve öz-yanılsamanın sürüp gidişini, gücün kibrini, çatışmanın zorlayıcı nüksedişini, faziletin kırılganlığını ve arzunun ebedi tatminsizliğini aklı başında ve gerçekçi bir şekilde ciddiye almaları durumunda. Aksi, mutluluğu ucuza kapatmaktır. Genel olarak idealistler, radikal bir kendinden vazgeçişin insan olgunlaşması için gerek koşul olduğuna</span> <span>Aydınlanma filozoflarından daha çok inanmazlar. Bu, onların daha az fark edilmiş kör noktalarından biridir.</span></p>

      <p class="paragraf-1">Trajediye ilişkin tüm iddialı düşüncelerine rağmen idealizm özünde anti-trajiktir. Aynısı, daha sınırlı bir anlamda romantizm için de geçerlidir. İngiliz romantiklerinin, sahnelenmek bir yana, okunmaya değer sadece bir avuç trajik drama üretmiş olmaları tesadüf değildir. Her iki düşünce akımı da dönüp dolaşıp teodisilere ya da kötülüğün aklileştirilmesine –tartışmasız bir ahlaki toyluk emaresine– varır. Buna göre, şimdiki zamanda yaşanan düzensizlik ve felaketlerin bir bütün olarak insanlığın olgunlaşmasında rol oynadığı, zamanı gelince anlaşılacaktır. Çekilen acılar, hikâyede bir role dönüştürülerek meşrulaştırılır. Fichte sosyal Darvinizmi milliyetçiliğe uyarlar ve ulus devletler arasındaki mücadelenin, daha üstün güçlerin zayıf olanları yok etmesini ve böylece uygarlığın müjdesini yaymasını sağlayarak türün genel gönencini destekleyeceğini düşünür. Geçmişteki cennetten düşüşe, şimdiki bölünme ve siyasi hoşnutsuzluğa, gelecekteki barış ve birlik krallığına dair masallar; idealist ve romantik düşünceyi kesintisiz bir iplik gibi dokur.</p>

      <p class="paragraf-1">İdealist düşünce, ortodoks dini kendisininki gibi tinsel ve sistematik bir dünya vizyonuyla yüzleştirmeye kalkışan son büyük girişimlerden biridir. Zeminlere ve mutlak temellere dönük merakında, birlik ve bütünlük arayışında, geri dönüp kimi açılardan Aydınlanma’nın büyük akılcı sentezlerine bakar. Aslına bakılırsa, bu iki düşünce evresi arasındaki sınır çizgisi genelde belirsizdir: Örneğin Herder hangi kategorinin içine yerleştirilmelidir? Aydınlanma’nın <span class="char-style-override-2">a priori</span> aksiyomları ile idealistlerin mutlak tinsel ilkeleri arasındaki mesafe pek büyük sayılmaz. İdealizm öznenin akıl sır ermez derinlikleri üzerine düşünürken, bakışını bu kez de yine çok ince çizgilerle ayrıldığı romantizme çevirir. Ayrışmanın çok az etki yarattığı sayısız örnek vardır. Shelley ne kadar idealistse, Schelling de o kadar romantiktir.</p>

      <p class="paragraf-1">Aydınlanma akılcılığı kavram ve sisteme inanç beslediyse, idealizm de aynı güveni büyük ölçüde muhafaza etmiş, fakat bu entelektüel cephaneliği Tin’in dünyasıyla ilişkilenmeye zorlamıştı. Ne var ki, Tin kadar oynak bir şeyin kavramlar sistemi kadar kireçlenmiş bir şeyle kolay geçinmesi hiçbir zaman pek mümkün olmadı. Hegel’e göre hakikati aralıksız bir oluş olan, alelâde Aklın bize anca şipşak resmini ya da fani imgesini sunabileceği bir dünyayla baş etmek için yeni ve diyalektik türde bir düşünce üslubuna ihtiyaç vardı. Genel hatlarıyla ifade edersek, idealizm Tin’in –kabına sığmadığı hissedilebilse de– sistem içine kapatılabileceği kanaatini koruyordu. Kimi romantik düşünceler ise, aksine, sistemle bağlarını kopardı ve kendi yüce yaratıcı gücüne duyduğu yürekten inancı ilan etti. Fakat ilan ettiği bir diğer şey de, gerçekliğin bütünlüğünü tek bir düşünce içinde zapt edebilme yetisini kaybedişiydi. Şimdi bu mevzuya geçebiliriz.</p>

      <div class="footnotes">
        <div class="footnote">
          <p class="dipnot-1"><a class="footnote-anchor" href="#footnote-225-1-backlink" id="footnote-225-1">1</a> Yerinden edilmiş ilahiliğin bir formu olarak devlet için bkz. on dokuzuncu yüzyıl Katolik gericisi Joseph de Maistre: “[devlet] gerçek bir dindir: kendi dogmaları, kendi gizemleri, kendi elçileri vardır ... ancak milli hüküm (ya da akıl) vesilesiyle yaşayabilir; yani bir akide olan siyasi inanç vesilesiyle” (alıntılayan Vincent P. Pecora, <span class="char-style-override-2">Secularisation and Cultural Criticism</span>, s. 108). Carl Schmitt, <span class="char-style-override-2">Political Theology</span> adlı eserinde siyasi egemenlik mefhumlarının teolojik kökenleri üzerine düşünür. Kişisel ilişkilerin âdeta ilahiliği söz konusu olduğunda, bu tür ilişkileri en yüce insan erdemleri arasında sayan Bloomsbury Grubu, Virginia Woolf’un babası Leslie Stephen’ın da bağlı olduğu Evanjelik Clapham Tarikatı’nın manevi varisiydi. Bkz. Noel annan, <span class="char-style-override-2">Leslie</span> <span class="char-style-override-2">Stephen: The Godless Victorian</span> (Londra, 1984), s. 152-62. Her iki grup da, güçlü bir seçkincilik ruhu taşıyordu.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-2-backlink" id="footnote-225-2">2</a> Fredric Jameson, <span class="char-style-override-2">A Singular Modernity</span> (Londra, 2012), s. 163.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-3-backlink" id="footnote-225-3">3</a> Peter Hallward, <span class="char-style-override-2">Badiou: A Subject to Truth</span> (Minneapolis ve Londra, 2003), s. 7. Badiou aynı zamanda, “Tanrı Tek’tir” gibi bir bildirimin matematiksel bir önerme olduğunu düşünme yaygın hatasına düşer.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-4-backlink" id="footnote-225-4">4</a> Kısmen bir <span class="char-style-override-2">Aufkl</span><span xml:lang="ar-SA">ärer</span>, kısmen de daha sonraki cereyanların habercisi olan Herder’in tarih, teoloji, felsefe, estetik ve doğa bilimlerini kapsayan muazzam ölçekli eseri, bu bağlamda bir örnektir. Bkz. Wulf Koepke, <span class="char-style-override-2">Johann Gottfried</span> <span class="char-style-override-2">Herder</span> (Boston, 1985), Bölüm 1.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-5-backlink" id="footnote-225-5">5</a> Nicholas Boyle, <span class="char-style-override-2">Who Are We Now?</span> (Notre Dame, Ind. ve Londra, 1998), s. 163 &amp; 202.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-6-backlink" id="footnote-225-6">6</a> Andrew Bowie, <span class="char-style-override-2">An Introduction to German Philosophy</span> (Cambridge, 2003), s. 94.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-7-backlink" id="footnote-225-7">7</a> Habermas, <span class="char-style-override-2">Religion and Rationality</span>, s. 73.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-8-backlink" id="footnote-225-8">8</a> Bkz. M.H.J. Abrams, <span class="char-style-override-2">Natural Supernaturalism</span> (New York, 1971).</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-9-backlink" id="footnote-225-9">9</a> Soren Kierkegaard, <span class="char-style-override-2">The Sickness Unto Death</span> (Londra, 1989), s. 100.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-10-backlink" id="footnote-225-10">10</a> Bkz. John Neubauer, <span class="char-style-override-2">Novalis</span> (Boston, 1980), s. 34.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-11-backlink" id="footnote-225-11">11</a> F.W.J. Schelling, <span class="char-style-override-2">System of Transcendental Idealism</span> (Charlottesville, Va., 1978), s. 34.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-12-backlink" id="footnote-225-12">12</a> A.g.e., s. 35.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-13-backlink" id="footnote-225-13">13</a> F.W.J. Schelling, <span class="char-style-override-2">Abyss of Freedom</span> (Ann Arbor, 1997), s. 93. Schelling düşüncesini zekice ele alan yakın dönemli bir çalışma için bkz. Matt Ffychte, <span class="char-style-override-2">The Foundation of the Unconscious</span> (Cambridge, 2012). Oldukça özgün bir Schelling okuması, filozofa Marx’ın materyalist öncüsü olarak bakan Slavoj Žižek, <span class="char-style-override-2">The Invisible Remainder</span> (Londra, 1996) kitabında bulunabilir.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-14-backlink" id="footnote-225-14">14</a> Bkz. Terry Eagleton, <span class="char-style-override-2">The Ideology of the Aesthetic</span> (Oxford, 1990), Bölüm 8.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-15-backlink" id="footnote-225-15">15</a> T.E. Hulme, <span class="char-style-override-2">Speculations</span> (Londra, 1987), s. 118. M.H. Abrams’ın yorumuna göre romantik kuram, “geleneksel Hristiyan mefhumlarını ve geleneksel Hristiyan hikâyesini” korur, “fakat mitolojiden arındırır, kavramsallaştırır...” (<span class="char-style-override-2">Natural Supernaturalism</span>, New York, 1971, s. 91).</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-16-backlink" id="footnote-225-16">16</a> Bu ifade David Simpson’a ait, <span class="char-style-override-2">German Aesthetic and Literary Theory</span> (Cambridge, 1984), s. 15. Schelling’in düşüncesine giriş niteliğinde değerli bir metin arayanlar, Joseph Esposito, <span class="char-style-override-2">Schelling’s Idealism and Philosophy of Nature</span> (Lewisburg, Pa. ve Londra, 1977) kitabına bakabilir.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-17-backlink" id="footnote-225-17">17</a> Schelling, <span class="char-style-override-2">System of Transcendental Idealism</span>, s. 8.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-18-backlink" id="footnote-225-18">18</a> Fichte, <span class="char-style-override-2">Science of Knowledge</span> (Cambridge, 1982), s. 248.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-19-backlink" id="footnote-225-19">19</a> Fichte düşüncesi hakkında bir çalışma için bkz. filozofun milliyetçiliğini fazlasıyla geri plana iten Anthony J. La Volpe, <span class="char-style-override-2">Fichte: the Self and the Calling of Philosophy 1762-1799</span> (Cambridge, 2001). Anarşist düşünür Max Stirner de bir mutlak egoizm felsefesi vaaz etmişti. İnsan merak ediyor, Bayan Stirner bu konuda acaba ne düşünüyordu.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-20-backlink" id="footnote-225-20">20</a> Fichte, <span class="char-style-override-2">Science of Knowledge</span>, s. 98 &amp; 99.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-21-backlink" id="footnote-225-21">21</a> Frederick C. Beiser (der.), <span class="char-style-override-2">The Early Political Writings of the German Romantics</span> (Cambridge, 1966), s. 5.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-22-backlink" id="footnote-225-22">22</a> A.g.e.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-23-backlink" id="footnote-225-23">23</a> Jürgen Habermas, <span class="char-style-override-2">The Philosophical Discourse of Modernity</span> (Cambridge, 1987), s. 89.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-24-backlink" id="footnote-225-24">24</a> Bkz. Frederick C. Beiser, “The Paradox of Romantic Metaphysics,” Nikolas Komprides (der.), <span class="char-style-override-2">Philosophical Romanticism</span> (Londra, 2006).</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-25-backlink" id="footnote-225-25">25</a> Johann Georg Hamann, <span class="char-style-override-2">Writings on Philosophy and Language</span> (Cambridge, 2007), s. 63.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-26-backlink" id="footnote-225-26">26</a> A.g.e., s. 79. Önemi konusunda biraz abartılı iddiaları olsa da, Hamann hakkında faydalı bir makale için bkz. John Milbank, “The Theological Critique of Philosophy in Hamann and Jacobi,” J. Milbank, C. Pickstock ve G. Ward (der.), <span class="char-style-override-2">Radical Orthodoxy: A New Theology</span> (Londra ve New York, 1999) içinde.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-27-backlink" id="footnote-225-27">27</a> Max Horkheimer ve Theodor W. Adorno, <span class="char-style-override-2">Dialectic of Enlightenment</span> (Stanford, 2002), s. 8.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-28-backlink" id="footnote-225-28">28</a> David McLennan (der.), Karl Marx, <span class="char-style-override-2">Grundrisse</span> (Londra, 1973), s. 31.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-29-backlink" id="footnote-225-29">29</a> Horkheimer ve Adorno, <span class="char-style-override-2">Dialectic</span>, s. 20.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-30-backlink" id="footnote-225-30">30</a> F.W.J. Schelling, <span class="char-style-override-2">The Philosophy of Art</span> (Minneapolis, 1989), s. 75.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-31-backlink" id="footnote-225-31">31</a> McLennan (der.), Marx, <span class="char-style-override-2">Grundrisse</span>, s. 30-1.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-32-backlink" id="footnote-225-32">32</a> Frank Kermode, <span class="char-style-override-2">The Sense of an Ending</span> (New York, 1967), s. 41.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-33-backlink" id="footnote-225-33">33</a> Jürgen Habermas’ın <span class="char-style-override-2">Legitimation Crisis</span> (Londra, 1976) kitabı, kısmen bu meseleyle ilgilenir.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-34-backlink" id="footnote-225-34">34</a> Bkz. F.R. Leavis (der.), <span class="char-style-override-2">Mill on Bentham and</span> <span class="char-style-override-2">Coleridge</span> (Londra, 1950).</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-35-backlink" id="footnote-225-35">35</a> Benjamin Disraeli’nin <span class="char-style-override-2">Coningsby</span> üçlemesi ve Carlyle’ın <span class="char-style-override-2">Past and Present</span>’ı sırasıyla bu fantezilerin birer örneğidir.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-36-backlink" id="footnote-225-36">36</a> Bkz. örneğin Schelling, <span class="char-style-override-2">The Philosophy of Art</span>.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-37-backlink" id="footnote-225-37">37</a> Johann Gottfried von Herder, <span class="char-style-override-2">Reflections on the Philosophy of the History of Mankind</span> (Chicago ve Londra, 1968), s. 99.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-38-backlink" id="footnote-225-38">38</a> David Hume, <span class="char-style-override-2">Essays Moral, Political, and Literary</span> (Oxford, 1966), s. 170.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-39-backlink" id="footnote-225-39">39</a> Herder’in bu meseleler hakkındaki görüşlerinin bazıları için bkz. I. Evrigenis ve D. Pellerin (der.), <span class="char-style-override-2">Another Philosophy of History and Selected Political Writings</span> (Indianapolis, 2004). Ayrıca bkz. Herder’in “On the Modern Uses of Mythology,” <span class="char-style-override-2">Johann Gottfried</span> <span class="char-style-override-2">Herder: Selected Early Works, 1764-1767</span> (Pensilvanya, 1992) içinde ve filozofun eserlerine dair bilgilendirici makaleleri derleyen Hans Adler ve Wulf Koepke (der.), <span class="char-style-override-2">A Companion to the Works of Johann Gottfried</span> <span class="char-style-override-2">Herder</span> (New York, 2009).</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-40-backlink" id="footnote-225-40">40</a> Özellikle bkz. “Eckbert the Fair,” H. von Kleist, L. Tieck ve E.T.A. Hofmann, <span class="char-style-override-2">Six German Romantic Tales</span> (Londra, 1985) içinde. Ayrıca bkz. Carl Tilley (der.), <span class="char-style-override-2">Romantic Fairy Tales</span> (Londra, 2000) içinde Tieck’in hikâyeleri. Tieck hakkında, fazlasıyla eleştirellikten uzak olsa da, bir çalışma için bkz. William J. Lillyman, <span class="char-style-override-2">Reality’s Dark Dream: The Narrative Fiction of Ludwig</span> <span class="char-style-override-2">Tieck</span> (New York, 1979).</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-41-backlink" id="footnote-225-41">41</a> Herder, <span class="char-style-override-2">Reflections on the Philosophy of the History of Mankind</span>, s. 31.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-42-backlink" id="footnote-225-42">42</a> Herder’in Aydınlanmacı temelleri için bkz. monografisinde, biraz palas pandıras, “hiçbir insan, beşeri meselelerin kaynaklarına böylesine derinden nüfuz etmemiştir” (s. 91) diyen A. Gillies, <span class="char-style-override-2">Herder</span> (Oxford, 1945). Herder’in tarihçiliğine dair değerli bir makale, A.O. Lovejoy, <span class="char-style-override-2">Essays in the History of Ideas</span> (Baltimore, 1948) kitabında bulunabilir.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-43-backlink" id="footnote-225-43">43</a> Bu noktaya dikkat çeken bir çalışma için bkz. Frederick C. Beiser, <span class="char-style-override-2">Enlightenment, Revolution, and Romanticism</span> (Cambridge, Mass. ve Londra, 1992), s. 196.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-44-backlink" id="footnote-225-44">44</a> M. Chisholm (der.), Johann Gottlieb Fichte, <span class="char-style-override-2">The Vocation of Man</span> (Indianapolis ve New York, 1956), s. 3. Robert Adamson, <span class="char-style-override-2">Fichte</span> (Edinburgh ve Londra, 1881) kimi açılardan hâlâ hayranlık verici ölçüde berrak, kapsamlı bir çalışmadır.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-45-backlink" id="footnote-225-45">45</a> Georg Lukács, <span class="char-style-override-2">History and Class Consciousness</span> (Londra, 1971), s. 187.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-46-backlink" id="footnote-225-46">46</a> G.W.F. Hegel, <span class="char-style-override-2">The Phenomenology of Mind</span> (Londra, 1949), s. 143. Hegel’in sanat hakkındaki görüşleri, özellikle <span class="char-style-override-2">Aesthetics: Lectures on Fine Art</span> kitabında bulunabilir.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-47-backlink" id="footnote-225-47">47</a> Bkz. Perry Anderson, <span class="char-style-override-2">A Zone of Engagement</span> (Londra, 1992), s. 291.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-48-backlink" id="footnote-225-48">48</a> David Roberts, <span class="char-style-override-2">Art and Enlightenment</span> (Nebraska ve Londra, 1991), s. 10.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-49-backlink" id="footnote-225-49">49</a> Immanuel Kant, <span class="char-style-override-2">Critique of Judgement</span> (Oxford, 1952), s. 127-8.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-50-backlink" id="footnote-225-50">50</a> Bu konuya dair incelikli ve olağanüstü engin bir çalışma için bkz. Nicholas Halmi, <span class="char-style-override-2">The Genealogy of the Romantic Symbol</span> (Oxford, 2007).</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-51-backlink" id="footnote-225-51">51</a> Friedrich Schiller, “On the Necessary Limitations in the Use of Beauty as Form,” <span class="char-style-override-2">Collected Works</span> (New York, t.y.), cilt 4, s. 234-5.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-52-backlink" id="footnote-225-52">52</a> Bkz. Eagleton, <span class="char-style-override-2">The Ideology of the Aesthetic</span>, Bölüm 1.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-53-backlink" id="footnote-225-53">53</a> Bkz. Terry Eagleton, <span class="char-style-override-2">Heathcliff and the Great Hunger</span> (Londra, 1995), Bölüm 2.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-54-backlink" id="footnote-225-54">54</a> Friedrich Schiller, <span class="char-style-override-2">Collected Works</span>, cilt 4, s. 200.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-55-backlink" id="footnote-225-55">55</a> Friedrich Schiller, <span class="char-style-override-2">On the Aesthetic Education of Man</span> (Oxford, 1967), s. 25. Schiller estetiği üzerine faydalı incelemeler için bkz. Georg Lukács, <span class="char-style-override-2">Goethe and His Age</span> (Londra, 1968), Bölüm 6 &amp; 7; S.S. Kerry, <span class="char-style-override-2">Schiller’s Writings on Aesthetics</span> (Manchester, 1961); ve Margeret C. Ives, <span class="char-style-override-2">The Analogue of Harmony</span> (Louvain, 1970).</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-56-backlink" id="footnote-225-56">56</a> Friedrich Schlegel, <span class="char-style-override-2">‘Lucinda’ and the Fragments</span> (Minneapolis, 1971), s. 150.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-57-backlink" id="footnote-225-57">57</a> A.g.e., s. 219.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-58-backlink" id="footnote-225-58">58</a> Bkz. Schiller, “On the Necessary Limitations in the Use of Beauty as Form,” s. 245.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-59-backlink" id="footnote-225-59">59</a> Schiller, <span class="char-style-override-2">On the Aesthetic Education of Man</span>, s. 215.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-60-backlink" id="footnote-225-60">60</a> Bu okumanın çürütülmesi için bkz. Perry Anderson, “The Antinomies of Antonio Gramsci,” <span class="char-style-override-2">New Left Review</span> sayı 100 (Kasım 1976-Ocak 1977).</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-61-backlink" id="footnote-225-61">61</a> Nicholas Halmi, <span class="char-style-override-2">The Genealogy of the Romantic Symbol</span> (Oxford, 2007), s. 2.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-62-backlink" id="footnote-225-62">62</a> A.g.e., s. 151.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-63-backlink" id="footnote-225-63">63</a> A.g.e., s. 147.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-64-backlink" id="footnote-225-64">64</a> A.g.e., s. 27.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-65-backlink" id="footnote-225-65">65</a> Samuel Taylor Coleridge, <span class="char-style-override-2">On the Constitution of Church and State</span> (Princeton, NJ, 1976), s. 43.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-66-backlink" id="footnote-225-66">66</a> Bkz. Johann Gottlieb Fichte, <span class="char-style-override-2">Address to the German Nation</span> (Chicago ve Londra, 1922).</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-67-backlink" id="footnote-225-67">67</a> Bkz. H.C. Engelbrecht, <span class="char-style-override-2">Johann Gottlieb</span> <span class="char-style-override-2">Fichte</span> (New York, 1933), s. 34.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-68-backlink" id="footnote-225-68">68</a> Alıntılayan John Colmer, <span class="char-style-override-2">Coleridge: Critic of Society</span> (Oxford, 1959), s. 158 &amp; 148. Colmer, Coleridge’ın daha geç dönemlerindeki bir hayli saçma siyasi görüşlerine dikkat çekici ölçüde aklayıcı bir yorum getirir.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-69-backlink" id="footnote-225-69">69</a> Alıntılayan Colmer, <span class="char-style-override-2">Coleridge: Critic of Society</span>, s. 138. Paul Hamilton, <span class="char-style-override-2">Coleridge and German Philosophy</span> (Londra, 2007), Coleridge’ın teorik ilgi alanları konusunda mükemmel bir çalışmadır.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-70-backlink" id="footnote-225-70">70</a> Alıntılayan Halmi, <span class="char-style-override-2">The Genealogy of the Romantic SymboI,</span> s. 125<span class="char-style-override-2">-6.</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-71-backlink" id="footnote-225-71">71</a> Alıntılayan Philippe Lacoue-Labarthe ve Jean-Luc Nancy, <span class="char-style-override-2">The Literary Absolute</span> (New York, 1988), s. 68.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-72-backlink" id="footnote-225-72">72</a> David Lloyd ve Paul Thomas, <span class="char-style-override-2">Culture and the State</span> (New York ve Londra, 1998), s. 65. Bu faydalı çalışma, belirgin bir İngiliz-merkezcilikten muzdariptir. Fichte’den sadece bir yerde bahseder; Herder’den ise hiç bahsetmez.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-73-backlink" id="footnote-225-73">73</a> İngiltere menşeli, klasikleşmiş iki milliyetçilik çalışmasının da –her ikisi de Avrupa’nın göbeğinden gelen yazarlara ait, Ernst Gellner’in <span class="char-style-override-2">Nations and Nationalism</span> (Oxford, 1983) ile E.J. Hobsbawm’ın <span class="char-style-override-2">Nations and Nationalism since 1780</span> (Cambridge, 1990) kitaplarının– pek çok milliyetçi düşüncenin idealist ve romantik kökenleri konusunda söyleyecek neredeyse hiçbir sözünün olmaması kayda değerdir.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-74-backlink" id="footnote-225-74">74</a> Proinsias Mac Aonghusa ve Liam O Reagan (der.), <span class="char-style-override-2">The Best of Pearse</span> (Dublin, 1967), s. 4. Geleneksel olarak, söz konusu dört karakteristik özelliğin Roma Katolik Kilisesi’ne has olduğu düşünülür.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-75-backlink" id="footnote-225-75">75</a> Gerçi Marilyn Butler, <span class="char-style-override-2">Lyrical Ballads</span>’ın sıradan hayata duyduğu sempatinin asla özel olarak romantik olmadığına işaret eder. Bu sempati, özünde, on sekizinci yüzyılın halk baladları ve basit, doğal hayat neoklasik kültüne aittir. Bkz. Butler, <span class="char-style-override-2">Romantics, Rebels and Reactionaries</span> (Oxford, 1981), s. 58. Almanya’da neoklasisizm ile romantizm arası süreklilikler için bkz. Azade Seyhan, “What is Romanticism and Where Did It Come From?,” Nicholas Saul (der.), <span class="char-style-override-2">The Cambridge Companion to German Romanticism</span> (Cambridge, 2009) içinde.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-76-backlink" id="footnote-225-76">76</a> Alıntılayan Beiser, <span class="char-style-override-2">The Early Political Writings of the German Romantics</span>, s. 15. Novalis’in semiyotik kuramlarına odaklanan ve ona bir tür ön-postmodernist olarak bakan yenilikçi bir çalışma için bkz. W.A. O’Brien, <span class="char-style-override-2">Novalis: Signs of Revolution</span> (Durham, NC ve Londra, 1995).</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-77-backlink" id="footnote-225-77">77</a> Elie Kedourie, <span class="char-style-override-2">Nationalism</span> (Oxford, 2000), s. 65. Kedourie’nin yorumu, irdelediği siyasal fenomene dönük şaşmaz düşmanlığı bağlamında ele alınmalıdır.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-78-backlink" id="footnote-225-78">78</a> Alıntılayan Andrew Bowie, <span class="char-style-override-2">An Introduction to German Philosophy</span>, s. 48.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-79-backlink" id="footnote-225-79">79</a> Bkz. John Gray, <span class="char-style-override-2">Black Mass</span> (Londra ve New York, 2007).</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-80-backlink" id="footnote-225-80">80</a> Fredric Jameson, <span class="char-style-override-2">Marxism and Form</span> (Princeton, NJ, 1971), s. 117.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-81-backlink" id="footnote-225-81">81</a> Fredric Jameson, <span class="char-style-override-2">The Political Unconscious</span> (Londra, 1981), s. 285.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-82-backlink" id="footnote-225-82">82</a> Fredric Jameson, <span class="char-style-override-2">Valences of the Dialectic</span> (Londra, 2009), s. 286.</p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-83-backlink" id="footnote-225-83">83</a> Karl Korsch, <span class="char-style-override-2">Marxism and Philosophy</span> (Londra, 2012), s. 75.</p>
        </div>
      </div>
    </div>
  </div>
</body>
</html>
