<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>4.html</title>
  <link href="../Styles/template.css" rel="stylesheet" type="text/css"/>
</head>

<body>
  <div id="x4.html" xml:lang="tr-TR">
    <div class="Basic-Text-Frame">
      <p class="split-3"/>

      <p class="anabaslik-3" id="toc_marker-4">DÖRDÜNCÜ BÖLÜM</p>

      <p class="resim-3"><img alt="cizgi.png" class="image" height="13" src="../Images/cizgi_fmt3.jpeg" width="157"/></p>

      <p class="arabaslik-orta-3">KÜLTÜR KRİZİ</p>

      <p class="resim-3"><img alt="sekil.png" class="image" height="21" src="../Images/sekil_fmt4.jpeg" width="44"/></p>

      <p class="paragraf-3">Modernliğin sahici bir ateizme ulaşmasının bunca zaman almış olması dikkat çekicidir. Ve ulaştığında bile bu hiçbir şekilde dinsel inancın çürütülmesi ya da defedilmesi sayesinde olmamıştır. Tanrı’ya inanmamak, genelde sanıldığından daha zahmetli bir iştir. Tanrı, tam selametle uğurlandı denilirken şu ya da bu kılıkta tekrar sahne almaya her daim meyillidir. Bruce Robbins’in belirttiği gibi, sekülerleşmenin tarihine “Tanrı-terimleri [yani Tanrı-vekilleri] her zaman daha fazla kuşkuya ve daha fazla sekülerleşmeye davetiye çıkarsa da, gerçek ve önemli”<span class="dip"><a class="footnote-link" href="#footnote-225-1" id="footnote-225-1-backlink">1</a></span> bir süreç olarak bakmak gerekir. Robbins’e göre seküler kavramlar “öylesine çok dinsel bagaj içerirler ki,” dinsel inancı kara cahil bir geçmişe emanet edip gitmek kolay değildir.</p>

      <p class="paragraf-3">Eğer Aydınlanma dini kapı dışarı etmeyi başaramadıysa, nedenlerinden biri de bunu yapmanın kendi siyasi amaçlarına tam olarak uymamasıydı. Uysaydı bile, onun akılcılık türü, kansız cansız bir Yüce Varlık’tansa Bakire Doğum’la coşması daha muhtemelen halk kitlelerinin kalbini ve zihnini kazanmak için fazla eleştirel ve fazla beyinseldi. Bu Akıl türüne bir gündelik deneyim duygusu –tek kelimeyle, estetik– katma girişimi, dar bir zümreye hitap etmenin ötesine asla geçemezdi. Tıpkı idealistlerin ve romantiklerin mitolojiyle kitlelere ulaşma projesinin hiçbir zaman steril bir entelektüalizmden kurtulamamış olması gibi... Kitlelerin düş ve arzularının –belli bir dirençle karşılaşsa bile– topluca iktidarın himayesine alınması, ancak yirminci yüzyılda kültür endüstrisiyle birlikte mümkün oldu. Daha önceki bazı filozofların hayalini kurduğu kitle mitolojisine bir anlamda sinema, televizyon, reklam ve kitlesel basın aracılığıyla erişilebildi.</p>

      <p class="paragraf-3">O halde, kültür düşüncesine ne oldu? Dinin kapladığı alanın mirasçısı olmaya en yakın aday kültür idiyse, bunun nedeni temel değerleri, aşkın hakikatleri, hâkim gelenekleri, törensel pratikleri, duyusal sembolizmi, tinsel içe dönüklüğü, ahlaki gelişimi, ortak kimliği ve bir toplumsal misyonu içeriyor olmasıydı. Din hem vizyon hem kurum, hem duyumsanan deneyim hem evrensel projeydi ve kültür, özgüveni zirveye ulaştığında tüm bu niteliklere sahip olma iddiasını üretti. Soru, azınlığın değerleri ile sıradan insanların yaşamı arasındaki –kimi Aydınlanma alimlerinin, idealist bilginlerin ve romantik sanatçıların çok huzursuz edici bulduğu– uçurumu kapamakta kiliselere rakip olup olamayacağıydı. Azınlık değerleri anlamında kültür ile yaşam tarzı anlamında kültür arasında bir bağ kurulabilecek miydi? Kilise, din adamları ile dindar ahaliyi tek bir kurum içinde kucaklayarak aradaki gediği kendi üslubunca kapatıyordu; ve sıradan müminler, kardinal ve teologlar eşit olmasalar da, bu durum ortak bir inancı paylaşıyor olmalarına kıyasla taliydi. Bu toplumsal düzende hiyerarşi ve cemaatçilik tam bir uyum içindeydi. Suabiyalı bir köylü, İlk Günah’ı Tübingenli bir teologla tam olarak aynı şekilde kavrayamazdı; fakat iki kavrayış arasında akrabalık vardı.</p>

      <p class="paragraf-3">T.S. Eliot “Hristiyan Bir Toplum Fikri” ve <span class="char-style-override-2">Kültür Üzerine Düşünceler</span>’de dinin seçkinler için teoloji, kitleler için mitoloji anlamına gelirken, bu ikisi arasında nasıl olup da hiçbir çatışma çıkmadığını sorgular. Burada, entelijansiyanın dile getirdiği hakikatler sıradan insanlarca kendiliğinden alışkanlık ve düşünümsel-olmayan görenek şeklinde hayata geçirildiğinden, bilinç ile bilinçdışı arası ayrım iş başındadır. Aynı değerler iki grup tarafından ortaklaşa, ancak farklı farkındalık düzeylerinde paylaşılır. Böylece tinsel hiyerarşi, sıradan kültür ile uzlaştırılabilmektedir. Sosyalist eşitlik anlayışı reddedilir, hakeza liberal bireycilik de. Benzer bir teori, Eliot’ın oyunlarında da perde arkasından görünüverir; oyunlarda hem karakterler hem izleyiciler farklı kavrayış katmanlarına bölünür. <span class="char-style-override-2">Katedralde Cinayet</span>’in kahramanı trajik konumunun tümüyel bilincindeyken, <span class="char-style-override-2">Canterbury Kadınları</span> –Eliot tiyatrosunun çoğu izleyicisi gibi– neler olup bittiği konusunda büyük ölçüde sadece bulanık bir fikre sahiptir. <span class="char-style-override-2">Aile Buluşması</span> ve <span class="char-style-override-2">Kokteyl</span>’de kafası karışık karakterler vardır; çok mühim şeylerin vuku bulduğunu anca kenarından köşesinden fark eden ve kendilerinden daha keskin bir görü beklenemeyecek olan, balkonu ve sahne önünü doldurmuş manen vasat kadın ve erkekler gibi... İnsan türü, en azından bayağı mensupları, haddinden fazla gerçeği kaldıramaz. Kültür, öz farkındalığın hem en karmaşık ama hem de en az düşünümsel formudur. Hem Eliot hem Burke için kültür, bir tür toplumsal bilinçdışını simgeler. Hesaplanabilir olan ile teorik olanın karanlık alt yüzüdür; kendini somut inançta, izahtan vareste davranışlara kıyasla daha az sergiler.<span class="dip"><a class="footnote-link" href="#footnote-225-2" id="footnote-225-2-backlink">2</a></span></p>

      <p class="paragraf-3">Kültür, din-sonrası bir çağın halkı ve entelijansiyayı manevi bir ortak noktada birleştiren kutsal söylemine dönüşmeyi başarabilir miydi? Dinsel inancın yaptığı gibi, hakikatlerin en esrarengizini gündelik hayatla ilişkilendirebilir miydi? Eğer bunları yapabilseydi, bir normatif düşünce olarak kültür ile betimleyici bir kategori olarak kültür tek ve aynı şey olurdu. Kültür düşüncesinin her iki anlamı –kabaca, estetik ve antropolojik anlamı– sanatın yaratıcı hamlesinin gündelik yaşama bahşedileceği bir organik toplum düşüne bulaşmıştı. Kültürün bu iki kavramsallaştırması şimdi sanayi kapitalizminin kalbinde bir kez daha birleşecek ve böylece kültür toplumsal düzen ve ahlaki davranışın garantörü olarak dinin yerini alabilecek miydi?</p>

      <p class="paragraf-3">Yanıt, tek kelimeyle hayırdı. Tarihte hiçbir sembolik form, dinin en haşmetli hakikatleri sayısız insanın gündelik varoluşuyla bağlantılandırma yetisiyle boy ölçüşemedi. Avrupa’nın hâkim güçlerinin, dinin yok olacağı beklentisini böylesine kaygıyla karşılamaları şaşırtıcı değildir. Eğer Aydınlanma dinsel inancı defetmeyi, idealistler ve romantikler ise onu sekülerleştirmeyi başaramadıysa, kültür mefhumunun da ona vekalet etmek için fazla yüklü ve ele avuca gelmez olduğu görüldü. Kurtuluşun tek başına estetik kültürle mümkün olmadığı açıktı. Bu görev için fazlasıyla azınlığa hitap eden bir meşgaleydi. Fakat bütünsel bir yaşam formu olarak kültür düşüncesine de büyük kurtuluş umutları bağlamak da mümkün değildi. Zira bütünsel yaşam formları diye bir şey yoktur. İnsan toplumları çok boyutlu ve çelişkilerle doludur. Kültür, toplumsal ayrışmaları uzlaştırmaktan ziyade yansıtmaya meyillidir. Bu çelişkiler kültür mefhumunun kendisine sirayet etmeye başladığı –değer, dil, sembol, kan bağı, miras, kimlik ve cemaat kavramları siyasi bagajlar yüklendiği– anda, kültür çözümün bir parçası olmaktan çıkıp sorunun bir parçasına dönüşür. Artık kendini, tek taraflı çıkarların ortak alternatifi olarak sunamaz. Bunun yerine, yapmacık bir aşkınlıktan militan bir sekterliğe doğru kayar. Aslında, postmodernizm koşullarında kültürün kaderi bu olagelmiştir.</p>

      <p class="yildiz-3"><span><img alt="sekill.png" class="image" height="21" src="../Images/sekill_fmt11.jpeg" width="27"/></span></p>

      <p class="paragraf-3"><span>Edmund</span> <span>Burke “</span><span>kültür” terimine başvurmamıştı; fakat kültürün kendisinin devrime karşı güçlü bir panzehir olduğunun farkındaydı. Aslına bakılırsa, kültürel ile siyasal bir anlamda birbirinin tam zıddıdır. Ya da en azından,</span> <span>estetik gibi</span> <span>kültür de siyasal-dışı bir kılığa bürünmüş siyasettir. Kültür mefhumunun modern çağda pek çok kaynağı vardır (örneğin</span> <span>milliyetçilik, yerelcilik, kitlesel göçler, emperyalist antropoloji, anti-kapitalist eleştiri, dinsel inancın gerileyişi, kimlik siyaseti vb.); fakat</span> <span>Fransız Devrimi’ni onun başlıca atalarından saymak yanlış olmaz. Kültür nosyonu, devrim tufanına karşı tepki sonucu acil bir ihtiyaç haline gelmiştir.</span> <span>Burke için</span> <span>kültür; organik karmaşa, çok eski görenekler, yerleşiklik kazanmış duygu alışkanlıkları, kendiliğinden bağlılıklar, sarsılmaz biatlar, saygınlığını zamana karşı ayakta kalmaya borçlu kurumlar, içgüdüsel sevgi ve nefretler, geleneğin alttan alta zorlayıcı gücü, bir dilin hazinesi, atalara hürmet, ülke, doğa ve akraba sevgisi demektir.</span><span class="dip"><a class="footnote-link" href="#footnote-225-3" id="footnote-225-3-backlink">3</a></span> <span>Doğası gereği</span> <span>kültür, yavaş akan bir tür jeolojik zamanda –Kanal boyunca vuku bulan ani dönüşümlere canhıraş direnecek olan bir zamanda– ikamet eder. Bu yaklaşımda kültürel devrim düşüncesi oksimorondur. Kültürün bahşedebileceği zarafetle incelik kazanmış bir halk, serkeş tutkuları ve yaygaracı tarafgirliği ahenk ve</span> <span>uygarlık adına elinin tersiyle iten bir halktır. Statükoya karşı galeyana getirmek siyasalken, onu bu tür görgüsüz davranışlara karşı savunmak değildir. Kültür ılımlı, dengeli bir ses tonuyla konuşurken; siyasetin sesi yüksek ve bettir. Kadın hakları için ortalığı ateşe vermek Matthew</span> <span>Arnold’ın yaklaşımında kültürden sayılmazken; efendice bir ataerkillik savunusu bekleneni pekâlâ verebilir. Çok yönlülük, ilginç şekilde, tek yönlülüğe dönüşür.</span></p>

      <p class="paragraf-3">Bu mirasa sadakatle, Arnold’ın en ünlü eseri <span class="char-style-override-2">Kültür ve Anarşi</span> (1869) aslında Kültür veya Anarşi, <span class="char-style-override-2">Edebiyat ve Dogma</span> ise aslında Edebiyat veya Dogma demeye getirir. Burada söz konusu olan anarşi, tam da on sekizinci yüzyıl hümanistlerince kültür havarileri olarak yüceltilen tüccar sınıfların anarşisidir. Fakat Arnold’ın döneminde bireysel görgü anlamında kültür, siyaseten artık yeterince esnek değildir. Mesele, toplumun üst tabakalarını kültür insanlarıyla donatmak değil, kültürü toplumsal huzursuzluklara karşı siper etmektir. <span class="char-style-override-2">Kültür ve Anarşi</span> bu yolla, Viktoryen İngiltere’de sınıf mücadelelerinin keskinleştiği bir momentte kültürün estetik versiyonu ile sosyolojik versiyonu arasında bağ kurmaya çalışır. Eserin tarihsel arka planında, işçi sınıfını siyasal olarak parlamenter demokrasiye eklemlemeyi uman İkinci Reform Yasası yer alır. Arnold’ın metninin derdi, işçileri aynı zamanda manen asimile etmektir.</p>

      <p class="paragraf-3">Fakat metin boyunca kültürün iki anlamı sürekli birbiriyle itişerek çatışır. Kültür hem geçici hem ebedi, hem sosyal politika hem kişisel terbiye, hem mükemmelleşme süreci hem bizzat mükemmelleşmenin koşulu olur. Öncelikle pratik bir yaşam tarzı olarak değil, “içe dönük bir işlem” ya da zihnin tefekkür hali olarak anlaşılmalıdır. “Beşeri mükemmelleşmeyi bir dahili koşul içine yerleştirir.”<span class="dip"><a class="footnote-link" href="#footnote-225-4" id="footnote-225-4-backlink">4</a></span> Eseri alaycı parodilerin hedefi haline getiren bir dizi yatıştırıcı formülde kültür bir “hoşluk ve ışık” meselesi, “ideal kendiliğimiz,” “mükemmelleşme çalışması,” “aklı ve Tanrı iradesini hâkim kılma” gücü, “nesneyi gerçekte nasılsa öyle görme” ve “dünyada düşünülmüş ve söylenmiş şeylerin en iyisi” demektir. Bu yankılayıcı soyutlamaların hiçbiri –belki de yazarın kastıyla– pek de sarih bir anlama sahip olmadığından, –Arnold’ın sonraki eseri <span class="char-style-override-2">Edebiyat ve Dogma</span>’daki şaşılası düzeyde tekrara dayalı üslubunun habercisi döngüsel bir hareketle– her biri diğerini desteklemek için kullanılabilir. İnsan bu mağrur anlam boşluklarına bakınca, Arnold’ın kendini filozof olmamakla suçlarken (ki bu aslında gizliden gizliye bir övgüdür) nesneyi gerçekte olduğu gibi gördüğünden şüphe etmez. Arnold’ın bir felsefesi olmayabilir, fakat kesinlikle bir ideolojisi vardır.</p>

      <p class="paragraf-3">Bu kültür mefhumunun anlamsal boşluğu, pespaye bir düşünüş tarzının sonucu olmaktan fazlasıdır. Aksine, bu müphemliğin ardında belli bir gereklilik yatar. Kültür net olarak tanımlanamaz; çünkü onun özü, spesifik olanı aşmasında yatar. Dolayısıyla kültürün anlam boşluğu, otoritesiyle doğru orantılıdır. Bir yere sabitlenemediğinden, eleştirilemez de. Frederic Harrison, Arnold’ın argümanına dönük haylaz parodisinde bu boşluğu yakalamakta gecikmez. Arnold’da kültür “ebediyen süren hareket ve hiçbir şeye razı gelmemek; tüm soruların birbiri ardına serilişi ve hiçbirinin yanıtlanmayışı; her şeyin sonsuz olanaklılığı; her şeyin oluş içinde oluşu, hiçbir şeyin olmayışı”<span class="dip"><a class="footnote-link" href="#footnote-225-5" id="footnote-225-5-backlink">5</a></span> anlamına gelir. Auguste Comte’un tilmizi ve epeyce ilerici bir Oxford kolejinin (Wadham) üyesi Harrison için kültür her şeyden önce bir zihin durumu değil, toplumsal reform denilen daha elle tutulur bir iştir. Karakterlerinden bir diğerine büründüğünde, aynısı Arnold için de geçerlidir.</p>

      <p class="paragraf-3">Arnold’ın yaklaşımında kültür kendi başına bir eylem meselesi değildir. Daha ziyade, sonuç alıcı eylemin filizlenebileceği kaynaktır. Schiller’in estetik durumunda olduğu gibi, kültür tüm spesifik eylemlerin ya da toplumsal çıkarların onun karşısında bir gerileme –Arnold’ın mağrur ve küçümseyici tabiriyle, “salt mekanik bir düzenek”– gibi görünmeye mahkûm olduğu, fayda gözetmez o yüce bütünlük ya da çok yönlülüktür. Böyle olunca da, tam da düzeltmeye çalıştığı durumun kendisini alttan alta değersizleştirir. Arnold eleştirilere karşı, önüne geçmek istediği tek şeyin “kaba saba ve bayağı eylem” (sıfatların klasına dikkat) olduğunda ısrar eder durur; fakat insan, onun eylemi bir duygu ve düşünce iç evreninin koşulu olmaktan ziyade, bu iç evrende halihazırda karara bağlanmış bir şeyin dışavurumundan ibaret gördüğünü düşünmekten kendini alıkoyamaz. Eylem zihnin hallerini dışavurabilir, ancak onların yapıtaşı olamaz.</p>

      <p class="paragraf-3">Schiller’de olduğu gibi bütüne dair yansız bir bakış, şeylerin büyük dizgesinde bir kişinin davranışının göreliliği duyusuyla hareket etmek anlamına gelir. Dolayısıyla kültür, bir ironiyle yaşama formülüdür. İnsan aynı zamanda hem angaje hem de tarafsız olmalıdır. Arnold, bu özelliğini itiraf etmekten çekinmeyen bir filisten veya bir orta sınıf mensubudur; fakat aynı zamanda rüşvetçi, dar kafalı meslektaşları arasında başına buyruk biri olduğundan, dışarıdan da olsa bir parçası olduğu yaşam tarzı hakkında yargıda bulunabilmektedir. Kendi kanaatine karşı oyunbaz bir yansızlık, kültür insanı olmanın emaresidir; fakat aynı zamanda bir tür siyasettir, zira “kültür, Jakobenizmin alameti farikası olan iki şeyin ezeli düşmanıdır: azgınlık ve soyut bir sisteme bağımlılık.”<span class="dip"><a class="footnote-link" href="#footnote-225-6" id="footnote-225-6-backlink">6</a></span> Kültür, siyasetin tiz sesini dengelilik çağrısıyla yumuşatır; zihni taraflı veya sekter her şeye karşı sükunetle korur. Bu, klasik bir Oxford tavrıdır. Beyinsel, dolduruşa gelmeye açık Fransızların aksine İngilizler soğukkanlılıkları ve sistematik düşünceye yatkın olmayışlarıyla öne çıkarlar. Kendi görüşlerinin kölesi değildirler. Arnold’ın düzyazı üslubu –kibar, uzlaşmacı karakteri ve zaman zaman elinin arkasından yapmacık bir nezaketle gülümseyen yazarlığıyla– bizzat bu tür bir hararet yatıştırma girişimidir. Aynı zamanda siyasi durumun bu kendi halinde bilgeyi yumuşak başlı, nazik ve kendinden memnun yazı üslubunun ima ettiğinden daha çok telaşlandırdığı gerçeğini gizlemeye hizmet eder. Thomas Carlyle’ın hiddetli, apokaliptik üslubu, aydınlatıcı bir tezat teşkil eder.</p>

      <p class="paragraf-3">Asil bir ruhla hiçbir şeyi fazla ciddiye almayan Arnold’ın kendine dönük gamsız ironisinin zıddı, hem orta sınıf ahlakçısının hem de avam tribünlerin nemrut fanatizmidir. Her ikisi de inatçı darkafalılığıyla, Helenik bir zihin esnekliğinden ölümüne yoksundur. Her ikisi İbranilere has bir üslupla mutlak yargılarda bulunurken; kültür adamı bakışını bütüne sabitleyerek bu tür hükümleri miyop bulur. Kültür sanayi kapitalizminin bir eleştirisi şeklini alabilir; fakat aynı zamanda ona meydan okuyan güçleri küçümser, onlara tenezzül etmez. Radikal siyaset kâr güdüsünü ya da soyluluğun imtiyazlarını feshedebilir; fakat kültür, onların rolünü insan varoluşunun bütünselliği içinde kavrar. Kısacası kültür, her şeyin yerli yerinde olduğu kanaatiyle zihni berrak, mağrur bir kaderciliktir. Bu haliyle, aynı zamanda bir teodisi biçimidir.</p>

      <p class="paragraf-3">Arnold, tarihsel anayola ait her şeye (örneğin İngiliz kilisesine) büyük değer verirken, marjinal ya da sapkın olan şeylere (örneğin Metodizme) metelik vermez. Bu, hiç kuşkusuz, Arnold’ın Anglikanizmin Metodizmden daha çok hakikat içerdiğini düşündüğü anlamına gelmez. Ona göre ikisi de pek bir hakikat içermez. Mesele, basitçe, ana akıntıyla aynı yönde yüzmektir. Bütünlüğe eklemlenmek, âdeta kendinde bir erdemdir. Olay tümüyle şekilseldir. Bir düşünürün kendisini bir orta sınıf heretiği, barbarlık okyanusunda mahsur kalmış yapayalnız bir uygarlık simgesi olarak görmesi tuhaftır. Eğer ana akıma dahil olmak kendinde bir erdemse, tek yönlülük <span class="char-style-override-2">ipso facto</span> bir kusurdur. Bir şeye bağlı olmak, kültürsüz olmak anlamına gelir. Kültür bir simetri meselesidir. Bu önyargıyla donanan Arnold, çaktırmadan bir hayli net siyasal tavırlar takınabilir. Ona kalsa şu ya da bu davaya esastan değil, tümüyle biçimsel nedenlerle karşı çıkıyordur. Onu bir görüşü reddetmeye sevk eden şey, görüşün simetriye, ölçüye, itidale ve çok yönlülüğe saldırıyor oluşudur –Arnold’ın bu görüşü her durumda tepeden tırnağa sakıncalı bulduğu, makul düzeyde yansız okurlar için yeterince açık olduğunda bile.</p>

      <p class="paragraf-3">Ancak kültür bu tür bir yansızlığa asla razı gelmez. Sınıf mücadeleleri, tırmanan sekülarizm, piyasa anarşisi, ahlaki bozukluk ve manevi liderliğe kabil olmayan seçkinler çağında kültürün salt bir iç terbiye olarak hiçbir geleceği yoktur. Pratik, ortak ve dönüştürücü bir hale gelmelidir. Arnold’ın hedeflediği gibi dini ikame edecekse, ruhani tepelerden düzlüklere inerek militan bir toplumsal misyon edinmelidir. “Komşularımıza dönük sevgiyi, eylem, yardım ve hayırseverlik dürtülerini, insanın hatalarını yok etme, insanın kafa karışıklığını temizleme ve insanın ıstırabını dindirme arzusunu, dünyayı bulduğumuzdan daha iyi ve daha mutlu terk etme soylu özlemini”<span class="dip"><a class="footnote-link" href="#footnote-225-7" id="footnote-225-7-backlink">7</a></span> kucaklamak zorundadır. Peki ama bunun, Olimpos Dağı’ndan görülen manzara gibi, kültürün iflasını kanıtlaması nasıl önlenecek? Oxford esteti Arnold, devlet okullarının gayretkeş müfettişi Arnold ile nasıl uzlaştırılacak? Simetri ve bütünlük, kendilerini gerçekleştirmek için aradıkları öze ölümcül bir gölge nasıl düşürmeyecek? Maddi bir varoluş edinmeyi başaramadığı takdirde kültür –Arnold’ın Shelley hakkındaki sözlerini ödünç alırsak– ışık dolu bir boşlukta kanat çırpan güzel, etkisiz bir melekten fazlası olabilir mi ki.<span class="dip"><a class="footnote-link" href="#footnote-225-8" id="footnote-225-8-backlink">8</a></span> Kültür ne kadar angaje bir hal alırsa, o kadar az uzlaştırıcı olur; fakat uzlaştırmaya ne kadar çabalarsa, o kadar az etkili olması muhtemeldir.</p>

      <p class="paragraf-3">İmtiyazlıların kültürü daha geniş kesimlere nasıl yayılabilir? Bu azınlık değerleri yayılmadıkları takdirde, kuşatma altında kalmaları muhtemeldir. Ancak yayılarak korunabilirler. Fakat kitleler arasında bu değerleri yaymak, onların ölümü anlamına gelebilir. Kültürel değerleri değişime uğramadan yeni toplumsal kesimlere yaymak zordur; fakat Arnold kendi inançlarını paylaşmaya davet ettiklerinin bu inançları yeniden şekillendirebileceğini öngörmez. Kültür –eğer hayatta kalacaksa– bir zümreyle sınırlı olamaz; fakat kökten bir değişime açık da olamaz. Pratik, kolektif, ucu açık bir süreç olabilir; fakat aynı zamanda sabit bir ülkü taşır. Her tür faydaya sırt çevirir; fakat artık bazı acil toplumsal ihtiyaçların hizmetine koşulması gerekmektedir. Kültür galebe çalmazsa, siyasal anarşi çıkabilir. Dinin gücü sönümlenmekte olduğundan, orta sınıfın açgözlülüğünü ve işçi sınıfının garezini ılımlılaştırabilecek yegâne araç kültür gibi görünür. Arnold’ın anarşi nosyonunun hem orta sınıf bireyciliğini, hem de –dönemin işçi sınıfı militanlığı filistenlerin <span class="char-style-override-2">laissez-faire</span> öğretisine karşı yönelmiş olsa da– proleter devrimi kapsadığını kaydetmek gerekir. Bu, daha az değil, daha fazla toplumsal denetim talebidir.</p>

      <p class="paragraf-3">O halde kültür, bu sevgisiz toplumsal tabakayı toplumsal bütünlük içinde massetmek zorundadır. Eğer bunu yapmazsa –Arnold’ın tabiriyle, Londra’nın doğu ucunu kendisiyle beraber geliştirmezse– kendini bir enkaz içinde bulabilir. Strateji, yüce gönüllü olmaktan ziyade öz çıkarının peşindedir. Kültürü kitlelere yaymak ahlaki bir yükümlülüktür; fakat aynı zamanda kendi çıkarına da hizmet eder –Dickens’ın <span class="char-style-override-2">Kasvetli Ev</span>’inde Londra’nın doğu ucundaki hastalara bakmak, aynı zamanda ölümcül enfeksiyonların onları iyileştirenlerin banliyölerine yayılmasını engelleme aracıdır. “Kültür bilir ki,” der Arnold, “azınlığın hoşluğu ve ışığı, kaba saba insan kitleleri bu hoşluk ve ışıktan etkilenene değin eksik kalmak zorundadır.”<span class="dip"><a class="footnote-link" href="#footnote-225-9" id="footnote-225-9-backlink">9</a></span> Aslında, onun iddiasına göre, kültür “tüm sınıfları yok etme arayışındadır” ve bu bağlamda eşitliğin asıl havarileri kültür adamlarıdır. Fakat Arnold’ın yok etme arayışında olduğu şey sınıflar değil, sınıf mücadelesidir. Ateşli pek çok liberal gibi o da mücadele ve çatışmayı mütecaviz bulur. Kültür ona göre nefretin ve uyuşmazlığın düşmanıdır. Kültürü hâkim kılma sürecine bir miktar çekişmenin dahil olabileceğinin farkında değil gibi görünmektedir.</p>

      <p class="paragraf-3"><span>Çatışmadan hoşlanmamasına rağmen</span> <span>Arnold, devlet zorunun işçi sınıfından göstericilerin üzerine salındığını görmek için can atar. Devlet “kolektif ve bütünleşik karakteri içinde millet” olduğundan, bu tür bir baskı hiçbir dar çıkar gözetmez. İşçileri siyasi görüşlerini dillendirdikleri gerekçesiyle hapse tıkmak, incelikle işlenmiş bir bütünlük adına sekter çıkarları bastırma girişimidir.</span> <span>Arnold’a göre “Londra kabadayılarını, gelecekte hem onların hem de hepimizin ideal kendiliği adına bastırmamız”</span><span class="dip"><a class="footnote-link" href="#footnote-225-10" id="footnote-225-10-backlink">10</a></span> <span>gerekir. Devlette cisimleşen bu sözüm ona ideal kendilik, “kargaşa ve düzensizliği, kalabalık şehirlerimizin caddelerinde hıncahınç kafileler tehdidini beraberinde getiren her şeyi”</span><span class="dip"><a class="footnote-link" href="#footnote-225-11" id="footnote-225-11-backlink">11</a></span> <span>cebren bastırmalıdır. Daha yüce benliklerimiz, tabiri caizse, daha ilkel olanları gözaltına almalıdır. Hoşluk ve ışık ile kelepçe ve pranga asla birbiriyle çelişmez. Pek çok barış ve ahenk çağrısında olduğu gibi burada da sadece belli bazı şiddet biçimleri kınanır.</span></p>

      <p class="paragraf-3">Dolayısıyla kültürün bir siyasal direniş zerresiyle karşılaştığında ne kadar katı bir hal alabildiğini görmek şaşırtıcıdır. Kültür kendi başına, düşüncenin serbest ve önyargısız hareketinden ötesi değildir; fakat yine de Arnold’ın “şeylerin kavranabilir yasası” dediği şeye ışık tutmayı başarır ve kılı kırk yaran muğlaklığına rağmen insanlara “herhangi bir hakka değil, sadece ödevlere”<span class="dip"><a class="footnote-link" href="#footnote-225-12" id="footnote-225-12-backlink">12</a></span> sahip olduklarını bildirme gücünü kendinde bulur. Kültürün kaba partizan görüşleri olmasa da, bize feodal imtiyazların tutkuyla ya da bir anda değil, “aşama aşama ve nazikçe” feshedilmesi gerektiğini kabul ettirmeyi başarır. Kati bir içeriği olmamasına ve “salt mekanik düzeneği” hor görmesine rağmen, Arnold’ı Mirasçısı Olmayan Gayrimenkul Yasası’na karşı çıkmaya ikna eder.</p>

      <p class="paragraf-3">Hükümetin güçlü olması gerektiğini savunan bir liberal olarak Arnold, laissez-faire kapitalizminin daha korporatist bir versiyonuna dönüşmekte olduğu dönemi imler. Ona göre orta sınıf ekonomisinin anarşisi, işçi sınıfının “itaat ve saygı gibi güçlü feodal alışkanlıklarını”<span class="dip"><a class="footnote-link" href="#footnote-225-13" id="footnote-225-13-backlink">13</a></span> yok etmiş, orta sınıfın yıkıcı özgürlük kültü onlara da bulaşmıştır; dolayısıyla kültür olarak bilinen yeni, devlet merkezli bir ideoloji, sönümlenen bu değerleri onarmalıdır. Orta sınıflar kural tanımaz piyasa güçleriyle, tam da kendi yaşam biçimlerini meşrulaştıran tabakalaşmış siyasal düzeni istikrarsızlaştırma tehlikesi altındadır. Bu nedenle, siyasi gayeler için daha güçlü bir devlete, ahlaki gayeler içinse daha korporatist bir ideolojiye ihtiyaçları vardır. Bu iki ihtiyaç, kültür devleti fikrinde münasip şekilde eşleştirilebilir.</p>

      <p class="paragraf-3">Daha güçlü bir devlet çağrısı, serbest zihin oyunlarının bir sınırı olduğunu itiraf etmektir. Siyasi düzenin kendisini sorgulatacak denli açık uçlu olunmamalıdır. Helenizm, bu düzeni daha cazip ve incelikli, kitleler açısından daha makbul kılmak için elzemdir; fakat bu düşünce dolambacı, aynı zamanda onun altını oyma tehlikesi taşır. Ruhun liberalizmi, siyasal ya da ekonomik liberalizme karşı bir tehdit arz etmemelidir. Zihin, ancak belli toplumsal koşullar altında serbestçe oynayabilir ve bu koşulların zarar görmemesi için hoşgörüsüz önlemlere ihtiyaç duyulabilir. Tek cümleyle ifade etmek gerekirse, hoşgörünün kökeninde şiddet ve önyargı yatar.</p>

      <p class="paragraf-3">O halde kültür hem sorun, hem de çözümdür. Hem anarşinin çaresidir, ama hem de uç noktaya taşındığında bizzat bu eğilimin kendisini ele verir. Helenizm, İbranizmin altını oymaya varacak ölçüde çok yönlü olmamalıdır. Arnold İbranizmden, hepsi de “kabadayılık” dediği şeyin karşısına koyulabilecek olan itaati, sağduyuyu, öz disiplini ve Tanrı korkusunu anlar. Bilmenin, eylemeye öldürücü darbeyi vurmasına izin verilmemelidir. Gücü pervasızca yaymak, onu fanatikçe daraltmanın düşmanı değildir. Ya estetik kültürün ironik yansızlığı, ahlaki ve siyasal anlamda kültürle çelişki içindeyse?</p>

      <p class="paragraf-3">Dolayısıyla Helenizm, siyasal tehlike dönemlerinde tümüyle geçerli olabilmek için süper-egosal erdemler açısından fazla güdüktür. Aslında Arnold’ın tüm imkanları birleştirme doğrultusundaki Helenik arzusu, Helenizmi İbranizm ile birleştirme arayışı şeklindeki hayli tuhaf bir stratejiyle sonuçlanır. İlki aristokrat, ikincisi ise burjuva olduğundan, ikisinin birliği bir tür toplumsal sınıflar kaynaşmasını yansıtır; ki aslında Viktoryen İngiltere’de vuku bulmakta olan budur. Üst sınıflar katılaşma, orta sınıflar yumuşama ihtiyacındadır. Dolayısıyla, gamsız bir aristokrat liderlik iç huzurunu kaybetmeksizin İbrani ihtiras ile kol kola girdiğinden, makul bir kültür ve sağduyu çiftleşmesi uygundur. Bu esnada sanayinin ağırbaşlı kaptanları, dinamizmlerine halel gelmeksizin, Homeros ve Goethe’ye maruz bırakılmalıdır. Arnold’ın siyasi düşüncelerinde çoğu zaman görüldüğü gibi, çözüm tümüyle beyinseldir.</p>

      <p class="paragraf-3"><span class="char-style-override-2">Kültür ve Anarşi</span>’nin yayınlanmasından sadece birkaç yıl sonra, isyankâr işçi sınıfını dert edinen bir başka eser boy gösterir. Nietzsche’nin <span class="char-style-override-2">Tragedyanın Doğuşu</span> (1872) kitabı, Diyonizyak ve Apollonik hakkındaki tefekkürüyle, Arnold’ınkine benzer bir siyasi risale gibi görünmez. Fakat eğer Nietzsche mitin ve trajik bilgeliğin yeniden doğuşu için feryat ediyorsa, bunun hiç de tali olmayan nedenlerinden biri, toplumdaki “köle sınıfın” can sıkıcı kıpırdanmaları olarak gördüğü, aşağılayarak “Aleksanderyen” ya da bilimsel-rasyonalist kültür olarak adlandırdığı şeyin meyvesidir. Nietzsche’ye göre “kendi varoluşlarına bir adaletsizlik olarak bakmayı öğrenmiş ve artık sadece kendilerinin değil, tüm nesillerin intikamını almaya hazırlanan barbar köleler sınıfından daha korkunç hiçbir şey yoktur.”<span class="dip"><a class="footnote-link" href="#footnote-225-14" id="footnote-225-14-backlink">14</a></span> Bu satırlarda beliren şeyin “teorik kültürün rahminde uyuyan bir felaket”ten<span class="dip"><a class="footnote-link" href="#footnote-225-15" id="footnote-225-15-backlink">15</a></span> aşağı kalır yanı yoktur. Eli kulağındaki bu fırtınalar karşısında, kim “soluk ve tükenmiş” dinlerimize gönül rahatlığıyla başvurmaya cüret edebilir? Asıl ihtiyaç, kitlelerin aklını çelen ilerleme ve iyimserliğin seküler ruhuna rahmet okutacak mitin yeniden doğuşudur. Nietzsche trajik bakışın tazelenmesi çağrısında bulunuyorsa, bunun estetik gerekçelerden çok daha acil nedenleri vardır.</p>

      <p class="yildiz-3"><span><img alt="sekill.png" class="image" height="21" src="../Images/sekill_fmt12.jpeg" width="27"/></span></p>

      <p class="paragraf-3"><span>Arnold</span> <span class="char-style-override-2">Edebiyat ve Dogma</span><span>’da tüm iddialarını dinsel kavramlarla yeniden ifade eder. Kitaba, takdire şayan bir açık sözlülükle, çağın en büyük siyasi sorununun “düşkün kitleler” olduğunu ilan ederek başlar. Bu kitabın eşlikçisi bir diğer eseri</span> <span class="char-style-override-2">Tanrı ve İncil</span><span>’de “sıradan insanların pek çoğu eski, geleneksel, müesses ve tekin ne varsa hepsine düşman, artık sınıfların baş aktör olduğu yeni bir aşamadan ve temiz bir sayfadan yana bir devrimci</span> <span>deizmi benimsedi”</span><span class="dip"><a class="footnote-link" href="#footnote-225-16" id="footnote-225-16-backlink">16</a></span> <span>der. Dini itibarsızlaştıran şey, tek kelimeyle, emek hareketidir.</span> <span class="char-style-override-2">Edebiyat ve Dogma</span><span>’da “Zanaatkâr sınıfın en başarılı, enerjik ve hünerli mensuplarının çoğu, artık kendini İncil’i bütünüyle reddederken ve İncil’in yerle bir edilmiş bir batıl inanış olduğunu söyleyen rehberleri takip ederken bulur”</span><span class="dip"><a class="footnote-link" href="#footnote-225-17" id="footnote-225-17-backlink">17</a></span> <span>der. Kendisinin de İncil hakkında aynı görüşte olduğunu belirtmeyi ihmal eder.</span></p>

      <p class="paragraf-3">Burada söz konusu olan şey, aslında Aydınlanma’nın çifte hakikat öğretisinin bir versiyonudur. Voltaire ya da Arnold gibi uygar soyluların İsa’nın ilahiliği hakkında şüphe duymasından zarar gelmez; fakat sıra sendika militanlarına geldiğinde durum değişir. “Her zaman insanların din hakkındaki yanılsamalarına saldırmak gerekmez,” diye uyarır Arnold, “çünkü, adı üstünde, bunlar yanılsamadır.”<span class="dip"><a class="footnote-link" href="#footnote-225-18" id="footnote-225-18-backlink">18</a></span> Çoğu <span class="char-style-override-2">Aufklärer</span> buna canıgönülden katılacaktır. Eğer işçileri özel mülkiyete el atmaktan alıkoyacaksa, ufacık bir yanılsamadan zarar gelmez. Fakat Aydınlanma’dan sonra değişen şey, din hakkındaki şüphenin artık kitlelere yayılmış olması ve hiçbir zaman sosyalizmin çok uzağına düşmemesidir. Voltaire’den farklı olarak Arnold’ın durumunda en huzur bozucu şey, halkın batıl inanışları değil şüpheciliğidir. İlerici kâfirler artık orta sınıf filozoflar değil, emekçiler safında yerini almıştır. Vaktiyle Aydınlanma akılcılığı halk dininden çok uzakken; artık din, giderek bilinmezciliğe savrulan kitlelerin uzağına düşmüştür. Bu durumu düzeltme arayışındaki Arnold kendini Geniş Kilise’nin atalarının takipçisi olarak görür.<span class="dip"><a class="footnote-link" href="#footnote-225-19" id="footnote-225-19-backlink">19</a></span> Geniş Kilise’ye –ya da herhangi bir kiliseye– inanmıyor oluşu, onun gözünde bu dünyevi gayeye ulaşma önünde en ufak bir engel teşkil etmez.</p>

      <p class="paragraf-3">Sorunun çözümü, halkı henüz taze olan şüpheciliğinden kopararak yeniden şekillendirmek değil, İncil’i yeniden inşa etmektir. Mevcut haliyle Hristiyanlıktan iş çıkmaz, fakat onsuz da yapılamaz. Arnold’a göre eğer İncil “halka ulaşacaksa”, burada kültürün hayati önemi vardır. Bundan kastı; ortodoks din toplumun alt tabakalarını etkilemeyi başaramıyorsa, bu görevi onun yerine gereğince şiirselleştirilmiş bir Hristiyanlığın üstlenebilme ihtimalidir.<span class="dip"><a class="footnote-link" href="#footnote-225-20" id="footnote-225-20-backlink">20</a></span> Kitleler “İncil’in dilinin kalıplaşmış, katı ve bilimsel değil, akıcı, değişken ve edebî olduğunu”<span class="dip"><a class="footnote-link" href="#footnote-225-21" id="footnote-225-21-backlink">21</a></span> –yani bir ahlaki mutlakçılık ya da metafizik öğretiden ziyade, bir şiir ve kültür söylemi olduğunu– takdir eder hale gelmelidir. Arnold gibi edebiyat eleştirmenleri böylece kendilerini yeni bir yaşamsal işlevle donatılmış bulur. Mutlak hakikat olarak bakıldığında akılcı bir çağda inandırıcılığını kaybedebilecek ve inkârı siyasi otoritenin temellerini sarsabilecek olan şeyin sembolik doğasında ısrar etmek, esnek ve dogmadan uzak ruhlarıyla aydınlara düşer.</p>

      <p class="paragraf-3">Arnold’a göre ihtiyaç, dini “yeni bir kalıba dökmek”tir; doğaüstücülüğünden ve mitolojiden arındırılmış bir Kutsal Metin, bu sayede sıradan insanlardan bağlılık talep edebilir ve onlar üzerinde sınırlayıcı bir ahlaki etki yaratmaya devam edebilir. Aslına bakılırsa, ele aldığımız düşünce tarihinin büyük bölümünün amacı da bir anlamda budur. Aydınlanma’nın teizmi ya da bilinemezciliğinden romantiklerin mitolojikleştirme ve Viktoryenlerin mitolojiden arındırma girişimlerine kadar, sıradan insanların inanç sahibi olması gerektiği kaygısı baskındı –bu ister siyasi temkinlilik adına barbarca batıl inanışlara terk edilmeleri, daha akılcı bir dinle tanıştırılmaları, seküler mitolojilere tabi kılınmaları, sözde bir kültür devletine eklemlenmeleri ya da isterse Arnold’daki gibi kitlesel tüketime daha uygun kılmak üzere şiirselleştirilen soylulaştırılmış bir Hristiyanlık formuna emanet edilmeleri anlamında olsun.</p>

      <p class="paragraf-3">O halde kültür dinin, din ise siyasetin hizmetindedir. Ya da Arnold’ın tabiriyle “Eğer ahlaki davranış, mevcut durumda, sıkı sıkıya İncil’e ve onun doğru yorumuna bağlıysa, kültürün önemini anlatmakta kelimeler kifayetsiz kalır.”<span class="dip"><a class="footnote-link" href="#footnote-225-22" id="footnote-225-22-backlink">22</a></span> Kültürün ödevi, dini bir ideolojik otorite haline getirmek için ahlaki özünü dogmatik kabuğundan soyup çıkarmaktır. Dinin inandırıcılıktan uzak içeriğini temkinli bir şekilde boşaltırken; gizemli hâlesini, dokunaklı retoriğini ve ahlaki tonunu korumak gerekir. Dogma, Arnold’a göre “çoğu insanın pek istidadının olmadığı” akıl yürütme melekesini içerir. Halktan dinsel meseleler hakkında akılcı tartışmalara girmesi beklenemez;<span class="dip"><a class="footnote-link" href="#footnote-225-23" id="footnote-225-23-backlink">23</a></span> fakat halk bir hürmet ve itaat dürtüsü hisseder, ki asıl önemlisi budur. Arnold, metafizik yöntemin “halkı fethetme gücünden yoksun oluşu”ndan<span class="dip"><a class="footnote-link" href="#footnote-225-24" id="footnote-225-24-backlink">24</a></span> dem vurur. Din eğer metafiziği kaybetmezse, kitleleri kaybetmesi muhtemeldir.</p>

      <p class="paragraf-3">Arnold’ın hayalindeki İsa, bir Oxbridge Yemek Masası’nda pek tuhaf kaçmaz. İsa’nın “kavgacı olmayan, tatlı dilli ve içe dönük çalışma üslubu,”<span class="dip"><a class="footnote-link" href="#footnote-225-25" id="footnote-225-25-backlink">25</a></span> kültürü simgeleyen “ılımlılığı ve yumuşak başlı makullüğü” örnekler. Belirtmek gerekir ki bu sözler, dünyaya barış değil kılıç getirmek için geldiğini ilan eden, aileleri parçalamak ve yeryüzüne ateş salmaktan bahseden, dolandırıcılar ve fahişeler eşliğinde döneminin dinsel otoritelerine kafa tutan, tüccarları ve sarrafları Tapınak’tan kapı dışarı eden, aşırı dindar Ferisilere dünyanın en korkunç lanetlerini okuyan ve yoldaşlarını eğer sözüne sadık kalırlarsa onların da devlet tarafından katledileceği konusunda uyaran bir Yahudi peygamberi için söylenmektedir. Asıl sarsıcı olan, bize hiç tanımadığımız insanlar uğruna canımızı feda etmemizi salık veren bir metnin kekre mantıksızlığıdır, bir hoşluk ya da ışık yayması değil. Kierkegaard gibi bir teologun da farkında olduğu gibi, onun taleplerinin şok edici aşırılığında ılımlı ya da orta yolcu hiçbir şey yoktur. Dahası, Hristiyanlık, işkence görmüş bir bedenin etrafında dönen bu inanç, mantıksız olduğu kadar bir anlamda anti-estetiktir de. Tüm düşünsel esneklik iddialarına rağmen Arnold, kitleler için dinin anlamının siyasi istikrar ihtiyacında değil, Yahudi kutsal kitabının Yehova’yı yoksul ve güçsüzlerin savunucusu, dinsel kültü hiçe sayan bir ilah-olmayan olarak sunmasında, fetişizme ve putperestliğe karşı çıkmasında, bir unvanı ve imajı reddetmesinde ve halkını kölelikten azat etmesinde yatıyor olabileceğini göremez.</p>

      <p class="paragraf-3">Arnold’ın Eski Ahit dinini Müjde’nin manevi içe dönüklüğünün aksine biçimci bir meşgale, bir yasa meselesi ve törensel gözetim olarak görmesi, bir Hristiyan anti-semitizmi klişesidir. Arnold’a göre Yeni Ahit dini “temelde kişisel bir olay”dır –Aziz Pavlus’un duysa şaşkına döneceği bir modern dönem liberal klişesi.<span class="dip"><a class="footnote-link" href="#footnote-225-26" id="footnote-225-26-backlink">26</a></span> Hiç kuşkusuz, Engizisyon kurbanları bunu duysalar çok sevinirlerdi. Yahudi Ahit’i gibi Hristiyan kutsal metinleri de tüm bir halkın kaderiyle ilgilidir. Bunlar herhangi bir bağımsız bireysel özne mefhumundan uzaktırlar. Buna rağmen iki metni yan yana getirince kültür ile ahlaki davranış, varoluş ile eyleyiş, Helenizm ile İbranizm arasında yeni ve bir başka makul dengeye ulaşılabilir. Eski Ahit ahlaki davranışla ilgilenirken, Hristiyan muadili bize “davranışın kaynağı olan duygulara ve temayüllere dikkat etmemizi”<span class="dip"><a class="footnote-link" href="#footnote-225-27" id="footnote-225-27-backlink">27</a></span> salık verir. Bu iddianın tek sorunu, bariz şekilde yanlış olmasıdır; tıpkı İsa’nın “yeni bir dinsel ülkü” geliştirdiği iddiasının –Arnold’ın zannettiğinin aksine– doğru olmaması gibi. İsa bir Yahudi’dir, Hristiyan değil.</p>

      <p class="paragraf-3">Yani dinin, içine biraz aşkınlık katılmış bir ahlak tarzı ya da “duyguyla yükseltilmiş, aydınlatılmış, yakılmış bir etik”<span class="dip"><a class="footnote-link" href="#footnote-225-28" id="footnote-225-28-backlink">28</a></span> olarak yeniden inşa edilmesi gerekir. Arnold’a göre İncil, dünyanın en önemli metnidir; fakat görünüşe göre ancak tümüyle sterilize edildiği takdirde. Kurtuluştan açları doyurmayı ve hastaları ziyaret etmeyi anlayan bir metin, bu bağlamda, bir duygu meselesine indirgenir. Şüphesiz herhangi bir duyguya değil... Arnold <span class="char-style-override-2">Tanrı ve İncil</span>’de bize dinsel duyguların “sevgi, saygı, şükran, umut, merhamet ve huşu”<span class="dip"><a class="footnote-link" href="#footnote-225-29" id="footnote-225-29-backlink">29</a></span> olduğunu söyler –siyasi açıdan pek de masum olmayan duygular... Hristiyan erdemlerinin temelde bir “içe bakış, ılımlılık ve öz feragat” meselesi olduğuna inanır. Bu erdemlerin, halk tepkisiyle karşı karşıya kalan bir yönetici sınıfa hitap ettiğini anlamak zor değildir. İncil, barındırdığı edebî biçimlerin istisnai düzeyde yetkin olduğuna inanılan bir üslup meselesine indirgenir. Bundan dolayı, der Arnold, “Hepimiz dürüst yaşamak istiyoruz, ama beceremiyoruz” cümlesi ahlaki iken, “Yoksulların kalbi kutsanmıştır, çünkü Tanrı’yı görecekler” cümlesi dinseldir. Din temelde bir yankılama meselesidir. Din bir üslup, bir metafor, ahlaken yüceltici bir duygu ve bir retorik etki meselesi olduğundan; edebiyat eleştirmenini, filozofu ve teologu din çalışmaları alanından kapı dışarı etmelidir.</p>

      <p class="paragraf-3">Şunu bilelim ki Arnold –kendisi Tanrı’ya hiç inanmasa da– diğerkâm bir ruhla başkalarının inanması gerektiğini hararetle savunur. Ancak bu onları –söz konusu olan şayet Arnold’ın ilahı ise– pek de çetin bir görevle karşı karşıya bırakmamış olsa gerektir; zira bu ilah, onun kültür nosyonu gibi, içi boş bir aşkınlıktan ötesi değildir. “Doğruluğun kaynağı, bizler değil, [Tanrı denilen] güçtür” ya da Tanrı “her şeyin kendi varoluş yasasını ifa etmesine vesile olan eğilim cereyanı”dır.<span class="dip"><a class="footnote-link" href="#footnote-225-30" id="footnote-225-30-backlink">30</a></span> Bu Tanrı, Yahudilere tütsü kokularınız burnumun direğini kırıyor diyen Yehova’dan çok farklıdır. Arnold’ın Tanrı nosyonu, tıpkı kültür nosyonu gibi, Tanrı’nın bir dublorüdür. Dinsel inancın, akıldan ziyade deneyim meselesi olduğunda ısrar eder; fakat onun yavan formülasyonları, en skolastik dogma kadar soyuttur. Marx, Arnold Ruge’a bir mektubunda dinin “içeriksiz” olduğunu söylerken, kaba bir Marksist olma suçu işler. Fakat Matthew Arnold’ın din hakkındaki düşüncesini betimlemeye sıra geldiğinde, bu yorum tümüyle doğrudur.</p>

      <p class="paragraf-3">Tanrı’yı Arnold gibi telaşla “biz olmayan” şeklinde yeniden tanımlamak, öz çıkarın gemi azıya aldığı bir toplumda belli belirsiz bir ötekilik duygusunu restore etme arayışıdır. Erkekler ve kadınlar gözlerini kendi incir çekirdeğini doldurmayacak meselelerinin ötesine, bir bütün olarak topluma çevirmediği sürece, toplumsal düzenin istikrarı açıkça tehlike altındadır. Ömrünün ilerleyen yıllarında George Eliot, yakın müttefiki olduğu pozitivistlerle aynı hakikati vaaz eder. Comteçulardan yeni Hegelcilere, diğerkâmlık fazlasıyla rağbet görür. Tüm yurttaşlar, kendi bencil güdülerini ortak iyi sunağına kurban ederek şehit düşmelidir. Bayan Humphry Ward’ın <span class="char-style-override-2">Robert Elsmere</span> (1888) romanında söylediği gibi, toplumun yeni bir toplumsal bağa ihtiyacı vardır ve bunu da diğerkâmlığa yönelen bir kültür fikrinde bulacaktır. Bu şekilde “zenginler kendini yoksullara adar ve yoksullar zenginlere sabır gösterir.”<span class="dip"><a class="footnote-link" href="#footnote-225-31" id="footnote-225-31-backlink">31</a></span> Bu gayet hakkaniyetli bir alışveriş gibi görünür. Liberal kapitalizm doktriner bir bireyciliğin ötesinde, potansiyel fitneci işçi sınıfının toplumla daha derin bir entegrasyonunu içeren daha kaynaşmış bir sisteme doğru evrilmektedir. Bu evrimin izlerini, Dickens’ın ilk ve son romanları arasındaki mesafede gözlemlemek mümkündür. Fakat bu yükselen korporatizm henüz tam bir ideolojik ifadeye kavuşmamıştır ve Arnold’ın eseri aynı zamanda bu ödevi gerçekleştirmeye dönük bir girişimdir.</p>

      <p class="paragraf-3">Siyasal kriz derinleştikçe, Arnold için ahlaki davranış kültüre nazaran öncelik kazanır, İbranizm Helenizme galebe çalar. Antik İsrail –“siyasetten, bilimden, albeniden yoksun bu küçük, başarısız, sevimsiz halk”<span class="dip"><a class="footnote-link" href="#footnote-225-32" id="footnote-225-32-backlink">32</a></span>– <span class="char-style-override-2">Edebiyat ve Dogma</span>’nın yazarında terbiyeli bir nefret ürpertisi uyandırır. O, kulübünüzde öğle yemeğine davet edeceğiniz türden bir millet değildir. Fakat onun kültür kıtlığı, doğru bir ahlaki davranış paradigması sunmasından daha az önemlidir. Arnold <span class="char-style-override-2">Tanrı</span> <span class="char-style-override-2">ve İncil</span>’de modern liberalizmin (bununla insan hakları öğretisini kasteder) eski dinsel inanışların ikamesi olmadığı doğrultusundaki, giderek güçlenen bir duygudan bahseder. Liberalizm siyasi kargaşayı alt etmek için yeterince enerjik olmayan bir akidedir ve daha mutlakçı birtakım inanç türleriyle desteklenmesi gerekir. Bu bağlamda, “devrimci formüllerin çoraklığı ve yetersizliği” Kutsal Metin’in etkileyici ahlaki şiiriyle karşı karşıya koyulabilir. “Tüm insanlar doğuştan özgür ve eşittir” ilkesinin, “Tanrı korkusu, bilgeliğin başlangıcıdır” öğretisi kadar hürmet görmesi pek muhtemel değildir<span class="dip"><a class="footnote-link" href="#footnote-225-33" id="footnote-225-33-backlink">33</a></span> –Arnold Tanrı’ya inanmasa ve ondan zerre korkmasa bile. Kültür ve din hakkındaki yazılarının niyetinden bağımsız entelektüel takiyeciliği ve buradaki ideolojik oyunu kör gözüm parmağına ele vermesi, bu yazıların en ilginç özelliğidir.</p>

      <p class="paragraf-3">Arnold’da Makyavelvari bir şeyler vardır. Makyavel de, kendisinin tümüyle kayıtsız olduğu dine karşı saygı duyulması konusunda uyarmıştır. Bu tür kimi kültler, ona göre, uygar düzenin idamesinde hayati önem taşır –sözüm ona methettiği o ödlek erdemlere dönük ön-Nietzscheci bir tiksinti beslese de. “Din,” der Quentin Skinner, Makyavel’den aktararak “sıradan insanlara, onları tüm diğer nimetlere karşı cemaatin tanrısını yeğlemeye sevk edecek şekilde ilham vermek –ve gerektiğinde dehşete düşürmek– için kullanılabilir.”<span class="dip"><a class="footnote-link" href="#footnote-225-34" id="footnote-225-34-backlink">34</a></span> Bu, en az Antik Roma kadar eski bir siyasi stratejidir.</p>

      <p class="paragraf-3">İroniye bakın ki, Arnold’ı öfkelendiren şey, kendisinin artık inanmadığı bir Tanrı’ya başkalarının şüpheyle yaklaşmasıdır. Oldukça yüz kızartıcı bir kötü inanç tavrıyla, dönemin gerçek bir mitoloji yıkıcısı olan ve liberal-akılcı Kutsal Kitap yorumu nedeniyle dinsel ortodoksi gardiyanlarıyla başı belaya giren Piskopos John William Colenso’yu desteklemeyi reddetmiştir. Arnold’ın kendisi de İncil konusunda Colenso ile büyük ölçüde aynı görüşü paylaşıyor olmasına rağmen, eserinin yol açabileceği ideoloji hasarlar nedeniyle piskoposu paylamaktan geri kalmamıştır. “İnsan ırkının büyük çoğunluğu, topraklarında bilginin canlı kökler salabilmesinden önce, kalpleri ve hayal güçleri vasıtasıyla yumuşatılmalı ve insanileştirilmelidir ... ancak [düşünceler] onlara bu şekilde ulaşırsa, amellerini sarsmadan kendilerini ona uyarlayabilirler”<span class="dip"><a class="footnote-link" href="#footnote-225-35" id="footnote-225-35-backlink">35</a></span> der. Arnold âdeta, pek çok Aydınlanma filozofunun yok saydığı ve Schiller’in hatırlattığı bir derse kulak vermektedir. Sorun şu ki, soyut aklın halka ilham kaynağı olamayacağı ısrarı, cesur bir liberal dostunu duyarsızca kaderine terk etmeye varır.</p>

      <p class="paragraf-3">Lionel Trilling’in gözlemine göre Arnold şu kanaatteydi: “Bu eser, Colenso’nun aklındaki fabrika işçilerini ahlaken yükseltemezdi –yani ruhlarını terbiye edemez, ahlaki duyularını geliştiremez, dinsel inançlarını güçlendiremezdi.”<span class="dip"><a class="footnote-link" href="#footnote-225-36" id="footnote-225-36-backlink">36</a></span> Bu bağlamda, tarafsız araştırmaya inanan, nesneyi gerçekte olduğu gibi görmek için çabalayan bir düşünür, ilkelerine aykırı bir şekilde, aklın argümanlarını ideolojinin davasına kurban ediyordu. Halka, şüphe, otoriteyi yıkan bir zihin durumu bulaştırılmamalıydı. Arnold bu dava uğruna Colenso’yu susturmaya hazır olduğu kadar, aynı hararetle kendini sansürlemeye de hazırdı. <span class="char-style-override-2">Empedokles Etna’da</span> adlı nazım tiyatro oyununun şiir derlemesine eklenmesini, eserin okuru ahlaken yükseltmekten ziyade içini kararttığı gerekçesiyle reddetti.<span class="dip"><a class="footnote-link" href="#footnote-225-37" id="footnote-225-37-backlink">37</a></span> Kasvet, ideolojik açıdan felç ediciydi. Eleştirmenlerin öfkeli feryadıyla karşılaşan Thomas Hardy’nin de bu hakikati keşfetmesi uzun sürmeyecekti. Sanatın gayesi, sizleri neşelendirmektir.</p>

      <p class="yildiz-3"><span><img alt="sekill.png" class="image" height="21" src="../Images/sekill_fmt13.jpeg" width="27"/></span></p>

      <p class="paragraf-3"><span>Kültür, Tanrı’ya vekalet etme işlevini yeterince göremeyecekse, yerine insanlığı denemek her zaman mümkündür. Ludwig</span> <span>Feuerbach’ın</span> <span class="char-style-override-2">Geleceğin Felsefesinin Temelleri</span> <span>metnine göre modern çağın görevi, Tanrı’yı tahtından indirip yerine İnsan’ı oturtarak, teolojiyi antropolojiye dönüştürmektir. Arnold’da olduğu</span> <span>gibi burada da mesele dinsel duyguları yok etmek değil, yeniden inşa etmektir. Kendimize tapınmak gibi daha tatminkâr bir göreve bağlanabilecekken, görünmez bir Tanrı’ya tapınmak zaman kaybıdır. Friedrich</span> <span>Schlegel “Tanrı’ya dönüşmek, insan olmak, kendini yetiştirmek, hepsi aynı anlama gelir”</span><span class="dip"><a class="footnote-link" href="#footnote-225-38" id="footnote-225-38-backlink">38</a></span> <span>der. Özellikle tabiatın yağmalanması söz konusu olduğunda hümanizmin kibrine karşı gayet uyanık olan</span> <span>Marx bile, “din, insanın kendi etrafında dönmedikçe onun etrafında döndüğü hayali bir güneşten ibarettir”</span><span class="dip"><a class="footnote-link" href="#footnote-225-39" id="footnote-225-39-backlink">39</a></span> <span>gözleminde bulunur. Son ibare,</span> <span>Feuerbach’ın İnsanlık Dini’nin kolektif narsizmini yansıtır.</span><span class="dip"><a class="footnote-link" href="#footnote-225-40" id="footnote-225-40-backlink">40</a></span> <span>Herbert</span> <span>Spencer,</span> <span>George</span> <span>Eliot ve G.H.</span> <span>Lawrence gibi on dokuzuncu yüzyıl akılcıları da huşu, hürmet ve minnet duygularımızı ilahilikten insanlığa doğru yöneltme konusunda benzer bir telaş içindedir. Bu düşünürler için bilim, dipsiz bir gizem hissi uyandıran, dine benzer bir arayıştır. Dinsel inancı sabote eden şey, bu anlamda, aynı zamanda onu pekiştirebilir –ya da en azından ikna edici bir alternatif sunabilir.</span></p>

      <p class="paragraf-3"><span>İnsan’ı ilahlaştırmak, insan</span> <span>kendinden makul düzeyde memnunsa daha kolaydır. İnsanlık Dini, Avrupa burjuvazisinin kabullenilebilir düzeyde bir kendini beğenmişlik takınması için haklı nedenler varmış gibi göründüğü kaygısız yıllarına aittir. Aslında bu din, orta sınıfların saçmalık derecesinde şişirilmiş öz imgelerine tanıklık eder.</span> <span>Feuerbach’ın gözünde insan, sonsuz bir güçle ve tam bir günahsızlıkla damgalıdır. Onun sonsuzluğu, sınır tanımaz. Charles</span> <span>Taylor’ın işaret ettiği gibi, “modern hümanizm,</span> <span>ölüme yer tanımayan bir büyüme nosyonu geliştirme eğilimindedir.”</span><span class="dip"><a class="footnote-link" href="#footnote-225-41" id="footnote-225-41-backlink">41</a></span> <span>İşkence görmüş bir bedenin etrafında dönen Hristiyanlıksa, aksine,</span> <span>ölümle yüzleşmeyen hiçbir büyümenin mümkün olmadığı inancıyla, onu merceğinin odağına yerleştirir.</span></p>

      <p class="paragraf-3">Vaktiyle mutlak monark olan Tanrı’nın tacını, Feuerbachcılar için artık onun yerine İnsan takar. Teolojik bir dille ifade edersek bu, ilahi otoritenin doğasını yanlış anlamaktır. Teolojik ortodoksiye göre Tanrı’nın egemenliği, müşfik de olsa despotça bir egemenlik değildir; dünyanın kendisi gibi olmasına izin veren bir güçtür. Dolayısıyla insan egemenliğinin prototipi değil, eleştirisidir. Tanrı’nın dünyaya aşkın olduğunu iddia etmek, onun dünyaya ihtiyacı olmadığını ve dolayısıyla ona dönük hiçbir nevrotik sahiplenicilik göstermediğini söylemektir. Dünya, onun gibi kendi başına duran, kendi varlığını bağımsız şekilde sürdüren bir şey olması anlamında Tanrı’nındır. Bilimin mümkün olmasını sağlayan şeylerden biri de budur. Yaratıcılık sahipliğin zıttı, ilahi kudret tahakkümün antitezidir. Fakat İnsanlık ideologlarını oyalayan sorular bunlar değildir. Her zaman olduğu gibi, muhalefetin gerçek halindense bir karikatürüyle dövüşmek daha kolay gelir.</p>

      <p class="paragraf-3"><span>İnsanlık Dini gün ışığını ilk kez azizleri, şehitleri ve bayram günleriyle, Akıl Festivali ve Anayurt tapınmasıyla</span> <span>Fransız Devrimi’nin eşiğinde gördü. Tanrı’ya tapınmayı ilga eden 1793 tarihli bir fermanı, ertesi yıl Yüce Varlık’a tapınmayı onaylayan bir başka ferman izledi. Ateizmin hükümranlığı kısa sürdü. İkinci ferman, insanların bu ulu varlığı ve ruhun ölümsüzlüğünü kabul ettiğini ilan ediyordu.</span></p>

      <p class="paragraf-3">Bu bağlamda, Auguste Comte’un pozitivist İnsanlık Dini’ni büyük ölçüde Jakoben akılcılığına bir yanıt olarak kurgulaması ironikti. Saint-Simon’ın sapkın müridi Comte, dini öğretiden ziyade duygu, doğaüstücülükten ziyade toplumsal ahenk meselesi olarak görüyordu. Her iki açıdan da Matthew Arnold’ın Fransız kuzeniydi –onun daha akılcı ve inatla sistematize edici bir versiyonu olsa da. Onun kilisesi tüm toplumu kucaklayacak, halkın ahlaki gönencini seküler bir ruhban sınıfının ellerine emanet edecekti. Müdahaleci bir devlet, hâlâ büyük ölçüde özel mülkiyet elinde olan ekonomiye hükmedecekti. En tartışmaya açık kurumlardan bankalar, Ortaçağ lonca ve birliklerinin işlevini üstlenecekti. Kitleler, Hristiyanlıktan faydalanan ama ötesine göz diken yeni bir kardeşlik dinine bağlanacaktı. Sanatçılar, kitlelere yeni bilimsel bakışla uyumlu hareket etme ilhamı vererek, toplumsal yeniden yapılanmaya hizmet edecekti.</p>

      <p class="paragraf-3">Son nokta, özel bir önem arz eder. Saint-Simon taraftarlarına göre bilimsel akılcılığın Comte üzerindeki etkisi, onun kamuoyunu şekillendirmesini engelleyecek kadar derindi. “Sanatçılar, bilimin buz gibi soğuk ispatlarından nasıl heyecan duyabilirler ki?”<span class="dip"><a class="footnote-link" href="#footnote-225-42" id="footnote-225-42-backlink">42</a></span> diyerek alay ediyorlardı. Şeylerin pozitivist şemasında, “bilim insanları sanatçılara, kitlelere kabul ettirilmek üzere soğuk ve uyduruk bir toplumsal gelecek planı iletiyor”lardı.<span class="dip"><a class="footnote-link" href="#footnote-225-43" id="footnote-225-43-backlink">43</a></span> Oysa ki onlara göre bilimsel aklı duyusal kavramlara tercüme etmek imkânsızdı. Bu noktada, Schiller’in ve romantik mitoloji yanlılarının mirası yanlış bir varsayıma dayanıyordu. Teoriden ideolojiye bu tür bir geçiş yoktu. Saint-Simon’ın Comte’a karşı savunduğu üzere, sosyal bilim ancak dinsel bir bakış temeline dayandığı takdirde halkın duygularında kendine bir yer bulabilirdi.</p>

      <p class="paragraf-3">Saint-Simonculuk özünde modern akılcılık ile Katolik-restorasyoncu Fransız gericiliğinin bir bileşimiydi.<span class="dip"><a class="footnote-link" href="#footnote-225-44" id="footnote-225-44-backlink">44</a></span> “Düzen”, “din”, “birlik” ve “adanma” sözcükleri, diyordu Saint-Simoncular, “’düzensizlik’, ‘ateizm’, ‘bireycilik’ ve ‘egoizm’ dizisine [yani karşıtlarına] tekabül eden bir hipotezler dizisi”ydi.<span class="dip"><a class="footnote-link" href="#footnote-225-45" id="footnote-225-45-backlink">45</a></span> Bu, aynı zamanda kendi dünyevi tapınaklarını kuran, rahipleri ve ayinleri tayin eden ve günde üç kez belirsiz bir muhataba ibadet eden pozitivistlerin de amentüsüydü. Kurucuları Comte, İnsanlığın Ulu Rahibi, insan türünün gerçek Papa’sı olarak atandı. Yeni, anarşik bir sanayi düzeni eski dinsel inanışı söküp atmış, fakat yerine hiçbir şey koymamıştı ve eğer bu boşluğu sosyalizm doldurmayacaksa, onun yerine İnsanlık Dini doldurmalıydı. Din vaktiyle statükoyu meşrulaştırmaya hizmet ettiyse; din-sonrası din de sopayı eline almaya hazırdı. Katolikliğin sembolik formları, Arnoldvari bir tarzla doğaüstü içeriğinden arındırılıp kullanılacaktı. Bu, bir eleştirmenin tabiriyle, bir tür Hristiyan olmayan Katoliklik’ti –Roma Katolik Kilisesi tarihinde alışılmadık olmayan bir olgu.</p>

      <p class="paragraf-3">Arnold gibi Comte da ortodoks dini köhne buluyordu; fakat onu itibarsızlaştırmaya yardım eden aydınlanmış İnsan Hakları söylevleri, yeni bir toplumsal düzen inşa etmek için fazla eleştirel ve olumsuz bir zemindi. Daha önce gördüğümüz üzere, kendine has bir “organik” ideoloji doğurmaktan ve piyasa mantığını duygulara tercüme etmekten aciz endüstriyel kapitalist sistem, dışarıdan bir organ nakliyle desteklenmek zorundaydı. Andrew Wernick’in dediği gibi, Comte “ruhun kurtarıcılığı bölünmüş ve parçalanmış bir toplumun öğeleri birleştirilecekse, sadece başın değil kalbin de kazanılması gerektiğini gördü.”<span class="dip"><a class="footnote-link" href="#footnote-225-46" id="footnote-225-46-backlink">46</a></span> Ruhbancılık ile bilimsel akılcılığın tuhaf bir senteziyle, kapıdan kovulan metafizik bambaşka bir kılıkla bacadan tekrar içeri alındı.</p>

      <p class="paragraf-3">Dini temelde toplumsal varoluşun sembolik çimentosu olarak gören bir diğer isim, Emile Durkheim’dır. <span class="char-style-override-2">Dini Hayatın İlkel Biçimleri</span>’ne göre din, insan varoluşunun –bireyci bir kültürde acilen onarılması gereken– toplumsal boyutunu temsil eder. Kendisinden önceki Comte ve Arnold gibi Durkheim da tarihin, giderek miadını dolduran bir düzenden henüz doğacak gücü olmayan bir dünyaya geçiş sürecinde olduğunu düşünür. Dinsel inancın zayıflaması, beraberinde aşkınlığın yitirilişini getirir; fakat “birey toplumun bir parçası olduğundan, düşünür ve eylerken doğal olarak kendini aşar.”<span class="dip"><a class="footnote-link" href="#footnote-225-47" id="footnote-225-47-backlink">47</a></span> Dolayısıyla toplum, Jacques Lacan’ın Öteki’sine benzer bir yoldan, ilahiliğin bıraktığı boşluğu doldurabilir ve ötekiliğin sekülerleşmiş formunu simgeleyebilir. Toplumsal dayanışmanın kutsal ayinlerinin anahtarını elinde tutan kişi, artık rahip, şair ya da filozof değil sosyologdur. Sosyolog, Schelling ve arkadaşlarının aksine, aklı mitolojik kavramlara tercüme etmek yerine miti akılcı söylemle ikame etmelidir.</p>

      <p class="paragraf-3">Dine toplumsal uyumun kaynağı olarak bakmak, Hristiyan Kutsal Metni’nden sınırlı bir destek alır. İsa’nın bu metinde sunulan öğretisi uzlaştırıcı olmaktan ziyade, büyük ölçüde yıkıcıdır. O, misyonu adına, işi babayı oğuldan koparmaya kadar vardırır. Etnik, toplumsal ya da ailevi bağlar adalet talepleri karşısında ikinci plandadır. İnanç dayanışması, yönetenlerin öncelikleri karşısında eğreti durur. Bu cemaate dâhil olmak, otoritelerce öldürülmek üzere hedef tahtasına yerleşmektir. Mevcut tüm kurumlar tükenmiş, mecalini kaybetmiş ve şimdiden ayak sesleri duyulan bir adalet ve yoldaşlık istikbalinin hükmüne tabi olmuştur. İsa’nın müritlerine sunduğu yaşam formu topluma eklemlenmek değil, ruhani ve siyasi düzene kara çalmaktır. Evsiz, mülksüz, gezgin, bekâr, toplumsal olarak marjinal, akrabalarına tepeden bakar, maddi nimetlere karşı isteksiz, dışlanmışların ve paryaların dostu, düzene batan bir diken, zenginlerin ve muktedirlerin belalısı olma meselesidir. Aslında, Pierre Bayle dinsel inancın siyasal bir ihtiyaç olduğu argümanına karşı bu noktaya işaret eder. Ona göre Hristiyanlık medeni bir düzenin temeli değildir; zira İsa, toplumu kargaşaya sürüklemek için geldiğini ilan eder.<span class="dip"><a class="footnote-link" href="#footnote-225-48" id="footnote-225-48-backlink">48</a></span></p>

      <p class="paragraf-3">Durkheim din ve bilimin birbiriyle uyumlu olduğu kanaatinde değildir. İkincinin ilkinden doğduğunu, yani aklın köklerinin dinsel inançta yattığını düşündüğü doğrudur. Aydınlanma’nın batıl inanca karşı savaşı, bu bağlamda, akılcı oğlun dindar ceddini inkâr etmeye çalıştığı bir tür Ödipal çatışma olarak belirir. Ödipal çocuğun kendi kendine doğduğuna inanarak itibarsız soyunu inkâr edişi gibi, <span class="char-style-override-2">Aufklärer</span>’in Aklı da doğumuna kadar uzanan tarihi baskılayarak kendi rahminden çıktığını hayal etmeyi sever. Fakat akıl ve dinsel inanç, çağdaş birer fenomen olarak, farklı alanları işgal eder. Durkheim’a göre din, akılcı bir olay değildir. Bu cephede o, seküler bir inancıdır. Din, insan ihtiyaç ve arzularıyla ilgili bir meseledir ve insanları birbirine bağlayan tapınma pratikleri, laboratuvarın söylemindense Nietzscheci mitolojiye daha yakındır.</p>

      <p class="paragraf-3">Dinin rolü, Viktoryenlerin sanata atfettiği role benzer şekilde, insanları ahlaken iyileştirmek, kusurlu koşulları aşmalarını sağlamak ve daha parlak başarılara kabil kılmaktır. Bu bağlamda dinsel inanç, suçluluk duygusu ya da adalet açlığına nazaran Amerikan Rüyası ile daha fazla ortak noktaya sahiptir. Durkheim’ın gözlemlerine göre din “sıcaklık, hayat, coşku, tüm zihinsel faaliyetlerin yücelmesi, bireyin kendi varlığının ötesine taşınması”dır.<span class="dip"><a class="footnote-link" href="#footnote-225-49" id="footnote-225-49-backlink">49</a></span> Romantik duygular onun sayesinde ortak gayelere bağlanır. Kimi Aydınlanma ve Viktorya dönemi düşünürlerinin hayali –bilimin sonunda dini fırlatıp atacağı düşüncesi– boşa çıkmıştır. Aslında bu hayal, Durkheim’ın gözünde bir tür kategori hatasıdır. Din, özünde, dünya hakkında ortaya atılan ve dolayısıyla bilimsel bakış ile rekabet halinde olan bir teorik iddialar dizisi değildir. O, bir toplumsal pratikler dizisi olarak, Aklın kendi başına aciz kaldığı yollarla bizi harekete geçiren bir güçtür. Dinsel öğretiler bilimsel bakış açısından pekâlâ yanlış olabilir; fakat asıl mesele bu değildir. Bu, Cordelia’nın ölümünün bizi göz yaşlarına boğamayacağını, çünkü öyle bir kadının olmadığını söylemeye benzer. Ludwig Wittgenstein da dinsel inanç hakkında benzer bir görüşe sahiptir. Aksi iddia –dinin bir dizi yanlış önerme ya da bir düzmece bilim olduğu iddiası– çağımızda, dinsel inancın ne olduğunu kavramadan onu küçümseyen Richard Dawkins gibi modası geçmiş on dokuzuncu yüzyıl akılcıları tarafından savunulmaktadır.<span class="dip"><a class="footnote-link" href="#footnote-225-50" id="footnote-225-50-backlink">50</a></span></p>

      <p class="paragraf-3">Hayatının ilk yıllarını dindar bir Katolik olarak geçiren Marksist filozof Louis Althusser de bu bakışı farklı bir şekilde miras alır.<span class="dip"><a class="footnote-link" href="#footnote-225-51" id="footnote-225-51-backlink">51</a></span> Ona göre ideoloji, toplumsal pratikler dizgesine ili<span>ştirilmiş bir öznellik formudur; bir önermeler dizgesi değil. İnsanların siyasi toplumla ilişkilerini hayata geçirme tarzı olarak ideoloji,</span> <span>Althusser’e göre öznesiz bir pratik olan teorik bilgiye rakip teşkil etmez. Teori, toplumun ve insan öznesinin birlikten yoksun olduğunun farkındayken; ideoloji ikisine, insanların bu dünyada bir amaca yönelik eylemde bulunmasına yetecek derecede bir iç bütünlük atfeder. Kısacası daha önceki bazı düşünürlerde mitin oynadığı rolü,</span> <span>Althusser’de ideoloji üstlenir. O sembolik bir icra, gerçekliğe bir yönelim, bir varoluşsal vasıta, gündelik deneyimimizi düzenlemenin bir biçimidir. Bu haliyle, yanlışlanmaya ya da doğrulanmaya bir kutlama ya da lanetlemeden daha açık değildir. Georges</span> <span>Sorel</span> <span class="char-style-override-2">Şiddet Üzerine Düşünceler</span><span>’de mite, oldukça benzer bir pragmatik üslupla yaklaşır. Mit de, ideoloji de keşfe yarayan birer kurmacadır. Olmazsa olmaz Apollonik yanılsamalar gibi onlar da gerçekliğin Diyonizyak kaosundan, bizi bir gaye ve kimlikle donatmaya yetecek bir anlam çıkarır.</span></p>

      <p class="paragraf-3"><span>Dolayısıyla</span> <span>Althusser’in teori ve ideoloji hakkındaki düşünceleri, şimdiye kadar ele aldığımız sorunun gecikmiş bir versiyonunu sunar. Akıl, canlı deneyime nasıl tercüme edilecektir? Felsefe, hangi vasıtalarla insanların arzu ve duygularında kendine bir yer açacaktır? Akıl kitlelere hitap edecekse mit ve hayal dünyasına tenezzül etmelidir; fakat bunun aklı yok etmesinden nasıl kaçınılacaktır?</span> <span>Althusser’in bu soruya yanıtı, tarihsel materyalizm biliminin siyasi eyleme tahvil edilebileceği mecra olarak görülen ideolojidir. Kavramın pejoratif olmayan anlamıyla ideoloji, teori ile pratik arasındaki yaşamsal rabıtadır. Daha eski kimi filozoflar</span> <span>için benzer bir dolayım mitte ya da estetikte bulunabilir.</span></p>

      <p class="paragraf-3"><span>Althusser’e göre, doğası gereği amfibik yaratıklar olarak, bilim ve ideoloji denen iki ayrı dünyada eş zamanlı yaşayabilmeliyiz. Monarşi üzerine materyalist bir bilimsel inceleme kaleme almak bilimin meselesiyken, başımızı bilgisayardan kaldırıp bir egemenin televizyondaki görüntüsünden ürpermek ideoloji sorunudur. O halde, iki alan arasındaki fark, Aydınlanma’nın</span> <span>çifte hakikat öğretisinin bir tekrarı sayılmaz. Lafı, orta sınıf filozofları teorinin temiz havasını solurken, kitleler ideoloji çamurunda debelensin demeye vardırmaz. Bir kere,</span> <span>Althusser’in lügatinde ideoloji asla kendinde pejoratif bir terim değildir. Irkçılık karşıtı bir yürüyüş, toplumsal bir eylem ve canlı bir deneyimdir; dolayısıyla Althusserci kavramlara göre, en az gamalı haç taşımak kadar ideolojiktir. İkincisi, entelijansiyadan halk kitlelerine kadar herkes, sürekli bu alanların birinden diğerine geçiş yapar.</span></p>

      <p class="paragraf-3"><span>Dahası, bir muslukçunun teorisyen ve bir filozofun ideolog olması önünde hiçbir engel yoktur. Söz konusu ayrım sosyolojik olmaktan ziyade epistemolojiktir. Akıl ya da teorinin belli bir zümreyle sınırlı kalması gerekmez ve mit ya da ideoloji asla kitlelerin tekelinde değildir.</span> <span>Althusser’in sol-akılcılığının gözden kaçırdığı şey, teorinin kendisinin de canlı deneyimden türediği, en azından bu anlamda iki dünyanın tümüyle ayrışmış olmadığıdır. Aklın kökleri, insan bedenindedir. Teorinin gündelik varoluşa ne şekilde ışık tutabileceğini anlamak, gündelik varoluşun zaten onun doğum yeri olduğu fark edildiğinde kolaylaşır. Her halükârda, özel olarak düşüncelerin pratikte nasıl hayata geçirileceğini sorunsallaştıran bir felsefe yoktur. Bu, her gün vuku bulur. Eğer bir sorun varsa, bu</span> <span>Althusser’in ta en baştan teoriyi eylem ve deneyim ile çelişen bir şey olarak tanımlaması nedeniyle bizzat yarattığı bir sorundur. Birebir aynısı, kimi Aydınlanma filozofları için de geçerlidir.</span></p>

      <div class="footnotes">
        <div class="footnote">
          <p class="dipnot-3"><a class="footnote-anchor" href="#footnote-225-1-backlink" id="footnote-225-1">1</a> Bruce Robbins, “Enchantment? No, Thank You!,” George Levine (der.), <span class="char-style-override-2">The Joy of Secularism</span> (Princeton ve Oxford, 2011) içinde, s. 91.</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-2-backlink" id="footnote-225-2">2</a> Bkz. Terry Eagleton, “Eliot and a Common Culture,” Graham Martin (der.), <span class="char-style-override-2">Eliot in Perspective</span> (Londra, 1970).</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-3-backlink" id="footnote-225-3">3</a> Burke -bkz. s. 112.</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-4-backlink" id="footnote-225-4">4</a> Matthew Arnold, <span class="char-style-override-2">Culture and Anarchy</span> (Londra, 1924), s. 10-11.</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-5-backlink" id="footnote-225-5">5</a> Frederic Harrison, “Culture: A Dialogue,” <span class="char-style-override-2">Fortnightly Review</span> (Kasım 1897).</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-6-backlink" id="footnote-225-6">6</a> Arnold, <span class="char-style-override-2">Culture and Anarchy</span>, s. 33.</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-7-backlink" id="footnote-225-7">7</a> A.g.e., s. 7.</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-8-backlink" id="footnote-225-8">8</a> Bkz. F.W. Bateson (der.), <span class="char-style-override-2">Matthew</span> <span class="char-style-override-2">Arnold: Essays in English Literature</span> (Londra, 1965), s. 206.</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-9-backlink" id="footnote-225-9">9</a> A.g.e., s. 37.</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-10-backlink" id="footnote-225-10">10</a> A.g.e., s. 199.</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-11-backlink" id="footnote-225-11">11</a> A.g.e., s. 70.</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-12-backlink" id="footnote-225-12">12</a> A.g.e., s. 165.</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-13-backlink" id="footnote-225-13">13</a> A.g.e., s. 45.</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-14-backlink" id="footnote-225-14">14</a> Walter Kaufmann (der.), <span class="char-style-override-2">Basic Writings of</span> <span class="char-style-override-2">Nietzsche</span> (New York, 1968), s. 111.</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-15-backlink" id="footnote-225-15">15</a> A.g.e., s. 112.</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-16-backlink" id="footnote-225-16">16</a> Matthew Arnold, <span class="char-style-override-2">God and the</span> <span class="char-style-override-2">Bible</span> (Londra, 1924), s. 6.</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-17-backlink" id="footnote-225-17">17</a> Matthew Arnold, <span class="char-style-override-2">Literature and Dogma</span> (Londra, 1924), s. vi.</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-18-backlink" id="footnote-225-18">18</a> Arnold, <span class="char-style-override-2">God and the</span> <span class="char-style-override-2">Bible</span>, s. xi.</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-19-backlink" id="footnote-225-19">19</a> Bkz. Park Honan, <span class="char-style-override-2">Matthew</span> <span class="char-style-override-2">Arnold: A Life</span> (New York, 1970), s. 126-7.</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-20-backlink" id="footnote-225-20">20</a> Halka yakın bir din söz konusu olduğunda, Arnold Assisili Aziz Francis’e özel bir yakınlık duyar. Onu “Kilise’de şimdiye kadar var olmuş en popüler vaizler grubu”nu kuran aziz olarak görür (R.H. Super (der.), <span class="char-style-override-2">Matthew</span> <span class="char-style-override-2">Arnold: Lectures and Essays in Criticism</span>, Ann Arbor, 1962, s. 223).</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-21-backlink" id="footnote-225-21">21</a> Arnold, <span class="char-style-override-2">Literature and Dogma</span>, s. xiii.</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-22-backlink" id="footnote-225-22">22</a> A.g.e., s. xxvii.</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-23-backlink" id="footnote-225-23">23</a> Aslında durum bu değildir. 1960’ların Katolik İrlanda’sında, doğum kontrolü tartışmasının doruk noktasında, eczacıların doğal yasanın tefsirine başvurdukları görülebiliyordu.</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-24-backlink" id="footnote-225-24">24</a> A.g.e., s. 110.</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-25-backlink" id="footnote-225-25">25</a> A.g.e., s. xiv.</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-26-backlink" id="footnote-225-26">26</a> Pavlus’un siyasi duruşuna dair sıra dışı enginlikte bir çalışma için bkz. Bruno Blumenfeld, <span class="char-style-override-2">The Political Paul: Justice, Democracy and Kingship in a Hellenistic Framework</span> (Londra, 2001).</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-27-backlink" id="footnote-225-27">27</a> A.g.e., s. 81.</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-28-backlink" id="footnote-225-28">28</a> A.g.e., s. 18.</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-29-backlink" id="footnote-225-29">29</a> Arnold, <span class="char-style-override-2">God and the</span> <span class="char-style-override-2">Bible</span>, s. x.</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-30-backlink" id="footnote-225-30">30</a> A.g.e., s. 37.</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-31-backlink" id="footnote-225-31">31</a> Alıntılayan Charles Taylor, <span class="char-style-override-2">A Secular Age</span> (Cambridge, Mass. ve Londra, 2007), s. 385.</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-32-backlink" id="footnote-225-32">32</a> Arnold, <span class="char-style-override-2">Literature and Dogma</span>, s. 51.</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-33-backlink" id="footnote-225-33">33</a> Arnold, <span class="char-style-override-2">God and the</span> <span class="char-style-override-2">Bible</span>, s. xii.</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-34-backlink" id="footnote-225-34">34</a> Quentin Skinner, <span class="char-style-override-2">Machiavelli</span> (Oxford, 2000), s. 71.</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-35-backlink" id="footnote-225-35">35</a> Matthew Arnold, “The Bishop and the Philosopher,” <span class="char-style-override-2">Macmillan’s Magazine</span> (Ocak, 1863).</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-36-backlink" id="footnote-225-36">36</a> Lionel Trilling, <span class="char-style-override-2">Matthew</span> <span class="char-style-override-2">Arnold</span> (New York, 1949), s. 211.</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-37-backlink" id="footnote-225-37">37</a> Bkz. R.H. Super (der.), <span class="char-style-override-2">Matthew</span> <span class="char-style-override-2">Arnold: On the Classical Tradition</span> (Ann Arbor, 1960), s. 4.</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-38-backlink" id="footnote-225-38">38</a> Friedrich Schlegel, <span class="char-style-override-2">‘Lucinda’ and the Fragments</span>, s. 200.</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-39-backlink" id="footnote-225-39">39</a> <span class="char-style-override-2">Marx and Engels on Religion</span> (Moskova, 1955), s. 42.</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-40-backlink" id="footnote-225-40">40</a> Feuerbach yazılarından oluşan faydalı bir seçki için bkz. Ludwig Feuerbach, <span class="char-style-override-2">The Fiery Brook: Selected Writings</span> (Londra, 2012).</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-41-backlink" id="footnote-225-41">41</a> Taylor, <span class="char-style-override-2">A Secular Age</span>, s. 320.</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-42-backlink" id="footnote-225-42">42</a> <span>Georg G. Iggers (der.),</span> <span class="char-style-override-2">The Doctrine of</span> <span class="char-style-override-2">Saint-Simon</span> <span>(New York, 1972), s. 222. Eser,</span> <span>Saint-Simon taraftarlarının konferanslarından oluşan bir seçkidir.</span></p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-43-backlink" id="footnote-225-43">43</a> A.g.e., s. 241.</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-44-backlink" id="footnote-225-44">44</a> Hareketi konu alan harika bir çalışma için bkz. Frank E. Manuel, <span class="char-style-override-2">The New World of Henri</span> <span class="char-style-override-2">Saint-Simon</span> (Cambridge, Mass., 1956). Ayrıca bkz. George G. Iggers, <span class="char-style-override-2">The Cult of Authority: The Political Philosophy of the Saint-Simonians</span> (The Hague, 1970).</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-45-backlink" id="footnote-225-45">45</a> Iggers (der.), <span class="char-style-override-2">The Doctrine of</span> <span class="char-style-override-2">Saint-Simon</span>, s. 247.</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-46-backlink" id="footnote-225-46">46</a> Andrew Wernick, <span class="char-style-override-2">Auguste</span> <span class="char-style-override-2">Comte and the Religion of Humanity</span> (Cambridge, 2001), s. 100. Wernick’in çalışması, konusu için fazla entelektüel ve teorik açıdan fazla inceltilmiş bir çalışmadır.</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-47-backlink" id="footnote-225-47">47</a> Emile Durkheim, <span class="char-style-override-2">The Elementary Forms of Religious Life</span> (Oxford, 2001), s. 18. Durkheim’ın siyasi açıdan Comte ile aynı kefeye koyulması gerektiğini iddia etmiyorum. Durkheim düşüncesini konu alan çalışmalar için bkz. Jeffrey C. Alexander, <span class="char-style-override-2">The Antinomies of Classical Thought, vol. 2:</span> <span class="char-style-override-2">Marx and</span> <span class="char-style-override-2">Durkheim</span> (Berkeley ve Los Angeles, 1982); Steven Lukes, <span class="char-style-override-2">Emile</span> <span class="char-style-override-2">Durkheim: His Life and Work</span> (Stanford, 1985); W.S.F. Pickering, <span class="char-style-override-2">Durkheim’s Sociology of Religion</span> (Londra, 1994).</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-48-backlink" id="footnote-225-48">48</a> Bkz. Israel, <span class="char-style-override-2">Enlightenment Contested</span>, s. 678.</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-49-backlink" id="footnote-225-49">49</a> Durkheim, <span class="char-style-override-2">The Elementary Forms of Religious Life</span>, s. 320.</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-50-backlink" id="footnote-225-50">50</a> Bkz. Richard Dawkins, <span class="char-style-override-2">The God Delusion</span> (Londra, 2006).</p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-51-backlink" id="footnote-225-51">51</a> Bkz. Louis Althusser, <span class="char-style-override-2">For</span> <span class="char-style-override-2">Marx</span> (Londra, 1969) ve “Ideology and Ideological State Apparatuses,” Louis Althusser, <span class="char-style-override-2">Lenin and Philosophy</span> (Londra, 1971) içinde.</p>
        </div>
      </div>
    </div>
  </div>
</body>
</html>
