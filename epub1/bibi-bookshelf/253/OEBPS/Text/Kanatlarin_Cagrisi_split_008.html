<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Kanatların Çağrısı</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h2 class="calibre1"><span class="calibre2"><span class="bold">4</span></span></h2>

  <p class="calibre1">"Bir bayan sizi görmek istiyor efendim."</p>

  <p class="calibre1">"Öyle mi?" Macfarlane otelci kadına dalgın bir tavırla baktı. "Kusura bakmayın, Bayan Rowse, hayal görüyordum galiba."</p>

  <p class="calibre1">"Öyle mi efendim. Gece bastırdıktan sonra kırlarda garip şeylerin görüldüğünü ben de biliyorum. Beyaz hanım var, Şeytan'ın demircisi, denizciyle çingene kadın var..."</p>

  <p class="calibre1">"O da nesi? Denizciyle çingene mi dediniz?"</p>

  <p class="calibre1">"Öyle diyorlar efendim. Gençliğimde insanların dilinden düşmezdi. Bir süre önce aşk hayatlarında mutsuzluk yaşadılar...Ama şimdilerde uzun zamandan beri görünmüyorlardı."</p>

  <p class="calibre1">"Demek öyle. Merak ediyorum: acaba şimdi tekrar görünecekler mi?"</p>

  <p class="calibre1">"Neler söylüyorsunuz! O genç bayana gelince..."</p>

  <p class="calibre1">"Hangi genç bayan?"</p>

  <p class="calibre1">"Sizi görmek için bekleyen. Salonda bekliyor. Adının Bayan Lawes olduğunu söyledi."</p>

  <p class="calibre1">"Ya!"</p>

  <p class="calibre1">Rachel! İçinde garip bir çekingenlik vardı. Sanki bir başka dünyaya bakmıştı. Rachel'i unutmuştu, çünkü Rachel yalnız bu dünyaya aitti...Yine gözlerinin önündeki manzara değişti ve yalnız üç boyutlu bir dünyaya döndü.</p>

  <p class="calibre1">Salonun kapısını açtı. Karşısında dürüst kahverengi gözleriyle Rachel vardı.</p>

  <p class="calibre1">Sonra bir düşten uyanan bir adam gibi, gerçek, sıcak bir dalga halinde onu pençesine aldı. Hayattaydı, hayatta! Şöyle düşünüyordu: "İnsanın emin olabileceği yalnız bir tek hayat vardır! Bu!"</p>

  <p class="calibre1">"Rachel!" dedi ve kızı çenesinden tutarak dudaklarından öptü.</p>

  <p class="calibre1">LAMBA</p>

  <p class="calibre1">Hiç kuşkusuz eski bir evdi. Bütün meydan eskiydi, katedral şehirlerinde çoğu zaman rastlanan o vakur ve onaylamaz bir yaşlılığı vardı. Fakat 19 numara yaşlıların arasındaki bir yaşlı izlenimi veriyordu; gerçek bir soylunun ciddiyeti vardı onda. Grilerin en grisi, azametlilerin en azametlisi, soğukların en soğuğu gibi yükseliyordu. Uzun zamandır boş kalan evlere özgü tenhalığı, haşin ve ürkütücü havasıyla öbür evlere egemenliğini ilan ediyordu.</p>

  <p class="calibre1">Başka bir kentte olsa ev mutlaka tekinsiz, hayaletli olarak damgalanırdı, ama Weyminster hayaletlere karşıydı, onları olsa olsa eyaletin bir eşraf ailesinin bireyi olarak hoş görebilirdi. 19 numaranın bu nedenle hiçbir zaman tekinsiz olarak adı geçmezdi. Buna rağmen yıllar yılı KİRALIK VEYA SATILIK</p>

  <p class="calibre1">olmaktan kurtulamadı.</p>

  <p class="calibre1">19 numarayı defterden silmek beklentisinin olağandışı neşelendirdiği geveze emlakçinin arabasındaki Bayan Lancaster eve beğeniyle baktı. Adam övgü dolu açıklamalarına ara vermeksizin anahtarı kapının kilidine soktu.</p>

  <p class="calibre1">Bayan Lancaster emlakçinin lakırdı selini aniden kısa keserek, "Ev ne kadar zamandır boş?" diye sordu.</p>

  <p class="calibre1">Raddish ve Foplo firmasından Bay Raddish şaşaladı.</p>

  <p class="calibre1">"Eh, birkaç zamandır," diye kibarca belirtti.</p>

  <p class="calibre1">Bayan Lancaster, "Ben de öyle düşünmüştüm," dedi.</p>

  <p class="calibre1">Loş ışıklı hol tüyler ürperten bir soğukluktaydı. Hayali daha geniş bir k bu ortamda ürperebilirdi, ama bu kadın fazlasıyla pratik düşünceliydi Uzun boyluydu; hafif kırlaşmış gür kestane rengi saçları ve soğuk bakışlı mavi gözleri vardı.</p>

  <p class="calibre1">Tavan arasından bodruma kadar bütün evi dolaştı. Arada sırada yerinde sorular soruyordu. İnceleme faslı sona erdikten sonra meydanlığa bakan ön odaların birine gelerek kararlı bir tavırla emlakçiye baktı.</p>

  <p class="calibre1">"Bu evin sorunu ne?" diye sordu.</p>

  <p class="calibre1">Bay Raddish fena halde şaşırmıştı. "İçinde eşya olmayan bir ev daima biraz iç kapayıcıdır," diyecek oldu.</p>

  <p class="calibre1">"Saçma," dedi Bayan Lancaster. "Kira böyle bir eve göre anormal derecede düşük. Bunun mutlaka bir nedeni vardır. Herhalde ev hayaletli falandır."</p>

  <p class="calibre1">Bay Raddish hafifçe irkildiyse de bir şey demedi.</p>

  <p class="calibre1">Bayan Lancaster gözlerini ondan ayırmıyordu. Biraz sonra yine konuştu.</p>

  <p class="calibre1">"Tabii ki bu saçma. Ben hayaletlere ve bunun gibi şeylere inanmam, bu tür söylentiler de evi kiralamama herhangi bir engel oluşturmazlar. Ama hizmetkârlar ne çare ki bu tür söylentilere hemen inanır ve çok kolay korkarlar. Bu evde nasıl bir hayaletin dolaştığını söylerseniz, bana iyilik etmiş olursunuz."</p>

  <p class="calibre1">Emlakçı, "Ben...gerçekten...bil...bilmiyorum," diye kekeledi.</p>

  <p class="calibre1">Hanım, "Bildiğinize eminim," dedi. "Bunu öğrenmeden evi kiralayamam. Burada ne oldu? Bir cinayet mi işlendi?"</p>

  <p class="calibre1">Meydanın saygınlığını lekeleyecek böyle bir olasının dehşete düşürdüğü Bay Raddish, "Kesinlikle hayır!" diye bağırdı. "Sadece...sadece bir çocuk var."</p>

  <p class="calibre1">"Bir çocuk mu?"</p>

  <p class="calibre1">"Evet."</p>

  <p class="calibre1">Adam, "Olayı tam olarak bilmiyorum," diye isteksiz bir tavırla devam etti.</p>

  <p class="calibre1">"Tabii çeşitli açıklamalar var, ama ben bir tanesini daha mantıklı buluyorum.</p>

  <p class="calibre1">Söylenildiğine göre, Williams adındaki bir adam otuz yıl kadar önce 19 numarayı kiralamıştı. Hakkında hiçbir şey bilinmiyordu. Hizmetkârları yoktu. Dostları yoktu. Ender olarak gündüz vakti, sokağa çıkıyordu. Bir tek oğlu vardı: küçük bir erkek çocuğu. Eve taşınmasından iki ay sonra Londra'ya gitti, ama buraya adım atar atmaz bilmediğim bir suçtan dolayı polisçe aranan biri olduğu ortaya çıktı. Ama suçu ağır bir şey olmalıydı ki teslim olmaktansa kendini vurdu. Çocuk bu arada evde yalnız başına yaşamaya devam etmişti. Kısa bir süreye yetecek kadar yiyeceği vardı, günler boyunca babasının dönüşünü bekledi. Gelgeldim, ne olursa olsun evden dışarı çık. maması ve kimseyle konuşmaması gerektiği kafasına sokulmuştu. Zayıf bünyeli, hastalıklı ve çelimsiz bir yavrucaktı. Aldığı emre karşı gelmek aklından bile geçmedi. Babasının gittiğinden habersiz olan komşular, onun geceleri boş evin korkunç yalnızlığında acı acı ağladığını duyuyorlardı.</p>

  <p class="calibre1">Bay Raddish kısa bir ara verdikten sonra yağmurun başlamış olmasını bildirirmiş kadar kayıtsız bir tavırla tamamladı. "Çocuk sonunda açlıktan öldü."</p>

  <p class="calibre1">Bayan Lancaster, "Şimdi de o çocuğun hayaleti mi bu evde dolaşıyor?" diye sordu.</p>

  <p class="calibre1">Bay Raddish, "Aslında önemli bir şey değil," diye onu yatıştırmaya çalıştı.</p>

  <p class="calibre1">"Görülen bir şey yok, ama ne kadar saçma olursa olsun, insanlar, çocuğun ağladığını işittiklerini söylüyorlar."</p>

  <p class="calibre1">Bayan Lancaster sokak kapısına yürüdü.</p>

  <p class="calibre1">"Ben evi çok beğendim," dedi. "Bu fiyata bunun kadar iyi bir yer bulamam.</p>

  <p class="calibre1">Düşünüp size kararımı bildireceğim."</p>

  <p class="calibre1">"Ev çok iç açıcı gözüküyor, öyle değil mi, baba?"</p>

  <p class="calibre1">Bayan Lancaster etrafına beğeniyle baktı. Şen renklerdeki halılar, en lalı möbleler ve çeşitli biblolar 19 numaranın kasvetli görünümünü tamamen değiştirmişti.</p>

  <p class="calibre1">Genç kadın omuzları çökmüş ve kamburlaşmış ihtiyar bir adamla konuşuyordu.</p>

  <p class="calibre1">Mistik yüzlü bir ihtiyar olan Bay Winburn kızma benzemiyordu. Hatta birinin pratik düşünceliliği ve kararlılığıyla ötekinin hayalci ve gizemli havası arasında bundan büyük bir çelişki düşünülemezdi.</p>

  <p class="calibre1">Gülümseyerek, "Evet," diye doğruladı. "Evin hayaletli olduğu kimsenin aklına gelmez."</p>

  <p class="calibre1">"Lütfen saçmalama, baba. Hem de evdeki ilk günümüzde."</p>

  <p class="calibre1">Bay Winburn gülümsedi.</p>

  <p class="calibre1">"Öyle olsun yavrum, hayalet diye bir şey olmadığı bahsinde anlaşalım."</p>

  <p class="calibre1">Bayan Lancaster, "Ayrıca," diye devam etti. "Sakın Geoff'un yanında bir şey söylemeyin. O kadar hayalci bir çocuk ki."</p>

  <p class="calibre1">Geoff Bayan Lancaster'in küçük oğluydu. Aile Bay Winburn'dan, dul kızından ve Geoffrey'den oluşuyordu.</p>

  <p class="calibre1">Yağmur pencereye çarpmaya başlamıştı: pit pat, pit pat.</p>

  <p class="calibre1">Bay Winburn, "Dinle," dedi. "Bunlar küçük ayak seslerine benzemiyor mu?"</p>

  <p class="calibre1">Bayan Lancaster gülümsedi. "Bu daha çok yağmura benziyor."</p>

  <p class="calibre1">Babası dinlemek için başını ileri uzatarak, "Ama bu bir ayak sesi," diye bağırdı."</p>

  <p class="calibre1">Bayan Lancaster kendini tutamayarak bir kahkaha attı.</p>

  <p class="calibre1">"Geoff bu. Merdivenden iniyor."</p>

  <p class="calibre1">Bay Winburn da ister istemez güldü. Holde çay içiyorlardı, ihtiyar adam da arkasını merdivene vererek oturmuştu. Şimdi torununu görmek için sandalyesini çevirdi.</p>

  <p class="calibre1">Küçük Geoffrey oldukça ağır ve rahat adımlarla merdivenden iniyordu. Yüzünde bir çocuğun yabancı bir evde duyduğu huşu okunuyordu. Merdiven basamakları cilalı meşeden ve halıyla kaplı değildi. Gelip annesinin yanında durdu. Bay Winburn birden irkildi. Çocuk holden geçerken ihtiyar adam merdivende gayet net olarak ikinci bir ayak sesi duymuştu. Sanki birisi Geoffrey'i izliyordu. Sahibi acı çekiyormuş gibi sürüklenen ayak sesleriydi. İhtiyar adam sonunda inananııyormuş gibi omuzlarını silkti. Mutlaka yağmurdur, diye düşündü.</p>

  <p class="calibre1">Geoff ilginç bir olguyu işaret eden birinin kayıtsız tavrıyla, "Keklere bakın," dedi.</p>

  <p class="calibre1">Annesi hemen onun arzusunu yerine getirmeye girişti.</p>

  <p class="calibre1">"Yeni evini beğendin mi oğlum?" diye sordu.</p>

  <p class="calibre1">Geoff ağzı kekle dolu olarak, "Çook," diye yanıt verdi. "Kilolarca." En derin hoşnutluğun ifadesi olan bu ifadeden sonra tekrar sessizliğe gömüldü ve keki en kısa zamanda ortadan yok etmeye girişti.</p>

  <p class="calibre1">Son lokmayı yutmasıyla birlikte tekrar çenesi açıldı.</p>

  <p class="calibre1">"Anne, Jane burada bir tavan arası varmış diyor. Hemen oraya çıkıp bakabilir miyim? Orada gizli bir kapı da olabilir, Jane yok diyor, ama ben vardır diye düşünüyorum. Hem orada borular, su boruları olduğunu biliyorum. Onlarla oynayabilir miyim ve evet, gidip buhar kazanını görebilir miyim?" Bu son sözleri öylesine coşkulu bir sesle söylemişti ki, dedesi, eşsiz çocukluk hazzının onun için sadece sıcak olmayan bir sıcak suyu ye çok sayıda yüklü muslukçu faturalarını çağrıştırdığını düşünerek utandı.</p>

  <p class="calibre1">Bayan Lancaster, "Tavan arasına yarın bakarız canım," dedi. "Bloklarını getirip bir ev ya da bir makine inşa etmeye ne dersin?"</p>

  <p class="calibre1">"Bir ev inşa etmek istemiyorum."</p>

  <p class="calibre1">Dedesi, "Öyleyse bir buhar kazanı yap," diye önerdi.</p>

  <p class="calibre1">Geoffrey'in yüzü güldü.</p>

  <p class="calibre1">"Borularla mı?"</p>

  <p class="calibre1">"Evet, çok çok boruyla."</p>

  <p class="calibre1">Geoffrey bloklarını getirmeye sevinç içinde koştu.</p>

  <p class="calibre1">Yağmur hâlâ yağıyordu. Bay Winburn kulak kabarttı. Evet, duyduğu yağmurun sesi olmalıydı, ama ayak seslerine de çok benziyordu.</p>

  <p class="calibre1">O gece tuhaf bir düş gördü.</p>

  <p class="calibre1">Bir kentten yürüyerek geçiyordu. Büyük bir kente benziyordu. Ama bir çocuk kentiydi; yetişkin insanlar yoktu orada, sadece çocuklar vardı, bir alay çocuk.</p>

  <p class="calibre1">Düşünde bu çocukların hepsi yabancının yanına koşuyorlar, 'Onu getirdin mi?' diye bağırıyorlardı. Görünüşe göre, kendisi onların ne demek istediğini anlıyor ve üzgün bir tavırla başını sallıyordu. Bunu görünce çocuklar ona arkalarını dönüyor ve hıçkıra hıçkıra ağlamaya başlıyorlardı.</p>

  <p class="calibre1">Derken kentle çocuklar gözden silindiler, Bay Winburn de uyanıp kendini yatağında buldu, ama o ağlama sesi hâlâ kulaklarındaydı. Uyanık olmasına rağmen sesi hâlâ net olarak duyuyordu. Geoffrey'in alt katta yattığını anımsadı, oysa kederli çocuğun hıçkırıkları yukarıdan geliyordu. İhtiyar adam doğrulup bir kibrit çaktı. Ağlama sesi anında kesildi.</p>

  <p class="calibre1">Bay Winburn düşü ve sonrasını kızına anlatmadı. Bunun hayal gücünün ona oynadığı bir oyun olmadığına emindi. Aradan çok geçmeden sesi gündüz saatlerinde de duymaya başladı. Rüzgâr şöminenin içinde uluyordu, ama bu ayrı bir sesti -bir çocuğun belirgin, şüphe götürmeyen, iç açıcı hıçkırıkları.</p>

  <p class="calibre1">Onları duyanın sadece kendisi olmadığını da keşfetti ihtiyar adam. Birden birinin arkadaşına, "Dadı Bay Geoffrey'e kötü davranıyor galiba. Daha bu sabah hıçkıra hıçkıra ağladığını duydum," dediğini duydu. Oysa Geoffrey bir sağlık ve neşe numunesi görünümde sabah kahvaltısıyla öğle yemeğine inmişti. Bay Winburn ağlayanın Geoff değil, ağır ayak sesleriyle onu defalarca irkilten öbür çocuk olduğunu çok iyi biliyordu.</p>

  <p class="calibre1">Yalnızca Bayan Lancaster hiçbir şey duymamıştı. Kulakları belki de başka bir dünyadan yansıyan sesleri yakalamaya uyum sağlamamıştı.</p>

  <p class="calibre1">Öyleyken o da bir gün bir şok yaşadı.</p>

  <p class="calibre1">Geoff ağlamaklı bir sesle ona, "Anneciğim, o küçük çocukla oynamama izin versene," dedi.</p>

  <p class="calibre1">Bayan Lancaster gülümseyerek yazı masasının başındaki işinden başını kaldırdı.</p>

  <p class="calibre1">"Hangi küçük çocuk bu yavrum?"</p>

  <p class="calibre1">"Adını bilmiyorum. Tavan arasında yerde oturmuş, ağlıyordu, ama beni görünce kaçtı. Herhalde utandı. (Geoff biraz küçümseyerek konuşuyordu), yani hiç büyük bir çocuk gibi değil. Sonra çocuk odasındayken de onu gördüm. Kapıda durmuş, bloklarımla inşaat yapmamı seyrediyordu. O kadar yalnız gözüküyordu ki. Sanki benimle oynamak istiyordu. 'Gel, makineyi beraber inşa edelim,' dedim, ama yanıt vermedi. Bir sürü çikolata görmüş de annesi onlara dokunmamasını söylemiş gibi bakıyordu." Geoff içini çekti. Kendi kişisel anılarına dönmüş gibiydi. Devam etti: 'Ama Jane'e onun kim olduğunu sorduğum ve onunla oynamak istediğimi söylediğim zaman, o evde başka küçük çocuk olmadığını ve yalan öyküler anlatmamamı söyledi. Jane'i hiç sevmiyorum."</p>

  <p class="calibre1">Bayan Lancaster ayağa kalktı.</p>

  <p class="calibre1">"Jane haklı. Küçük çocuk yok."</p>

  <p class="calibre1">"Ama ben onu gördüm. N'olur anneciğim, bırak da onunla oynayayım. O kadar yalnız, o kadar mutsuz gözüküyordu ki. Onu iyileştirmek için mutlaka bir şey yapmak istiyorum."</p>

  <p class="calibre1">Bayan Lancaster tekrar konuşmak için ağzını açmıştı ki babası araya girdi.</p>

  <p class="calibre1">"Geoff," dedi tatlı bir sesle. "O zavallı küçük oğlan çok yalnız, sen ise onu avutmak için bir şey yapabilirsin, ama bunun yolunu kendin bulman gerekir, tıpkı bir bilmece gibi. Anlıyorsun, değil mi?"</p>

  <p class="calibre1">"Büyüdüğüm için mi her şeyi tek başıma yapmam lazım?"</p>

  <p class="calibre1">"Evet, büyüdüğün için."</p>

  <p class="calibre1">Çocuk odadan çıkarken Bayan Lancaster ihtiyar adama çıkıştı.</p>

  <p class="calibre1">"Baba, bu çok saçma. Oğlanı hizmetkârların saçma sapan hikâyelerine inanmaya nasıl cesaretlendirirsin?"</p>

  <p class="calibre1">Yaşlı adam, "Hiçbir hizmetkâr çocuğa bir şey anlatmadı," dedi. "Geoff benim duyduğumu duydu, onun yaşında olsam belki benim de görebileceğim şeyi gördü."</p>

  <p class="calibre1">"Ama bu şey o kadar saçma ki. Onu niçin ben görmüyorum veya duymuyorum?"</p>

  <p class="calibre1">Bay Winburn gülümsedi, garip derecede yorgun bir gülümseyişti, ama yanıt vermedi.</p>

  <p class="calibre1">Kızı, "Niçin?" diye yineledi. "Niçin ona -o - şeye- yardım edebileceğini söyledin? Bu öylesine olanaksız ki."</p>

  <p class="calibre1">İhtiyar adam ona o düşünceli bakışıyla baktı.</p>

  <p class="calibre1">"Niçin olanaksız olsun?" dedi. Şu dizeleri hatırlıyor musun?</p>

  <p class="calibre1">Hangi lamba var kaderin elinde Karanlıkta rehberlik etmesi için küçük çocuklarına "Körü körüne bir inan,' diye yanıtladı Tanrı.</p>

  <p class="calibre1">"Geoffrey'de işte bu var, körü körüne bir inan. Bütün çocuklarda var bu.</p>

  <p class="calibre1">Ancak yaş aldıkça bunu kaybediyor, silkip atıyoruz. Bazen çok yaşlandığımız zaman küçük bir parıltı bize geri dönüyor, ama Lamba yalnız çocuklukta en parlak oluyor. Onun için Geoffrey'in yardım edebileceğine inanıyorum."</p>

  <p class="calibre1">Bayan Lancaster, "Bu işi anlayamıyorum," diye mırıldandı.</p>

  <p class="calibre1">"Ben de...O çocuğun başı dertte ve kurtarılmayı istiyor. Ama nasıl?</p>

  <p class="calibre1">Bilmiyorum, ancak -düşünmesi bile korkunç - bir çocuk nasıl böyle yüreği parçalanırmış gibi ağlar."</p>

  <p class="calibre1">Bu konuşmadan bir ay sonra Geoffrey ağır hastalandı. Doğu rüzgârı çok sert esiyordu, Geoff da kuvvetli bünyeli bir çocuk değildi. Doktor başını sallayarak durumu iyi görmediğini ifade etti. Bay Winburn'la daha açık konuşarak hiç umudu kalmadığını gizlemedi. "Çocuk zaten öyle ya da böyle uzun yaşamayacaktı," dedi.</p>

  <p class="calibre1">"Akciğerlerinde uzun zamandan beri ciddi bir sorunu vardı."</p>

  <p class="calibre1">Bayan Lancaster Geoff a bakarken öbür çocuğun varlığını fark etti.</p>

  <p class="calibre1">Hıçkırıkları önceleri rüzgârın sesinden fazla ayırt edilemiyordu, ama zamanla daha belirginleştiler ve yanılmaya olanak kalmadı. Sonra sessizlik anlarında bir çocuğun donuk, umutsuz ve acı mı acı hıçkırıklarını net olarak duymaya başladı.</p>

  <p class="calibre1">Durumu giderek kötüleşen Geoff kriz anlarında tekrar tekrar "küçük çocuğu"</p>

  <p class="calibre1">sayıklamaya başlamıştı. "Gitmesine yardım etmeyi çok istiyorum, çok!" diye ağlıyordu.</p>

  <p class="calibre1">Hezeyanları bir uyuşukluk durumu izledi. Geoffrey hiç kıpırdamadan yatıyor, soluk aldığı bile zor fark ediliyordu. Oturup başında çocuğun beklemekten başka yapılacak şey yoktu. Derken berrak ve sakin, en hafif bir esintisiz bir gece geldi.</p>

  <p class="calibre1">Çocuk birdenbire kımıldadı. Gözleri açıldı. Annesinin ötesine, açık kapıya doğru bakıyordu. Konuşmaya çalıştı, annesi de yarı yarıya solunmuş sözleri duyabilmek için eğildi.</p>

  <p class="calibre1">Çocuk, "Tamam, geliyorum," diye fısıldadı ve arkaya devrildi.</p>

  <p class="calibre1">Anne birden dehşet içinde kaldı ve odanın öbür yanındaki babasının yanına çekildi. Yakınlarında bir yerde öbür çocuk gülüyordu. Şen, hoşnut, zafer dolu gülüş odanın içinde yankılanıyordu.</p>

  <p class="calibre1">Kadıncağız, "Korkuyorum, çok korkuyorum," diye inledi.</p>

  <p class="calibre1">Babası onu korur gibi kolunu onun omuzlarına doladı. Ani bir rüzgâr ikisini de yerlerinden sıçrattı, ama esinti kayboldu ve ortalık önceki gibi sakinleşti.</p>

  <p class="calibre1">Gülüş kesilmişti. Bu kez hafif bir ses baş gösterdi. Önce hemen hemen duyulamayacak kadar hafifti, ama sonra fark edilebilecek kadar kuvvetlendi. Ayak sesleriydi bu; hızla uzaklaşan ayak sesleri.</p>

  <p class="calibre1">O çok iyi bilinen duraklamalı küçük ayaklar pit-pat, pit-pat diye koşuyordu.</p>

  <p class="calibre1">Ama şimdi başka ayak sesleri de onlara katılıyor, daha hızlı, daha hafif hareket ediyordu.</p>

  <p class="calibre1">Sözleşmiş gibi kapıya yöneldiler.</p>

  <p class="calibre1">Küçük çocukların gözle görülmeyen ayakları birlikte aşağı iniyor, yanlarından geçiyordu. İki küçük çocuğun birlikte uzaklaşan ayak sesleriydi bunlar.</p>

  <p class="calibre1">Bayan Lancaster panik halinde başını kaldırdı.</p>

  <p class="calibre1">"İki taneler - iki!"</p>

  <p class="calibre1">Ani korkunun etkisiyle yüzündeki bütün renk silinmişti. Köşedeki küçük yatağa doğru döndü, ama babası onu yavaşça durdurdu.</p>

  <p class="calibre1">"Yapma," dedi sadece.</p>

  <p class="calibre1">Pit-pat, pit-pat ...sesler giderek hafifliyor, hafifliyordu.</p>

  <p class="calibre1">Arkasından derin bir sessizlik.</p>

  <p class="calibre1">RADYO</p>

  <p class="calibre1">Dr. Meynell doktorlara özgü o rahat tavırla, "Her şeyden önce endişe ve heyecandan kaçınmalısınız," dedi.</p>

  <p class="calibre1">Bu yatıştırıcı, fakat anlamsız sözleri duyan çoğu kimseler gibi Bayan Harter de rahatlamaktan çok, kuşkulu görünüyordu.</p>

  <p class="calibre1">Doktor, "Kalbiniz biraz zayıf, ama telaşlanacak bir şeyiniz olmadığına emin olabilirsiniz," diye devam etti.</p>

  <p class="calibre1">Ekledi: "Yine de binaya bir asansör koydurmanızda yarar var. Ne diyorsunuz?"</p>

  <p class="calibre1">Bayan Harter iyice kaygılanmıştı.</p>

  <p class="calibre1">Dr. Meynell aksine kendinden hoşnut gözüküyordu. Yoksullardan çok zengin hastalara bakmayı sevmesinin nedeni, hastalıklarına deva önerirken faal hayal gücünü çalıştırabilmesiydi.</p>

  <p class="calibre1">Daha da çarpıcı bir şey düşünmek isteyen, fakat başaramayan Dr. Meynell, "Evet, bir asansör," dedi. "O zaman gereksiz çabalardan kaçınabiliriz. Güzel günlerde düz yerlerde hareket edin, ama dik yokuşları tırmanmaktan kaçının.</p>

  <p class="calibre1">Hepsinden de önemlisi," diye ekledi. "Eğlenceli şeylerle oyalanın. Sakın sağlığınız üzerinde kafanızı yormayın."</p>

  <p class="calibre1">Doktor, yaşlı hanımefendinin yeğeni Charles Ridgeway'le daha açık konuştu.</p>

  <p class="calibre1">"Teyzeniz daha yıllarca yaşayabilir, tahminimce yaşayacaktır da. Aynı zamanda bir şok ya da aşırı bir zorlanma onu göz açıp kapayana kadar götürebilir."</p>

  <p class="calibre1">Sözlerini vurgulamak için parmaklarını şaklattı. "Çok sakin bir hayat sürmeli.</p>

  <p class="calibre1">Gereksiz çabalar yok. Yorgunluk yok. Bir de kendini düşünüp kaygılanmasına meydan verilmemeli tabii. Onu neşelendirmeye ve oyalamaya çalışmalısınız."</p>

  <p class="calibre1">Charles Ridgeway düşünceli bir tavırla, "Onu oyalamaya çalışmalı." diye mırıldandı.</p>

  <p class="calibre1">Charles düşünceli bir genç adamdı. Aynı zamanda mümkün olduğunca kendi isteklerinin gerçekleşmesine yardım etmekten yanaydı.</p>

  <p class="calibre1">O akşam eve bir radyo alınmasını önerdi.</p>

  <p class="calibre1">Eve asansör koydurma düşüncesinden esasen yeterince rahatsız olan Bayan Harter isteksiz davrandı. Ama Charles ikna edici olmayı biliyordu.</p>

  <p class="calibre1">Bayan Harter acıklı bir sesle, "Bu modern şeylerden hoşlandığımı sanmıyorum," dedi. "Dalgalar, biliyorsun işte, elektrik dalgaları bana kötü etki yapabilir."</p>

  <p class="calibre1">Charles, tepeden bakarcasına, fakat nazik bir şekilde bu fikrin anlamsızlığına dikkat çekti.</p>

  <p class="calibre1">Konuya ilişkin bilgisi belirsiz olan, fakat kendi görüşünde ısrar eden Bayan Harter ikna olmuyordu.</p>

  <p class="calibre1">"Onca elektrik," diye çekine çekine mırıldandı. "Sen ne dersen de, Charles, bazı kimseler elektrikten etkilenirler. Örneğin ben, gök gürültülü fırtınalardan önce müthiş bir baş ağrısı çekerim. Bunu çok iyi biliyorum."</p>

  <p class="calibre1">Yaşlı kadın bir zafer kazanmış gibi başını salladı.</p>

  <p class="calibre1">Charles sabırlı bir genç adamdı. Ama aynı zamanda ısrarcıydı da.</p>

  <p class="calibre1">"Sevgili Mary Teyze," diye söze başladı. "Şunu açıkça belirteyim ki..."</p>

  <p class="calibre1">Bu konuda aşağı yukarı bir uzmandı, şimdi de teyzesine nutuk çekmeye girişti. Konuştukça konuya ısınarak çeşitli valflardan, yüksek ve düşük frekanslardan, amplifikatörlerden ve kondansatörlerden söz etti.</p>

  <p class="calibre1">Anlamadığı bir kelime denizinin içine gömülen Bayan Harter sonunda boyun eğdi.</p>

  <p class="calibre1">"Tabii Charles," diye mırıldandı. "Sen öyle düşünüyorsan..."</p>

  <p class="calibre1">Charles, "Öyle teyzeciğim," dedi. "Bu iş tam sana göre, seni meşgul edip kuruntu etmenin önüne geçer."</p>

  <p class="calibre1">Dr. Meynell tarafından önerilen asansör kısa zaman sonra monte edildi ve Bayan Harter'in neredeyse ölümüne neden oluyordu. O da birçok yaşlı hanımlar gibi evinin içinde yabancı erkekler görmekten hiç, ama hiç hoşlanmıyor, onlardan şüpheleniyor, aile gümüşlerini çalacaklarından korkuyordu.</p>

  <p class="calibre1">Asansörden sonra radyo da geldi. Bayan Harter, ona çok itici gelen aygıta, birçok düğmeyle bezeli hantal görünüşlü kocaman kutuya bakakalmıştı.</p>

  <p class="calibre1">Teyzesini radyosuyla barıştırmak için Charles bütün hünerini kullanmak zorunda kaldı.</p>

  <p class="calibre1">Genç adam tam havasındaydı, düğmeler çeviriyor, bu arada sürekli konuşuyor, açıklamalarda bulunuyordu.</p>

  <p class="calibre1">Bayan Harter yüksek arkalıklı koltuğunda oturduğu yerden derin bir sabırla yeğenini seyrediyor, bu yeni icatların birer baş belası oldukları kanısından vazgeçmiyordu.</p>

  <p class="calibre1">"Dinleyin Mary Teyze, Berlin'i yakaladık. Harika, değil mi? Adamı duyabiliyor musunuz?"</p>

  <p class="calibre1">Yaşlı kadın, "Bir sürü vızıltı ve tıkırtıdan başka bir şey duyduğum yok,"</p>

  <p class="calibre1">diye yakındı.</p>

  <p class="calibre1">Charles düğmeleri çevirmeyi sürdürüyordu. "İşte Brüksel," diye heyecanla bildirdi.</p>

  <p class="calibre1">Pek ilgilenmişe benzemeyen Bayan Harter, "Öyle mi?" diye söylendi.</p>

  <p class="calibre1">Charles'ın yine düğmeler çevirmesiyle doğaüstü bir uluma odanın içini doldurdu.</p>

  <p class="calibre1">Mizahtan hoşlanan bir yaşlı hanım olan Bayan Harter, "Galiba Köpek Bakımevi'ni bulduk," dedi.</p>

  <p class="calibre1">Charles güldü. "Hah hah, şaka yapmak fırsatını kaçırmazsınız, değil mi Mary Teyze? Aferin, aferin."</p>

  <p class="calibre1">Bayan Harter yeğenine gülümsemekten kendini alamadı. Charles'ı çok severdi.</p>

  <p class="calibre1">Miriam Harter adında başka bir yeğen yaşlı kadının yanında birkaç yıl yaşamıştı.</p>

  <p class="calibre1">Bayan Harter kızı mirasçısı yapmayı düşünmüştü, ama Miriam teyzesinin gözüne girmeyi başaramamıştı. Sabırsızdı ve belli ki teyzesinin beraberliğinden sıkılıyordu. Üstelik aklı fikri oynaştaydı. Sonunda Bayan Harter'in hoşuna gitmeyen bir gençle işi pişirmişti. Miriam beğenilmeyen bir malmış gibi kısa bir pusulayla annesinin evine iade edilmişti. Sonunda söz konusu gençle evlenmişti.</p>

  <p class="calibre1">Bayan Harter Noel'lerde ona genellikle bir kutu mendil veya bir sehpa örtüsü falan göndermek âdetindeydi.</p>

  <p class="calibre1">Kız yeğenlerinin hayal kırıklığına uğrattığı Bayan Harter sonunda dikkatini erkek yeğenlere çevirmişti.</p>

  <p class="calibre1">Charles daha ilk gününden turnayı gözünden vurmuştu. Teyzesine daima saygılı davranıyor, yaşlı kadının gençlik anılarını görünürde ilgiyle izliyordu. Resmen canı sıkılan ve bunu belli eden Miriam'ın bu bakımdan tartı tersiydi. Charles hiç sıkılmıyordu, daima sakin ve neşeliydi. Teyzesine günde birkaç kez olağanüstü yaşlı bir hanımefendi olduğunu tekrarlıyordu.</p>

  <p class="calibre1">Charles'dan çok hoşnut kalan Bayan Harter, avukatına yeni bir vasiyetname hazırlanması için gerekli talimatları ulaştırmıştı. Vasiyetname taslağı kısa zamanda yaşlı hanıma gönderildi, onaylandı ve imzalandı.</p>

  <p class="calibre1">Charles şimdi bu radyo konusunda bile teyzesinin bir kez daha gönlünü almış bulunuyordu.</p>

  <p class="calibre1">Radyoya önce açıkça karşı olan Bayan Harter çok geçmeden hoşgörüyle bakmaya başladı, sonunda da resmen büyülendi. Radyonun en çok Charles evde olmadığı zamanlar zevkini çıkarabiliyordu. Çünkü Charles aygıtı bir türlü rahat bırakmıyordu. Bayan Harter koltuğunda rahat rahat oturarak bir senfonik konseri izliyor ya da Lucrezia Borgia hakkında bir konferansı dinliyor, tam bir mutluluk ve huzur yaşıyordu ki, heyhat! Charles rahatını kaçırıyordu. Yabancı istasyonları aradığında odadaki uyum, ahenksiz çığlıklar tarafından darbeleniyordu. Fakat yeğeninin dostlarıyla yemeğe çıktığı akşamlarda Bayan Harter radyodan gerçekten büyük zevk alıyordu. Aygıtı açıyor, yüksek arkalıklı koltuğuna yerleşiyor ve akşamın programının tadını çıkarıyordu.</p>

  <p class="calibre1">Tüyler ürpertici olay radyonun gelmesinden yaklaşık üç ay sonra başgösterdi.</p>

  <p class="calibre1">Charles o akşam bir briç partisindeydi.</p>

  <p class="calibre1">O akşamki program bir balad resitaliydi. Ünlü bir soprano 'Annie Laurie'yi söylüyordu, şarkının orta yerinde garip bir şey oldu. Müzik bir an durdu, vızıltılı ve tıkırtılı gürültü devam etti, sonra bu da durdu. Önce bir ölüm sessizliği oldu, arkasından da alçak bir vızıltı başgösterdi.</p>

  <p class="calibre1">Bayan Harter'e, sebebini anlamasa da radyo çok, çok uzaktaki bir yere ayarlanmış gibi geldi. Derken bir ses gayet net ve belirgin şekilde konuştu.</p>

  <p class="calibre1">Hafif İrlanda şiveli bir erkek sesiydi bu.</p>

  <p class="calibre1">"Mary...beni duyabiliyor musun, Mary? Benim, Patrick. . Yakında seni almaya geleceğim. Hazır olacaksın, değil mi Mary?"</p>

  <p class="calibre1">Hemen arkasından, Annie Laurie'nin melodisi yine odayı doldurdu.</p>

  <p class="calibre1">Bayan Harter koltuğunda kaskatı kesilmişti. Elleri koltuğun kollarına saplanmıştı. Rüya mı görmüştü yoksa? Patrick! Patrick'in sesi! Patrick'in sesi bu odada onunla konuşuyordu. Hayır, bu bir düştü, belki de bir sanrı. Belki de bir, iki dakikalığına uyuyakalmıştı. Ama rüyada böyle bir şeyi görmesi yine de tuhaftı; ölü kocasının sesinin öbür dünyadan onunla konuşması. Biraz korkmuştu Mary, Patrick'in ona söyledikleri neydi?</p>

  <p class="calibre1">"Yakında seni almaya geleceğim, Mary. Hazır olacaksın, değil mi?"</p>

  <p class="calibre1">Bu bir uyarı olabilir miydi? Kalbinin zayıflığı...Ne de olsa yaşı ilerliyordu.</p>

  <p class="calibre1">Bayan Harter, "Evet, bu bir uyarı, başka bir şey olamaz," diyerek koltuğundan ağır ağır ve zorlanarak kalktı. Kendi kendine ekledi.</p>

  <p class="calibre1">"Bir asansör koydurmak için bunca para israf etmek!"</p>

  <p class="calibre1">Deneyiminden kimseye bahsetmedi, fakat bundan sonraki bir, iki gün düşünceli ve biraz kaygılıydı.</p>

  <p class="calibre1">Derken aynı olay yinelendi. Bayan Harter odasında yine yalnızdı. Bir orkestra parçasının çalındığı radyo, önceki gibi aniden sustu. Yine bir sessizlik, arkasından çok uzakları çağrıştıran bir his, sonunda da Patrick'in sesi - hayatta olduğu zamanlardaki gibi değil de çok hafif, uzaklardan, ruhlar dünyasından geliyormuş gibi garip bir özelliği olan bir ses.</p>

  <p class="calibre1">"Patrick seninle konuşuyor, Mary. Çok yakında seni almaya geleceğim..."</p>

  <p class="calibre1">Arkasından bir takırtı, bir vızıltı. Orkestra parçası yine olanca görkemiyle devam ediyordu.</p>

  <p class="calibre1">Bayan Harter saate baktı. Hayır, bu kez uykuya dalmamıştı. Uyanık olduğu sırada ve bütün duyuları seferberken Patrick'in sesinin konuştuğunu duymuştu. Bu bir sanrı değildi, olmadığına emindi. Yaşlı kadın, Charles'in ona uzaydaki dalgalar hakkında anlattıklarını biraz şaşkın olarak hatırlamaya çalıştı.</p>

  <p class="calibre1">Patrick'in onunla gerçekten konuşmuş olması mümkün müydü? Gerçek sesi uzayda sürüklenip buraya kadar gelebilir miydi? Kayıp dalga uzunlukları ya da bunun gibi şeyler vardı. Kayıp dalgalar belki de bu sözde psikolojik olayların açıklamasıydı. Hayır, Charles'ın ona sözünü ettiği bu fikrin yapısında olmayacak hiçbir şey yoktu. Teyzesini olacak olana hazırlamak için modern bilimden yararlanmıştı.</p>

  <p class="calibre1">Bayan Harter hizmetçisi Elizabeth'in gelmesi için zile bastı.</p>

  <p class="calibre1">Elizabeth altmış yaşlarında kadar, uzun boylu ve yüzü gülmeyen bir kadındı.</p>

  <p class="calibre1">Ama bu katı görünüşün ardında hanımına karşı gerçek bir sevgi ve şefkat gizliydi.</p>

  <p class="calibre1">Sadık hizmetçisi görününce Bayan Harter, "Elizabeth," dedi. "Sana ne söylediğimi anımsıyor musun? Yazı masamın sol üst çekmecesi. Kilitlidir. Beyaz etiketli anahtarla açılır. Her şey orada hazır."</p>

  <p class="calibre1">"Neye hazır, ham'fendi?"</p>

  <p class="calibre1">Bayan Harter kişner gibi, "Cenaze törenim için her şey hazır. Ne demek istediğimi çok iyi biliyorsun, Elizabeth. Her şeyi oraya koymama sen bana yardım etmiştin."</p>

  <p class="calibre1">Elizabeth'in yüzü tuhaflaşmaya başladı.</p>

  <p class="calibre1">"Yapmayın ham'fendi," diye inledi. "Daha iyi gözüktüğünüzü düşünüyordum."</p>

  <p class="calibre1">Bayan Harter, "Hepimiz bir gün gitmeye mahkûmuz," diye gerçekçi bir dille konuştu. "Ben yetmişimi geçtim, Elizabeth. Haydi. Haydi, cıvıma. Eğer ağlaman gerekirse git, başka yerde ağla."</p>

  <p class="calibre1">Elizabeth burnunu çeke çeke uzaklaştı.</p>

  <p class="calibre1">Bayan Harter hizmetçisinin arkasından sevgiyle baktı.</p>

  <p class="calibre1">Budalanın teki, ama Allah için sadık, diye düşündü. Hem de çok sadık. Dur bakayım, vasiyetnamemde ona yüz sterlin mi bırakmıştım, yoksa elli sterlin miydi? Yüz sterlin olmalı. Elizabeth çok uzun zamandır yanımda.</p>

  <p class="calibre1">Bu nokta yaşlı hanımı rahatsız etmişti. Ertesi gün oturup avukatına bir mektup yazdı ve göz atması için vasiyetnamesini kendisine yollamasını rica etti.</p>

  <p class="calibre1">Aynı günde Charles yemekte söylediği bir şeyle onu şaşırttı.</p>

  <p class="calibre1">"Konuk yatak odasındaki komik ihtiyar da kim?" diye sordu. "Hani şöminenin yukarısındaki resmi kastediyorum. Başında kunduz kürkü kalpak olan favorili kerata?"</p>

  <p class="calibre1">Bayan Harter yeğenine sert sert baktı.</p>

  <p class="calibre1">"O, Patrick Enişte'nin gençliği," dedi.</p>

  <p class="calibre1">"Çok üzgünüm, Mary Teyze. Kabalık etmek istememiştim."</p>

  <p class="calibre1">Bayan Harter özrü vakur bir baş hareketiyle kabul etti.</p>

  <p class="calibre1">Charles biraz tereddütle devam etti:</p>

  <p class="calibre1">"Bilmem, merak etmiştim de..."</p>

  <p class="calibre1">Genç adamın kararsız şekilde durması üzerine Bayan Harter sertçe, "Evet? Ne diyecektin?" diye sordu.</p>

  <p class="calibre1">Charles, "Hiç," dedi biraz aceleyle. "Yani anlamlı bir şey değildi."</p>

  <p class="calibre1">Yaşlı hanım o sırada bir şey söylemedi, ama o günün daha ileri bir saatinde yalnızlarken aynı konuya döndü.</p>

  <p class="calibre1">"Merak ettim, Charles, eniştenin resmiyle ilgili sorunun anlamı neydi?"</p>

  <p class="calibre1">Charles sıkılmış göründü.</p>

  <p class="calibre1">"Size söyledim, Mary Teyze. Sadece saçma bir fikrimle ilgiliydi."</p>

  <p class="calibre1">Bayan Harter en otoriter sesiyle, "Charles," dedi. "Bana söylemende ısrar ediyorum."</p>

  <p class="calibre1">"Peki öyleyse teyzeciğim. Onu -hani şu resimdeki adamı kastediyorum- dün gece eve gelirken onu en uçtaki pencereden dışarı bakarken görür gibi oldum.</p>

  <p class="calibre1">Herhalde ışığın bir oyunudur, ama o an onun kim olduğunu merak ettim. Hani Victoria çağının ilk dönemlerinden fırlamış gibiydi. Ama sonra Elizabeth evde bir ziyaretçi ya da bir yabancı olmadığını söyledi. O akşam daha ileri bir saatte konuk yatak odasına girince şöminenin yukarısındaki resimle karşılaştım.</p>

  <p class="calibre1">Aynen pencerede gördüğüm adamdı! Herhalde bilinçaltımın bana bir oyunuydu.</p>

  <p class="calibre1">Herhalde resmi daha önce görmüş, ama bunu fark etmemiş, sonra da penceredeki yüzü hayal etmiştim."</p>

  <p class="calibre1">Bayan Harter, "En uçtaki pencere mi?" diye sert bir sesle konuştu.</p>

  <p class="calibre1">"Evet, niçin sordunuz?"</p>

  <p class="calibre1">"Hiç," dedi Bayan Harter.</p>

  <p class="calibre1">Ama yine de sarsılmıştı. O oda eskiden kocasının giyinme odasıydı.</p>

  <p class="calibre1">Aynı akşam Charles yine evde değildi, Bayan Harter de sabırsızlıkla radyonun karşısına yerleşmişti. O gizemli,sesi üçüncü kez de duyduğu takdirde, başka bir dünyayla gerçekten iletişim kurduğundan en küçük bir kuşkusu kalmayacaktı.</p>

  <p class="calibre1">Kalbinin atışları hızlandığı halde, programda yine aynı kesinti olup belli sessizlik süresinden sonra uzaklardaki İrlanda şiveli sesi duyunca şaşırmadı.</p>

  <p class="calibre1">"Mary, artık hazırsın...Cuma günü Seni almaya geleceğim...Cuma günü saat dokuz buçukta...Korkma, hiç acı duymayacaksın...Hazır ol..."</p>

  <p class="calibre1">Sonra, sonuncu kelime daha tamamlanmadan orkestra müziği yine tüm gürültüsüyle başladı.</p>

  <p class="calibre1">Bayan Harter bir, iki dakika kadar hiç kımıldamadan oturdu. Yüzü bembeyaz olmuş, dudaklarının etrafı morarmıştı.</p>

  <p class="calibre1">Çok geçmeden ayağa kalktı ve yazı masasının başına oturdu. Biraz titrek bir elle aşağıdaki satırları yazdı:</p>

  <p class="calibre1">"Bu gece saat 9. 15'de ölü kocamın sesini çok net olarak duydum. Cuma gecesi saat 9. 30'da beni almaya geleceğini söyledi. Eğer o gün ve o saatte ölecek olursam, ruhlar dünyasıyla bağlantı kurma olasılığının tartışmasız olarak kanıtlanması için bu gerçeklerin duyulmasını istiyorum. - MARY HARTER. "</p>

  <p class="calibre1">Bayan Harter yazdıklarını okudu, kâğıdı bir zarfın içine koydu ve zarfın arkasına bir adres yazdı. Sonra zile bastı. Elizabeth odaya girince Bayan Harter masasının başından kalktı ve yazdığı pusulayı ihtiyar kadına verdi.</p>

  <p class="calibre1">"Elizabeth," dedi. "Cuma gecesi ölecek olursam bu pusulanın Dr. Meynell'e verilmesini istiyorum." Elizabeth'in itiraz etmeye hazırlanması üzerine, "Hayır, benimle tartışma," dedi. "Önsezilere inandığını bana kaç kez söylemiştin. Şimdi benim bir önsezim var. Vasiyetnamemde sana 50 sterlin bırakmıştım. Bu tutarı 100 sterline çıkarmak istiyorum. Ölmeden önce bankaya gitmeyi başaramazsam Bay Charles gerekeni yapacaktır."</p>

  <p class="calibre1">Bayan Harter, Elizabeth'in ağlamaklı bir sesle yaptığı itirazları her zamanki gibi kısa kesti. Yaşlı hanım bu kararı doğrultusunda ertesi sabah yeğeniyle konuştu.</p>

  <p class="calibre1">"Unutma, Charles, başıma bir şey gelecek olursa, Elizabeth'e fazladan bir 50 sterlin verilecek."</p>

  <p class="calibre1">Genç adam neşeli bir sesle, "Bugünlerde çok karamsarsınız, Mary Teyze,"</p>

  <p class="calibre1">dedi. "Size ne olabilir ki? Dr. Meynell'e bakılırsa, yirmi yıl sonra yüzüncü yaş gününüzü kutlayacağız."</p>

  <p class="calibre1">Bayan Harter yeğenine sevgiyle gülümsedi, ama bir şey demedi. Bir, iki dakika sonra sordu:</p>

  <p class="calibre1">"Cuma akşamı ne yapıyorsun, Charles?"</p>

  <p class="calibre1">Genç adam biraz şaşırmış göründü.</p>

  <p class="calibre1">"Aslını isterseniz, Ewingler beni bir briç partisine davet ettiler, ama evde kalmamı isterseniz..."</p>

  <p class="calibre1">Bayan Harter kararlı bir tavırla, "Hayır," dedi. "Kesinlikle olmaz. Kararım karardır, Charles. Özellikle o gece yalnız olmak istiyorum."</p>

  <p class="calibre1">Charles teyzesine merakla baktıysa da, Bayan Harter başka bilgi vermedi. Çok cesur ve kararlı yaşlı bir hanımdı. Garip deneyimini tek başına yaşaması gerektiğine inanıyordu.</p>

  <p class="calibre1">Cuma akşamı ev çok sessizdi. Bayan Harter her zamanki gibi şöminenin yanına çekilmiş yüksek arkalıklı koltuğunda oturuyordu. Bütün hazırlıklarını yapmıştı.</p>

  <p class="calibre1">O sabah bankaya gitmiş, 50 sterlini bankadan çekmiş ve kadının itirazlarına rağmen banknotları Elizabeth'in eline tutuşturmuştu. Kişisel eşyasını da toparlayıp ayırmış, bir, iki ziynete dostlarıyla akrabalarının adını yazdığı etiketler iliştirmişti. Charles için de bir talimat listesi hazırlamıştı.</p>

  <p class="calibre1">Worcester çay takımı Kuzin Emma'ya verilecekti. Sevres kâseler genç William'ın olacaktı vs. Yaşlı kadın elinde tuttuğu uzun zarfa baktı ve içinden katlı bir belge çıkardı. Talimatları uyarınca Bay Hopkinson tarafından kendisine gönderilen vasiyetnameydi bu. Bayan Harter belgeyi dikkatle okumuştu, ama belleğini tazelemek için onu bir kez daha gözden geçirdi. Kısa ve öz bir belgeydi. Sadıkane hizmetleri karşılığında Elizabeth Marshall'a 50 sterlinlik bir bağış, bir kız kardeşle birinci dereceden bir kuzene 500'er sterlinlik iki kalıt, kalanın tekmili ise Charles Ridgeway'e.</p>

  <p class="calibre1">Bayan Harter birkaç kez başını salladı. O öldüğü zaman Charles çok zengin bir adam olacaktı. Ama genç adam onun için iyi bir oğul olmuştu. Daima nazik, daima sevgi dolu olmuş, neşeli konuşmalarıyla da teyzesine hoşça vakit geçirtmesini bilmişti.</p>

  <p class="calibre1">Yaşlı kadın saate baktı. Yarım saate üç dakika kalmıştı. Eh, artık hazırdı.</p>

  <p class="calibre1">Sakindi, son derece sakin. Ama bu son sözleri kendi kendisine defalarca tekrarlamasına rağmen, kalbi hızlı ve düzensiz atıyordu. Belki kendisi farkında değildi, ama sinirleri kopma derecesinde gerilmişti.</p>

  <p class="calibre1">Saat dokuz buçuk oldu. Radyo açıktı. Bayan Harter ne duyacaktı acaba? Hava tahminlerini bildirecek olan tanıdık sesi mi, yoksa yirmi beş yıl önce ölmüş bir adamın çok uzaklardan gelen sesini mi?</p>

  <p class="calibre1">Ama ikisini de duymadı. Bunun yerine hiç de yabancısı olmadığı, fakat bu gece yüreğini donduran bir gürültü duyuldu. Sokak kapısının kurcalanması...</p>

  <p class="calibre1">Ses tekrarlandı. Derken soğuk bir hava akımı odanın içini süpürdü Duygularının neler olduğundan Bayan Harter'in artık hiçbir şüphesi kalmamıştı.</p>

  <p class="calibre1">Korkuyordu...Korkmaktan da öte dehşet içindeydi...</p>

  <p class="calibre1">Birdenbire bir düşünce onu pençesine aldı: Yirmi beş yıl uzun bir zaman.</p>

  <p class="calibre1">Patrick artık benim için bir yabancı.</p>

  <p class="calibre1">Dehşet! Bütün bedenini kaplayan duygu bu idi.</p>

  <p class="calibre1">Kapının dışında yumuşak bir ayak sesi oldu; duraklamalı yumuşak bir ses.</p>

  <p class="calibre1">Derken kapı sessizce açıldı...</p>

  <p class="calibre1">Bayan Harter sendeleyerek oturduğu yerden kalktı, ayakları üstünde sallanıyordu. Gözleri kapı aralığına dikilmişti. Bir şey parmaklarının arasında şöminenin ateşliğinin içine kaydı.</p>

  <p class="calibre1">Boğazını aşamayan boğuk bir ses çıkardı. Kapı aralığının loş ışığında kestane renkli sakalı, bıyığı ve Victoria döneminin eski model paltosuyla çok iyi tanıdığı bir siluet duruyordu.</p>

  <p class="calibre1">Patrick ona almaya gelmişti.</p>

  <p class="calibre1">Kadıncağızın kalbi göğsünden dışarı fırlayacakmış gibi hopladı, sonra durdu.</p>

  <p class="calibre1">Yaşlı kadın yere yığıldı.</p>

  <p class="calibre1">Elizabeth bir saat sonra onu bu şekilde buldu.</p>

  <p class="calibre1">Dr. Meynell hemen çağırıldı, Charles Ridgeway de gittiği briç partisinden alelacele getirtildi. Fakat yapılabilecek bir şey yoktu. Bayan Harter'e artık kimse yardım edemezdi.</p>

  <p class="calibre1">Elizabeth, hanımı tarafından kendisine verilen pusulayı ancak iki gün sonra anımsadı. Dr. Meynell bunu ilgiyle okuduktan sonra Charles Ridgeway'e gösterdi.</p>

  <p class="calibre1">"Çok garip bir rastlantı," dedi. "Teyzenizin ölen kocasının sesiyle ilgili sanrılar gördüğü anlaşılıyor. Patlama derecesinde gerildiği, zamanı gelince de şokun etkisiyle öldüğü anlaşılıyor."</p>

  <p class="calibre1">"Kendi kendine telkin, değil mi?" dedi Charles.</p>

  <p class="calibre1">"Onun gibi bir şey. Otopsinin sonuçlarını size en kısa zamanda bildireceğim.</p>

  <p class="calibre1">Hoş, bunun ne olacağından kuşkum yok ya. Bu koşullarda bir otopsi sadece usul gereği istenir."</p>

  <p class="calibre1">Charles başının hareketiyle onayladı.</p>

  <p class="calibre1">Bir akşam önce ev halkı yataklarındayken radyo kutusunun arkasından yukarı kattaki odasına uzanan bir teli sokmuştu. Ayrıca o akşam oldukça soğuk olduğundan Elizabeth'den odasında ateşi yakmasını istemiş, bu ateşte kestane renkli bir sakalla bıyığı yakmıştı. Ölen eniştesine ait Victoria dönemine ait eski giysileri ise tavan arasındaki kâfuru kokulu sandığa iade etmişti.</p>

  <p class="calibre1">Gördüğü kadarıyla tam anlamıyla güvendeydi. Teyzesinin iyi bir bakımla uzun yıllar yaşayabileceğini Dr. Meynell'den duyduğu gün kafasında belli belirsiz şekillenen planı tam bir başarıyla sonuçlandırmıştı. Dr. Meynell ani bir şok diye bildirmişti. Yaşlı hanımların gözbebeği müşfik genç adam kendi kendine gülümsedi.</p>

  <p class="calibre1">Doktor gittikten sonra Charles gerekli işleri halletmeye girişti. Cenaze töreniyle ilgili düzenlemelerin yapılması lazımdı. Uzaktan gelecek bazı akrabaların hangi trenlerle gelecekleri saptanacaktı. İçlerinden bir, ikisinin gece yatısına kalması kaçınılmazdı. Charles bir yandan düşünerek bütün bu işleri büyük bir beceriyle halletti.</p>

  <p class="calibre1">Çok zekice bir başarıydı bu! Charles'ın ne denli zor durumda olduğunu hiç kimse, en başta da teyzesi bilmiyordu. Dünyadan özenle gizli tutulmuş bazı faaliyetleri onu hapishane tehlikesiyle karşı karşıya getirmişti.</p>

  <p class="calibre1">Kısa birkaç ayın içinde yüklü bir para temin edemediği takdirde hesapta rezil olmak ve mahvolmak vardı.</p>

  <p class="calibre1">Ama şimdi mesele kalmamıştı. Charles kendi kendine gülümsedi. Bir şaka - evet, bir şaka- sayesinde (yaptığına cürüm sıfatı yakıştırılamazdı ya) kurtulmuştu. Artık çok zengin bir adamdı. Bayan Harter niyetini hiçbir zaman gizlemediğinden bu konuda hiçbir tasası yoktu.</p>

  <p class="calibre1">Genç adam bunları düşünerek neşelenirken, Elizabeth kapıdan içeriye başını uzatarak Bay Hopkinson'un geldiğini ve onu görmek istediğini haber verdi.</p>

  <p class="calibre1">Charles, tam zamanı, diye düşündü. Islık çalmamak için kendini güç tutarak yüzüne ciddi bir anlam verdi ve kütüphaneye indi. Orada çeyrek yüz yıldır Bayan Harter'in yasal danışmanlığını yapmış olan titiz yaşlı centilmeni buyur etti.</p>

  <p class="calibre1">Avukat, Charles'ın daveti üzerine oturdu ve kuru bir öksürükten sonra iş konusuna girdi.</p>

  <p class="calibre1">"Bana yazdığınız mektubu pek anladığım söylenemez, Bay Ridgeway," dedi.</p>

  <p class="calibre1">"Rahmetli Bayan Harter'in vasiyetnamesinin bizde olduğunu zannedermiş gibi bir izlenim uyandırıyordunuz."</p>

  <p class="calibre1">Charles avukata bakakalmıştı.</p>

  <p class="calibre1">"İyi de teyzemin öyle dediğini duymuştum."</p>

  <p class="calibre1">"Öyle. Gerçekten de yakın zamana kadar bizdeydi."</p>

  <p class="calibre1">"Bu da ne demek?"</p>

  <p class="calibre1">"Dediğim gibi. Bayan Harter bize mektup yazarak geçen salı günü kendisine iletilmesini istemişti."</p>

  <p class="calibre1">Charles içinde bir huzursuzluk duydu. İçinde belli belirsiz kötü bir önsezisi belirdi.</p>

  <p class="calibre1">Avukat, "Herhalde hanımefendinin kâğıtlarının arasında meydana çıkacaktır,"</p>

  <p class="calibre1">dedi.</p>

  <p class="calibre1">Charles bir şey demedi. Bir pot kırmaktan korkuyordu. Bayan Harter'in evraklarını dikkatle taramıştı. Aralarında bir vasiyetname olmadığına aşağı yukarı emindi. Bir, iki dakika sonra kendine hâkim olunca avukata onunla aynı fikirde olduğunu söyledi. Sesi kendisine bile yabancı geliyor, sırtında soğuk ürpertiler dolaşıyordu.</p>

  <p class="calibre1">Avukat, "Hanımefendinin şahsi eşyasına bir bakan oldu mu?" diye sordu.</p>

  <p class="calibre1">Charles, teyzesinin hizmetçisi Elizabeth'in bu işi yaptığını söyledi. Bay Hopkinson'un isteği üzerine Elizabeth çağırıldı. Elizabeth hemen geldi ve kendisine sorulan soruları üzgün bir tavırla yanıtladı.</p>

  <p class="calibre1">Hanımının bütün giysilerini ve kişisel eşyasını elden geçirmişti. Aralarında vasiyetname gibi resmi bir belge olmadığına emindi. Vasiyetnamenin neye benzediğini biliyordu, onu öldüğü günün sabahı zavallı hanımının elinde görmüştü.</p>

  <p class="calibre1">Avukat, "Emin misiniz buna?" diye sordu.</p>

  <p class="calibre1">"Evet, efendim. Kendisi bana öyle dedi. Bana banknot halinde elli terlin de verdi. Vasiyetname uzun bir mavi zarfın içindeydi."</p>

  <p class="calibre1">"Çok doğru," dedi Bay Hopkinson.</p>

  <p class="calibre1">Elizabeth, "Şimdi anımsıyorum," diye devam etti. "Aynı mavi zarf ertesi sabah da bu sehpanın üstünde duruyordu. Ama boştu. Onu alıp yazı masasının üstüne koydum."</p>

  <p class="calibre1">Charles, "Ben de onu orada gördüğümü anımsıyorum," dedi.</p>

  <p class="calibre1">Yerinden kalkıp yazı masasına yürüdü. Hemen arkasından elinde bir zarfla dönüp bunu Bay Hopkinson'a uzattı: Avukat zarfı inceledikten sonra başını salladı.</p>

  <p class="calibre1">"Bu, geçen salı günü vasiyetnameyi koyduğum zarf."</p>

  <p class="calibre1">Erkeklerin ikisi de Elizabeth'e dikkatle baktılar.</p>

  <p class="calibre1">Hizmetçi, "Başka bir şey var mı?" diye sordu saygılı bir tavırla.</p>

  <p class="calibre1">"Şimdilik yok. Teşekkür ederim."</p>

  <p class="calibre1">Elizabeth kapıya yürüdü.</p>

  <p class="calibre1">Avukat, "Bir dakika," dedi. "O akşam şöminede ateş var mıydı?"</p>

  <p class="calibre1">"Evet, efendim, bu odanın şöminesinde hep ateş vardı."</p>

  <p class="calibre1">"Teşekkür ederim. Bilmek istediğimiz buydu."</p>

  <p class="calibre1">Elizabeth odadan çıktı. Charles öne eğilip titreyen elini masaya dayadı.</p>

  <p class="calibre1">"Ne düşünüyorsunuz? Söylemek istediğiniz ne?"</p>

  <p class="calibre1">Bay Hopkinson içini çekti.</p>

  <p class="calibre1">"Vasiyetnamenin hâlâ bir yerlerden çıkacağına ümit edebiliriz. Yani korktuğumuz olmadıysa..."</p>

  <p class="calibre1">"Peki, ya ortaya çıkmazsa?"</p>

  <p class="calibre1">"O zaman mümkün olan bir tek sonuç var. Teyzeniz yok etmek için o vasiyetnameyi getirtti. Elizabeth'in bu yüzden zararlı çıkmasını istemediği için de mirastan hissesini ona nakit olarak verdi."</p>

  <p class="calibre1">Charles, "Ama niçin?" diye bağırdı. "Niçin?"</p>

  <p class="calibre1">Bay Hopkinson öksürdü. Kuru bir öksürüktü bu.</p>

  <p class="calibre1">"Teyzenizle aranızda...şey...bir tartışma falan olmadı, değil mi Bay Ridgeway?" diye mırıldandı.</p>

  <p class="calibre1">Charles tıkanır gibi oldu.</p>

  <p class="calibre1">"Ne münasebet," diye bağırdı. "Teyzemle sonuna kadar sevgi ve saya dolu bir ilişkimiz vardı."</p>

  <p class="calibre1">Bay Hopkinson ona bakmadan, "Ya!" dedi.</p>

  <p class="calibre1">Charles avukatın ona inanmadığını fark ederek şok oldu. Bu sıska ihtiyarın neler duyduğunu kim bilebilirdi?</p>

  <p class="calibre1">Charles'ın marifetleri onun da kulağına ulaşmış olabilirdi. Aynı söylentileri Bayan Harter'in de duymuş olabileceğini ve teyzeyle yeğenin bu konuda kavga ettiklerini düşünmesinden daha doğal ne olabilirdi?</p>

  <p class="calibre1">Ama öyle değildi! Charles hayatının en acı anlarından birini yaşıyordu.</p>

  <p class="calibre1">Yalanlarına inanılmıştı. Şimdi doğruyu söylediği halde, sözlerine güven duyulmuyordu. Gel de gülme!</p>

  <p class="calibre1">Teyzesi tabii ki vasiyetnameyi yakmamıştı! Tabii ki...</p>

  <p class="calibre1">Birden durdu. Gözlerinin önünde canlanan tablo neydi? Bir elini kalbine bastırmış yaşlı bir hanım...öteki elinde de bir şey...bir kâğıt kayıyor...şöminedeki korların üstüne düşüyordu...</p>

  <p class="calibre1">Charles'in yüzü bembeyaz oldu. Boğuk bir sesin -kendi sesinin- avukata bir soru sorduğunu duydu:</p>

  <p class="calibre1">"Ya o vasiyetname bulunmazsa?"</p>

  <p class="calibre1">"Bayan Harter'in elimizde daha önce hazırladığı vasiyetnamesi var. Eylül 1920 tarihli. Bayan Harter bununla bütün malım yeğeni Miriam Harter'e, şimdiki adıyla Miriam Robinson'a bırakıyordu."</p>

  <p class="calibre1">İhtiyar sersem ne diyordu böyle? Miriam? Silik, sıradan kocası ve sümüklü dört velediyle Miriam. Bütün ustalığı, mahareti Miriam içinmiş!</p>

  <p class="calibre1">Telefon dirseğinin dibinde acı acı çaldı. Charles işitiri kulağına götürdü.</p>

  <p class="calibre1">Arayan doktordu. İçtenlikli bir sesle, "Siz misiniz, Ridgeway?" dedi. "Bilmek istersiniz diye düşündüm. Otopsi sonuçları geldi. Ölüm nedeni tahmin ettiğim gibi. Ancak kalpteki zafiyet hanımefendi hayattayken zannettiğimden çok daha ciddiymiş. En çok iki ay yaşayabilirmiş, hem de azami bir ihtimamla. Bilmek istersiniz diye düşündüm. Sizi biraz olsun avutabilir."</p>

  <p class="calibre1">Charles, "Özür dilerim," dedi. "Demin söylediğinizi tekrarlayabilir misiniz?"</p>

  <p class="calibre1">Doktor biraz sesini yükselterek, "İki aydan daha uzun süre yaşayamazmış,"</p>

  <p class="calibre1">dedi. "Bu şekilde ani ölmesi belki de daha hayırlıydı dostum."</p>

  <p class="calibre1">Fakat Charles telefonun işitirini küt diye elinden bıraktı. . Avukatın sesini ta uzaklardan geliyormuş gibi duydu.</p>

  <p class="calibre1">"Aman Tanrım, yoksa fenalık mı geçiriyorsunuz, Bay Ridgeway?"</p>

  <p class="calibre1">Hepsine lanet olsun! Kendinden hoşnut avukata da. Meynell denen o ihtiyar serseme de. Önünde hiçbir umut yoktu artık...sadece hapishane duvarının gölgesi yükseliyordu...</p>

  <p class="calibre1">Birisinin onunla kedinin fareyle oynaması gibi oynadığını hissediyordu.</p>

  <p class="calibre1">Birisi şimdi kıs kıs gülüyor olmalıydı...</p>

  <p class="calibre1">BEKLENMEYEN ŞAHİT</p>

  <p class="calibre1">Bay Mayherne gözlüğüne çekidüzen verdi ve âdeti üzere kuru kuru öksürdü.</p>

  <p class="calibre1">Bundan sonra tekrar karşısındaki adama, kasıtlı olarak cinayet işlemekle suçlanan adama baktı.</p>

  <p class="calibre1">Bay Mayherne titiz tavırları olan ufak tefek bir adamdı. Temiz, hatta biraz züppemsi giyinmişti. Kurnaz bir bakışı olan keskin mavi gözlerinden de anlaşıldığına göre hiç de budala biri olmakla suçlanamazdı. Gerçekten de danışman avukat olarak haklı bir ünü vardı. Müvekkiliyle konuşurken sesi kuru olmakla beraber, dostçaydı.</p>

  <p class="calibre1">"Büyük bir tehlikeyle karşı karşıya olduğunuzu, son derece açık davranmanız gerektiğini tekrar önemle belirtirim."</p>

  <p class="calibre1">Sersemlemiş halde karşısındaki çıplak duvara bakmakta olan Leonard Vole, bakışını avukata çevirdi.</p>

  <p class="calibre1">Umutsuz halde, "Biliyorum," dedi. "Bunu sürekli olarak hatırlatıyorsunuz bana. Ama ben cinayetle -cinayetle, hem de böylesine alçakça bir cürümle suçlandığımı hâlâ kabul edemiyorum."</p>

  <p class="calibre1">Bay Mayherne sağduyulu bir adamdı, duygusal değildi. Tekrar öksürdü, gözlüğünü çıkardı, camlarını özenle ovuşturdu, sonra tekrar burnunun üstüne yerleştirdi. Sonra:</p>

  <p class="calibre1">"Evet, evet, evet," dedi. "Şimdi de sizi kurtarmak için kararlı bir çaba göstereceğiz ve başaracağız. Ama bütün ayrıntıları öğrenmem lazım. Size karşı yapılan suçlamanın ne kadar zararlı olabileceğini bilmeliyim. Ancak o zaman en etkin savunma yöntemini saptayabiliriz."</p>

  <p class="calibre1">Genç adam ona hâlâ aynı şaşkın ve umutsuz yüzle bakıyordu.</p>

  <p class="calibre1">Mayherne'e durum yeterince karanlık, tutuklunun suçu da kesin gözükmüştü.</p>

  <p class="calibre1">Şimdi ilk kez olarak bir şüphe duyuyordu.</p>

  <p class="calibre1">Leonard Vole alçak sesle, "Suçlu olduğumu düşünüyorsunuz," dedi. Ama Tanrı biliyor ya, değilim! Durum yüzde yüz aleyhimde gözüküyor, orasını biliyorum. Bir ağa yakalanmıştan farksızım, ilmekler beni sarıyor, hangi tarafa dönsem daha beter kıskıvrak bağlanıyorum...Ama ben yapmadım, Bay Mayherne, ben yapmadım!"</p>

  <p class="calibre1">Böyle bir durumdaki bir adamın suçsuz olduğunda direteceği ortadaydı. Bay Mayherne bunu biliyordu. Ama elinde olmayarak etkilenmişti. Leonard Vole'un her şeye rağmen suçsuz olması mümkündü.</p>

  <p class="calibre1">"Haklısınız, Bay Vole," dedi sonunda. "Durumunuz olabildiğince kötü gözüküyor. Buna rağmen bana verdiğiniz teminatı kabul ediyorum. Gelelim şimdi olayın nasıl geliştiğine. Bayan Emily French'le nasıl tanıştığınızı sizin ağzınızdan duymak istiyorum."</p>

  <p class="calibre1">"O gün Oxford Caddesi'nde yürüyordum. Yaşlıca bir hanımın karşı kaldırıma geçmekte olduğunu gördüm. Eli, kolu paketlerle doluydu. Caddenin ortasında onları düşürdü, yerden toplamaya çalıştı, tam o sırada da bir otobüsün altında kalmak üzere olduğunu gördü, insanlar bağırınca nasıl olduysa sersemlemiş halde, fakat sağ salim kaldırıma ulaşabildi. Ben paketleri topladım, üstlerine bulaşan çamurları elimden geldiği kadar temizledim ve hepsini kendisine iade ettim."</p>

  <p class="calibre1">"Bayan French'in hayatını kurtardığınızın hiç şüphesi yok."</p>

  <p class="calibre1">"Yok canım! Bütün yaptığım, basit bir nezaket gereğiydi. Bayan French minnettar olduğunu söyleyerek bana teşekkür etti, yeni kuşak gençlerden çok farklı olduğuma dair bir şeyler söyledi, tam sözlerini anımsayamıyorum. Sonra kendisini selamlayıp yoluma devam ettim. Onu tekrar görebileceğimi hiç düşünmemiştim. Ama hayat tesadüflerle doludur. Aynı günün akşamı bir dostun evindeki partide onunla karşılaştım. Beni hemen tamdı ve tanıştırılmamızı istedi. İşte o zaman adının Emily French ve bekâr olduğunu, Cricklewood'da oturduğunu öğrendim. Bir süre konuştuk. Öyle sanıyorum ki insanlara aniden ve kuvvetle sempati duyan yaşlı hanımlardandı. Ona başka herkesin de yapabileceği basit yardımımdan dolayı sempatisinin hedefi şimdi ben olmuştum. Giderken hararetle elimi sıktı ve evine gelip kendisini görmemi istedi. Memnuniyetle geleceğimi söylemem üzerine bir gün vermemde ısrar etti. Aslında gitmeyi pek istemiyordum, ama reddetmem kabalık olurdu, böylece gelecek cumarteside anlaştık. Gitmesinden sonra dostlarımdan onun hakkında bazı bilgiler edindim. Bu arada, zengin ve garip huylu olduğunu, hizmetçisiyle yalnız yaşadığını ve en az sekiz kedisi olduğunu öğrendim."</p>

  <p class="calibre1">"Anlıyorum," dedi Bay Mayherne. "Varlıklı bir kadın olduğunu bu kadar kısa zamanda mı öğrendiniz?"</p>

  <p class="calibre1">Leonard Vole, "Bunu araştırdığımı mı kastediyorsunuz?" diye isyan ettiyse de, Bay Mayherne elinin bir hareketiyle onu susturdu.</p>

  <p class="calibre1">"Olayı öbür tarafın sunacağı şekilde görmeliyim. Sıradan bir gözlemci Bayan French'in varlıklı bir hanım olduğunu tahmin edemezdi. Hemen hemen yoksulca denebilecek mütevazı bir hayat sürüyordu. Aksinin söylenmemesi durumunda Bayan French'in dar gelirli olduğunu düşünmeniz gerekirdi, en azından başlangıçta.</p>

  <p class="calibre1">Varlıklı olduğunu size kim söyledi ki?"</p>

  <p class="calibre1">"Partinin yapıldığı evin sahibi olan arkadaşım George Harvey."</p>

  <p class="calibre1">"Bunu size söylediğini anımsayacak mıdır?"</p>

  <p class="calibre1">"Aslında bilmiyorum. Tabii aradan biraz zaman geçti."</p>

  <p class="calibre1">"Orası öyle, Bay Vole. Savcının ilk hedefi mali açıdan zor durumda olduğunuzu ortaya koymak olacaktır. Bu doğru, öyle değil mi?"</p>

  <p class="calibre1">Leonard Vole kızardı.</p>

  <p class="calibre1">"Evet," dedi alçak sesle. "O sıralarda bir dizi şanssızlık yaşamıştım."</p>

  <p class="calibre1">Bay Mayherne yine, "Orası öyle," dedi. "Mali açıdan zor durumda olduğunuz o sırada da bu zengin yaşlı hanımla tanıştınız ve onun gözüne girmeyi başardınız.</p>

  <p class="calibre1">Yani şimdi varlıklı olduğu hakkında hiçbir fikriniz olmadığım, onu sırf iyi kalbinizin dürtüsüyle ziyaret ettiğinizi mi söyleyeceksiniz?"</p>

  <p class="calibre1">"Doğru olan aynen bu."</p>

  <p class="calibre1">"Olabilir. Aksini iddia etmiyorum. Sadece karşı tarafın görüşünün ne olacağını araştırıyorum. Pek çok şey Bay Harvey'nin hafızasına bağlı. O</p>

  <p class="calibre1">konuşmayı anımsaması olası mı, değil mi? Bir avukat aklını karıştırarak daha sonra yapıldığına onu inandırabilir mi?"</p>

  <p class="calibre1">Leonard Vole bir, iki dakika düşündü. Sonra sakin bir tavırla, fakat öncekinden daha soluk bir yüzle, "O planın başarılı olacağını sanmıyorum, Bav Mayherne," dedi. "Partidekilerden bir sürü kişi Harvey'nin sözlerini Huydular, içlerinden bir, ikisi ise zengin bir yaşlı hanımı fethettin diye bana takıldılar."</p>

  <p class="calibre1">Avukat hayal kırıklığını yaptığı el hareketiyle boşu boşuna gizlemeye yeltendi.</p>

  <p class="calibre1">"Çok yazık," dedi. "Ama açık konuşmanızdan dolayı sizi kutlarım, Bay Vole.</p>

  <p class="calibre1">Bana rehberlik etmeyi sizden bekliyorum. Vardığınız sonuç çok doğru. Benim önerdiğim planda ısrar etmek felaket olurdu. Başka bir yol deneyelim: Bayan French'le tanıştınız, onu ziyaret ettiniz, dostluğunuz gelişti. Bunun için akla yakın bir neden bulmalıyız. Otuz üç yaşlarında yakışıklı, sportmen ve birçok dostları olan bir adam olarak siz, vaktinizin bu kadar büyük bir bölümünü niçin ortak hiçbir yanınızın olmadığı yaşlı bir hanıma ayırasınız?"</p>

  <p class="calibre1">Leonard Vole çaresizlik anlatan bir hareketle ellerini iki yana açtı.</p>

  <p class="calibre1">"Bunu size söyleyemem, gerçekten söyleyemem. O ilk ziyaretten sonra Bayan French tekrar gelmemde ısrar etti, çok yalnız ve mutsuz olduğunu ileri sürdü.</p>

  <p class="calibre1">Reddetmeyi benim için güçleştirdi. Bana olan sevgisini o kadar açıkça belli ediyordu ki gerçekten güç bir durumda kalmıştım. İtiraf edeyim ki zayıf karakterliyimdir, Bay Mayherne, kolay etkilenip sürüklenirim. 'Hayır' diyemeyen insanlardanım. Ve ister inanın, ister inanmayın, Bayan French'e yaptığım üçüncü veya dördüncü ziyaretten sonra kadıncağıza gerçekten sempati duymaya başladığımı fark ettim. Annem ben daha çocukken ölmüş, beni bir teyze büyütmüştü, ama o da ben on beş yaşımı doldurmadan ölmüştü. Bana annelik yapılmasından ve şımartılmaktan gerçekten hoşlandığımı söylesem belki bana gülersiniz."</p>

  <p class="calibre1">Bay Mayherne gülmedi. Bunun yerine yine gözlüğünü çıkardı ve camlarını ovuşturdu. Bu hareket derin derin düşündüğü anlamına geliyordu.</p>

  <p class="calibre1">Sonunda, "Açıklamanızı kabul ediyorum, Bay Vole," dedi. "Psikolojik açıdan olası gibi gözüküyor bana. Ama bir jüri de bu görüşe katılır mı, orasını bilemem. Lütfen anlatınıza devam edin. Bayan French ilk ne zaman işleriyle sizin ilgilenmenizi istedi?"</p>

  <p class="calibre1">"Kendisine yaptığım üçüncü veya dördüncü ziyaretten sonra. Para işlerinden pek az anlıyor ve bazı yatırımları bahsinde kaygı duyuyordu."</p>

  <p class="calibre1">Bay Mayherne hızla başını kaldırdı.</p>

  <p class="calibre1">"Dikkatli olun, Bay Vole. Hizmetçi Janet Mackenzie hanımının iyi bir iş kadını olduğunu ve kendi işlerini idare ettiğini ileri sürüyor. Bu iddia hanımın bankerleri tarafından da doğrulandı."</p>

  <p class="calibre1">Vole, "Orasını bilemem," dedi. "Kendisi bana öyle demişti."</p>

  <p class="calibre1">Bay Mayherne genç adama bir, iki dakika kadar sessizce baktı. Böyle söylemek istemese de Leonard Vole'un suçsuzluğuna olan inancı o an daha da kuvvetlenmişti. Yaşlıca hanımların ruh hali hakkında bazı bildikleri vardı.</p>

  <p class="calibre1">Yakışıklı genç adama tutulan Bayan French'in onu eve getirtmek için bahaneler icat etmesini olası görüyordu. Bu durumda para işlerinden anlamadığını ileri sürmesi ve Vole'dan yardım istemesi pekâlâ akla yakın geliyordu. Üstünlüğünün kabul edilmesinin her erkeğin gururunu okşayacağının bir sosyete kadını olarak farkındaydı. Leonard Vole'un da gururu okşanmıştı. Kadıncağız belki de zengin olduğunu bu genç adamın bilmesine hiç de karşı değildi. Emily French, istediği şeyin bedelini ödemeye hazır olan kararlı bir kadındı. Bütün bunlar hızla Bay Mayherne'in aklından geçiyordu, ama hiç renk vermedi, bunun yerine bir soru sordu.</p>

  <p class="calibre1">"Demek Bayan French'in isteği üzerine para işlerini siz yönettiniz, öyle mi?"</p>

  <p class="calibre1">"Evet, ben yönettim."</p>

  <p class="calibre1">Avukat, "Bay Vole, size çok ciddi bir soru soracağım," dedi. "Bu soruya doğru bir yanıt almamın yaşamsal önemi var. Parasal açıdan kötü durumdaydınız.</p>

  <p class="calibre1">Yaşlı bir hanımın para işlerini yönetmeyi üstlenmiştiniz, üstelik kendi deyişine göre bu işlerden pek az anlayan veya hiç anlamayan bir hanımdı bu. Elinizdeki tahvilleri veya senetleri herhangi bir zamanda veya herhangi bir şekilde kendi yararınıza kullandınız mı? Kendi parasal avantajınız için gün ışığına çıkmaması gereken herhangi bir işlemde bulundunuz mu?" Avukat muhatabının konuşmasını engelledi. "Yanıt vermeden önce bir dakika bekleyin. Önümüzde iki şık var. Ya Bayan French'in işlerini yönetmedeki dürüstlüğünüzü ve doğruluğunuzu ön plana çıkarır, bu arada para elde etmek için çok daha kolay bir yol varken cinayet işlemene kadar uzak bir olasılık olduğunu vurgularız. Öte yandan, işlemlerimde iddia makamının kullanabileceği bir şey varsa, yani yaşlı hanımı herhangi bir şekilde dolandırdığınız kanıtlanabilirse, hanım sizin için bir kazanç kaynağı olduğuna göre cinayet işlemeniz için bir neden olmadığı yolunu izleriz. Aradaki farkı algılıyorsunuz, değil mi? Şimdi lütfen yanıt vermeden önce iyice düşünün."</p>

  <p class="calibre1">Fakat Leonard Vole hemen yanıt verdi.</p>

  <p class="calibre1">"Bayan French'in işleriyle ilişkim apaçık ve dürüstçeydi. Konuyu inceleyecek olanların da görecekleri gibi elimden geldiğince onun çıkarları doğrultusunda hareket ettim."</p>

  <p class="calibre1">"Teşekkür ederim," dedi Bay Mayherne. "Beni çok rahatlattınız. Bu kadar önemli bir konuda bana yalan söylemeyeceğinize inanacak kadar akıllı olduğunuzu varsayıyorum."</p>

  <p class="calibre1">Vole, "Benim yararıma olan en önemli nokta cinayeti işlemem için bir neden olmayışı, değil mi?" diye atıldı. "Para sızdırmak umuduyla zengin bir yaşlı hanımın dostluğunu elde ettiğimi kabul etsek bile -ki söylediklerinizin özü buydu- o hanımın ölümü herhalde umutlarımı suya düşürmüştür."</p>

  <p class="calibre1">Avukat gözünü ondan ayırmıyordu. Sonra kasıtlı olarak gözlük numarasını yineledi. Gözlük ancak sağlam şekilde burnuna oturduktan sonra tekrar konuştu.</p>

  <p class="calibre1">"Bayan French'in bir vasiyetname bıraktığından, bu vasiyetnameye göre hanımın başlıca vârisi olduğunuzdan haberiniz yok muydu, Bay Vole?"</p>

  <p class="calibre1">"Ne?" Tutuklu ayağa, fırladı. Korktuğu belliydi. "Aman Tanrım! Neler söylüyorsunuz siz? Parasını bana mı bıraktı?"</p>

  <p class="calibre1">Bay Mayherne ağır ağır başını salladı. Vole başını avuçlarının arasına alarak yine oturduğu yere çöktü.</p>

  <p class="calibre1">"Bu vasiyetname hakkında hiçbir şey bilmediğinizi mi iddia ediyorsunuz?"</p>

  <p class="calibre1">"İddia etmek mi? Numara yapmıyorum. Gerçekten de bunu bilmiyordum."</p>

  <p class="calibre1">"Hizmetçi Janet Mackenzie'nin bildiğinize yemin ettiğini söylersenı ne dersiniz? Hanımının, bu konuda size danıştığını ve niyetini size açtığı Janet'e açıkladığını söylersem?"</p>

  <p class="calibre1">"O kadının yalan söylediğini söylerim! Fazla ileri gittim galiba. Jane yaşlıca bir kadındır. Hanımına bir köpek kadar sadıktı, benden ise hoşlanmıyordu. Kıskanç ve şüpheci davranıyordu. Bana kalırsa, Bayan French ne yapmak niyetinde olduğunu Janet'e açtı, Janet de hanımının bir sözünü ya yanlış anlamlandırdı ya da yaşlı hanımı o işi yapmaya benim ikna ettiğimi kafasına soktu. Sanırım şimdi Bayan French'in ona böyle söylediğine kendisi de inanıyordur."</p>

  <p class="calibre1">"Sizden bu konuda yalan söyleyecek kadar hoşlanmadığını düşünmüyorsunuz, değil mi?"</p>

  <p class="calibre1">Leonard şok oldu.</p>

  <p class="calibre1">"Hayır. Niçin böyle yapsın ki?"</p>

  <p class="calibre1">Bay Mayherne, "Bilmiyorum," dedi düşünceli bir tavırla. "Ama size çok içerlediği kesin."</p>

  <p class="calibre1">Talihsiz adam yine acı acı inledi.</p>

  <p class="calibre1">"Anlamaya başlıyorum," dedi sonunda. "Korkunç bir şey bu. Demek herkes yaşlı hanımın gözüne girmeyi becerdiğimi, parasını bana bıraktığı bir vasiyetname yapması için onu kandırdığımı, sonra o gece evde kimse yokken oraya gittiğimi, kadıncağızı da ertesi gün ölü bulduklarını söyleyecek, öyle mi? Aman Tanrım, ne kadar tüyler ürpertici!"</p>

  <p class="calibre1">Bay Mayherne, "Evde kimse olmaması bahsinde yanılıyorsunuz," dedi. "Belki hatırlıyorsunuzdur, Janet o akşam çıkacaktı. Gitti, ama yaklaşık yarım saat sonra bir arkadaşına vaat ettiği bir bluzun patronunu almak için geri döndü.</p>

  <p class="calibre1">Arka kapıdan girdi, yukarı kata çıktı, patronu aldı ve tekrar evden çıktı. Bu arada oturma odasında sesler duymuştu. Konuşulanları anlayamamıştı; ama seslerden birinin Bayan French'e, ötekinin ise bir erkeğe ait olduğuna yemin etmeye hazır."</p>

  <p class="calibre1">Leonard Vole, "Saat dokuz buçukta ha," dedi. "Saat dokuz buçukta..." Birden ayağa fırladı. "Şu halde kurtuldum demektir."</p>

  <p class="calibre1">Bay Mayherne, "Nasıl oluyor bu?" diye şaşkınlıkla bağırdı.</p>

  <p class="calibre1">"Saat dokuz buçukta eve dönmüş bulunuyordum! Karım bunu kanıtlayabilir.</p>

  <p class="calibre1">Bayan French'in yanından yaklaşık dokuza beş kala ayrıldım. Karım evde beni bekliyordu. Sana çok şükür Tanrım! Janet Mackezie'nin bluz patronuna da bin şükür."</p>

  <p class="calibre1">Genç adam, avukatın yüzündeki anlamın değiştiğini sevinci arasında önce fark etmemişti. Yaşlı adamın sözleri suratına çarpılmış tokat etkisi yaptı.</p>

  <p class="calibre1">"Öyleyse Bayan French'i sizce kim öldürdü?"</p>

  <p class="calibre1">"Daha önce de düşünüldüğü gibi bir soyguncu tabii. Pencerenin zorlandığını herhalde hatırlıyorsunuzdur. Başına indirilen bir kol demiri darbesiyle öldürülmüş, kol demiri de yerde cesedin yanında bulunmuştu. Evden birçok parça eşya da götürülmüştü. Janet'in saçma sapan şüpheleri ve bana duyduğu antipati olmasa, polis asla doğru yoldan şaşmazdı."</p>

  <p class="calibre1">Avukat dudak büktü. "Yaptığınız açıklama bir işe yaramaz, Bay Vole. Kayıp olan şeyler, kandırmaca için çalınmış az değerli ufak tefekti. Penceredeki izler de tatmin edici değildi. Ayrıca, düşünün biraz. Saat dokuz buçukta artık o evde olmadığınızı söylüyorsunuz. Janet'in, oturma odasında Bayan French'le konuştuğunu duyduğu adam kimdi öyleyse? Kadıncağız herhalde bir hırsızla dostça bir konuşma yapıyor olamazdı."</p>

  <p class="calibre1">"Orası doğru," dedi Vole. Şaşkın ve morali bozulmuş görünüyordu. Sonra birden tekrar cesaretlendi. "Yine de suçsuzluğumun kanıtlanması kolay. Karım Romaine'le hemen konuşmalısınız."</p>

  <p class="calibre1">Avukat, "Tabii ki konuşacağım," diye onayladı. "Tutuklandığınız sırada şehirde olmuş olsa onu zaten şimdiye kadar görürdüm. Hemen İskoçya'ya bir telgraf çektim, anladığım kadarıyla bu gece dönüyor. Buradan çıkar çıkmaz kendisini arayacağım."</p>

  <p class="calibre1">Vole başıyla onayladı. Yüzünde hoşnut bir anlam yer etmişti.</p>

  <p class="calibre1">"Evet. Romaine size her şeyi anlatacak. O gün şehirde olmuş olması benim için büyük şans."</p>

  <p class="calibre1">"Soracağım için kusura bakmayın, Bay Vole, ama karınızı seviyor musunuz?"</p>

  <p class="calibre1">"Hem de çok."</p>

  <p class="calibre1">"Ya o sizi seviyor mu?"</p>

  <p class="calibre1">"Romaine bana çok bağlıdır. Benim için dünyada yapmayacağı şey yoktur."</p>

  <p class="calibre1">Vole kendinden çok emin olarak konuşuyor, o konuştukça avukatın morali her an biraz daha bozuluyordu. Kocasını seven bir kadının vereceği ifadeye kim inanırdı?</p>

  <p class="calibre1">"Saat dokuzu yirmi geçe döndüğünüzü bir gören oldu mu? Örneğin bir hizmetçi falan?"</p>

  <p class="calibre1">"Bizim hizmetçimiz yok."</p>

  <p class="calibre1">"Eve dönerken sokakta birine rastladınız mı?"</p>

  <p class="calibre1">"Tanıdığım hiç kimseye rastlamadım. Yolun bir kısmını otobüsle geldim. Şoför beni anımsayabilir."</p>

  <p class="calibre1">Fakat Bay Mayherne şüpheci bir tavırla başını salladı.</p>

  <p class="calibre1">"Karınızın ifadesini doğrulayacak hiç kimse yok demektir."</p>

  <p class="calibre1">"Hayır. Ama bu herhalde gerekli değildir."</p>

  <p class="calibre1">Bay Mayherne, "Orasını göreceğiz," dedi. "Bir şey daha var. Bayan French evli bir erkek olduğunuzu biliyor muydu?"</p>

  <p class="calibre1">"Tabii ki."</p>

  <p class="calibre1">"Öyleyken karınızı hiç Bayan French'i görmeye götürmediniz. Niçin?"</p>

  <p class="calibre1">Leonard Vole'un yanıtı ilk kez kararsızlık yansıtıyordu.</p>

  <p class="calibre1">"Doğrusu bilmiyorum."</p>

  <p class="calibre1">"Janet Mackenzie'nin, hanımının sizi bekâr zannettiğini ve gelecekte sizinle evlenmeyi düşündüğünü söylediğinden haberiniz var mı?"</p>

  <p class="calibre1">Vole bir kahkaha attı.</p>

  <p class="calibre1">"Saçma! Aramızda kırk yıllık bir yaş farkı vardı."</p>

  <p class="calibre1">Avukat, "Böyle şeyler görülmüştür," dedi. "Öyle ya da böyle, karı: Bayan French'le hiç karşılaşmadı, değil mi?"</p>

  <p class="calibre1">"Karşılaşmadı." Leonard Vole'un sesinde aynı çekingenlik dikkati çekiyordu.</p>

  <p class="calibre1">Avukat, "İzin verirseniz söyleyeyim," dedi. "Bu işteki tavrınıza aklım ermiyor."</p>

  <p class="calibre1">Vole kızardı, tereddüt etti, en sonunda da konuştu.</p>

  <p class="calibre1">"Her şeyi açıklayacağım. Bildiğiniz gibi paraca zor durumdaydım. Bayan French'in bana bir miktar para ödünç vereceğini ümit ediyordum. O, genç bir çiftin hayat mücadelesiyle zerrece ilgilenmiyordu. Karımla yaşamadığımıza -ayrı yaşadığımıza inandığım daha ilk gününden keşfetmiştim, Bay Mayherne. Romaine için o parayı istiyordum. Bu nedenle bir sev söylemedim, ihtiyar hanımın istediğini düşünmesine izin verdim. Onun için bir evlat gibi olduğumu söylüyordu. Evlilik hiç söz konusu olmadı...o hikâye Janet'in hayal gücünün bir ürünüydü."</p>

  <p class="calibre1">"Ve hepsi bu kadar mı?"</p>

  <p class="calibre1">"Evet, bu kadar."</p>

  <p class="calibre1">Bu sözlerde bir nebze tereddüt mü vardı? Avukata öyle gelmişti. Ayağa kalkıp elini uzattı.</p>

  <p class="calibre1">"Allaha ısmarladık, Bay Vole." Soluk genç yüze bakarak içtenlikle konuştu.</p>

  <p class="calibre1">"Aleyhinizdeki kanıtların çokluğuna rağmen, suçsuzluğunuza inanıyorum. Bunu kanıtlamayı ve sizi tamamıyla temize çıkarmayı ümit ediyorum."</p>

  <p class="calibre1">Vole de avukata gülümsedi.</p>

  <p class="calibre1">"Cinayet zamanında o evde olmadığımı göreceksiniz," dedi.</p>

  <p class="calibre1">Avukatın hiç de yüzünün gülmediğine dikkat bile etmedi.</p>

  <p class="calibre1">Bay Mayherne, "Her şey büyük ölçüde Janet Mackenzie'nin ifadesine bağlı,"</p>

  <p class="calibre1">diye belirtti. "Sizden nefret ediyor. Bu kadarı açık."</p>

  <p class="calibre1">Genç adam itiraz etti. "Benden niçin bu kadar nefret etsin ki?"</p>

  <p class="calibre1">Avukat başını sallayarak dışarı çıktı.</p>

  <p class="calibre1">"Şimdi gelelim Bayan Vole'e," diye kendi kendine mırıldandı.</p>

  <p class="calibre1">Olayın aldığı şekil avukatı bayağı rahatsız ediyordu.</p>

  <p class="calibre1">Voleler Paddington Green yakınındaki fakir bir küçük evde oturuyorlardı. Bay Mayherne işte bu eve gitti.</p>

  <p class="calibre1">Zile basmasının üzerinden çok geçmeden iriyarı, pasaklı bir kadın kapıyı açtı. Bu temizlikçi olsa gerekti.</p>

  <p class="calibre1">"Bayan Vole döndü mü acaba?"</p>

  <p class="calibre1">"Döneli bir saat kadar oluyor. Ama onu görebilir misiniz bilemiyorum."</p>

  <p class="calibre1">Bay Mayherne, "Kendisine kartımı götürürseniz, beni kabul edeceğine eminim,"</p>

  <p class="calibre1">dedi.</p>

  <p class="calibre1">Kadın avukata kuşkuyla baktı, elini belindeki önlüğe sildi ve kartı aldı Sonra kapıyı Bay Mayherne'in yüzüne kapadı ve adamı dışarıdaki basamakların üstünde bıraktı.</p>

  <p class="calibre1">Ancak birkaç dakika sonra geri döndüğünde tavrı değişmişti.</p>

  <p class="calibre1">"İçeri buyrun," dedi.</p>

  <p class="calibre1">Hizmetçi yaşlı adamı küçücük bir salona aldı. Duvardaki bir deseni incelemekte olan Bay Mayherne birden irkilip dönünce, sessizce içeri girmiş olan uzun boylu ve soluk yüzlü bir kadınla karşılaştı.</p>

  <p class="calibre1">"Bay Mayherne? Kocamın avukatısınız, değil mi? Ondan mı geldiniz? Lütfen oturur musunuz?"</p>

  <p class="calibre1">Bay Mayherne kadın konuşana kadar onun İngiliz olmadığını fark etmemişti.</p>

  <p class="calibre1">Şimdi daha yakından bakınca, yüksek elmacık kemiklerine, saçlarının yoğun mavi siyah rengine ve İngiliz olmadığı apaçık belli olan el hareketlerine dikkat etti. Garip bir kadındı. Çok da sessiz. O kadar sessizdi ki insanı tedirgin ediyordu. Bay Mayherne anlayamadığı bir durumla karşı karşıya olduğunun daha ilk başından bilincine varıyordu.</p>

  <p class="calibre1">"Sevgili Bayan Vole, kendinizi kapıp koyvermemelisiniz," diye başladı.</p>

  <p class="calibre1">Ama arkasını getirmedi. Romaine Vole'un kendini kapıp koyvermeye hiç de niyetli olmadığı o kadar belliydi ki. Son derece sakin ve kendine hâkimdi.</p>

  <p class="calibre1">"Ne olup bittiğini bana anlatır mısınız lütfen?" dedi. "Her şeyi bilmeliyim.</p>

  <p class="calibre1">Duygularımı incitmekten korkmayın. En kötü olasılığı bilmek istiyorum." Kadın tereddüt etti, sonra daha alçak bir sesle ve avukatın anlayamadığı garip bir vurgulamayla tekrarladı: "En kötü olasılığı bilmek istiyorum."</p>

  <p class="calibre1">Bay Mayherne Leonard Vole'la yaptığı görüşmeyi kelimesi kelimesine yineledi.</p>

  <p class="calibre1">Romaine Vole dikkatle dinliyor, arada sırada başının hareketiyle onaylıyordu.</p>

  <p class="calibre1">Avukat anlatısını bitirdikten sonra, kadın, "Anlıyorum," dedi. "O gece saat dokuzu yirmi geçe eve döndüğünü söylememi istiyor, öyle mi?"</p>

  <p class="calibre1">Bay Mayherne hiç beklemeden sordu. "Yani o saatte gelmedi mi?"</p>

  <p class="calibre1">Romaine Vole, "Konu o değil," diye avukatın sözünü kesti. "Öyle söylemem, suçsuz bulunarak serbest bırakılmasını sağlayabilir mi? Bana inanırlar mı?"</p>

  <p class="calibre1">Bay Mayherne bayağı şaşırmıştı. Genç kadın hiç duraksamadan konunun özüne girmişti.</p>

  <p class="calibre1">"Bilmek istediğim bu," dedi. "O kadarı yeter mi? Benim öne süreceğim kanıtı destekleyebilecek bir başkası var mı?"</p>

  <p class="calibre1">Kadının tavrındaki bastırılmış heyecan Bay Mayherne’i nedense rahatsız etmişti. İsteksizce, "Şu ana kadar öyle biri çıkmadı," dedi.</p>

  <p class="calibre1">Romaine Vole, "Anlıyorum," dedi.</p>

  <p class="calibre1">Bir, iki dakika kadar hiç kımıldamadan oturdu. Dudaklarında hafif bir gülümseme dolaşıyordu.</p>

  <p class="calibre1">Avukatın panik duygusu giderek şiddetleniyordu.</p>

  <p class="calibre1">"Bayan Vole..." diye başladı. "Neler hissettiğinizi biliyorum."</p>

  <p class="calibre1">"Acaba?" dedi. "Buna o kadar da emin değilim."</p>

  <p class="calibre1">"Bu koşullar altında..."</p>

  <p class="calibre1">"Bu koşullar altında, işi yalnız başıma halletmek niyetindeyim."</p>

  <p class="calibre1">Bay Mayherne bozulmuştu. Müvekkilinin karısına bitkin bir yüzle baktı.</p>

  <p class="calibre1">"Fazla yorgunsunuz, sayın bayan. Kocanıza bu kadar bağlı olduğunuza göre çok doğal."</p>

  <p class="calibre1">"Anlamadım!"</p>

  <p class="calibre1">Genç kadının sesinin sertliği avukatı şaşırttı. Duraklayarak tekrar etti.</p>

  <p class="calibre1">"Kocanıza bu kadar bağlı olduğunuza göre..."</p>

  <p class="calibre1">Romaine Vole hafifçe başını salladı. Dudaklarında aynı garip gülümseyiş dolaşıyordu.</p>

  <p class="calibre1">"Ona bağlı olduğumu kendisi mi size söyledi?" diye yavaşça sordu. "Evet, öyle söylediğini görüyorum. Bu erkekler ne kadar budala oluyorlar.</p>

  <p class="calibre1">Budala...budala...budala."</p>

  <p class="calibre1">Birdenbire ayağa kalktı. Avukatın odanın havasında hissettiği duygu yoğunluğu şimdi genç kadının sesinde toplanmıştı.</p>

  <p class="calibre1">"Ondan nefret ediyorum diyorum size! Ondan nefret ediyorum! Ondan nefret ediyorum! Onun asıldığını, ipin ucunda sallanarak geberdiğini görmek istiyorum."</p>

  <p class="calibre1">Avukat, kadının ve onun bakışlarındaki tutkunun karşısında tiksintiyle irkildi.</p>

  <p class="calibre1">Romaine bir adım daha yaklaştı ve heyecanla devam etti:</p>

  <p class="calibre1">"Belki görürüm de. Farz edin ki size o akşam dokuzu yirmi geçe değil de onu yirmi geçe geldiğini söyledim. Kendisine kalacak para hakkında hiçbir şey bilmediğini anlattığını söylediniz. Farz edin ki size bunu bildiğini, buna bel bağladığını ve parayı elde etmek için cinayet işlediğini söylüyorum. Farz edin ki o gece eve geldiği zaman ne yaptığını bana itiraf ettiğini size söylüyorum.</p>

  <p class="calibre1">Ceketinde kan olduğunu size söylüyorum. O zaman ne olacak? Farz edin ki mahkemede ayağa kalkıp bütün bunları söylüyorum."</p>

  <p class="calibre1">Bakışı avukata meydan okuyor gibiydi. Bay Mayherne büyük bir çaba harcayarak tedirginliğini gizledi ve sağduyulu bir tonla konuşmaya çalıştı.</p>

  <p class="calibre1">"Kocanızın aleyhinde ifade veremezsiniz."</p>

  <p class="calibre1">"O benim kocam değil."</p>

  <p class="calibre1">Bu kelimeler genç kadının dudaklarının arasından o kadar hızlı çıktı ki Bay Mayherne bir an yanlış duyduğunu sandı.</p>

  <p class="calibre1">"Özür dilerim, ama ben..."</p>

  <p class="calibre1">"O benim kocam değil."</p>

  <p class="calibre1">Sessizlik o kadar yoğundu ki bir firketenin yere düştüğünü duyabilirdiniz.</p>

  <p class="calibre1">"Viyana'da bir aktristim. Kocam hayatta, ama bir akıl hastanesinde.</p>

  <p class="calibre1">Dolayısıyla Leonard'la ben evlenemezdik. Şimdi buna seviniyorum."</p>

  <p class="calibre1">Kadın yine meydan okur gibi başını salladı.</p>

  <p class="calibre1">Bay Mayherne, "Sizden bana bir şey söylemenizi rica edeceğim," dedi. Her zamanki gibi serinkanlı ve duygusuz gözükmeye çalışıyordu. "Leonard Vole'a karşı niçin bu kadar nefret dolusunuz?"</p>

  <p class="calibre1">Romaine biraz gülümseyerek yanıt verdi:</p>

  <p class="calibre1">"Evet, bunu bilmek istersiniz. Ama size söylemeyeceğim. Bu sırrı kendime saklayacağım..."</p>

  <p class="calibre1">Bay Mayherne yine kuru kuru öksürdükten sonra ayağa kalktı.</p>

  <p class="calibre1">"Bu görüşmeyi daha fazla uzatmanın bir anlamı yok," diye belirtti.</p>

  <p class="calibre1">Müvekkilimle görüşmemden sonra sizi tekrar ararım."</p>

  <p class="calibre1">Genç kadın yaklaştı ve olağanüstü güzellikteki kara gözlerini avukatın gözlerinin içine dikti.</p>

  <p class="calibre1">"Söyleyin," dedi. "Bugün buraya gelirken Leonard'ın suçsuz olduğuna gerçekten inanıyor muydunuz?"</p>

  <p class="calibre1">"İnanıyordum," dedi Bay Mayherne.</p>

  <p class="calibre1">"Zavallı adam." Romaine bir kahkaha attı.</p>

  <p class="calibre1">Avukat, "Hâlâ da inanıyorum," dedi. "İyi akşamlar, hanımefendi."</p>

  <p class="calibre1">Odadan çıkarken genç kadının şaşkın yüzü hâlâ gözlerinin önünden gitmiyordu.</p>

  <p class="calibre1">Sokakta yürürken, bu iş fazlasıyla güç olacak, diye düşünüyordu.</p>

  <p class="calibre1">İş gerçekten de olağanüstüydü. Karşısındaki kadın olağanüstüydü. Çok da tehlikeli. Size bir kez taktılar mı kadınlar tam bir bela oluyorlardı.</p>

  <p class="calibre1">Ne yapılabilirdi? O şanssız genç adamın tutunabilecek tek bir dalı yoktu.</p>

  <p class="calibre1">Ama belki cinayeti gerçekten de işlemişti.</p>

  <p class="calibre1">Bay Mayherne, "Hayır," dedi kendi kendine. "Aleyhindeki kanıtlar çok fazla.</p>

  <p class="calibre1">Ben bu kadına inanmıyorum. Bütün öykü onun uydurması. Ama mahkemede o ifadeyi vermeyecektir."</p>

  <p class="calibre1">Buna daha fazla inanabilmek isterdi.</p>

  <p class="calibre1">Polis Mahkemesi'ndeki oturum kısa ve dramatik oldu. İddia makamının elindeki tanıklar, ölen kadının hizmetçisi Janet Mackenzie'yle tutuklunun metresi olan Avusturya uyruklu Romaine Heilger'di.</p>

  <p class="calibre1">Bay Mayherne ikinci tanığın anlattığı kahredici öyküyü dehşet içinde dinledi. Önceki görüşmelerinde söylediklerini aynen tekrarlamıştı.</p>

  <p class="calibre1">Tutuklu, kendini savunma hakkı saklı kalmak koşuluyla ağır ceza mahkemesine sevk edildi.</p>

  <p class="calibre1">Bay Mayherne ne yapacağım şaşırmış durumdaydı. Leonard Vole'un durumunu umutsuz olarak nitelemek yeriydi. Savunma avukatı olarak tutulmuş ünlü K. C.</p>

  <p class="calibre1">bile fazla bir umut vaat etmiyordu.</p>

  <p class="calibre1">Söylediklerine kendisi de pek inanmayarak, "O Avusturyalı kadın, ifadesini çürütebilirsek belki bir şeyler yapabiliriz. Ama işlerin kötü olduğunu gizlemeyeceğim," dedi.</p>

  <p class="calibre1">Bay Mayherne bütün enerjisini bir tek nokta üzerinde odaklamıştı Leonard Vole'un doğruyu söylediği ve öldürülen kadının evini saat dokuzda terk ettiği varsayıldığı takdirde, Janet'in saat dokuz buçukta Bayan French'le konuştuğunu duyduğu erkek kimdi?</p>

  <p class="calibre1">Biricik umut ışığı, geçmiş günlerde teyzesine yalakalık yapıp hatırı sayılır paralar koparan yüz karası bir yeğendi. Avukat Mayherne, Janet Mackenzie'nin bu genç adama sempati duyduğunu ve hanımının indinde bu genç adamı kayırmaktan hiç vazgeçmediğini öğrendi. Leonard Vole gittikten sonra Bayan French'in yanında bulunan erkeğin bu yeğen olması mümkündü. Özellikle de her zaman takıldığı yerlerin hiçbirinde bulunamadığına göre.</p>

  <p class="calibre1">Avukatın giriştiği bütün öbür yönlerdeki araştırmalar semere vermemişti.</p>

  <p class="calibre1">Leonard Vole'u kendi evine girerken ya da Bayan French'inkinden çıkarken kimse görmemişti. Cricklewood'daki eve başka bir erkeğin girip çıktığı da görülmemişti. Bütün araştırmalar sonuçsuz kaldı.</p>

  <p class="calibre1">Bay Mayherne duruşmanın bir akşam öncesinde araştırmalarını bambaşka bir yöne sevk edecek olan mektubu aldı.</p>

  <p class="calibre1">Mektup akşam altı postasıyla geldi. Üstüne kaba saba bir yazıyla bir şeyler çiziştirilmiş ucuz kâğıt, kirli bir zarfa tıkılmış, üstündeki pul bile çarpık yapıştırılmıştı.</p>

  <p class="calibre1">Anlamını sökünceye kadar Bay Mayherne'ün mektubu bir, iki kez dikkatle okuması gerekti.</p>

  <p class="calibre1">SAYIN BAY:</p>

  <p class="calibre1">O delikanlı için çalışan bay avukatsınız. O yabancı sürtüğün ne mal olduğunu görmek ve yalanlarını meydana çıkarmak isterseniz, gece Stepney'deki Shaw Kiralık Evleri'ne gelin. Bu açıklama size topu topu iki yüz papele mal olacak.</p>

  <p class="calibre1">Orada Bayan Mogson'u sorun."</p>

  <p class="calibre1">Avukat bu garip mektubu tekrar tekrar okudu. Mektup sadece bir şaka olabilirdi, ama düşündükçe Bay Mayherne bunun gerçek ve tutuklunun umudu olduğunun bilincine varıyordu. Romaine Heilger'in ifadesi genç adamın idam hükmünü imzalıyor izlemek niyetinde olduğu savunma, Şadının bir günahkâr yaşamı sürdüğü ve ileri sürdüğü kanıtlara güvenilemeyeceği savı oldukça zayıf gözüküyordu.</p>

  <p class="calibre1">Bay Mayherne kararım vermişti. Müvekkilini ne pahasına olursa olsun kurtarmak boynunun borcuydu. Shaw'nun Kiralık Evleri'ne gidecekti.</p>

  <p class="calibre1">O yeri bulmakta biraz güçlük çekti. Pis kokulu bir kenar mahalledeki köhne bir binaydı. Ama sonunda orayı buldu, Bayan Mogson'u sorması üzerine üçüncü kattaki bir odaya yollandı. Bu kapıyı vurdu, yanıt almayınca tekrar vurdu.</p>

  <p class="calibre1">İkinci vuruşu üzerine kapının öbür yanında birinin ayaklarını sürüyerek yaklaştığı duyuldu, çok geçmeden de kapı dikkatle aralandı ve kambur biri dışarı uzandı.</p>

  <p class="calibre1">Kadın çünkü o kişi bir kadındı, birden kıkırdadı ve kapıyı daha fazla açtı.</p>

  <p class="calibre1">Vızıltılı bir sesle, "Demek sensin tatlım," dedi. "Yanında bir başkası yok, değil mi? Numara yok ha. İçeri girebilirsin, içeri girebilirsin."</p>

  <p class="calibre1">Avukat isteksiz bir tavırla eşikten geçerek pis küçük bir odaya girdi.</p>

  <p class="calibre1">İçerisi gaz aleviyle ısınıyordu. Bir köşede yapılmamış karışık bir yatak, yanda basit bir masa ve kırık dökük iki sandalye vardı. Bay Mayherne bu sevimsiz dairenin sahibini ilk kez doğru dürüst görebildi. Sırtı kambur, orta yaşlı bir kadındı. Kır renkli dağınık saçları vardı. Bir baş örtüsünü yüzünün etrafına sıkı sıkı sarmıştı. Bay Mayherne'in ona baktığını görünce kadın yine kulağa garip gelen o ahenksiz kıkırtıyla güldü.</p>

  <p class="calibre1">"Güzelliğimi niçin gizlediğimi merak mı ettin tatlım? He, he, he. Bana âşık olmaktan mı korktun yoksa? Ama göreceksin, göreceksin."</p>

  <p class="calibre1">Böyle diyerek baş örtüsünü kenara çekti. Avukat, hemen hemen şekilsiz kırmızı kitlenin karşısında elinde olmayarak irkildi. Kadın bunun üzerine yine yüzünü örttü.</p>

  <p class="calibre1">"Demek beni öpmek istemiyorsun, öyle mi tatlım? He, he, hiç şaşmadım. Oysa bir zamanlar güzel bir kızdım, hem de pek uzun olmayan bir zaman önce. Kezzap, tatlım, kezzap, bunu yapan işte o. Ama bir gün onlarla hesaplaşacağım..."</p>

  <p class="calibre1">Hemen arkasından ağzından boşanan küfür selini Bay Mayherne boşu boşuna durdurmaya çalıştı. Kadın en sonunda sustuysa da, sinirli bir tavırla ellerini açıp kapıyordu.</p>

  <p class="calibre1">Avukat, "Bu kadarı yeter," dedi. "Müvekkilim Leonard Vole'u aklayabilecek bir bilgi verebileceğinize güvenerek geldim. Doğru mu bu?"</p>

  <p class="calibre1">Kadın ona kurnaz kurnaz baktı.</p>

  <p class="calibre1">"Paradan ne haber, tatlım?" diye vızıltılı sesiyle sordu. "Biliyorsun, iki yüz sterlin."</p>

  <p class="calibre1">"İfade vermek görevinizdir, bunu yapmaya mecbur edilebilirsiniz."</p>

  <p class="calibre1">"İşte bu olmadı, tatlım. Ben ihtiyar bir kadınım, hiçbir şey bilmiyorum. Ama iki yüz sterlini bastırırsan, sana bir, iki ipucu verebilirim. Tamam mı?"</p>

  <p class="calibre1">"Ne gibi bir ipucu bu?"</p>

  <p class="calibre1">"Bir mektuba ne dersin? O kadından gelen bir mektuba. Onu nasıl ele geçirdiğimin önemi yok. Orası benim bileceğim iş. Mektup sizin işinizi görür.</p>

  <p class="calibre1">Ama iki yüz sterlinimi isterim."</p>

  <p class="calibre1">Bay Mayherne bir yandan kadına soğuk bir bakışla bakarken kararını verdi.</p>

  <p class="calibre1">"Size on sterlin vereceğim, ama hepsi bu kadar. O da mektup dediğiniz gibiyse."</p>

  <p class="calibre1">"On sterlin mi?" Kadın çıldırmış gibi avukata bağırmaya başlamıştı.</p>

  <p class="calibre1">Bay Mayherne, "Yirmi sterlin," dedi. "Bu son teklifim."</p>

  <p class="calibre1">Gidecekmiş gibi ayağa kalktı. Sonra, bakışını kadından ayırmadan cüzdanını çıkardı ve birer sterlinlik yirmi banknot saydı.</p>

  <p class="calibre1">"Görüyorsunuz işte," dedi. "Yanımdaki bütün para bu kadar. İster alın, ister almayın."</p>

  <p class="calibre1">Ama kadının paranın büyüsüne karşı koyamayacağını biliyordu. Çaresizlik içinde sövdü saydı, lanetler okudu, ama sonunda boyun eğdi. Yatağın başına giderek lime lime şiltenin altından bir şey çekti.</p>

  <p class="calibre1">"Al kahrolası!" diye hırladı. "Senin istediğin en üstteki."</p>

  <p class="calibre1">Kadın bir deste mektubu avukata fırlatmıştı. Bay Mayherne mektupları bağlayan kurdeleyi çözdü ve her birini kendine özgü serinkanlı ve görülmedik tavırla gözden geçirdi. Onu heyecanla izleyen kadın, bu duygusuz izden hiçbir anlam çıkaramadı.</p>

  <p class="calibre1">Bay Mayherne mektupları dikkatle başından sonuna kadar okudu, sonra tekrar en üsttekine döndü ve onu ikinci kez okudu. Sonunda bütün desteyi tekrar özenle bağladı.</p>

  <p class="calibre1">Bunlar Romaine Heilger tarafından yazılmış olan aşk mektuplarıydı, yazıldıkları erkek ise Leonard Vole değildi. En üstteki mektup Vole'un tutuklandığı günün tarihini taşıyordu.</p>

  <p class="calibre1">Kadın, "Doğru söylemişim, değil mi tatlım?" diye sızlandı. "Bu mektup kadının işini görür, değil mi?"</p>

  <p class="calibre1">Bay Mayherne mektupları cebine kaydırdıktan sonra bir soru sordu.</p>

  <p class="calibre1">"Bu mektupları nasıl ele geçirdiniz?"</p>

  <p class="calibre1">Kadın, "O kadarını sorma," dedi sırıtarak. "Ama ben daha fazlasını da biliyorum. O kahpenin mahkemede söylediklerini duydum. Onun saat onu yirmi geçe, yani evde olduğunu söylediği zaman nerede olduğunu öğrenin. Lion Sokağı Sineması'na sorun. Onu hatırlarlar -o boylu poslu kahrolası güzel kadını nasıl hatırlamazlar!"</p>

  <p class="calibre1">Bay Mayherne, "Adam kim?" diye sordu. "Burada soyadı yok."</p>

  <p class="calibre1">Kadının sesi boğuklaştı, ellerini de bir açıyor, bir sıkıyordu. Sonunda bir elini yüzüne götürdü.</p>

  <p class="calibre1">"Bana bunu yapan adamdır. Yıllar önceydi. O sürtük erkeğimi elimden aldı. O</p>

  <p class="calibre1">sırada gencecik bir kızdı. Adamın peşinden gittim, üzerine saldırdım, o da yüzüme o nesneyi fırlattı. Sürtük o zaman kahkahalarla güldü. Yıllardır o kinle yaşıyorum. Kadını izledim, onu gözetledim. Şimdi de avucumda! Bu yaptığının cezasını çekecek. Öyle değil mi Bay Avukat? Cezasını çekecek, değil mi?"</p>

  <p class="calibre1">Bay Mayherne, "Mahkemede yalan beyanda bulunmak suçundan bir süre hapis cezası çeker," dedi.</p>

  <p class="calibre1">"Onun sonsuza dek hapsolmasını istiyorum. Gidiyorsunuz, değil mi? Param nerede? Vaat ettiğiniz para nerede?"</p>

  <p class="calibre1">Bay Mayherne bir şey demeden banknotları masanın üstüne bıraktı. Derin bir soluk aldıktan sonra da dönüp pis odayı terk etti. Arkasına bakınca, ihtiyar kadının bir şeyler mırıldanarak paraların üzerine eğildigini gördü.</p>

  <p class="calibre1">Avukat vakit kaybetmedi. Lion Sokağı'ndaki sinemayı bulması zor olmadı.</p>

  <p class="calibre1">Romaine Heilger'in fotoğrafını gösterdiği görevli kadını hemen tanıdı. Söz konusu akşam saat onu biraz geçe bir erkekle sinemaya gelmişti Görevli, erkeğe dikkat etmemişti ama, oynanan film hakkında ona bir şev soran kadını çok iyi hatırlıyordu. Filmin sonuna kadar sinemada kalmışlardı. Bir saat kadar.</p>

  <p class="calibre1">Bay Mayherne ikna olmuştu. Romaine Heilger'in ifadesi başından sonuna kadar yalan dolandı. Tutkulu nefreti nedeniyle örmüştü bunu. Avukat o nefretin ardında neyin gizli olduğunu bir gün öğrenip öğrenmeyeceğini merak etti. Leonard Vole ona ne yapmıştı acaba? Avukat, metresinin tavrını ona aktardığında adam donakalmıştı. Böyle bir şeyin inanılmaz olduğunu ileri sürmüştü, ama ilk şaşkınlık anından sonra itirazları içten değil gibi gelmişti Bay Mayherne'e.</p>

  <p class="calibre1">Biliyor. Bay Mayherne buna emindi. Biliyordu, ama bunu açıklamaya asla niyeti yoktu. O ikisinin arasındaki sır, sır olarak kalmaya mahkûmdu. Bay Mayherne bunun ne olduğunu bir gün öğrenip öğrenmeyeceğini merak ediyordu.</p>

  <p class="calibre1">Saatine baktı. Saat geçti, ama zaman her şeyden önemliydi. Bir taksi çevirip bir adres verdi.</p>

  <p class="calibre1">Arabaya yerleşirken, "Sir Charles bunu mutlaka öğrenmeli," diye kendi kendine mırıldandı.</p>

  <p class="calibre1">Leonard Vole'un Emily French'i öldürme suçundan yargılanması geniş çapta ilgi uyandırdı. Bir kere tutuklu genç ve yakışıklıydı, dahası, özellikle alçakça bir cürümle suçlanıyordu. Ek bir ilgi odağı da iddia makamının tanığı Romaine Heilger'di. Birçok gazetelerde resmi çıkmıştı, kökeni ve geçmişi hakkında da çeşitli uydurma öykü anlatılıyordu.</p>

  <p class="calibre1">Duruşma oldukça sakin başladı. Önce çeşitli teknik ayrıntılar ele alındı.</p>

  <p class="calibre1">Derken Janet Mackenzie çağırıldı.</p>

  <p class="calibre1">Hizmetçi aşağı yukarı aynı öyküyü anlattı. Savunma avukatı sorgu sırasında Janet'i Vole'un Bayan French'le ilişkisi konusunda bir, iki kez kendi kendisiyle çelişkiye düşürmeyi başardı. Hizmetçinin o gece oturma odaya bir erkek sesi duymasına rağmen, orada olanın Vole olduğuna işaret edecek hiçbir kanıt bulunmadığını belirtti ve bu arada kadının ifadesinin genelinde tutukluya duyduğu kıskançlık ve antipati bulunduğu izlenimini uyandırmayı becerdi.</p>

  <p class="calibre1">Arkasından ikinci tanık çağırıldı.</p>

  <p class="calibre1">"Adınız Romaine Heilger mi?"</p>

  <p class="calibre1">"Evet."</p>

  <p class="calibre1">"Avusturya uyruklu musunuz?"</p>

  <p class="calibre1">"Evet."</p>

  <p class="calibre1">"Son üç yıldır tutukluyla yaşadınız ve kendinizi karısı olarak tanıttınız, değil mi?"</p>

  <p class="calibre1">Romaine Heilger'in bakışları bir an sanık yerindeki adamınkiyle karşılaştı.</p>

  <p class="calibre1">Kadının yüz ifadesinde garip ve anlaşılmaz bir anlam vardı.</p>

  <p class="calibre1">"Evet."</p>

  <p class="calibre1">Sorular birbirini izledi. Kahredici kanıtlar arka arkaya sıralandı. Tutuklu söz konusu gecede yanına bir kol demiri almıştı. Onu yirmi geçe dönmüş ve yaşlı hanımı öldürdüğünü itiraf etmişti. Gömleğinin manşetleri kan lekeleri içindeydi, tutuklu da onları mutfaktaki ocakta yakmıştı. Romaine'i tehditler savurarak korkutmuş ve susmaya zorlamıştı.</p>

  <p class="calibre1">Başlangıçta az çok tutuklunun lehinde gözüken hava, sorgu sürdükçe tam anlamıyla aleyhine dönüyordu. Kendisi de şimdiden mahkûm edildiğini bilirmiş gibi, önüne bakarak asık bir suratla oturuyordu.</p>

  <p class="calibre1">Dikkati çeken bir husus, kendi avukatının Romaine'in düşmanlığını frenlemeye çalışmasıydı. Onun daha az peşin hükümlü bir tanık olmasını yeğlerdi.</p>

  <p class="calibre1">Ürkütücü ve heybetli savunma avukatı ayağa kalktı.</p>

  <p class="calibre1">Romaine'e anlattığı öykünün başından sonuna kadar kötü niyetli bir uydurma olduğunu, söz konusu zamanda evinde bile olmadığını, başka bir erkeğe âşık olduğunu ve Vole'u işlemediği bir suç yüzünden bile bile ölüme yollamaya çalıştığını söyledi.</p>

  <p class="calibre1">Romaine bu iddiaları şahane bir küstahlıkla reddetti.</p>

  <p class="calibre1">Sonunda şaşırtıcı çözüm geldi: mektubun ortaya çıkarılması. Mahkemede derin bir sessizlik içinde yüksek sesle okundu.</p>

  <p class="calibre1">Max, sevgilim, kader onu avucumuza düşürdü! Cinayet işleme su cundan tutuklandı... evet. Yaşlı bir hanımı öldürme suçundan! Bir sineği bile öldüremeyen Leonard katil zanlısı ha! Sonunda intikamıma kavuşuyorum. Zavallı sümsük! O gece üstü başı kanlı olarak geldiğini, cinayeti bana itiraf ettiğini söyleyeceğim. Onu asacağım, Max, ipin ucunda sallanırken de onu ölümüne yollayanın Romaine olduğunu bilecek ve anlayacak. Ondan sonra bizi mutluluk bekliyor, sevgilim! Tüm mutluluklar en sonunda bizim olacak!</p>

  <p class="calibre1">Mahkemede el yazısının Romaine Heilger'e ait olduğuna yemin etmeye hazır uzmanlar vardı, ama onlara ihtiyaç olmadı. Mektup karşısında Romaine Heilger tamamen yıkıldı ve her şeyi itiraf etti. Leonard Vole, söylediği zaman, yani saat dokuzu yirmi geçe eve dönmüştü. Romaine bütün öyküyü onu mahvetmek için kendisi uydurmuştu.</p>

  <p class="calibre1">Romaine Heilger'in maskesinin düşürülmesi iddia makamının davasını da düşürmüş oldu. Sir Charles bir, iki tanığını çağırdı, tutuklu da tanık kürsüsüne çıktı ve sorgudan yılmayarak kendi öyküsünü erkekçe ve açık seçik anlattı.</p>

  <p class="calibre1">İddia makamı bir çaba daha gösterdi, ama fazla başarılı olamadı. Yargıcın toparlayıcı konuşması tutuklunun tamamen lehine değildi, ama bir tepki oluşmuştu, jüri de karara varmakta gecikmedi.</p>

  <p class="calibre1">"Sanığı suçsuz bulduk."</p>

  <p class="calibre1">Leonard Vole serbestti!</p>

  <p class="calibre1">Ufak tefek Bay Mayherne oturduğu yerden fırladı. Müvekkilini kutlaması lazımdı.</p>

  <p class="calibre1">Burnunun üstündeki gözlüğünü sert hareketlerle ovuşturduğunun farkına vardı ve kendine hâkim oldu. Karısı daha bir gece önce ona bunu alışkanlık haline getirdiğini söylemişti. Garip şeylerdi şu alışkanlıklar. İnsanlar çoğu kez alışkanlıklarının bilincine varmazlardı.</p>

  <p class="calibre1">İlginç bir dava olmuştu bu, hem de çok ilginç bir dava. Gelelim şimdi Romaine Heilger adındaki kadına.</p>

  <p class="calibre1">Bay Mayherne için davanın en çarpıcı kişisi hâlâ Romaine Heilger'di.</p>

  <p class="calibre1">Paddington'daki evde silik ve sakin bir kadın görünümündeydi, ama mahrenksiz ortamında alev gibi parlamıştı. Aynen tropikal bölgelerin. çiçeği gibi bütün dikkatleri üzerinde toplamıştı.</p>

  <p class="calibre1">Avukat gözlerini kapayınca onu uzun boyu ve ateşli tavırlarıyla hâlâ görür gibiydi. Nefis vücudunu biraz öne eğmiş vaziyette duruyor, bu arada g elini bilinçsiz olarak açıyor kapıyor, açıyor kapıyordu.</p>

  <p class="calibre1">Garip şeylerdir bu alışkanlıklar. Eliyle yaptığı bu hareket de genç kadında alışkanlık halini almıştı anlaşılan.</p>

  <p class="calibre1">Oysa Bay Mayherne kısa bir zaman önce bu hareketi bir başkasında da görmüştü. Acaba kimdi bu? Kısa zaman önce...</p>

  <p class="calibre1">Birden hatırlayınca soluğu kesildi. Shaw'nun Kira Evleri'ndeki kadın....</p>

  <p class="calibre1">Taş kesilmiş gibi duruyor, başı fırıl fırıl dönüyordu. Olanaksızdı bu, olanaksız. Ama Romaine Heilger bir aktris değil miydi...</p>

  <p class="calibre1">Savunma avukatı gelerek omzuna bir şaplak indirdi.</p>

  <p class="calibre1">"Müvekkilimizi kutladınız mı? Kıl payı kurtuldu hani. Haydi gidip onu görelim."</p>

  <p class="calibre1">Fakat ufak tefek danışma avukatı silkinerek meslektaşının elini üzerinden uzaklaştırdı.</p>

  <p class="calibre1">O bir tek şey istiyordu. Romaine Heilger'le yüzleşmeyi.</p>

  <p class="calibre1">Genç kadını birkaç zaman sonra gördü. Buluştukları yer önemli değil.</p>

  <p class="calibre1">Bay Mayherne aklından geçenleri ona açıkladıktan sonra aktris, "Demek anladınız," dedi. "Yüzdeki değişiklik o kadar da güç iş değildi. Gaz lambasının ışığı da makyajın fark edilmesini önleyecek kadar ölgündü."</p>

  <p class="calibre1">"İyi ama niçin...niçin?"</p>

  <p class="calibre1">"Niçin mi bu oyunu oynadım?"</p>

  <p class="calibre1">Genç kadın bu sözleri son kullanışını anımsayarak hafifçe gülümsedi.</p>

  <p class="calibre1">"Bu ne özenle düzenlenmiş komedidir!"</p>

  <p class="calibre1">"Onu kurtarmak zorundaydım dostum. Onu seven bir kadının vereceği ifade yeterli olmayacaktı, kendiniz de bana aynı şeyi ima ettiniz. Ama benim kitlelerin psikolojisi hakkında az çok bilgim var. Verdiğim ifade bir tür itiraf gibi zorla ağzımdan alınarak beni yasaların karşısında lanetleyince tutuklunun lehinde bir tepkinin başgöstermesi kaçınılmazdı."</p>

  <p class="calibre1">"Ya desteyle mektuplar?"</p>

  <p class="calibre1">"Yalnız bir tanesi, asıl yaşamsal önemi olanı -nasıl diyorsunuz- bir komplo gibi görünecekti."</p>

  <p class="calibre1">"Öyleyse Max adındaki adam?"</p>

  <p class="calibre1">"Hiçbir zaman var olmadı dostum."</p>

  <p class="calibre1">Ufak tefek Bay Mayherne üzgün bir tavırla, "Bay Vole'u normal yöntemlerle de kurtarabileceğimize hâlâ inanmaktan kendimi alamıyorum" dedi.</p>

  <p class="calibre1">"Tehlikeyi göze alamazdım. Çünkü siz onun suçsuz olduğunu düşünüyordunuz."</p>

  <p class="calibre1">Bay Mayherne, "Siz ise bunu biliyordunuz, değil mi?" dedi. "Anlıyorum..."</p>

  <p class="calibre1">Romaine, "Sevgili Bay Mayherne, siz hiçbir şey anlamıyorsunuz," dedi. "Onun suçlu olduğunu...ben - biliyordum!"</p>

  <p class="calibre1">MAVİ KASENİN ESRARI</p>

  <p class="calibre1">Jack Hartington yaptığı vuruşa üzüntüyle baktı. Topun yanında durduğu yerden geride kalan deliğe baktı ve aradaki mesafeyi bakışıyla ölçtü. Duyduğu tiksintiyle karışık küçümseme yüzüne yansımıştı. İçini çekerek golf sopasının sert iki savuruşuyla bir kara hindiba çiçeğiyle bir ot kümesini katletti, sonra golf topunu hedef aldı.</p>

  <p class="calibre1">Yirmi dört yaşındaysanız ve hayattaki tek amacınız usta bir golf oyuncusu olmaksa, hayatınızı kazanmak sorusuna zaman ve dikkat harcamak güçtür. Haftanın yedi gününün beş buçuğunda Jack, şehrin iş merkezindeki bir tür maun mezarın tutsağıydı. Cumartesi öğleden sonralarıyla pazar günlerini yaşamındaki gerçek işine adadığından bu amaçla Stourton Heath golf alanının yakınındaki küçük bir otelde oda tutmuştu. Her sabah 8. 46 treniyle şehrin yolunu tutmadan önce bir saat idman yapmak için saat altılarda kalkmayı âdet edinmişti.</p>

  <p class="calibre1">Bu planın tek sakıncası sabahın o saatinde vuruşlarının çoğunu ıskalamasıydı. Oysa dört başarılı vuruş herhangi bir çimlik sahada kabul edilebilir en düşük skordu.</p>

  <p class="calibre1">Jack sopasını sıkıca kavradı ve sihirli sözleri kendi kendine tekrarladı:</p>

  <p class="calibre1">"Sol koluna dikkat, yukarı bakma."</p>

  <p class="calibre1">Kolunu arkaya attı, ama sonra tiz bir çığlık yaz sabahının sessizliğini yırtarken taş kesilmiş gibi kalakaldı.</p>

  <p class="calibre1">Birisi, "Cinayet var," diye bağırıyordu. "İmdat! Cinayet!"</p>

  <p class="calibre1">Bir kadın sesiydi bu ve bir hırıltıyla son buldu.</p>

  <p class="calibre1">Jack golf sopasını yere fırlatarak sesin geldiği yöne koştu. O birisi yakındaki bir yerden feryat etmişti.</p>

  <p class="calibre1">Golf alanının bu bölümü bakir bir araziydi ve etrafta çok az ev. Ev aslında bir taneydi: Zarif eski dünya havası nedeniyle birkaç kez Jack'in dikkatini çekmiş olan bir köşk yavrusuydu bu. Şimdi de dosdoğru o eve doğru koşuyordu.</p>

  <p class="calibre1">Fundalarla kaplı bir bayır, evi her ne kadar gözden gizliyorsaydı da, Jack bunun etrafını döndü ve bir dakikadan kısa zamanda mandallı küçük bahçe kapısının yanına vardı.</p>

  <p class="calibre1">Bahçede bir kız duruyordu. Jack bir an için doğal bir sonuca vararak imdat çağrısını yapanın o olduğunu sandı. Ama fikrini pek çabuk değiştirdi.</p>

  <p class="calibre1">Kızın elinde yarı yerine kadar ot dolu küçük bir sepet vardı; geniş bir hercai menekşesi tadımdaki yabani otları ayıklarken doğrulmuş olmalıydı. Jack, kızın koyu renk bir kadifeyi andıran ve renkleri maviden çok mora çalan yumuşak bakışlı gözlerini hercai menekşelerine benzetmekten kendini alamadı. Dümdüz mor keten elbisesinin içinde bütünüyle hercai menekşesine benzemişti.</p>

  <p class="calibre1">Kız, Jack'e yüzünde sıkıntıyla şaşkınlık arası bir anlamla baktı.</p>

  <p class="calibre1">Genç adam, "Çok özür dilerim," dedi. "Acaba az önce bağıran siz miydiniz?"</p>

  <p class="calibre1">"Ben mi? Ne münasebet."</p>

  <p class="calibre1">Kızın şaşkınlığı o kadar içtendi ki Jack afalladı. Hafif yabancı şiveli çok yumuşak ve tatlı bir sesi vardı. "Ama duymuş olmanız gerekir," diye ısrar etti.</p>

  <p class="calibre1">"Ses buraya yakın bir yerden geliyordu."</p>

  <p class="calibre1">Kız ona şaşkın şaşkın bakmakla yetindi.</p>

  <p class="calibre1">"Ama ben hiçbir şey duymadım."</p>

  <p class="calibre1">Şaşırma sırası şimdi Jack'teydi. O acı içindeki imdat çağrısını kızın duymamış olması inanılır gibi değildi. Öte yandan, sükûneti o kadar belirgindi ki Jack onun yalan söylediğine inanamıyordu.</p>

  <p class="calibre1">"Ses hemen şuracıktan geliyordu," diye ısrar etti.</p>

  <p class="calibre1">Kız şimdi ona şüpheyle bakıyordu.</p>

  <p class="calibre1">"O bağıran ne diyordu?" diye sordu.</p>

  <p class="calibre1">"Cinayet var! İmdat! Cinayet!"</p>

  <p class="calibre1">"Cinayet var! İmdat! Cinayet!" diye tekrarladı. "Birisi size oyun oynamış, beyefendi. Burada kim öldürülmüş olabilir ki?"</p>

  <p class="calibre1">Jack bahçe yolunda bir ceset keşfedecekmiş gibi etrafına bakındı, duyduğu çığlığın hayal gücünün ona oyunu olmayıp gerçek olduğuna hâlâ emindi. Küçük evin pencerelerine baktı. Her şey son derece sakin ve huzurlu gözüküyordu.</p>

  <p class="calibre1">Kız, "Evimizi de aramak ister misiniz?" diye tatsız bir sesle sordu.</p>

  <p class="calibre1">O kadar kuşku içinde görünüyordu ki, Jack'in şaşkınlığı daha da arttı, başını öbür yana çevirerek, "Üzgünüm," dedi. "Ses ormanın ötesinden gelmiş olmalı."</p>

  <p class="calibre1">Şapkasını çıkararak kızı selamladı ve oradan çekildi. Omzunun üzerinden arkaya bakınca, kızın yabani ot yolma işine devam ettiğini gördü.</p>

  <p class="calibre1">Genç adam bir süre ormanı araştırdı, ama olağanüstü bir şey olduğuna işaret edecek hiçbir şey göremedi.</p>

  <p class="calibre1">Ama o çığlığı gerçekten duyduğuna her zamankinden de fazla emindi. Sonunda aramaktan vazgeçti ve ayaküstü kahvaltı yapıp 8. 46 trenine her zamanki gibi ucu ucuna yetişmek üzere otele koştu. Trende otururken vicdanı biraz rahatsızdı.</p>

  <p class="calibre1">Duyduğunu vakit kaybetmeden polise bildirmesi gerekmez miydi? Böyle yapmamış olması, sırf hercai menekşesi kızın ona inanmâmasıydı. Kız onun açıkça hayal kurduğundan şüphelenmişti, poliste de aynı tepkiyle karşılaşmaz mıydı. O çığlığı gerçekten duyduğuna emin miydi?</p>

  <p class="calibre1">Artık eskisi kadar emin değildi, onunkisi, kayıp bir duyumu yeniden yakalamaya çalışmasının doğal sonucu olamaz mıydı? Uzaktaki bir kuşun çığlığını bir kadın sesine benzetmiş olamaz mıydı?</p>

  <p class="calibre1">Ama bu olasılığı öfkeyle reddetti. Çığlık sesi bir kadına aitti ve o bu sesi duymuştu. Çığlığı duymasından az önce saatine baktığını anımsıyordu. Çağrıyı duyduğu sırada saat yediyi aşağı yukarı yirmi beş dakika geçiyor olmalıydı. Bir şeyin keşfedilmesi halinde bu bilgi polis için yararlı olabilirdi.</p>

  <p class="calibre1">O akşam eve dönünce işlenen bir cinayetten bahis olup olmadığını görmek için akşam gazetelerini dikkatle taradı. Ama hiçbir şey yoktu, Jack de rahatlaması mı yoksa hayal kırıklığına uğraması mı gerektiğini bilemedi.</p>

  <p class="calibre1">Ertesi gün hava yağmurluydu, hem de en hevesli golfçünün bile hevesini kıracak kadar yağmurlu. Jack son dakikada yataktan kalktı, kahvaltısını yutarcasına tamamladı, trene koştu ve yine gazeteleri gözden geçirdi. Ürkütücü bir keşfin yapıldığından hâlâ hiçbir bahis yoktu. Akşam gazetelerinde de durum aynıydı.</p>

  <p class="calibre1">Jack, "Garip, ama işte böyle," dedi kendi kendine. Herhalde küçük yumurcaklar ormanda oyun oynuyordu.</p>

  <p class="calibre1">Ertesi sabah erkenden dışarı çıktı. Küçük köşkün yanından geçerken kızın yine bahçede ot ayıklamakla meşgul olduğunu gözucuyla gördü Onun âdeti olmalıydı bu. Jack çok başarılı bir vuruş yaptı ve kızın bunu fark etmiş olmasını diledi.</p>

  <p class="calibre1">Bir sonraki vuruşa hazırlanırken saatine baktı.</p>

  <p class="calibre1">"Yediyi yirmi beş geçiyor," diye mırıldandı. "Acaba..."</p>

  <p class="calibre1">Bu kelime dudaklarının üstünde dondu. Onu daha önce de ürküten çığlık arkasında yineleniyordu. Perişan haldeki bir kadının sesiydi bu.</p>

  <p class="calibre1">"Cinayet var! İmdat! Cinayet. !"</p>

  <p class="calibre1">Jack hızla o yana koştu. Hercai menekşesi kız kapının yanında duruyordu.</p>

  <p class="calibre1">Şaşırmış görünüyordu, Jack de bir zafer sevinci içinde onun yanına koştu. Bir yandan da, "Ama bu kez duydun, değil mi?" diye bağırıyordu.</p>

  <p class="calibre1">Kızın gözleri, genç adamın irdeleyemediği bir duygunun pençesinde irileşmişti. Ama Jack onun kendisinden ürküp irkildiğine, sonra da o yana koşup içine sığınacakmış gibi eve baktığına dikkat etti.</p>

  <p class="calibre1">Jack'e bakarak başını salladı.</p>

  <p class="calibre1">"Ben hiçbir şey duymadım," dedi.</p>

  <p class="calibre1">Genç kız iki kaşının arasına bir yumruk atmış olsa Jack bu kadar şaşırmazdı.</p>

  <p class="calibre1">Kızın içtenliği o kadar belirgindi ki ona inanmaktan kendini alamıyordu.</p>

  <p class="calibre1">Öyleyken hayal gücünün ona oyun oynamış olması mümkün değildi.</p>

  <p class="calibre1">Kızın acıma yansıtan bir sesle, "Savaş yüzünden bunalıma girdiniz, değil mi?" diye sorduğunu duydu.</p>

  <p class="calibre1">Jack, kızın korkmuş gözükmesinin, ikide birde dönüp eve bakmasının nedenini birden anladı. Yabancı adamın gerçekle bağının koptuğunu düşünmüştü.</p>

  <p class="calibre1">Hemen arkasından korkunç bir düşünce genç adamın üstünde soğuk duş etkisi yaptı. Kız acaba haklı mıydı? Gerçekten de hayal gücünün kurbanı mı olmuştu? Bu düşüncenin etkisiyle dehşete düştü ve tek kelime söylemeden sendeleyerek uzaklaştı. Kız onun bir süre arkasından baktıktan içini çekti ve tekrar ot yolma işine döndü.</p>

  <p class="calibre1">Jack kendi durumuna mantıklı bir çözüm getirmeye çalıştı. "O kahrolası sesi saat yediyi yirmi beş geçe tekrar duyarsam, belli ki bir sanrıya kurban oluyorum. Ama duymayacağım," diye kendi kendine fikir yürüttü.</p>

  <p class="calibre1">Bütün o günü sinir içinde geçirdi ve savını ertesi sabah sınama kararıyla erkenden yattı.</p>

  <p class="calibre1">Bu gibi bir durumda çok doğal olarak gecenin yarısını uyanık geçirdi ve sonunda yorgunluğuna yenik düştü. Otelden çıkıp golf alanına doğru koşmaya başladığı sırada saat yediyi yirmi geçiyordu. O uğursuz yere yediyi yirmi beş geçe ulaşamayacağının farkındaydı, ama ses bir sanrı olduğu takdirde, onu nerede olsa duyardı. Gözü bileğindeki saatte olduğu halde koşmayı sürdürdü.</p>

  <p class="calibre1">Yediyi yirmi beş geçiyordu. Uzaktan seslenen bir kadın sesi yansıdı.</p>

  <p class="calibre1">Kelimeler seçilemiyor idiyse de, Jack bunun daha önce duyduğu imdat çağrısı olduğunu ve küçük köşkün yakınındaki aynı yerden geldiğine emindi.</p>

  <p class="calibre1">Garip değil mi, bu husus onu rahat ettirdi. Demek gerçekten de bir şaka söz konusuydu. Pek akla yakın olmasa bile, ona bu şakayı yapan o genç kız olabilirdi. Jack kararlı bir tavırla doğruldu ve golf çantasından bir sopa çekti. Küçük köşke yakın deliklere doğru birkaç vuruş yapacaktı.</p>

  <p class="calibre1">Kız her zamanki gibi bahçedeydi. Bu sabah başını kaldırdı, Jack başındaki kepi çıkarıp onu selamlayınca da çekingen bir tavırla günaydın dedi...Jack onun her zamankinden güzel göründüğünü düşündü.</p>

  <p class="calibre1">Bu sözlerin sıradanlığına için için kızarak, "Güzel bir gün, değil mi?" diye seslendi.</p>

  <p class="calibre1">"Evet. Gerçekten de güzel."</p>

  <p class="calibre1">"Herhalde bahçe için de yararlıdır."</p>

  <p class="calibre1">Kız hafifçe gülümseyince büyüleyici gamzesi meydana çıktı.</p>

  <p class="calibre1">"Ne yazık ki hayır. Çiçeklerime yağmur lazım. Baksanıza, kurumuşlar."</p>

  <p class="calibre1">Jack daveti kabul ederek bahçeyi golf alanından ayıran alçak çite yaklaştı.</p>

  <p class="calibre1">Beceriksizce, "Bana pek güzel görünüyorlar," derken Jack, kızın acıyan bakışını üzerinde hissediyordu.</p>

  <p class="calibre1">Kız, "Yine de güneş iyidir, değil mi?" dedi. "Çiçekleri her zaman sulamak mümkün. Ama güneş kuvvet verir ve vücudu onarır. Beyefendinin bugün çok daha iyi olduğunu görebiliyorum."</p>

  <p class="calibre1">Kızın cesaret vermek ister gibi konuşması Jack'i sinirlendirmişti.</p>

  <p class="calibre1">Kahretsin, diye düşündü. Galiba beni telkin yoluyla tedavi etmeye çalışıyor.</p>

  <p class="calibre1">"Gayet iyiyim," dedi ters ters.</p>

  <p class="calibre1">Kız, "İyi öyleyse," diye atıldı.</p>

  <p class="calibre1">Jack onun kendisine inanmadığını hissederek bir kez daha sinirlendi.</p>

  <p class="calibre1">Biraz daha oynadıktan sonra kahvaltıya koştu. Bir yandan tabağındakileri yerken yanındaki masada oturan bir adamın onu dikkatle incelediğini fark etti.</p>

  <p class="calibre1">Hem de bu ilk değildi. Güçlü anlamlı bir yüzü olan orta yaşlı bir adamdı. Koyu renkli kısa bir sakalı, çok keskin gri gözleri ve her neyse mesleğinin üst saflarında olduğunu belli eden bir havası vardı. Jack adamın adının Lavington olduğunu biliyordu ve ünlü bir doktor olduğuna dair bazı söylentiler duymuştu. O</p>

  <p class="calibre1">Harley Caddesi'nin müdavimlerinden olmadığından bu ad onun üzerinde başkaca bir çağrışım yapmıyordu.</p>

  <p class="calibre1">Ama bu sabah hedefi olduğu sessiz incelemenin fazlasıyla bilincindeydi ve bu onu biraz ürkütüyordu. Sırrı yüzünde yazılıydı da herkes tarafından görülüyor muydu ki? Bu adam profesyonelliği sayesinde onun gri hücrelerinde bir bozukluk olduğunu mu sezmişti?</p>

  <p class="calibre1">Bu düşünce Jack'i ürpertti. Doğru muydu? Gerçekten de çıldırıyor muydu? Bu hikâye bir sanrı mı, yoksa korkunç bir şaka mıydı?</p>

  <p class="calibre1">Derken, sonucu sınamanın çok basit bir yolunu akletti. Şu ana kadar hep yalnız olmuştu. Ya yanında bir başkası olsaydı? O zaman üç şeyden biri olabilirdi. Ses duyulmazdı. Sesi ikisi de duyarlardı. Ya da yine yalnız o duyardı.</p>

  <p class="calibre1">O akşam planını yürürlüğe koymaya girişti. Yanında olmasını istediği adam Lavington'du. Kolayca sohbete daldılar, orta yaşlı adam belki de böyle bir fırsat bekliyordu. Jack'in, her ne sebeptense onu ilgilendirdiği belliydi. Orta yaşlı adam kahvaltıdan önce birkaç vuruş yapabilecekleri önerisini hemen kabul etti. Ertesi sabah için sözleştiler.</p>

  <p class="calibre1">Saat yediden az önce buluştular. Kusursuz güzellikte bir gündü, sakin ve bulutsuz, fakat fazla sıcak değil. Doktor çok güzel oynuyordu, Jack'in oyunu ise berbattı. Aklı biraz sonraki krizdeydi. Belli etmeden ikide birde göz atıyordu.</p>

  <p class="calibre1">Delikle küçük köşkün tam ortasındaki yedinci vuruş yerine vardıklarında saat yediyi yirmi geçiyordu.</p>

  <p class="calibre1">Onlar geçerlerken kız her zamanki gibi bahçedeydi. Ama başını kaldırıp onlara bakmadı.</p>

  <p class="calibre1">İki top çimlerin üstündeydi. Jack'inki deliğin yanında, doktorunki biraz uzağında.</p>

  <p class="calibre1">Lavington vuruşunu ayarlamak üzere eğildi. Gözleri saatinin üstünde olan Jack heykel gibi duruyordu. Saat yediyi tam yirmi beş geçiyordu.</p>

  <p class="calibre1">Top çimlerin üstünde hızla kaydı, deliğin kenarında bir duraklama geçirdi, sonra içeri yuvarlandı.</p>

  <p class="calibre1">"Güzel vuruş," dedi Jack. Boğuk çıkan sesi Jack'in kulağına bir yabancıya aitmiş gibi geliyordu...Ferahlamış gibi saatini kolunun daha yukarısına itti.</p>

  <p class="calibre1">Hiçbir şey olmamıştı. Büyü bozulmuştu.</p>

  <p class="calibre1">"Sizce bir sakıncası yoksa biraz pipo tüttürmek istiyorum," dedi.</p>

  <p class="calibre1">Sekizinci vuruş noktasının başında bir süre durdular. Jack, titremesinin önüne geçemediği parmaklarıyla piposunu doldurdu ve yaktı. Üzerinden ağır bir yük kalkmış gibiydi.</p>

  <p class="calibre1">Büyük bir hoşnutlukla etrafına bakınarak, "Tanrım, ne kadar güzel bir günmüş," dedi. "Haydi Lavington, sıra sizde."</p>

  <p class="calibre1">İşte o zaman olan oldu. Tam doktor vuruşunu yaptığı sırada ıstırap içindeki tiz kadın sesi duyuldu:</p>

  <p class="calibre1">"Cinayet var! İmdat! Cinayet!"</p>

  <p class="calibre1">Sesin geldiği yöne hızla döndüğü sırada, pipo Jack'in parmaklarının arasından yere düştü. Genç adam o an hatırlayarak arkadaşına baktı.</p>

  <p class="calibre1">Lavington elini gözlerine siper ederek topun gittiği yola bakıyordu.</p>

  <p class="calibre1">"Korkarım, deliğin yanından geçti," dedi.</p>

  <p class="calibre1">Hiçbir şey duymamıştı.</p>

  <p class="calibre1">Dünya Jack'in etrafında fırıl fırıl dönmeye başlamıştı. Sendeleyerek bir, iki adım attı. Kendine geldiğinde çimlerin üstünde yatıyordu, Lavington da üzerine eğilmişti.</p>

  <p class="calibre1">"Sakin olun canım, bir şey yok, sakin olun."</p>

  <p class="calibre1">"Ne yaptım ben?"</p>

  <p class="calibre1">"Bayıldınız delikanlı ya da çok güzel bir bayılma numarası yapıyordunuz."</p>

  <p class="calibre1">Jack, "Aman Tanrım!" diye homurdandı.</p>

  <p class="calibre1">"Ne oldu? Bir sıkıntınız mı var?"</p>

  <p class="calibre1">"Size hemen söyleyeceğim, ama önce bir şey sormak istiyorum."</p>

  <p class="calibre1">Doktor kendi piposunu da yaktı ve sıraya rahatça yerleşti.</p>

  <p class="calibre1">"Ne isterseniz sorun," dedi.</p>

  <p class="calibre1">"Son bir, iki gündür beni gözlemekteydiniz. Niçin?"</p>

  <p class="calibre1">Lavington'un gözlerinde muzip bir ışıltı vardı.</p>

  <p class="calibre1">"Bu yanıtlaması zor bir soru. Bilirsiniz, bir kedi bile bir krala bakabilir."</p>

  <p class="calibre1">"Beni espri yaparak atlatmayın. Çok ciddiyim. Tekrar ediyorum: Niçin?</p>

  <p class="calibre1">Sormamın yaşamsal önemi var."</p>

  <p class="calibre1">Lavington ciddileşti.</p>

  <p class="calibre1">"Size dürüstçe yanıt vereceğim. Size baktıkça akut bir stresin pençesindeki bir adam görüyor ve bu denli bir stresin nedeninin ne olabileceğini merak ediyordum."</p>

  <p class="calibre1">Jack, "Bunu size lafı uzatmadan söyleyebilirim," diye acı acı söylendi. "Ben deliriyorum."</p>

  <p class="calibre1">Sözüne dramatik bir tavırla ara verdi, söyledikleri umduğu ilgiyi ve şaşkınlığı uyandırmayınca yineledi:</p>

  <p class="calibre1">"Söyledim ya, ben deliriyorum."</p>

  <p class="calibre1">Lavington, "Çok garip," diye mırıldandı. "Gerçekten çok garip."</p>

  <p class="calibre1">Jack sinirlendi.</p>

  <p class="calibre1">"Sizin için anlamı bu kadar demek," dedi. "Doktorlar ne kadar duygusuz ve katı yürekli oluyorlar."</p>

  <p class="calibre1">"Yapmayın, genç dostum, ağzınıza geleni söylüyorsunuz. Bir kere diplomam olmasına rağmen doktorluk yapmıyorum. Özetle, bir doktor değilim, yani insan bedeninin bir doktoru değilim."</p>

  <p class="calibre1">Jack adama dikkatle baktı.</p>

  <p class="calibre1">"Yani akıl hastalıklarıyla ilgilenen bir doktor musunuz?"</p>

  <p class="calibre1">"Bir anlamda evet, ama daha doğrusunu isterseniz insan ruhunun doktoruyum."</p>

  <p class="calibre1">"Ya!"</p>

  <p class="calibre1">"Ses tonunuzda bir küçümseme sezer gibiyim, ama insan ruhunun, et-kemikten barınağı olan bedenden ayrılabileceği ve ondan bağımsız olay var olabileceği gerçeğiyle uzlaşmak zorundasınız. Ruh yalnızca din damları tarafından icat edilmiş bir dini terim değildir. Ona isterseniz akıl, sterseniz bilinçaltı deyin ya da size daha uygun gelen bir ad yakıştırın. Az önceki sözlerime gücendiniz, ama sizin gibi dengeli ve her bakımdan normal bir genç adamın, aklını kaçırmakta olduğu zannına kapılması bana çok garip göründü."</p>

  <p class="calibre1">"Ben gerçekten de keçileri kaçırdım. Kesinlikle."</p>

  <p class="calibre1">"Beni bağışlayın, ama size inanmıyorum."</p>

  <p class="calibre1">"Hayal gücüm bana oyunlar oynuyor."</p>

  <p class="calibre1">"Yemeklerden sonra mı?"</p>

  <p class="calibre1">"Hayır, sabahları."</p>

  <p class="calibre1">Doktor sönen piposunu tekrar yakarak, "Olamaz," dedi.</p>

  <p class="calibre1">"Başka hiç kimsenin duymadığı şeyler duyuyorum."</p>

  <p class="calibre1">"Bin kişiden biri Jüpiter gezegeninin uydularını görebilir. Geri kalan dokuz yüz doksan dokuz adamın onları görememesi, Jüpiter'in uydularının varlığından şüphe edilmesi ve özellikle bininci adama deli denilmesi için bir neden değildir."</p>

  <p class="calibre1">"Jüpiter'in uyduları kanıtlanmış bir bilimsel gerçektir."</p>

  <p class="calibre1">"Günümüzün hayal oyunlarının geleceğin kanıtlanmış bilimsel gerçekleri olmaları çok mümkündür."</p>

  <p class="calibre1">Lavington'un pratik düşünce biçimi her şeye rağmen Jack'i etkilemişti.</p>

  <p class="calibre1">Rahatlamış, hatta neşelenmişti.</p>

  <p class="calibre1">Doktor ona bir, iki dakika dikkatle baktıktan sonra başını salladı.</p>

  <p class="calibre1">"Hele şükür," dedi. "Siz gençlerin en büyük derdi nedir biliyor musunuz: kendi felsefenizin dışında bir şeyin var olamayacağına o kadar eminsiniz ki, bu kanınızı sarsacak bir şey olunca bayağı dengeniz bozuluyor. Şimdi niçin delirdiğinizi düşündüğünüzü görelim, sizi bir akıl hastanesine kapatıp kapatmamaya ancak ondan sonra karar veririz."</p>

  <p class="calibre1">Jack gerçeklerden sapmamaya özen göstererek olayları bir bir anlattı.</p>

  <p class="calibre1">"Anlayamadığım şey şu," dedi. "O ses bu sabah niçin yedi buçukta, yani beş dakika gecikmeli olarak duyuldu."</p>

  <p class="calibre1">Lavington bir, iki dakika düşündükten sonra, "Saatinize göre şimdi saat kaç?" diye sordu.</p>

  <p class="calibre1">Jack bileğine göz atarak, "Sekize çeyrek var," diye yanıt verdi.</p>

  <p class="calibre1">"Öyleyse durum basit. Benim saatim sekize yirmi kaldığını gösteriyor. Demek ki sizin saatiniz beş dakika koşuyor. Bu benim için çok ilginç ve çok da önemli bir nokta. Hatta değeri ölçülemeyecek bir önemi olduğa söylenebilir."</p>

  <p class="calibre1">"Ne diye?"</p>

  <p class="calibre1">Jack ilgilenmeye başlamıştı.</p>

  <p class="calibre1">"En açık seçik açıklama o ilk sabah gerçekten de bir çığlık duymuş olmanız; bu birisinin yaptığı şaka olabilir de, olmayabilir de. Sonraki sabahlar o sesi aynı saatte duymak için kendinize telkin yaptınız."</p>

  <p class="calibre1">"Öyle bir şey yapmadığıma eminim."</p>

  <p class="calibre1">"Tabii ki bilinçli olarak değil, ama bilinçaltı bazen insana garip oyunlar oynar. Ama bu açıklama yine de geçerli değil. Söz konusu olan bir telkin olsaydı, çığlığı kendi saatinize göre saat yediyi yirmi beş geçe duyacak' tınız, sizce o zaman geçtikten sonra onu asla duyamazdınız."</p>

  <p class="calibre1">"Şu halde?"</p>

  <p class="calibre1">"Bunun yanıtı belli değil mi? O imdat çığlığı uzay boşluğunda belli bir yer ve zaman dilimi kaplıyor. O yer küçük köşkün yakınında, zaman da sar at yediyi yirmi beş geçe."</p>

  <p class="calibre1">"İyi ama, sesi duyanın niçin yalnız ben olmam gerekiyor? Hayaletlere? ve onun gibi şeylere: ruhların duvarlara vurmasına falan inanmıyorum. O kahrolası sesi niçin yalnız ben duyuyorum?"</p>

  <p class="calibre1">"Bunu şimdilik söyleyemeyiz. En iyi medyumlardan birçoklarının şüphecilerden, inanmayanlardan oluşması çok garip. Gizemli belirtilere tanık olanlar doğaüstüne ilgi duyanlar değildir. Bazı kimseler, başkalarının göremedikleri ve duyamadıkları şeyleri görüyorlar ve duyuyorlar, bunun nedenini bilmiyoruz. Onda dokuzunda ise o belirtileri görmek veya duymak istemiyorlar, aynen sizin gibi hayal güçlerinin onlara oyun oynadığına inanıyorlar. Elektrik gibi bu. Bazı maddeler iyi birer iletkendirler, bazıları ise hiç değildir; uzun bir zamandır bunun nedenini bilmiyor, bunu kabullenmekle yetiniyorduk. Ama bugün o nedeni biliyoruz. Hiç kuşkusuz bir gün o şeyi niçin sizin duyduğunuzu, benimle kızın duymadığımızı ise bileceğiz.</p>

  <p class="calibre1">Biliyorsunuz, her şey doğa yasalarının yönetimindedir, gerçekte doğaüstü diye bir şey yoktur. Sözüm ona psişik olayları yöneten yasaları keşfetmek güç bir iş olacaktır, ama en küçük kırıntının bile yardımı dokunur."</p>

  <p class="calibre1">"İyi de ben ne yapacağım?" diye sordu Jack.</p>

  <p class="calibre1">Lavington bir kıkırtıyla yanıt verdi.</p>

  <p class="calibre1">"Pratik düşünmeli dostum. Evet, genç dostum, güzel bir kahvaltı edecek, sonra şehre gidip anlayamadığınız şeyler üzerinde kafa patlatmayacaksınız. Ben öte yandan biraz araştırma yapacak, şuradaki küçük köşk hakkında neler öğrenebileceğime bakacağım. Çünkü esrarın merkezinin orası olduğuna yemin edebilirim."</p>

  <p class="calibre1">Jack ayağa kalktı.</p>

  <p class="calibre1">"Peki efendim. Ben gidiyorum, yalnız..."</p>

  <p class="calibre1">"Evet?"</p>

  <p class="calibre1">Jack kızardı.</p>

  <p class="calibre1">"Kızın bir suçunun olmadığına eminim," diye homurdandı.</p>

  <p class="calibre1">Lavington bıyık altından güldü.</p>

  <p class="calibre1">"Onun güzel bir kız olduğunu söylememiştiniz! Neyse, tatlı canınızı üzmeyin, esrarın onun zamanından önce başladığını sanıyorum."</p>

  <p class="calibre1">Jack o akşam heyecan içinde eve döndü. Şimdi Lavington'a körü körüne inanıyordu. Doktor bu işi o kadar doğal bir şey olarak kabul etmiş, her şeye o kadar pratik çözümler yakıştırmıştı ki, Jack ister istemez etkilenmişti.</p>

  <p class="calibre1">Akşam yemeğine inince yeni dostunu holde kendisini bekler buldu. Doktor aynı masada yemek yemelerini önerdi.</p>

  <p class="calibre1">Jack, "Yeni bir haber var mı efendim?" diye endişeyle sordu.</p>

  <p class="calibre1">"Heather Köşkü'nün öyküsünü öğrendim. Orada ilk önce yaşlı bir bahçıvanla karısı oturmuş. İhtiyar adam ölünce karısı kızının yanında kalmaya gitmiş.</p>

  <p class="calibre1">Derken bir müteahhit oraya el atmış, büyük bir başarıyla modern bir çehre vermiş ve orada hafta sonlarını geçirmeye gelecek şehirdeki bir beyefendiye satmış. O</p>

  <p class="calibre1">beyefendi de binayı bir yıl önce Turner adındaki bir aileye satmış, Bay ve Bayan Turner'e. Anlayabildiğim kadarıyla garip bir çiftmiş bu Turnerler. Adam İngilizmiş, yöredekilere göre karısı yarım kan Rusmuş, çok da güzel, egzotik görünüşlü bir kadınmış. Çok sakin bir hayat sürüyorlar, kimseyle görüşmüyorlar, köşkün bahçesinden hemen hiç dışarı çıkmıyorlarmış. Yerel dedikoduculara bakılırsa bir şeyden korkuyorlarmış, ama bu tür söylentilere güvenmemiz doğru olmaz sanırım. Sonra bir gün gitmişler, sabah erkenden ortadan kaybolmuşlar ve badana geri dönmemişler. Buradaki emlakçiler çok geçmeden Bay Turner'den Londra'dan gelen bir mektup almışlar. Adam evin en kısa zamanda satılmasını istiyormuş. Möbleler satılmış, evi de Bay Mauleverer adında biri almış. Evin yeni sahibi orada sadece iki hafta oturmuş, bu sürenin sonunda ise möbleli olarak kiraya verilmesini istemiş. Şimdi evde kalanlar veremli bir Fransız profesörle kızı. Buraya on gün önce geldiler."</p>

  <p class="calibre1">Jack sesini çıkarmadan bunları içine sindirdi.</p>

  <p class="calibre1">Sonunda, "Bütün bunlar sorunumuza bir çözüm getirmiyor ama," dedi. "Öyle değil mi?"</p>

  <p class="calibre1">Lavington, "Turnerler hakkında daha çok bilgi sahibi olmak isterim," dedi.</p>

  <p class="calibre1">"Bir sabah çok erken saatte bu evden ayrıldıklarını söylemiştim. Anladığım kadarıyla kimse gittiklerini görmemiş. Bay Turner o zamandan beri görülmüş, ama Bayan Turner'i de görmüş olan birini bulamadım."</p>

  <p class="calibre1">Jack'in yüzünün rengi soldu.</p>

  <p class="calibre1">"Olamaz...öyle bir şey düşünüyor olamazsınız."</p>

  <p class="calibre1">"Heyecanlanmayın genç adam. Ölümün eşiğindekilerin, özellikle de şiddetli bir ölüme kurban olacakların çevreleri üzerindeki etkisi çok güçlüdür. O</p>

  <p class="calibre1">çevreler bu etkiyi özümseyebilir, sonra da onu uygun bir alıcıya -yani size-aktarabilirler."</p>

  <p class="calibre1">Jack isyan etti. "İyi ama niçin bana? Niçin bir yararı dokunabilecek birine değil?"</p>

  <p class="calibre1">"Siz o güce kör ve mekanik olmak yerine, akıllı ve kararlı bir varlık gözüyle bakıyorsunuz. Belli bir amaçla belli bir yere musallat olan ruhlara ben de inanmıyorum. Ama tekrar tekrar, salt rastlantı olduğuna inanmayacak kadar defalarca gördüğüm şey, adalete doğru bilinçsiz bir emekleme, bu amaca doğru gizliden gizliye çabalayan bilinçsiz güçlerdir..."</p>

  <p class="calibre1">Adam onu rahatsız eden bir saplantıdan kurtulmak ister gibi silkindi ve gülümsemeye hazır Jack'e döndü.</p>

  <p class="calibre1">"Bu konuyu bırakalım, en azından bu akşamlık," diye önerdi.</p>

  <p class="calibre1">Jack hemen kabul etti, ama konuyu kafasından o kadar çabuk uzaklaştıramadı.</p>

  <p class="calibre1">O hafta sonu kendi başına da bazı araştırmalar yaptı, ama doktordan daha fazlasını öğrenemedi. Sabah kahvaltısından önce golf oynamaktan ise kesinlikle vazgeçmişti.</p>

  <p class="calibre1">Olaylar zincirinin bundan sonraki halkası beklenmedik bir yönden eldi. Bir gün Jack'e genç bir bayanın onu beklediğini haber verdiler. Genç adam bahçedeki genç kızla, hercai menekşesi diye adlandırdığı kızla karşılaşınca şaşırdı. Kız son derece sinirli ve şaşkındı.</p>

  <p class="calibre1">"Böyle apansız geldiğim için bağışlayın, bayım," dedi. "Ama size mutlaka söylemem gereken bir şey vardı."</p>

  <p class="calibre1">Genç kız kuşkuyla etrafına bakındı.</p>

  <p class="calibre1">Jack hemen, "Bu tarafa gelin," diyerek konuğu otelin hanımlar salonuna aldı.</p>

  <p class="calibre1">Kırmızı pelüşler içinde iç kapayıcı bir yerdi. "Oturun, bayan..."</p>

  <p class="calibre1">"Adım Felise, bayım. Felise Marchaud."</p>

  <p class="calibre1">"Oturun, Bayan Marchaud. Şimdi bana her şeyi anlatın."</p>

  <p class="calibre1">Felice hemen itaat etti. O gün koyu yeşiller giymişti, gururlu küçük yüzün güzelliği ve çekiciliği şimdi her zamankinden daha çarpıcıydı. Genç kızın yanına otururken Jack'in kalbinin atışları hızlanmıştı.</p>

  <p class="calibre1">Felise, "Mesele şu," diye başladı. "Ancak kısa zamandan beri buradayız, ama geldiğimizden beri evin, tatlı evimizin hayaletli olduğunu duyuyoruz. Hiçbir hizmetkâr orada kalmak istemiyor. Bu o kadar önemli değil, ben ev de idare edebilirim, yemek de pişirebilirim."</p>

  <p class="calibre1">Âşık delikanlı, sen bir meleksin. Harikasın, diye düşündü.</p>

  <p class="calibre1">Buna rağmen görünürde pratik tavrını sürdürerek dinledi.</p>

  <p class="calibre1">"Bu hayalet öykülerinin saçmalık olduğunu düşünüyordum, bayım. Ta ki dört gün öncesine kadar. Dört gece üst üste aynı düşü gördüm. Karşımda bir hanım duruyordu. Uzun boylu ve sarışın, çok güzel bir hanım. Ellerinin arasında mavi porselenden bir kâse tutuyordu. Heyecanlı, hem de çok heyecanlı görünüyor, onunla bir şey yapmamı yalvarır gibi o mavi kâseyi sürekli bana uzatıyordu. Ne çare ki konuşamıyor, ben de ne istediğini anlayamıyordum. İlk iki gecenin düşü buydu. Ama sondan bir gece önce düşün devamı geldi. O hanımla mavi kâse gözden silinirken birdenbire onun sesini duydum. Çünkü sesin onun sesi olduğunu biliyordum, bayım. Söylediği kelimeler aynen sizin o sabah bana söylediklerinizdi: 'Cinayet var! İmdat! Cinayet!' Dehşet içinde uyandım. Kendi kendime, 'Bu bir kâbus,' diyordum. 'Duyduğun sözler sadece bir rastlantı. ' Ama dün gece av düş tekrarlandı. Bu ne olabilir, bayım? Siz de aynı sözleri duymuştu. Şimdi ne yapacağız?"</p>

  <p class="calibre1">Felise'in yüzünden müthiş bir korku akıyordu. Küçük ellerini kavuşturmuş, yalvarır gibi Jack'e bakıyordu. Genç adam gerçekte duymadığı bir kayıtsızlık tasladı.</p>

  <p class="calibre1">"Tatlı canınızı üzmeyin, Bayan Marchaud. Endişe etmemelisiniz. Ne yapmanızı istediğimi söyleyeyim: bana anlattıklarınızı burada kalan bir dostuma: Dr.</p>

  <p class="calibre1">Lavington'a tekrarlamanızı istiyorum."</p>

  <p class="calibre1">Felise denileni yapmaya hazır olduğunu belirtince Jack Lavington'u aramaya çıktı. Birkaç dakika sonra doktorla geri döndü.</p>

  <p class="calibre1">Jack onları alelacele tanıştırırken Lavington kızı ilgiyle süzüyordu. Duruma uygun birkaç sözle Felise'i rahatlattı ve onun anlatısını bu kez de kendisi dinledi.</p>

  <p class="calibre1">Felise'in sözünü bitirmesinden sonra, "Çok garip," dedi. "Bundan babanıza bahsettiniz mi?"</p>

  <p class="calibre1">Kız hayır gibilerden başını salladı.</p>

  <p class="calibre1">"Onu kaygılandırmak istemedim. Hâlâ çok hasta..."Kızın gözleri yaşlarla doldu. "Onu sarsacak veya heyecanlandıracak her şeyi ondan gizliyorum."</p>

  <p class="calibre1">Lavington dostça bir tavırla, "Anlıyorum," dedi. "Bize gelmenize çok sevindim, Bayan Marchaud. Biliyorsunuz, Bay Hartington da sizinkine benzer bir deneyim yaşadı. Aklınıza gelen başka bir şey yok mu?"</p>

  <p class="calibre1">Felise ani bir hareket yaptı.</p>

  <p class="calibre1">"Tabii! Ne kadar aptalım. Bütün öykünün en can alıcı noktası oysa bu. Bakın, dolaplardan birinin arkasında ne buldum bayım. Rafın arkasına kaymış."</p>

  <p class="calibre1">Genç kız böyle diyerek üstüne bir kadının sulu boyalarla kabataslak yapılmış resmi olan kirli bir kâğıt parçasını onlara uzattı. Acemice yapılmış bir resimdi, ama benzerliğin yeterli olması olasıydı. Resimde, yüzünde İngiliz olmayan bir hava olan uzun boylu, sarışın bir kadın görülüyordu. Üstünde mavi bir porselen kâse olan bir masanın yanında duruyordu.</p>

  <p class="calibre1">Felise, "Onu bu sabah buldum," diye açıkladı. "İşte düşümde gördüğüm kadının yüzü bu. Mavi porselen kâse de düşümdekinin eşi."</p>

  <p class="calibre1">Lavington, "Çok ilginç," dedi. "Esrarın anahtarı belli ki şu mavi kâse. Bir Çin porselenine benziyor, hem de eski birine. Üstündeki kabartma bezeme çok garip."</p>

  <p class="calibre1">Jack, "Çin porselenidir," dedi. "Amcamın koleksiyonunda tıpatıp benzerini gördüm. Belki duydunuz, kendisi büyük bir Çin porseleni koleksiyoncusudur. Kısa bir süre önce onda bu kâsenin aynını gördüğümü hatırlıyorum."</p>

  <p class="calibre1">Lavington, "Çin kâsesi," diye mırıldandı. Bir, iki dakika kadar derin düşüncelere dalmış göründü. Sonra birden başını kaldırdı. Gözlerinde garip bir ışıltı vardı. Sordu: "Hartington, o kâse ne kadar zamandır amcanızda?"</p>

  <p class="calibre1">"Ne kadar zaman mı? Doğrusu bilmiyorum."</p>

  <p class="calibre1">"Düşünün. Onu yakın zamanda mı satın almıştı?"</p>

  <p class="calibre1">"Bilmiyorum. Ha evet, şimdi aklıma geldi, yakın zamanda almıştı galiba. Ben porselenlerle fazla ilgilenmem, ama amcamın geçenlerde bana en yeni parçalarını gösterdiğini hatırlıyorum. Bu da onlardan biriydi."</p>

  <p class="calibre1">"İki aydan daha kısa bir zaman önce mi? Turnerler Heather Köşkü'nden sadece iki ay önce ayrılmışlardı."</p>

  <p class="calibre1">"Evet, sanıyorum, öyleydi."</p>

  <p class="calibre1">"Amcanız bazen taşradaki satışlarda bulunur mu?"</p>

  <p class="calibre1">"Bir yerlerde bir satış olacağını hemen haber alır."</p>

  <p class="calibre1">"Öyleyse bu porseleni Turnerlerin eşyalarının satışında satın aldığını varsayabiliriz, değil mi? Garip bir rastlantı ya da belki adaletin tecellisi.</p>

  <p class="calibre1">Hartington, bu kâseyi nereden satın aldığını amcanızdan ne yapıp ne edip öğrenmelisiniz."</p>

  <p class="calibre1">Jack bozuldu.</p>

  <p class="calibre1">"Korkarım ki bunun imkânı yok. George Amcam Avrupa'da seyahatte. Ona nereye mektup yazabileceğimi bile bilmiyorum."</p>

  <p class="calibre1">"Seyahati daha ne kadar sürecek acaba?"</p>

  <p class="calibre1">"Üç hafta ila bir ay sanırım."</p>

  <p class="calibre1">Araya bir sessizlik girdi. Felise'in endişeli bakışları adamların arasında gidip geliyordu.</p>

  <p class="calibre1">"Bizim yapabileceğimiz bir şey yok mu acaba?" diye çekinerek sordu.</p>

  <p class="calibre1">Lavington, "Evet, var," diye heyecanla atıldı. "Belki biraz olağandışı bir yol, ama başarılı olacağına inanıyorum. Hartington, o kâseyi alıp buraya getirmelisiniz. Matmazel eğer izin verirse, kâseyle birlikte Heather Köşkü'nde bir gece geçiririz."</p>

  <p class="calibre1">Jack tüylerinin diken diken olduğunu hissetti.</p>

  <p class="calibre1">"Sizce ne olabilir?" diye endişeyle sordu.</p>

  <p class="calibre1">"Hiçbir fikrim yok ama esrarın çözüm bulacağına ve o ruhun huzura kavuşacağına gerçekten inanıyorum. Belki kâsenin altında gizli bir dip bölme vardır, içinde ise bir şey gizlidir. Herhangi bir olağandışı olay olmazsa, o zaman kendi hayal gücümüzü çalıştırmalıyız."</p>

  <p class="calibre1">Felise ellerini çırptı.</p>

  <p class="calibre1">"İşte bu harika bir fikir."</p>

  <p class="calibre1">Gözleri heyecandan ışıl ısıldı. Jack, Lavington'un planına onun kadar hayran değildi, hatta korkuyordu denebilir, ama bunu ne olursa olsun Felise'in yanında itiraf edemezdi. Doktor ise önerisi dünyanın en tabii şeyiymiş gibi davranıyordu.</p>

  <p class="calibre1">Felise, Jack'e dönerek, "Kâseyi ne zaman getirebilirsiniz?" diye sordu.</p>

  <p class="calibre1">Genç adam, "Yarın," dedi isteksiz bir tavırla.</p>

  <p class="calibre1">Denileni artık ister istemez yapacaktı, ama her sabah huzurunu kaçıran o dehşetli imdat çığlığını ne kadar az hatırlasa yeriydi.</p>

  <p class="calibre1">Ertesi akşam amcasının evine giderek söz konusu kâseyi aldı. Onu tekrar görünce sulu boya resimde betimlenmiş olanın aynı olduğuna daha fazla kanaat getirdi, ama onu tüm dikkatiyle incelemesine rağmen herhangi bir yerinde gizli bir bölme olabileceğine dair herhangi bir ize rastlamadı.</p>

  <p class="calibre1">Lavington'la birlikte Heather Köşkü'ne vardıklarında saat on birdi. Felice onların yolunu bekliyor olacaktı ki, daha zili çalmalarına vakit kalmadan kapıyı açtı.</p>

  <p class="calibre1">"İçeri buyrun," diye fısıldadı. "Babam yukarıda odasında uyuyor. Onu uyandırmamalıyız. Size kahve yaptım. Şu taraftan lütfen."</p>

  <p class="calibre1">Genç kız konuklarını sevimli bir küçük oturma odasına aldı. Şöminenin içinde bir ispirto ocağı vardı, Felise bunun üzerine eğilerek kahveyi hazırladı.</p>

  <p class="calibre1">Jack biraz sonra Çin kâsesini kat kat ambalajından çıkarıyordu. Onu görünce Felise'in soluğu kesildi.</p>

  <p class="calibre1">"Evet, evet," diye bağırdı. "İşte o...nerede olsa tanırdım onu."</p>

  <p class="calibre1">Lavington bu arada kendi hazırlıklarını yapıyordu. Üstündeki bütün bibloları kaldırdığı küçük bir masayı odanın ortasına koydu. Bunun etrafına üç sandalye taşıdı. Sonra, mavi kâseyi Jack'den alarak masanın tam ortasına oturttu.</p>

  <p class="calibre1">"Artık hazırız," dedi. "Işıkları söndürün, masanın etrafında karanlıkta oturalım."</p>

  <p class="calibre1">Ötekiler ona itaat ettiler. Karanlığın içinde yine Lavington'un sesi duyuldu.</p>

  <p class="calibre1">"Hiçbir şey düşünmeyin ya da her şeyi düşünün. Kafanızı zorlamayın.</p>

  <p class="calibre1">İçimizden birinin medyumluk yanının olması mümkün. Eğer öyleyse, o kimse trans haline girecektir. Şunu unutmayın: korkacak hiçbir şey yok. Korkuyu kalplerinizden silkip atın ve özgürce sürüklenin..."</p>

  <p class="calibre1">Lavington'un sesi kesildi ve sessizlik etraflarını sardı. Dakikalar geçtikçe sessizlik olasılıklarla yoğunlaşıyordu. Lavington'un, "Korkuyu kalplerinizden silkip atın," demesi kolaydı. Jack'in duyduğu his korku değil, resmen panikti.</p>

  <p class="calibre1">Felise'in de bu duygusunu paylaştığına emindi. Birdenbire kızın korku içindeki sesini duydu.</p>

  <p class="calibre1">"Korkunç bir şey olacak. Hissediyorum bunu."</p>

  <p class="calibre1">Lavington, "Korkuyu silkip atın," dedi. "Etkiye karşı direnmeyin."</p>

  <p class="calibre1">Karanlık sanki giderek daha karanlık, sessizlik daha yoğun oluyordu. Ve o tarife gelmez tehdit sanki giderek daha yaklaşıyordu.</p>

  <p class="calibre1">Jack tıkandığını...boğulduğunu hissediyordu. Kötülük yakında, hem de çok yakındaydı.</p>

  <p class="calibre1">Sonra o mücadele anı geçti. Jack sulara kapılmış sürükleniyordu...gözleri kapandı...huzur...karanlık...</p>

  <p class="calibre1">Jack yavaşça kımıldadı. Başı ağırlaşmıştı, kurşun gibi ağırlaşmıştı.</p>

  <p class="calibre1">Neredeydi acaba?</p>

  <p class="calibre1">Güneş ışığı...kuşlar...Yattığı yerden göğe bakıyordu.</p>

  <p class="calibre1">Sonra birden her şeyi anımsadı. Seans. Küçük oda. Felise ve doktor. Ne olmuştu?</p>

  <p class="calibre1">Olduğu yerde doğruldu. Başı kötü şekilde zonkluyordu. Köşkün pek uzağında olmayan küçük bir ağaçlıkta yerde yatıyordu. Yakınında kimse yoktu. Cebinden saatini çıkardı. Saatin yarım olduğunu görünce fena halde şaşırdı.</p>

  <p class="calibre1">Jack zar zor ayağa kalktı ve ayaklarının onu götürebildiği kadar hızı, köşke doğru koştu. Oradakiler transtan çıkamaması yüzünden paniğe kapılıp onu açık havaya taşımış olacaklardı.</p>

  <p class="calibre1">Köşke varınca kapıyı yumruklamaya başladı. Fakat bir yanıt alamadığı gibi etrafta hayat eseri de yoktu. Lavington'la Felise yardım getirmeye gitmiş olacaklardı. Ya da...Jack bir ad koyamadığı bir korkunun onu pençesine almaya başladığını hissetti. Bir gece önce ne olmuştu?</p>

  <p class="calibre1">Elinden geldiği kadar çabuk otele koştu. Resepsiyondan bilgi almaya hazırlandığı sırada sırtına inen kocaman bir yumrukla az daha yere yıkılıyordu.</p>

  <p class="calibre1">Öfkeyle dönünce kıkır kıkır gülen ak saçlı bir beyefendi ile karşılaştı.</p>

  <p class="calibre1">"Beni beklemiyordun, değil mi delikanlı? Beni beklemediğine eminim," diyordu yaşlı adam.</p>

  <p class="calibre1">"Binlerce kilometre uzakta olduğunuzu sanıyordum, George Amca. İtalya'da bir yerde."</p>

  <p class="calibre1">"Ama İtalya'da değildim. Dün gece Dover'e çıktım. Arabayla başkente gitmeye, arada da burada durup sana bir merhaba demeye karar verdim. Bir de ne göreyim.</p>

  <p class="calibre1">Bizim yeğen bütün geceyi dışarıda geçirmemiş mi! Aferin, aferin!" Jack amcasını durdurdu. "George Amca, size anlatmak istediğim olağanüstü bir öykü var.</p>

  <p class="calibre1">İnanamayacaksınız."</p>

  <p class="calibre1">Yaşlı adam güldü. "Hiç şaşmam. Elinden geleni yap, oğlum."</p>

  <p class="calibre1">Jack, "Ama mutlaka yiyecek bir şey gereksiniyorum," diye devam etti.</p>

  <p class="calibre1">"Açlıktan ölüyorum."</p>

  <p class="calibre1">Amcasıyla yemek salonuna geçti. Yüklü bir yemek masasının başında ihtiyar adama bütün öyküyü anlattı.</p>

  <p class="calibre1">"Ne olduklarını, nereye gittiklerini Allah bilir," diye anlatısını bitirdi.</p>

  <p class="calibre1">Amcası bir kalp krizi geçirmenin eşiğindeydi.</p>

  <p class="calibre1">Sonunda, "Kâse," diyebildi. "MAVİ KÂSE! O ne oldu?"</p>

  <p class="calibre1">Jack amcasına önce anlayamayarak baktı, ama bir lakırdı seline hedef olunca kafası çalıştı ve kavramaya başladı.</p>

  <p class="calibre1">İhtiyar adamın ağzından kelimeler sel gibi akıyordu.</p>

  <p class="calibre1">"Ming...eşsiz...koleksiyonumun incisi...en az on bin sterlin eder...Amerikalı milyarder Hogenheimer'den bir teklif aldım...dünyada bir eşi daha yok. Sersem oğlu sersem, MAVİ KÂSE'mi ne yaptın?"</p>

  <p class="calibre1">Jack odadan dışarı fırladı. Lavington'u bulması lazımdı. Resepsiyondaki kadın memur ona soğuk soğuk baktı.</p>

  <p class="calibre1">"Dr. Lavington dün gece geç saatte arabayla otelden ayrıldı. Size de bir not bıraktı."</p>

  <p class="calibre1">Jack zarfı yırttı. Mesaj kısa ve kesindi.</p>

  <p class="calibre1">SEVGİLİ GENÇ ARKADAŞIM, Doğaüstü çağı sona erdi mi? Pek değil -özellikle yeni bilimsel dille faka bastırıldığın vakit. Felise'den, hasta babasından ve benden sana içten selamlar.</p>

  <p class="calibre1">On iki saatlik bir avansımız var, bu da bize bol bol yeter sanırım.</p>

  <p class="calibre1">Hoşça kal, AMBROSE LAVINGTON</p>

  <p class="calibre1">Ruhun doktoru GARİP SIR ARTHUR CARMICHAEL OLAYI</p>

  <p class="calibre1">(Ünlü psikoloji uzmanı rahmetli Dr. Edward Carstairs'in notlarından alıntıdır. ) Buraya kaydettiğim garip olduğu kadar trajik olaylara bakmanın iki belirgin yolu var. Benim kanım asla değişmiş değil. Öyküyü bütünüyle yazmaya razı edildim ve böylesi garip ve açıklaması olmayan gerçeklerin unutulmamasının bilime karşı bir borç olduğuna inanıyorum.</p>

  <p class="calibre1">Bu konuya ilk kez dostum Dr. Settle'den aldığım bir telgraf üzerine girdim.</p>

  <p class="calibre1">Telgrafta Carmichael adı dışında fazla bir bilgi yoktu, ama ona itaat ederek Paddington garından Herefordshire'deki Wolden'e giden 12. 20 trenine bindim.</p>

  <p class="calibre1">Carmichael adı bana yabancı değildi. Rahmetli Sir William Carmichael'la yüzeysel bir tanışıklığım vardı, ne var ki son on bir yıldan beri onu görmemiştim. Bir oğlu olduğunu biliyordum, yeni baronet şimdilerde yaklaşık yirmi üç yaşlarında bir delikanlı olmalıydı. Sir William'ın ikinci evliliğine ilişkin bazı söylentiler duyduğumu hayal meyal hatırlıyordum, ama aklımda, İkinci Lady Carmichael'ın aleyhindeki belirli belirsiz bir izlenim dışında kesin bir şey yoktu.</p>

  <p class="calibre1">Settle beni istasyonda karşıladı.</p>

  <p class="calibre1">Bir yandan elimi sıkarken, "Geldiğinize çok sevindim," diyordu.</p>

  <p class="calibre1">"Anladığım kadarıyla konu benim uzmanlık alanıma giriyor."</p>

  <p class="calibre1">"Kesinlikle."</p>

  <p class="calibre1">"Öyleyse bir akıl hastalığı olayı söz konusu. Garip bazı özellikleri olan olay, öyle değil mi?" diye tahminde bulundum.</p>

  <p class="calibre1">O vakte kadar bagajımı toparlamış ve bir atlı arabanın içinde istasyondan beş kilometre uzaktaki Wolden'a doğru yola çıkmıştık. Settle sorumu bir iki dakika kadar yanıtsız bıraktı. Sonra birden patladı.</p>

  <p class="calibre1">"Olay başından sonuna kadar mantıksız! Karşımızda yirmi üç yaşında bir genç var, her bakımdan normal bir genç. Nazik ve sevimli, aşırı bir kendini beğenmişliği yok, belki parlak bir entelektüel değil, ama sıradan üst sınıf İngilizlerin mükemmel bir örneği. Bir akşam normal sağlıklı bir genç olarak yatmaya çıkıyor, ama ertesi sabah köyde aklı gitmiş gibi dolaşıyor, en yakınlarını bile tanıyamıyor."</p>

  <p class="calibre1">İlgilenerek, "Ya!" dedim. Bu olay bayağı merakımı kamçılamıştı. "Yani tam bir bellek kaybı, öyle mi?" dedim. "Ne zaman oldu bu?"</p>

  <p class="calibre1">"Dün sabah. Ağustosun 9'unda."</p>

  <p class="calibre1">"Bu durumu açıklayabilecek herhangi bir şok yaşadı mı dersiniz?"</p>

  <p class="calibre1">"Hayır."</p>

  <p class="calibre1">Birden şüphelendim.</p>

  <p class="calibre1">"Benden bir şey gizliyor olmayasınız?"</p>

  <p class="calibre1">"Ha...hayır."</p>

  <p class="calibre1">Adamın duraksaması şüphemi doğrulamış oldu.</p>

  <p class="calibre1">"Her şeyi bilmek zorundayım."</p>

  <p class="calibre1">"O şey Arthur'la ilgili değil. Evle ilgili."</p>

  <p class="calibre1">Şaşırarak yineledim. "Evle mi ilgili?"</p>

  <p class="calibre1">"Bu gibi konularda hayli deneyiminiz var, değil mi Carstairs? Sözüm ona hayaletli evleri sınadınız. Bu işlerle ilgili genel kanınız nedir?"</p>

  <p class="calibre1">"On vakanın dokuzunda sahtekârlık söz konusu," diye karşılık verdim. "Ama onuncu vaka farklı. Sıradan materyalist açıdan açıklanması kesinlikle mümkün olmayan olaylarla karşılaşmışımdır. Özetle, doğaüstüne inanıyorum."</p>

  <p class="calibre1">Settle başıyla doğruladı. O sırada malikânenin kapılarından içeri girmekteydik. Settle bir tepenin eteğindeki alçak beyaz binayı elindeki kamçısıyla işaret etti.</p>

  <p class="calibre1">"İşte ev bu," dedi. "O evde bir şey var, tekinsiz, korkunç bir şey. Hepimiz bunu hissediyoruz. Oysa yanlış inanları olan bir adam değilim."</p>

  <p class="calibre1">"Bu nasıl bir şekil alıyor?" diye sordum.</p>

  <p class="calibre1">Settle gözlerini yere dikmiş önüne bakıyordu. "Hiçbir şey bilmemeni yeğlerim. Demek istediğim şu: Buraya önyargısız olarak gelir, hakkında hiçbir şey bilmez ve buna rağmen onu görürseniz, o zaman..."</p>

  <p class="calibre1">"Evet," dedim. "Öylesi daha iyi. Ama bana aile hakkında daha fazla bir şeyler anlatırsanız sevinirim."</p>

  <p class="calibre1">Settle, "Sir William iki kez evlenmişti," diye başladı. "Arthur birinci karısından olma. Sir William dokuz yıl önce tekrar evlendi, yeni Lady Carmichael ise gizemli bir kadın. Biliyor musunuz. O yarımkan İngiliz. Damarlarında Asyalı kanı olmasından şüpheleniyorum."</p>

  <p class="calibre1">Adam konuşmasına ara verdi.</p>

  <p class="calibre1">"Settle, siz Lady Carmichael'dan hoşlanmıyorsunuz," dedim.</p>

  <p class="calibre1">"Evet, hoşlanmıyorum," diye açık seçik itiraf etti. "Onda oldum olası insanın tüylerini ürperten bir hava vardı. Sir William'ın bu ikinci karısından bir çocuğu daha oldu: bugün sekiz yaşında olan bir erkek çocuk. Sir William üç yıl önce ölünce soyluluk unvanıyla malikâne Arthur'a geçti. Üvey annesiyle üvey kardeşi Wolden'de onunla yaşamaya devam ettiler. Malikâneyle topraklarının çok yoksullaştığım belirtmeliyim. Onu yaşatmak Sir Arthur'un hemen bütün gelirini yutuyor. Sir William karısına topu topu birkaç yüz sterlinlik bir yıllık gelir bırakabildi. Allahtan Arthur üvey annesiyle daima çok iyi geçinmiştir ve onu seve seve Wolden'da barındırıyor. Şimdi ise..."</p>

  <p class="calibre1">"Evet?"</p>

  <p class="calibre1">"Arthur iki ay önce Phyllis Patterson adında çok hoş bir genç kızla nişanlandı." Settle sesini alçaltarak ekledi. "Gelecek ay evleneceklerdi.</p>

  <p class="calibre1">Phyllis şimdi burada kalıyor. Üzüntüsünü tahmin edebilirsiniz."</p>

  <p class="calibre1">Bir şey demeyerek başımı eğmekle yetindim.</p>

  <p class="calibre1">Eve artık iyice yaklaşmıştık. Yeşil çimlik alan sağımızda hafif bir eğimle uzayıp gidiyordu. Birdenbire çok güzel bir manzarayla karşılaştım. Genç bir kız çimenlerin üstünden yavaş yavaş eve yaklaşıyordu. Güneş ışığı altın renkli saçlarının parıltısını bir kat daha artırıyordu. Elinde kocaman bir sepet gül taşıyor, duman renkli güzel bir İran kedisi o yürürken sevgiyle bacaklarına sürünüyordu.</p>

  <p class="calibre1">Bu o mu der gibi Settle'in yüzüne baktım.</p>

  <p class="calibre1">"Evet, bu Bayan Patterson," dedi.</p>

  <p class="calibre1">"Zavallı kız," diye içimi çektim. "Zavallı kız. Gülleri ve duman renkli resim gibi."</p>

  <p class="calibre1">O sırada hafif bir ses duymam üzerine dönüp dostuma baktım. Kamçı parmaklarının arasından kaymıştı, yüzü de kireç gibiydi.</p>

  <p class="calibre1">"Ne oldu?" diye merakla sordum.</p>

  <p class="calibre1">Settle kendini zorlukla toparladı.</p>

  <p class="calibre1">"Hiç," dedi. "Hiçbir şey yok."</p>

  <p class="calibre1">Bir, iki dakika sonra eve vardık, ben de Settle'in arkasından çay servisinin yapılacağı yeşil salona girdim.</p>

  <p class="calibre1">"Hâlâ güzel olan orta yaşlı bir kadın biz içeri girince ayağa kalkarak bizi karşıladı.</p>

  <p class="calibre1">Settle, "Bu bey arkadaşım Dr. Carstairs, Lady Carmichael," dedi.</p>

  <p class="calibre1">Bu göz kamaştırıcı ve görkemli kadının uzattığı eli sıkarken duyduğum içgüdüsel tiksintiyi açıklamam mümkün değil. Settle'in doğulu kanı tahminini doğrulayan cansızca bir zarafetle hareket ediyordu.</p>

  <p class="calibre1">Müzik gibi alçak bir sesle, "Bize yardıma geldiğiniz için size ne kadar teşekkür etsek azdır, Dr. Carstairs," dedi.</p>

  <p class="calibre1">Sıradan bir karşılıkta bulundum, mileydi de bana çay fincanımı uzattı.</p>

  <p class="calibre1">Dışarıda çimenlikte gördüğüm genç kız da birkaç dakika sonra odaya girdi.</p>

  <p class="calibre1">Kedi artık yanında değildi, ama gül sepeti hâlâ elindeydi. Settle bizi tanıştırınca heyecanla atıldı:</p>

  <p class="calibre1">"Dr. Carstairs, Dr. Settle bize hakkınızda o kadar çok şey anlattı ki.</p>

  <p class="calibre1">Zavallı Arthur'e yardım için bir şeyler yapabileceğinizi hissediyorum."</p>

  <p class="calibre1">Phyllis Patterson muhakkak ki çok güzel bir kızdı, ama yanakları soluktu, dürüst bakışlı gözlerinin altında da koyu renkli halkalar vardı.</p>

  <p class="calibre1">"Umutsuzluğa kapılmamalısınız küçük hanım," dedim. "Bu bellek kaybı veya ikinci kişilik olayları çoğu zaman kısa sürelidirler. Hasta her an eski durumuna dönebilir."</p>

  <p class="calibre1">Fakat genç kız hayır der gibi başını salladı. "Bunun ikinci bir kişilik olduğuna inanamıyorum," dedi. "O, Arthur değil. Bu ona ait bir kişilik değil. Bu o değil."</p>

  <p class="calibre1">Lady Carmichael yumuşak sesiyle, "Phyllis'ciğim, çayım al," diye genç kızın sözünü kesti. Phyllis'e bakışı, Lady Carmichael'in müstakbel gelinine fazla bir sevgisi olmadığını belli ediyordu.</p>

  <p class="calibre1">Bayan Patterson çay teklifini geri çevirdi, ben de havayı için, "O sevimli kediye biraz süt vermeyecek misiniz?" deyiverdim.</p>

  <p class="calibre1">Phyllis Patterson bana garip garip baktı.</p>

  <p class="calibre1">"Kedimi?"</p>

  <p class="calibre1">Aynı anda bir gümbürtü oldu. Lady Carmichael çaydanlığı devirmişti sıcak sular yerlere boşalıyordu. Zararı elimden geldiği kadar önledim Phyllis Patterson, Settle'e sual sorar gibi bakıyordu. Doktor ayağa kalktı.</p>

  <p class="calibre1">"Artık hastanızı görmek istemez misiniz, Carstairs?"</p>

  <p class="calibre1">Onu hemen izledim. Phyllis Patterson da bizimle geldi. Yukarı çıktık Settle cebinden bir anahtar çıkardı.</p>

  <p class="calibre1">"Hastanın bazen ortalıkta dolaşacağı tutuyor," diye açıkladı. "Evden çıktığım zamanlar genellikle kapısını kilitliyorum."</p>

  <p class="calibre1">Anahtarı kilidin içinde çevirdi ve odaya girdik.</p>

  <p class="calibre1">Genç bir adam, batıdaki güneşin son ışınlarının sarıya boyadığı pencere kenarında oturuyordu. Garip bir hareketsizliği vardı. Sanki bedenindeki bütün kaslar gevşemiş gibi kendi içine çökmüş bir hali vardı. Önce varlığımızın farkına varmamış gibime geldi. Ama sonra kıpırdamayan gözkapaklarının altından bizi dikkatle gözetlediğinin bilincine vardım. Benimkiyle karşılaşan bakışını eğdi ve gözlerini kırpıştırdı. Ama kımıldamadı.</p>

  <p class="calibre1">Settle yapmacık bir neşeyle, "Merhaba Arthur, Bayan Patterson'la bir dostum seni görmeye geldiler," dedi.</p>

  <p class="calibre1">Fakat pencerenin kenarındaki genç gözlerini kırpıştırmakla yetindi. Birkaç saniye sonra bizleri yine gizli gizli gözetlediğini fark ettim.</p>

  <p class="calibre1">Settle bir çocukla konuşur gibi yine yüksek sesle ve yapmacık bir neşeyle,"Çayını ister misin?" diye sordu.</p>

  <p class="calibre1">Masanın üstüne sütle dolu bir kâse koydu. Şaşkınlıkla kaşlarımı kaldırmam üzerine Settle gülümsedi.</p>

  <p class="calibre1">"Garip değil mi," dedi. "Sütten başka bir içeceğe dokunmuyor."</p>

  <p class="calibre1">Sir Arthur biraz sonra gereksiz bir acele belirtisi göstermeden kendi içine çökük konumundan santim santim sıyrıldı ve yavaşça masaya yaklaştı.</p>

  <p class="calibre1">Hareketlerinin kesinlikle sessiz olduğuna, yürürken ayaklarının hiç ses çıkarmadığına dikkat ettim. Masanın yanına vardığında vücudunu gerdi, bir ayağını ileri atarken ötekini arkaya uzattı. Bu egzersisi bir süre sürdürdük, sonra esnedi. Böylesi bir esnemeye hayatımda hiç tanık olmamıştım! Bütün yüzünü yutuyordu sanki.</p>

  <p class="calibre1">Arthur bu kez dikkatini süte verdi ve dudakları sıvıya dokunana dek masanın üzerine eğildi.</p>

  <p class="calibre1">Settle, ona soru sorar gibi baktığımı görünce, "Hiç ellerini kullanmıyor"</p>

  <p class="calibre1">dedi. "İlkel bir konuma dönmüş gibi. Garip, değil mi?"</p>

  <p class="calibre1">Phyllis Patterson'un yanımda irkildiğini hissedince onu rahatlatmak ister gibi kolunu tuttum.</p>

  <p class="calibre1">Süt sonunda bitmişti, Arthur Carmichael da bir kez daha gerindikten sonra aynı sessiz adımlarla penceredeki yerine döndü ve oraya tüneyerek yine kırpıştırdığı güzlerini üzerimize dikti.</p>

  <p class="calibre1">Phyllis Patterson bizi koridora sürükledi. Zangır zangır titriyordu.</p>

  <p class="calibre1">"Ah, Dr. Carstairs," diye inledi. "Bu o değil, içerideki yaratık Arthur değil! Bunu hissediyorum, benim bilmem gerekir."</p>

  <p class="calibre1">Üzgün bir tavırla başımı salladım.</p>

  <p class="calibre1">"Beyin bazen garip oyunlar oynayabiliyor, Bayan Patterson," dedim.</p>

  <p class="calibre1">Ama olayın kafamı karıştırdığını itiraf etmeliyim. Olağandışı özellikleri vardı. Genç Carmichael'i daha önce hiç görmemiş olmama rağmen, garip yürüyüş biçimi ve gözlerini kırpıştırması, bana ne olduğunu çıkaramadığım bir şeyi anımsatıyordu.</p>

  <p class="calibre1">O akşamki yemeğimiz çok sakin geçti, konuşmanın bütün yükünü Lady Carmichael'le ben taşıdık. Hanımlar sofradan kalktıktan sonra Settle, evin hanımı hakkındaki izlenimimi sordu.</p>

  <p class="calibre1">"Herhangi bir nedeni olmadığı halde ondan hiç, ama hiç hoşlanmadığımı itiraf ediyorum," dedim. "Çok haklıymışsın, onda doğulu kanı var ve doğaüstü güçleri de olduğuna yemin edebilirim. Muhakkak ki olağanüstü manyetik gücü olan bir kadın."</p>

  <p class="calibre1">Settle bir şey söyleyecek oldu, ama kendini tuttu, az sonra da, "Küçük oğluna son derece bağlı," diye söylendi.</p>

  <p class="calibre1">Yemekten sonra yeşil salonda oturuyorduk. Kahvelerimizi henüz bitirmiş ve günün olayları hakkında laflıyorduk ki kedi içeri alınmak için kapının dışında acı acı miyavlamaya koyuldu. Hiç kimse buna dikkat etmedi, ama ben hayvanları çok sevdiğim için yerimden kalktım.</p>

  <p class="calibre1">Lady Carmichael'e, "Zavallıyı içeri alabilir miyim?" diye sordum.</p>

  <p class="calibre1">Kadının yüzü bembeyaz oldu gibime geldi, yaptığı hafif baş hareketin' onay olarak algıladığımdan kapıya yürüdüm ve onu açtım. Fakat dışarıdaki koridor bomboştu.</p>

  <p class="calibre1">"Garip," diye mırıldandım. "Bir kedi sesi duyduğuma yemin edebilirdim."</p>

  <p class="calibre1">Koltuğuma dönerken odadakilerin hepsinin beni izlediklerine dikkat ettim.</p>

  <p class="calibre1">Bu, kendimi biraz rahatsız hissetmeme neden oldu.</p>

  <p class="calibre1">Erken saatte yatmaya çıktık. Settle beni odamın kapısına kadar geçirdi.</p>

  <p class="calibre1">"Size lazım olan her şeyi verdiler mi?" diye sordu etrafına bakınarak.</p>

  <p class="calibre1">"Evet, teşekkür ederim."</p>

  <p class="calibre1">Settle söylemek istediği bir şey varmış gibi biraz daha oyalandı, ama ne düşündüğünü bir türlü ağzından çıkaramadı.</p>

  <p class="calibre1">"Bu evde tekinsiz bir şey olduğunu söylemiştiniz," dedim. "Şu ana kadar bana her şey normal gözüktü."</p>

  <p class="calibre1">"Yani buraya neşeli bir ev diyebilir misiniz?"</p>

  <p class="calibre1">"Bu koşullar altında olamaz tabii. Belli ki yoğun bir yeisin gölgesinde. Ama anormal bir etki derseniz, bu eve kesinlikle temiz raporu verirdim. "</p>

  <p class="calibre1">Settle birdenbire, "İyi geceler. Tatlı rüyalar görün," dedi.</p>

  <p class="calibre1">Rüya gördüğüm kesin. Phyllis Patterson'un duman renkli kedisi sanki beynime kakılmıştı. Bana öyle geliyor ki bütün gece bu hayvanın hayaliyle yaşadım.</p>

  <p class="calibre1">Zıplayarak uyanınca neyin kediyi zorla düşüncelerime soktuğunu anladım.</p>

  <p class="calibre1">Yaratık kapımın dışında hiç susmamacasına miyavlıyordu. O şamatanın arasında uyumanın olanağı olabilir miydi? Lambayı yakarak kapıya yürüdüm. Gelgelelim, miyavlamanın sürmesine rağmen, odamın dışındaki koridor boştu. Yeni bir fikir beni birden pençesine aldı. Bahtsız hayvan herhalde bir yere kapatılmıştı ve dışarı çıkamıyordu. Lady Carmichael'in odasının da bulunduğu koridorun sonu solumdaydı. Dolayısıyla ben sağa döndüm, ama daha birkaç adım atmama vakit kalmadan gürültü arkamda yeniden patlak verdi. Hızla dönmem üzerine gürültü yeniden başladı ve bu kez açıkça sağımdan geldi.</p>

  <p class="calibre1">Bir şey, belki de koridordaki bir hava akımı beni ürpertince hızla odaya döndüm. Şimdi ortalık sessizdi. Tekrar uykuya daldım ve pırıl pırıl bir yaz sabahında uyandım.</p>

  <p class="calibre1">Giyinirken gece uykumu berbat eden yaratığı gördüm. Duman renkli kedi çimenlerin üstünde sinsi sinsi ilerliyordu. Yapacağı saldırının hedefinin biraz ötede cıvıldayan ve tüylerini temizleyen bir kuş sürüsü olduğunu tahmin ettim.</p>

  <p class="calibre1">O sırada çok garip bir şey oldu. Kedi doğru kuş sürüsüne yaklaştı ve sürünürcesine kuşların arasından geçti, ama onlar uçup gitmediler. Bu işe aklım ermedi, anlaşılır gibi olmayan bir işti.</p>

  <p class="calibre1">Olay beni öylesine etkilemişti ki kahvaltıda sözünü etmekten kendimi alamadım.</p>

  <p class="calibre1">Lady Carmichael'e, "Çok olağanüstü bir kediniz olduğundan haberiniz var mı?"</p>

  <p class="calibre1">dedim.</p>

  <p class="calibre1">Bir fincanın tabağının içinde takırdadığını duyup başımı kaldırınca Phyllis Patterson'un bana ciddi ciddi baktığını gördüm. Araladığı dudaklarının arasından hızlı hızlı soluk alıp veriyordu.</p>

  <p class="calibre1">Araya bir dakikalık bir sessizlik girdikten sonra Lady Carmichael belirgin derecede tatsız bir tavırla, "Yanılmış olmalısınız. Burada kedi yok. Hiçbir zaman bir kedim olmadı," dedi.</p>

  <p class="calibre1">Büyük bir pot kırdığım anlaşılıyordu. Acele tarafından konuyu değiştirdim.</p>

  <p class="calibre1">Ama bu iş merakımı uyandırmıştı. Lady Carmichael sanki niçin evde kedi olmadığını ileri sürmüştü? Kedi acaba Phyllis Patterson'undu da varlığı evin hanımından gizleniyor muydu? Lady Carmichael'in günümüzde sık sık görüldüğü gibi kedilere karşı garip bir antipatisi mi vardı? Bu pek akla yakın bir açıklama olmamakla beraber, şimdilik bununla yetinmek zorundaydım.</p>

  <p class="calibre1">Hastamız hâlâ aynı durumdaydı. Bu kez onu esaslı bir muayene ettim ve delikanlıyı bir akşam öncekinden daha ayrıntılı inceleyebildim. Benim önerim üzerine, aileyle mümkün olduğu kadar çok vakit geçirmesine karar verildi.</p>

  <p class="calibre1">Böylece Arthur'u tetikte değilken incelemeye daha fazla fırsat bulacağım gibi, günlük yaşam tarzı da onda zekâ pırıltılarına yol açabilirdi. Ne çare ki davranışlarında herhangi bir değişiklik olmadı. Sakin ve uysal davranıyor ve dalgın görünüyordu, ancak gerçekte gözünden hiçbir kaçmıyordu. Yalnız bir şey benim için tam bir sürpriz oldu: üvey annesi gösterdiği yoğun sevgi.</p>

  <p class="calibre1">Nişanlısını görmezlikten geldiği halde, Lady Carmichael'in mümkün olduğu kadar yakınında oturmaya özen gösteriyordu. Bir keresinde basın orta yaşlı kadının omzuna sürterek sessiz bir sevgi gösterisinde bile bulunduğunu gördüm.</p>

  <p class="calibre1">Bu olay beni çok kaygılandırmıştı. Bu konuyla ilgili olarak şu ana kadar dikkatimden kaçan bir ipucu olduğunu hissetmekten kendimi alamıyordum.</p>

  <p class="calibre1">Settle'e, "Bu gerçekten çok garip bir olay," dedim.</p>

  <p class="calibre1">"Evet," diye karşılık verdi. "Çok anlamlı."</p>

  <p class="calibre1">Bana kaçamak bir bakış fırlattığını fark ettim.</p>

  <p class="calibre1">"Söyleyin," dedi. "Delikanlı size bir şey anımsatmıyor mu?"</p>

  <p class="calibre1">Bu sözler, bir gün önceki izlenimimi hatırlatarak üzerimde tatsız bir etki yaptı.</p>

  <p class="calibre1">"Bana neyi anımsatmalı?" diye sordum.</p>

  <p class="calibre1">Fakat Settle başını salladı.</p>

  <p class="calibre1">"Benimkisi belki de sadece bir kuruntu," diye homurdandı. "Belki sadece bir kuruntu."</p>

  <p class="calibre1">Ve konu hakkında başka bir şey söylemedi.</p>

  <p class="calibre1">Olay baştan başa bir sır perdesiyle örtülüydü. Her şeyi açıklığa kavuşturacak ipucu dikkatimden kaçırdığım hissi bende tam bir saplantı halini almıştı. Daha önemsiz bir olay da sırlarla çevriliydi. Duman renkli kediyi kastediyordum. Hayvan her nedense sinirime dokunmaya başlamıştı. Düşlerimde kediler görüyordum, sürekli olarak seslerini duyduğumu hayal ediyordum. Arada sırada uzakta o güzel hayvan gözüme ilişiyordu. Ve onunla ilgili bir sır oluşu beni fena halde rahatsız ediyordu. Bir öğleden sonra dayanamayarak uşaktan bilgi almaya kalkıştım.</p>

  <p class="calibre1">"Gördüğüm kedi hakkında bana bilgi verebilir misiniz?"</p>

  <p class="calibre1">"Kedi mi efendim?" Uşak samimi olarak şaşırmış görünüyordu.</p>

  <p class="calibre1">"Yani...kedi...yok mu?"</p>

  <p class="calibre1">"Leydi Hazretlerinin bir kedisi vardı efendim. Çok güzel bir hayvan. Ama uyutmak zorunda kalındı. Dediğim gibi, çok güzel bir hayvan olduğu için çok yazık oldu."</p>

  <p class="calibre1">"Duman renkli bir kedi miydi?" diye yavaşça sordum.</p>

  <p class="calibre1">"Evet, efendim. Bir İran kedisi."</p>

  <p class="calibre1">"Ve uyutulduğunu söylüyorsunuz, öyle mi?"</p>

  <p class="calibre1">"Evet, efendim."</p>

  <p class="calibre1">"Öldürüldüğüne emin misiniz?</p>

  <p class="calibre1">"Yüzde yüz eminim efendim. Leydi Hazretleri onu veterinere göndermek istemedi, o işi kendisi yaptı. Bir hafta kadar önce. Şurada kırmızımsı yaprakları olan kayın ağacının altında yatıyor efendim." Uşak böyle diyerek odadan çıktı ve beni düşüncelerimle baş başa bıraktı.</p>

  <p class="calibre1">"Lady Carmichael sanki niçin hiçbir zaman bir kedisi olmadığını öylesine kesin biçimde ileri sürmüştü?</p>

  <p class="calibre1">Önemsiz gözüken bu kedi öyküsünün bir şekilde anlamlı olduğunu hissediyordum. Settle'i bularak onu bir kenara çektim.</p>

  <p class="calibre1">"Settle," dedim. "Size bir şey sormak istiyorum. Bu evde bir kedi sesi duydunuz mu, duymadınız mı?"</p>

  <p class="calibre1">Bu soruma hiç şaşırmış görünmedi. Hatta bunu bekliyormuş gibime geldi.</p>

  <p class="calibre1">"Duydum," dedi. "Ama hayvanı görmedim."</p>

  <p class="calibre1">"Ama o ilk gün," diye sesimi yükselttim. "Çimenlerin üstünde Bayan Patterson'un yanında değil miydi?"</p>

  <p class="calibre1">Settle gözlerimin içine baka baka konuştu.</p>

  <p class="calibre1">"Phyllis Patterson'un çimlerin üstünden bize doğru geldiğini gördüm. Ama yanında hiç kimse yoktu. Yalnızdı."</p>

  <p class="calibre1">Anlamaya başlıyordum. "Öyleyse...kedi?..."</p>

  <p class="calibre1">Settle başını eğdi.</p>

  <p class="calibre1">"Önyargısız olan sizin hepimizin duyduğunu duyup duymayacağınızı görmek istiyordum."</p>

  <p class="calibre1">"Öyleyse hepiniz duyuyorsunuz?"</p>

  <p class="calibre1">Settle yine başının hareketiyle doğruladı.</p>

  <p class="calibre1">Düşünceli bir tavırla, "Çok garip," diye mırıldandım. "Bir evde bir kedi ruhunun dolaştığını hiç duymamıştım."</p>

  <p class="calibre1">Uşaktan öğrendiklerimi ona aktarmam üzerine Settle şaşkınlığını gizleyemedi.</p>

  <p class="calibre1">"Bunu daha önce duymamıştım," dedi.</p>

  <p class="calibre1">"Ama bunun anlamı ne olabilir?" diye çaresizce sordum.</p>

  <p class="calibre1">Adam başını salladı. "Tanrı bilir! Ama size şu kadarını söyleyebilirim Carstairs, korkuyorum. O şeyin sesinde sanki bir tehdit var."</p>

  <p class="calibre1">"Tehdit mi?" diye sordum. "Kimin için?"</p>

  <p class="calibre1">Adamcağız ellerini iki yana açtı. "Orasını bilemem."</p>

  <p class="calibre1">Settle'nin sözlerinin anlamını ancak o akşam yemekten sonra kavradım.</p>

  <p class="calibre1">Geldiğim gecedeki gibi yeşil salonda oturduğumuz sırada beklediğim şey oldu, kapının dışında bir kedi ısrarla miyavlamaya başladı. Ama sesin bu kez öfkeli olduğu şüphesizdi; uzayan ve tehdit eden bir uluma. Derken ses kesildi ve bu kez kapının dışındaki pirinç tokmak sanki bir kedinin patisi tarafından şiddetle sarsıldı.</p>

  <p class="calibre1">Settle yerinden fırladı.</p>

  <p class="calibre1">"Bunun gerçek olduğuna yemin edebilirim," diye bağırdı.</p>

  <p class="calibre1">Kapıya koşup hızla açtı.</p>

  <p class="calibre1">Orada hiç kimse yoktu.</p>

  <p class="calibre1">Adamcağız alnını silerek yerine döndü. Phyllis'in rengi solmuş, titriyordu, Lady Carmichael'in ise yüzü bembeyazdı. Yalnız Arthur bir çocuk gibi kendinden hoşnut halde yerde çömelerek oturuyordu. Başını üvey annesinin dizine dayamıştı.</p>

  <p class="calibre1">Sakin ve huzurluydu.</p>

  <p class="calibre1">Phyllis Patterson elini koluma dayadı. Üst kata çıktık.</p>

  <p class="calibre1">Kızcağız, "Ah, Dr. Carstairs," diye inledi. "Bu nedir? Anlamı ne olabilir?"</p>

  <p class="calibre1">"Henüz bilmiyoruz, genç bayan," dedim. "Ama bunu öğrenmeye kararlıyım. Sizin korkmamanız gerekir. Sizin herhangi bir tehlikeye maruz olmadığınıza eminim."</p>

  <p class="calibre1">Genç kız bana kuşkuyla baktı. "Öyle mi düşünüyorsunuz?"</p>

  <p class="calibre1">"Kesinlikle," diye yanıt verdim. Duman renkli kedinin nasıl sevgiyle kızın bacaklarına sarıldığını gördüğümden onun hesabına endişe duymuyordum. Tehdidin hedefi o değildi."</p>

  <p class="calibre1">O gece uyumam zaman aldı, sonunda rahatsız bir uykuya daldımsa da: çok geçmeden zıplayarak uyandım. Bir şey şiddetle parçalanıyor veya yırtılıyormuş gibi bir tırmalama gürültüsüydü bu. Yataktan fırlayarak koridora çıktım.</p>

  <p class="calibre1">Aynı anda Settle de benimkinin karşısındaki odasından fırlamıştı. Ses solumuzdan geliyordu.</p>

  <p class="calibre1">"Duyuyor musunuz, Carstairs?" diye bağırdı. "Duyuyor musunuz?"</p>

  <p class="calibre1">Hızlı adımlarla Lady Carstairs'in odasının başına geldik. Yanımızdan hiçbir şey geçmemiş, ama ses kesilmişti. Mumlarımızın alevi Lady Carmichael'in kapısının parlak panellerinin üstünde donuk donuk parlıyordu. Settle'le bakıştık.</p>

  <p class="calibre1">Doktor, "Bunun ne olduğunu biliyor musunuz?" diye sordu.</p>

  <p class="calibre1">Evet der gibi başımı eğdim. "Kedi tırnaklarının bir şeyi yırtıp parçalamasına benziyordu." Hafifçe ürperdim.</p>

  <p class="calibre1">Birdenbire, "Aaa," diye bağırdım ve elimde tuttuğum mumun ışığını aşağı tuttum.</p>

  <p class="calibre1">"Şuraya bakın, Settle."</p>

  <p class="calibre1">Duvara dayalı bir iskemleyi işaret ediyordum, oturulacak yeri yol yol yırtılmıştı...</p>

  <p class="calibre1">Daha yakından inceledik. Settle sonunda bana bakarak başını eğdi.</p>

  <p class="calibre1">Soluğunu hızla içine çekerek, "Kedi pençeleri," dedi. "Başka bir şey olamaz." Bakışı iskemleden kapalı kapıya çevrildi. "Tehdit altındaki kişi o: Lady Carmichael!"</p>

  <p class="calibre1">O gece gözüme uyku girmedi. Artık mutlaka bir şeyin yapılması lazımdı.</p>

  <p class="calibre1">Bildiğim kadarıyla muammanın çözümü sadece bir tek kişinin elindeydi. Lady Carmichael'in, bize söylediğinden daha fazlasını bildiğinden şüpheleniyordum.</p>

  <p class="calibre1">Ertesi sabah aşağı indiği zaman yüzünde renk namına bir şey yoktu, tabağındaki yiyecekleri de çatalıyla didiklemekle yetindi. Sadece demir gibi bir iradenin onu kendini kapıp koyvermekten koruduğuna emindim. Kahvaltıdan sonra onunla konuşmak istedim. Doğrudan konuya girdim.</p>

  <p class="calibre1">"Lady Carmichael," dedim. "Büyük bir tehlikede olduğunuza inanmak için nedenlerim var."</p>

  <p class="calibre1">"Öyle mi?" Lady Carmichael tehlike olasılığını hayran olunacak bir kayıtsızlıkla karşılamıştı.</p>

  <p class="calibre1">Devam ettim. "Bu evde, belli ki size düşman olan bir şey -bir varlık- var."</p>

  <p class="calibre1">Kadın dudak büktü. "Bu tek kelimeyle saçma. Bu tür zırvalıklara inanamam."</p>

  <p class="calibre1">"Kapınızın dışındaki iskemle dün gece paralandı," dedim.</p>

  <p class="calibre1">"Sahi mi?" Lady Carmichael kaşlarını kaldırarak şaşırmış gibi davrandı. Ona bilmediği bir şeyi söylemediğimin farkına varıyordum. "Herhalde birisi aptalca bir şaka yapmıştır," dedi.</p>

  <p class="calibre1">"Mühim olan o değil," diye karşılık verdim. "Kendi selametiniz için bana söylemelisiniz." Arkasını getiremedim.</p>

  <p class="calibre1">Kadın, "Neyi söylemeliyim?" diye sordu.</p>

  <p class="calibre1">Büyük bir ciddiyetle, "Konuya ışık tutabilecek ne olursa," dedim.</p>

  <p class="calibre1">Lady Carmichael gülmeye başladı.</p>

  <p class="calibre1">"Hiçbir şey bilmiyorum," dedi. "Kesinlikle hiçbir şey."</p>

  <p class="calibre1">Hiçbir tehlike uyarısı onu bu tutumundan caydıramadı. Öyleyken ben hepimizden çok daha fazla şey bildiğine, tamamen yabancısı olduğumuz sırrın anahtarının elinde olduğuna inanıyordum. Ama onu konuşturmanın olanaksız olacağının farkındaydım.</p>

  <p class="calibre1">Bununla birlikte, Lady'nin çok yaklaşan büyük bir tehlikeye maruz olduğuna inandığımdan alabileceğim her türlü önlemi almaya kararlıydım. Ertesi gece odasına çekilmesinden önce Settle'le ben odayı dikkatle gözden geçirdik.</p>

  <p class="calibre1">Koridorda da dönüşümlü olarak nöbet tutmaya karar verdik.</p>

  <p class="calibre1">Benim üstlendiğim ilk nöbet olaysız geçti, saat üçte de Settle benim yerimi aldı. Bir gece önceki uykusuz gecemden sonra yorgun olduğumdan hemen uykuya daldım. O gece garip bir düş gördüm.</p>

  <p class="calibre1">Düşümde duman renkli kedi yatağımın ucunda oturuyor, yalvarır gibi gözlerimin içine bakıyordu. Derken, düşlerin verdiği kolaylıkla yaratığın onu izlememi istediğini anladım. Öyle yaptım da. Böylece kedinin arkası sıra evin büyük merdivenim indim, sağa sapıp evin sağ kanadında belli ki kütüphane olan bir odaya girdim.</p>

  <p class="calibre1">Kedi odanın bir yanında durdu, ön patilerini kaldırdı ve kitaplığın alt rafına dayadı. Bir yandan da bana aynı yalvaran edayla bakıyordu.</p>

  <p class="calibre1">Hemen arkasından kediyle kütüphane silindi, ben de gözlerimi açınca sabah olduğunu gördüm.</p>

  <p class="calibre1">Settle'in nöbeti olaysız geçmişti, ama düşümü öğrenmeye can atıyordu.</p>

  <p class="calibre1">Talebim üzerine beni kütüphaneye götürdü. Burası düşümdeki odanın tıpatıp aynıydı. Hayvanın bana son meyus bakışını diktiği yeri bile tamamı tamamına gösterebildim.</p>

  <p class="calibre1">Settle'e, "Raftan bir kitap çıkarmışlar," dedim.</p>

  <p class="calibre1">Settle eğilip rafı gözden geçirdi.</p>

  <p class="calibre1">"Arkadaki bir çivi kayıp kitaptan bir parça koparmış," dedi.</p>

  <p class="calibre1">Kâğıt parçacığını dikkatle çividen ayırdı. İki, üç santimetre kareden büyük değildi, ama üstünde çok anlamlı bir kelime dikkati çekiyordu: "Kedi..."</p>

  <p class="calibre1">Settle'le bakıştık.</p>

  <p class="calibre1">"Bu şey tüylerimi ürpertiyor," dedi Settle. "Tek kelimeyle tekinsiz."</p>

  <p class="calibre1">"Buradan hangi kitabın eksildiğini bilmeyi çok isterdim," dedim. "Bunu öğrenmenin bir yolu var mıdır dersiniz?"</p>

  <p class="calibre1">"Bir yerlerde bir katalog olmalı. Lady Carmichael belki bilir..."</p>

  <p class="calibre1">Hayır der gibi başımı salladım.</p>

  <p class="calibre1">"Lady Carmichael size hiçbir şey söylemeyecektir."</p>

  <p class="calibre1">"Öyle mi düşünüyorsunuz?"</p>

  <p class="calibre1">"Buna eminim. Biz tahmin etmeye çalışıp aranırken Lady Carmichael biliyor.</p>

  <p class="calibre1">Ve kendine göre bazı nedenlerden dolayı hiçbir şey söylemeyecektir. Sessizliğini bozmaktansa korkunç bir tehlikeyi göze almayı yeğliyor."</p>

  <p class="calibre1">O gün bana fırtınadan önceki sessizliği anımsatan bir sükûnet içinde geçti.</p>

  <p class="calibre1">Sorunun çözümüne yaklaşıyormuşuz gibilerden garip bir his duyuyordum. Karanlığın içinde aranıyordum, ama pek yakında görecektim. Olayın parçaları hazırdı ve onları birleştirip anlamlarını gösterecek parıltıyı bekliyorlardı.</p>

  <p class="calibre1">Sonunda beklediğimiz oldu! Hem de en garip şekilde!</p>

  <p class="calibre1">Bu, akşam yemeğinden sonra her zaman olduğu gibi yeşil salonda oturduğumuz sırada oldu. O akşam çok sessizdik. Oda gerçekten de o kadar sessizdi ki küçük bir fare yerden koşarak geçince olan oldu.</p>

  <p class="calibre1">Arthur Carmichael bir zıplayışta oturduğu iskemleden fırladı. Titreyen vücudu farenin peşinde oktan farksızdı. Hayvancık lambrinin arkasında gözden kaybolmuştu, Arthur ise duvar kaplamasının önüne çökmüştü ve titreyen vücuduyla pürdikkat bekliyordu.</p>

  <p class="calibre1">Manzara korkunçtu! Hayatımda hiç olmadığım şekilde felce uğramıştım. Arthur Carmichael'in sessiz ayaklarının ve dikkatli gözlerinin bana anımsattığı şey konusunda şüphem kalmamıştı. Birden inanılmayacak, olamayacak açıklama kafamın içinde şimşek gibi çaktı. Bunu olamaz diye kafamdan uzaklaştırmaya çalıştımsa da olmuyordu.</p>

  <p class="calibre1">Bundan sonra olanları doğru dürüst hatırlamıyorum. Bütün sahne bulanık ve gerçekdışı görünüyordu. Her nasılsa yukarı çıktık ve gece için vedalaştık. Kendi korkularımızın orada yansımasını görmemek için bakışlarımızın karşılaşmamasına dikkat ediyorduk.</p>

  <p class="calibre1">Settle ilk nöbeti devralmak üzere Lady Carmichael'in kapısının dışına yerleşti. Saat üçte beni uyandırmasında anlaşmıştık. Lady Carmichael'le ilgili özel bir korkum yoktu; olamayacak gerçeküstü teorime kendimi kaptırmıştım. Bunun olanaksız olduğunu kendi kendime tekrarlamakla beraber, büyülenmiş gibi düşüncelerimle sürekli aynı noktaya dönüyordum.</p>

  <p class="calibre1">Sonra birdenbire gecenin sessizliği bozuldu. Settle bağırarak beni çağırıyordu. Koridora fırladım.</p>

  <p class="calibre1">Settle, Lady Carmichael'in kapısını var gücüyle yumrukluyordu.</p>

  <p class="calibre1">"Allah kahretsin!" diye bağırıyordu. "Kapıyı içeriden kilitlemiş!"</p>

  <p class="calibre1">"İyi ama..."</p>

  <p class="calibre1">"O şey içeride! Onun yanında! Duymuyor musunuz?"</p>

  <p class="calibre1">Kilitli kapının arkasından öfkeli bir miyavlama kulağa geliyordu...Hemen arkasından korkunç bir çığlık duyuldu...sonra bir çığlık daha...Lady Carmichael'in sesini tanıdım.</p>

  <p class="calibre1">"Kapı!" diye bağırdım. "Kapıyı kırmalıyız. Bir dakika sonra çok geç olabilir."</p>

  <p class="calibre1">Omuzlarımızın birleşik gücüyle kapıya yüklendik. Tahta çatırdadı...ve biz neredeyse odanın içine düştük.</p>

  <p class="calibre1">Lady Carmichael yatağının içinde kanlar içinde yüzüyordu. Bu kadar korkunç bir manzarayı ender görmüşümdür. Kadıncağızın hâlâ kalbi atıyordu, ama boynunun bütün derisi sanki yırtılmış ve yüzülmüştü. Titreyerek, "Pençeler..." diye mırıldandım. Yanlış inanların karıştığı bir dehşet içinde titriyordum.</p>

  <p class="calibre1">Lady Carmichael'in yaralarını dikkatle temizleyip sararken Settle'e, ladynin yaralarının nedenini gizli tutmasını fısıldadım. Özellikle de Phyllis Patterson'dan. En yakın hastaneye bir hemşire gönderilmesi için mesaj geçtim.</p>

  <p class="calibre1">Şafağın ilk ışıkları pencereden içeri süzülmeye başlamıştı. Aşağıdaki çimenliğe bakışımı diktim.</p>

  <p class="calibre1">Settle'e birdenbire, "Giyinip dışarı çıkalım," dedim. "Lady Carmichael artık iyileşecek."</p>

  <p class="calibre1">Settle çok geçmeden hazır oldu ve birlikte bahçeye çıktık.</p>

  <p class="calibre1">"Ne yapacaksınız?" diye sordu.</p>

  <p class="calibre1">"Şu kediyi mezarından çıkaracağım," dedim. "Emin olmalıyım."</p>

  <p class="calibre1">Bahçıvanın sundurmasında bir kazma buldum, böylece kayın ağacının altını kazmaya koyulduk. Çabalarımız en sonunda sonuç verdi. Hoş bir iş değildi bu.</p>

  <p class="calibre1">Hayvan öleli bir hafta olmuştu. Ama ben görmek istediğimi gördüm.</p>

  <p class="calibre1">"İşte kedi," dedim. "Buraya geldiğim gün gördüğümün aynısı."</p>

  <p class="calibre1">Settle şöyle bir havayı kokladı. Acı badem kokusu hâlâ insanın burnuna geliyordu.</p>

  <p class="calibre1">"Asit prüsik," dedi.</p>

  <p class="calibre1">Başımın hareketiyle doğruladım.</p>

  <p class="calibre1">Settle, "Ne düşünüyorsunuz?" diye merakla sordu.</p>

  <p class="calibre1">"Sizin de düşündüğünüzü!"</p>

  <p class="calibre1">Tahminim onun için yeni bir şey değildi. Onun da aklından geçtiğini görebiliyordum.</p>

  <p class="calibre1">"Bu olamaz," diye homurdandı. "Olanaksız! Bilime karşı bu...Doğaya karşı..."</p>

  <p class="calibre1">Sesi titredi. "Dün geceki fare," diye söylendi. "Yok, yok, olamaz!"</p>

  <p class="calibre1">"Lady Carmichael çok garip bir kadın," dedim. Doğaüstü güçleri var.</p>

  <p class="calibre1">İnsanları ipnotize edebiliyor. Ataları Doğu'dan gelmişler. Güçlerinden Arthur Carmichael gibi yumuşak karakterli ve sevecen birine karşı nasıl yararlandığını bilebilir miyiz? Hem şurasını düşünün Settle, Arthur Carmichael eğer ona bağlı, zavallı bir geri zekâlı budala olarak kalacak olursa, bütün mülk onunla oğluna geçer, Lady'nin oğlunu taparcasına sevdiğini söylemiştiniz. Oysa Arthur evlenmek üzereydi!"</p>

  <p class="calibre1">"İyi de ne yapacağız, Carstairs?"</p>

  <p class="calibre1">"Yapılacak bir şey yok," dedim. Yine de Lady Carmichael'le onu bekleyen intikamın arasında kalkan görevi görmek için elimizden geleni yapacağız."</p>

  <p class="calibre1">Lady Carmichael'in sağlığı çok ağır düzeldi. Yaraları tıbben mümkün olarak çabuk iyileşmişti, ama uğradığı korkunç saldırının izlerini belki hayatının sonuna kadar taşıyacaktı.</p>

  <p class="calibre1">Kendimi hiç bu kadar çaresiz hissetmemiştim. Bizi yenen güç şimdilik sakinse de, hâlâ özgürce harekete geçme zamanım bekliyordu. Bir noktada kararlıydım.</p>

  <p class="calibre1">Lady Carmichael başka yere nakledilebilecek kadar iyileşir iyileşmez Wolden'den uzaklaştırılmalıydı. Korkunç görüntünün onu izleyememesi şansı vardı.</p>

  <p class="calibre1">Böylece günler geçti.</p>

  <p class="calibre1">Lady Carmichael'in nakledilme gününü saptamıştım: 18 Eylül. Beklenmeyen kriz 14'ü sabahı patlak verdi.</p>

  <p class="calibre1">Kütüphanede Lady Carmichael olayının ayrıntılarını Settle'le tartıştığım sırada telaş içindeki bir hizmetçi kız odaya daldı.</p>

  <p class="calibre1">"Çabuk olun efendim!" diye bağırdı. "Bay Arthur göle düştü. Kayığa ayak bastığı an tekne sallandı, o da dengesini kaybedip suya düştü! Pencereden gördüm."</p>

  <p class="calibre1">Daha fazla beklemedim, Settle arkamda olduğu halde odadan dışarı fırladım.</p>

  <p class="calibre1">Phyllis de kapıdaydı. Hizmetçinin anlattıklarını duymuştu. O da bizimle koştu!</p>

  <p class="calibre1">"Korkmayın," diye bağırdı. "Arthur olağanüstü bir yüzücüdür."</p>

  <p class="calibre1">Ben yine de kötü önsezilerle boğuştuğumdan daha da hızlandım. Gölün yüzeyinde kıpırtı yoktu. Boş kayık tembel tembel sürükleniyordu, ama Arthur'dan bir iz yoktu.</p>

  <p class="calibre1">Settle ceketini ve ayakkabılarını çıkardı. "Ben suya giriyorum," dedi. "Siz kancayı alın ve öbür tekneyle suyu araştırın. Göl buralarda fazla derin değil."</p>

  <p class="calibre1">Suları boşu boşuna aradığımız kadar dakikalar saat kadar uzadı. Ama sonra tam umudumuzu kaybettiğimiz sırada onu bulduk ve Arthur Carmichael'in görünürde cansız bedenini sudan çıkardık.</p>

  <p class="calibre1">Phyllis'in yüzündeki umutsuz yeisi ömrümün sonuna dek unutmayacağım.</p>

  <p class="calibre1">"Hayır...hayır...o..." Dudakları korkunç kelimeyi biçimlendirmeyi reddediyordu.</p>

  <p class="calibre1">"Korkma, yavrum," diye bağırdım. "Onu kendine getireceğiz."</p>

  <p class="calibre1">Ama gerçekte fazla bir umudum yoktu. Arthur yarım saat süreyle suyun altında kalmıştı. Settle'i sıcak battaniyeler ve başka gerekli eşya getirmesi için eve yolladım ve kendim delikanlıya suni solunum uygulamaya koyuldum.</p>

  <p class="calibre1">Delikanlının üzerinde bir saati aşkın zaman çalışmamıza rağmen, hiçbir hayat belirtisi yoktu. Settle'e tekrar yerime geçmesini işaret ettikten sonra Phyllis'e yaklaştım.</p>

  <p class="calibre1">"İşe yaramayacağından korkuyorum," dedi. "Arthur'a artık yardım edemeyiz."</p>

  <p class="calibre1">Genç kız bir an kımıldamadan durduktan sonra birdenbire kendini cansız vücudun üzerine fırlattı.</p>

  <p class="calibre1">Çaresizlik içinde, "Arthur!" diye bağırdı. "Arthur! Bana geri dön! Bana geri dön, Arthur!"</p>

  <p class="calibre1">Sesi sessizliğin içinde yansımalar yapıyordu. Birdenbire Settle'in koluna dokundum. "Bak!" dedim.</p>

  <p class="calibre1">Boğulmuş adamın yüzüne hafif bir renk gelmeye başlamıştı. Kalbini yokladım.</p>

  <p class="calibre1">"Solunuma devam et," diye bağırdım. "Kendine geliyor!"</p>

  <p class="calibre1">Saniyeler artık uçuyordu. Şaşılacak kadar kısa bir zaman sonra Arthur'un gözleri açıldı.</p>

  <p class="calibre1">Birdenbire bir farkın bilincine vardım. Bunlar zeki bakışlı gözlerdi...</p>

  <p class="calibre1">Ve Phyllis'in üstünde odaklanmışlardı.</p>

  <p class="calibre1">Zayıf bir sesle, "Merhaba. Phil!" dedi. "Sen misin? Yarından önce gelmeyeceğini zannediyordum."</p>

  <p class="calibre1">Genç kız konuşmak kuvvetini henüz bulamamıştı, sevgilisine gülümsemekle yetindi. Arthur giderek artan bir şaşkınlıkla etrafına bakıyordu.</p>

  <p class="calibre1">"İyi ama neredeyim ben? Hem kendimi ne kadar berbat hissediyorum. Bana ne oldu? Merhaba Dr. Settle!"</p>

  <p class="calibre1">Settle ciddi bir yüzle, "Az daha boğuluyordun, olan bu," diye karşılık verdi.</p>

  <p class="calibre1">Sir Arthur yüzünü buruşturdu.</p>

  <p class="calibre1">"Boğulduktan sonra hayata dönmenin berbat bir şey olduğunu hep duyardım! Ama nasıl oldu bu? Yoksa uykumda mı geziyordum?"</p>

  <p class="calibre1">Settle hayır gibilerden başını salladı.</p>

  <p class="calibre1">"Onu eve götürmeliyiz," diye davrandım.</p>

  <p class="calibre1">Delikanlı bakışını üzerime dikince Phyllis bizi tanıştırdı. "Bu bey Dr.</p>

  <p class="calibre1">Carstairs. Burada kalıyor."</p>

  <p class="calibre1">Ona destek olarak eve doğru yürütmeye giriştik. Arthur aklına bir şey gelmiş gibi birden başını kaldırdı.</p>

  <p class="calibre1">"Söylesenize, doktor, bu halim 12'sine kadar geçer, değil mi?"</p>

  <p class="calibre1">Yavaşça, "12'si mi?" dedim. "Ağustos'un 12'sini mi kastediyorsunuz?"</p>

  <p class="calibre1">"Evet. Gelecek cumayı."</p>

  <p class="calibre1">Settle, "Bugün Eylül'ün 14'ü," diye birdenbire lafa karıştı.</p>

  <p class="calibre1">Arthur'un ne kadar şaşırdığı belliydi.</p>

  <p class="calibre1">"Ama ben Ağustos'un 8'i olduğunu sanıyordum? Demek çok hastaydım" diye geveledi.</p>

  <p class="calibre1">Phyllis tatlı sesiyle araya girdi.</p>

  <p class="calibre1">"Evet," dedi. "Çok hastaydın."</p>

  <p class="calibre1">Delikanlı kaşlarını çattı. "Bu işi anlayamıyorum. Dün gece yatmaya çıktığım zaman hiçbir şeyim yoktu ama tabii dün gece değilmiş. Fakat düşler gördüğümü anımsıyorum. Düşler..." Anımsamaya çalışırken Arthur'un alnı daha da kırıştı.</p>

  <p class="calibre1">"Bir şey -neydi o? Korkunç bir şey- birisi bana yapmıştı bunu- çok kızgındım, çaresizlik içindeydim...Sonra düşümde kendimi bir kedi olmuş gördüm, evet, bir kedi! Komik değil mi? Ama düşüm komik değildi. Çok. Çok korkunçtu! Ama ne olduğunu hatırlayamıyorum. Düşündüğüm zaman her şey siliniyor."</p>

  <p class="calibre1">Elimi onun omzuna dayadım. "Düşünmeye çalışma, Arthur," dedim. "Unuttuğun için şükret"</p>

  <p class="calibre1">Arthur anlayamamış gibi yüzüme baktıysa da olur gibilerden başını eğdi.</p>

  <p class="calibre1">Phyllis'in, rahatlamış gibi soluğunu salıverdiğini işittim. Bu arada eve varmıştık.</p>

  <p class="calibre1">Sonra Arthur, "Bizim anne nerede?" diye birdenbire sordu.</p>

  <p class="calibre1">Phyllis bir anlık bir duraklamadan sonra, "Hastaydı," dedi.</p>

  <p class="calibre1">"Vah zavallı anne!" Genç adamın gerçekten üzüldüğü sesinden belliydi. "Şimdi nerede? Odasında mı?"</p>

  <p class="calibre1">"Evet," dedim. "Ama onu şimdi rahatsız etmeseniz..."</p>

  <p class="calibre1">Kelimeler dudaklarımda dondu. Salonun kapısı açılmış ve arkasında bir sabahlık olan Lady Carmichael hole çıkmıştı.</p>

  <p class="calibre1">Bakışı Arthur'un üstünde donmuş kalmıştı. Suçlulukla karışık bir dehşeti yansıtan böylesi bir bakışı hayatımda daha önce hiç görmemiştim. Orta yaşlı kadının yüzü insanlıktan çıkarak sanki bir korku maskesi görünümünü almıştı. Eli boğazına gitti.</p>

  <p class="calibre1">Arthur içten bir sevgiyle ona doğru yürüdü.</p>

  <p class="calibre1">"Merhabalar, anne! Demek siz de yataklara düştünüz. Sizin için çok üzüldüm."</p>

  <p class="calibre1">Kadının gözleri yuvalarından fırlamıştı. Geri geri gitti. Sonra birdenbire canhıraş bir feryatla açık kapıdan arkaya devrildi.</p>

  <p class="calibre1">Hemen koşup Lady'nin üzerine eğildim, sonra Settle'e gelmesi için işaret ettim.</p>

  <p class="calibre1">"Şşşt," dedim. "Arthur'u yukarı götürün, sonra tekrar aşağı inin. Lady Carmichael öldü."</p>

  <p class="calibre1">Settle birkaç dakika sonra geri döndü.</p>

  <p class="calibre1">"Neden oldu?" diye sordu. "Ölüm sebebi ne?"</p>

  <p class="calibre1">"Şok," dedim. "Arthur Carmichael'in, gerçek Arthur Carmichael'in hayata döndüğünü görmenin şoku. Ya da isterseniz buna Tanrı'dan cezasını bulması diyebilirsiniz!"</p>

  <p class="calibre1">"Yani..." Settle durakladı.</p>

  <p class="calibre1">Gözlerinin içine bakmam üzerine anladı.</p>

  <p class="calibre1">Anlamlı şekilde, "Bir hayat karşılığında bir hayat," dedim.</p>

  <p class="calibre1">"İyi ama..."</p>

  <p class="calibre1">"Biliyorum, öngörülemez garip bir kaza Arthur Carmichael'in bedenine geri dönmesini sağladı. Ama öyle ya da böyle Arthur Carmichael öldürülmüştü."</p>

  <p class="calibre1">Settle bana biraz korkarak baktı. "Asit prüsik'le mi?" diye yavaşça sordu.</p>

  <p class="calibre1">"Evet," diye yanıt verdim. "Asit prüsik'le."</p>

  <p class="calibre1">Settle'le ben bu inancımızdan bir daha söz ettik. Zaten inanılacak gibi bir şey de değildi. Onaylanmış görüşe göre Arthur Carmichael sadece hafızasını kaybetmişti, Lady Carmichael manyakça bir kriz esnasında kendi boğazını doğramıştı, duman renkli kedinin ortaya çıkışları ise sadece bir hayal ürünüydü.</p>

  <p class="calibre1">Ama bence aşikâr olan iki gerçek var. Bir tanesi koridordaki yırtılmış iskemle. İkincisi daha bile anlamlı. Kütüphanenin bir katalogu sonunda bulundu, yorucu bir arayıştan sonra ise kayıp kitabın, insanların hayvana dönüştürülmesinin yollan hakkındaki eski bir eser olduğu kanıtlandı!</p>

  <p class="calibre1">Bir şey daha var. Arthur'un hiçbir şey bilmemesine seviniyorum. Phyllis o haftaların sırrını kalbine gömdü ve şuna eminim ki olanları çok sevdiği kocasına hiçbir zaman açıklamayacak. Onun sesini duyunca mezarın engelini aşarak geri gelen kocasına...</p>

  <p class="calibre1"></p>
</body>
</html>
