<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
<head>
	<title>Joseph Fouche</title>
	<link href="main.css" rel="stylesheet" type="text/css"/>
<meta name="Adept.resource" value="urn:uuid:23bf8772-c1bc-6f88-8644-124839339a58"/>
</head>
<body xmlns:epub="http://www.idpf.org/2007/ops" class="chapter" epub:type="chapter"><div style="display:none;"><a id="GBS.0015.01"/></div>
	<section class="container">
	<h1>1</h1>
	<h1 class="lvl1">Yükseliş</h1>
	<h1 class="punto">1759-1793</h1>
		<p>Joseph Fouché, 31 Mayıs 1759’da bir liman kenti olan Nantes’ta doğdu. O zamanlar Otranto Dükü olmasına daha çok zaman vardı. Denizci ve tüccar bir aileden gelmekteydi, ataları da denizciydi; bu nedenle bu aileden gelen bir erkek çocuğunun da denizci, gemi taciri ya da kaptan olmasından daha doğal bir şey olamazdı. Fakat bu zayıf, uzun boylu, kansız, asabi ve çirkin<a id="GBS.0015.02"/> oğlanın böyle sert ve o zamanlar gerçekten neredeyse kahramanlık gerektiren zanaatın hiçbir türüne uygun olmadığı pek çabuk anlaşıldı. Kıyıdan iki mil uzaklaştığında deniz tutardı, on beş dakika koştuğunda ya da hemcinsleriyle oynadığında yorgunluktan bitkin düşerdi, öyle ki anne ve babası, “Böyle nazik bir fidanla ne yapacağız?” diye endişelenirdi; çünkü 1770 yılının Fransası’nda aydınlanmış ve ilerlemek<a id="GBS.0015.03"/> için sabırsızlanan insanlara henüz yer yoktu. Mahkemelerde, yönetim kademelerinde, her türlü memuriyette ve tüm resmî dairelerde en önemli mevkiler soylulara verilmekteydi; sarayda çalışmak için asalet unvanı ya da iyi bir baronluk gerekliydi, askeriyede bile orta sınıftan bir vatandaş, saçlarını da ağartsa, ancak onbaşılığa kadar gelebiliyordu. Toplumun en alt kesimi bu kötü ve kokuşmuş<a id="GBS.0015.04"/> kraliyet yönetiminin hiçbir kademesinde yer alamıyordu; işte bu nedenle, insanların yıllarca el açarak adeta dilenip de elde edemedikleri haklarını çeyrek yüzyıl sonra yumruklarını kaldırarak talep etmeleri hiç de şaşırtıcı değildir.</p>
		<p>Geriye bir tek Kilise kalıyordu. Bilgi ve tecrübesiyle hanedanlardan kat kat üstün olan bu bin yıllık güç, daha akılcı, daha demokratik ve daha hoşgörülü düşünüyordu.<a id="GBS.0015.05"/> Kilise, yeteneği olan herkese kucak açıyor ve toplumun en alt kesiminden olanı bile görünmez dünyasına kabul ediyordu. Küçük Joseph daha Oratoryenler<a class="si-noteref" epub:type="noteref" href="#f6" id="ref_f6">6</a> okulundayken çalışkanlığı ile dikkat çektiği için, eğitimini tamamladığında kendisine matematik ve fizik öğretmenliği kürsüsü ile okul sorumlusu ve yöneticisi görevi verilir. Cizvitlerin Fransa’nın her yerinden sürülmesinden sonra Katolik eğitimini<a id="GBS.0016.01"/> yönlendiren bu papazlar arasında yirmi yaşındaki Fouché, gelecek için pek fazla umut ve yükselme imkânı vaat etmeyen, ancak kendisini yetiştirdiği, öğretirken kendisinin de bir şeyler öğrendiği bu okulda saygınlık kazanır ve mevki sahibi olur.</p>
		<p>Eğer papaz yemini etmiş olsaydı, daha da yükselebilir, günün birinde piskopos ya da kardinal olabilirdi. Fakat Joseph Fouché için tipik olan bir şey<a id="GBS.0016.02"/> vardır: Doğasının belirgin özelliği diyebileceğimiz şey, daha kariyerinin ilk basamaklarında ortaya çıkar, ki bu da, herhangi birine ya da bir şeye bağlanmaktan nefret etmesidir. Din adamları gibi giyinir, saçlarını onlar gibi tıraş eder, diğer papazlarla birlikte keşiş hayatı sürerdi ve Oratoryenler arasında geçirdiği on yıl boyunca gerek dış görünüşü gerek iç dünyasıyla diğer papazlardan farksızdı.<a id="GBS.0016.03"/> Fakat daha büyük törenlere katılmaz, papaz yemini etmezdi. Her zaman, her durumda olduğu gibi, bir değişim ve değişiklik karşısında geri dönüş olasılığı için açık kapı bırakırdı. Zaman zaman kendini Kilise’ye de verdi, ancak tam olarak değil, tıpkı yıllar sonra Devrim’e, Direktuvar’a, konsüllüğe, imparatorluğa ya da krallığa kendini pek vermediği gibi: Sadık olma konusunda Joseph Fouché, yaşamı<a id="GBS.0016.04"/> boyunca değil bir insana, Tanrı’ya karşı bile kendisini sorumlu hissetmemiştir.</p>
		<p class="lvl1">Bu solgun, içine kapanık yarı papaz, yirmi yaşından otuz yaşına kadar on yılını manastırın koridorlarında ve sessiz yemek salonlarında geçirir. Niort, Saumur, Vendôme ve Paris’te dersler verir, ancak farklı yerlerde oturduğunu hissetmez bile, çünkü hangi kentte olursa olsun, öğretmen bir papazın yaşamı sakin, mütevazı,<a id="GBS.0016.05"/> gösterişten uzak, sessiz duvarların gerisinde ve hep günlük yaşamdan kopuk bir şekilde geçer. Yirmi öğrenciye, otuz öğrenciye, kırk öğrenciye Latince, matematik ve fizik öğretmek, solgun yüzlü, siyahlar giymiş oğlan çocuklarını ayine götürmek, yatakhanede onlara göz kulak olmak, bilimsel kitaplardan bir şeyler okumak, yoksul öğünler ve çok düşük maaş, siyah, eski bir giysi, hiçbir beklenti<a id="GBS.0017.01"/> olmadan sürdürülen manastır yaşamı. Adeta ruhsuz ve gerçekdışı gibidir bu sessiz, puslu on yıl, zamanın ve mekânın ötesinde, verimsiz ve tutkusuz.</p>
		<p>Ancak manastır okulunda geçirdiği bu on yıl, geleceğin diplomatı Joseph Fouché’ye çok şey öğretir, özellikle de sessiz kalabilme tekniğini, kendini gizleyebilme sanatını, insanların gönlünden geçenleri anlama ustalığını ve psikolojiyi. Bu adam yaşamı<a id="GBS.0017.02"/> boyunca tutkularında bile sükûnetini koruyabilmeyi, o hareketsiz ve aynı zamanda suskunluk perdesiyle çevrili yüzünde öfke, kızgınlık ve heyecanını asla göstermemeyi, en hoş şeyleri olduğu kadar en korkunç şeyleri de aynı ses tonuyla ifade etmeyi, İmparator’un dairesinde de, kızgın halk kalabalığının arasında da aynı sessiz adımlarla yürüyebilmeyi, kendine hâkim olma konusundaki o eşsiz disiplini,<a id="GBS.0017.03"/> isteklerini dizginlemeyi, tüm bunları siyaset sahnesine çıkmadan çok önce daha manastır yıllarındayken Loyola’nın<a class="si-noteref" epub:type="noteref" href="#f7" id="ref_f7">7</a> alıştırmaları sayesinde öğrenmiş, asırlık papazlık sanatı üzerine yapılan tartışmalarda ise konuşma konusunda kendisini eğitmiştir. Fransız Devrimi’nin üç büyük diplomatının, Talleyrand, Sieyès ve Fouché’nin Kilise okulundan çıkmaları ve siyasete atılmadan önce insan tanıma sanatında<a id="GBS.0017.04"/> birer usta olmaları tesadüf değildir. Çok uzun bir geçmişe sahip olan eski, ortak Kilise geleneği sayesinde, aslında birbirinden çok farklı olan bu karakterler bazı noktalarda benzerlik göstermektedir. Fouché’de ise bunların dışında demir gibi sert ve sıkı bir şekilde kendini dizginleyebilme gücü, lüks ve ihtişama karşı içsel bir tepki, özel yaşamını ve şahsi duygularını gizleyebilme yeteneği<a id="GBS.0017.05"/> vardır; hayır, Fouché’nin manastır koridorlarının gölgesindeki o yılları boşa geçmemiştir, öğretmenlik yaptığı o yıllarda Fouché olağanüstü çok şey öğrenmiştir.</p>
		<p>Aslında boyun eğmesini bilen ve huzursuz yaradılışı olan bu insan, toplumsal yaşamdan katı bir şekilde ayrılmış olan manastırda, kendisini bir psikoloji ustası olarak eğitmiş ve geliştirmiştir. Yıllarca o dar ruhani çevrede hiç göze<a id="GBS.0018.01"/> çarpmadan işini yapmış, ancak Fransa’da daha 1778’de başlayan o sosyal kasırga manastır duvarlarını da aşmıştı. Mason localarında olduğu gibi, Oratoryen papaz hücrelerinde de insan hakları üzerine tartışmalar yapılıyor ve bu, genç papazı yeni bir tür merak burjuva yaşamına çekiyordu; fizik ve matematik öğretmeni olarak da çağın şaşırtıcı buluşu olan Montgolfier kardeşlerin<a class="si-noteref" epub:type="noteref" href="#f8" id="ref_f8">8</a> ilk hava gemisine,<a id="GBS.0018.02"/> elektrik ve tıp alanındaki olağanüstü buluşlara merak ve ilgi duyuyordu. Ruhani sınıfın beyleri entelektüel çevreyle ilişki kurmak istiyordu ve Arras’da “Rosati” adı verilen hoşsohbet çevre, kentin aydınlarının bir araya toplandığı, işi gücü olmayanların buluştuğu bir yer haline gelmişti. Kimsenin dikkatini çekmeyen bu çevreye insanlar girip çıkıyor, sıradan küçük burjuvalar şiirler okuyor ya da edebiyatla<a id="GBS.0018.03"/> ilgili konuşmalar yapıyor, asker siville karışıyor ve papaz öğretmeni Joseph Fouché, fizikteki buluşları anlattığı için ilgiyle karşılanıyordu. Çoğu zaman bu dost grup içinde oturuyor, bu aydın grup içindeki Lazare Carnot adlı bir yüzbaşının kendi yazdığı alaylı mısraları okumasını ya da solgun yüzlü, ince dudaklı Avukat Maximilien de Robespierre’in (o tarihlerde henüz soyluluğuna önem veriyordu)<a id="GBS.0018.04"/> “Rosati” şerefine süslü bir konuşma yapmasını dinliyordu. Çünkü taşra, XVIII. yüzyıl felsefesinin son nefeslerini soluyor, Mösyö Robespierre ölüm fermanları yerine henüz romantik mısralar yazıyordu, İsviçreli Doktor Marat öfkeli komünist manifestolar yerine hoş bir duygusal roman kaleme alıyor, kısa boylu Teğmen Bonaparte ise taşrada bir yerlerde Werther’inkine benzer bir öykü yazmaya uğraşıyordu:<a id="GBS.0018.05"/> Ufkun arkasında henüz bir fırtına görülmüyordu.</p>
		<p>Ama kaderin bir oyunu işte: Bu soluk yüzlü, sinirli, cüretkâr ve hırslı Avukat Robespierre ile saçları tıraş edilmiş papaz öğretmeni Fouché dost olur, hatta ilişkileri kayınbirader ve enişte olma yolunda ilerler; çünkü Maximilien de Robespierre’in kız kardeşi Charlotte Robespierre, bu Oratoryen’i ait olduğu ruhani sınıftan koparmak istemektedir,<a id="GBS.0019.01"/> hatta her yerde nişanlanacakları söylentisi dolaşmaya başlamıştır bile. Bu evliliğin daha sonra neden suya düştüğü bir sır olarak kalmıştır, ancak bir zamanlar çok iyi dost olan, sonraları ise birbirlerine karşı ölümüne mücadele eden bu iki adamın arasındaki o korkunç ve dünya tarihine geçen nefretin kökeninde belki de bu ilişki yatmaktadır. Fakat o tarihlerde ne Jakobenizme ne de nefrete aşinaydılar.<a id="GBS.0019.02"/> Hatta aksine: Maximilien de Robespierre Fransa’nın yeni anayasasını hazırlamak için milletvekili sıfatıyla Versailles’a genel kurul toplantısına gönderildiğinde, bu çulsuz Avukat’a seyahat masraflarını karşılaması ve kendisine yeni bir giysi alması için borç veren kişi, Papaz Joseph Fouché idi. Bu, Fouché’nin gelecekte de dünya tarihinde kariyer yapacak olanlara destek vereceğinin bir işaretidir.<a id="GBS.0019.03"/> Ancak bir zamanlar dostu olan bu kişiye kritik bir anda ihanet eden ve onu sırtından vuran da yine Fouché’dir.</p>
		<p>Fransa’nın bütün temellerini sarsacak genel kurul toplantısına katılmak için Robespierre’in yola çıkmasından kısa bir süre sonra, Arras’daki Oratoryenler de kendi küçük devrimlerini yapmaktaydılar. Siyaset, manastırın her köşesine sokulmuştu ve her rüzgârın kokusunu alan akıllı Joseph<a id="GBS.0019.04"/> Fouché bu fırsatı iyi değerlendirir. Onun teklifi üzerine papazların orta sınıfa olan sempatisini belirtmek için Millet Meclisi’ne bir temsilciler heyeti gönderilir. Ancak her zaman son derece dikkatli olan Fouché bu kez biraz aceleci davranmıştır. Amirleri ceza olarak Fouché’yi –ancak gerçekten cezalandıracak güçleri olmadığı için– küçük bir çocukken bilim ve insanı tanıma sanatını öğrendiği<a id="GBS.0019.05"/> Nantes’taki papaz okuluna gönderirler.</p>
		<p>Ancak Fouché artık tecrübeli ve olgun biridir ve gelişme çağındaki çocuklara çarpım tablosu, geometri ve fizik öğretmeyi pek çekici bulmamaktadır. Her rüzgârın kokusunu alan Fouché, ülkenin üzerine sosyal bir fırtına dalgasının çökmek üzere olduğunu ve siyasetin dünyaya hâkim olacağını hissetmektedir: Öyleyse o da politikaya girecektir. Ani bir kararla<a id="GBS.0020.01"/> rahip cüppesini çıkarıp atar, rahip tıraşı ettiği saçlarını uzatmaya ve olgunlaşmamış gençler yerine Nantes’ın çalışkan halkına siyasi seminerler vermeye başlar. Bir kulüp kurarlar –bir politikacının kariyeri de böyle deneme sahnelerinde yaptığı konuşmalarla başlamaz mı zaten?– aradan sadece birkaç hafta geçer ve Fouché, Nantes’taki “Amis de la Constitution”un<a class="si-noteref" epub:type="noteref" href="#f9" id="ref_f9">9</a> başkanı olur. Fouché ilerlemeleri<a id="GBS.0020.02"/> över, ancak çok dikkatli, çok liberal bir şekilde, çünkü kendi halinde bir tüccar kenti olan Nantes’ta siyasi barometre ılımlıdır ve saygınlığını kaybetmek istemeyen, özellikle işini büyütmek isteyen insanlar radikalizmden hazzetmezler. Burada kölelere özgürlük verilmesi gibi gerçekleşmesi imkânsız projelerden de hazzedilmez; çünkü sömürgelerden hatırı sayılır bir gelir sağlanmaktadır. Bu nedenle<a id="GBS.0020.03"/> Joseph Fouché derhal köle ticaretine karşı hazırladığı dokunaklı bir yazıyı Kurucu Meclis’e gönderir, gerçi bu nedenle Brissot tarafından sert bir şekilde azarlanır; ama bu, dar burjuva çevresindeki saygınlığına gölge düşürmez. Birbirini destekleyen burjuva grubu (geleceğin seçmenleri!) içinde siyasi konumunu sağlamlaştırmak için varlıklı bir tüccarın çirkin ama zengin kızıyla çabucak evleniverir,<a id="GBS.0020.04"/> çünkü yakın bir gelecekte orta sınıfın en tepeye çıkacağı, yöneten sınıf olacağı bir dönemde –öyle hissetmekteydi– çok çabuk ve tümüyle bir burjuva olmak istemektedir.</p>
		<p>Bütün bunlar asıl hedefi için bir hazırlıktır. Kurucu Meclis için seçim ilan edilir edilmez, eski papaz öğretmeni hemen adaylığını ilan eder. Pekâlâ iyi bir aday ne yapar? Her şeyden önce seçmenlerine duymak isteyecekleri şeyleri<a id="GBS.0020.05"/> söyler, sözler verir. İşte Fouché de ticareti koruyacağına, özel mülkiyeti savunacağına, yasaları sayacağına yemin eder; düzeni bozanlara eski rejimin sorumlularından daha fazla söylenir (çünkü Nantes’ta rüzgâr soldan ziyade sağdan esmektedir). Gerçekten de 1792 yılında Kurucu Meclis’in milletvekilliğine seçilir ve uzun bir süre gizli ve sessizce taşıdığı papaz takkesinin yerini milletvekillerinin<a id="GBS.0021.01"/> üç renkli şapkası alır.</p>
		<p class="lvl1">Joseph Fouché, milletvekili seçildiği tarihte otuz iki yaşındaydı. Yakışıklı bir adam değildi, kesinlikle değildi. Zayıf, neredeyse bir hortlak gibi kuru vücudu, köşeli çizgileri olan ince kemikli yüzüyle çirkin ve rahatsız ediciydi. Keskin bir burnu vardı, her zaman kapalı olan ağzı da keskin ve inceydi, ağırlaşmış, neredeyse hep uyur gibi olan gözkapaklarının altındaki<a id="GBS.0021.02"/> gözleri bir balığınki gibi donuk, gözbebekleri gri ve cam bilyeler gibiydi. Bu yüzdeki her şeyde, bu adamdaki her şeyde hayat belirtisinin dozu çok cimrice ayarlanmıştı: Gaz ışığındaki bir insan gibi görünüyordu, donuk ve yeşilimsi. Gözlerinde pırıltı, hareketlerinde canlılık, sesinde sertlik yoktu, saçları cılız ve yer yer kırlaşmış, kaşları kızılımsı ve belli belirsiz, yanakları gri ve donuktu.<a id="GBS.0021.03"/> Sanki bu yüzün sağlıklı görünebilmesi için yeterince renk yoktu: Sert ve hiç durmadan çalışan bir insan, hep yorgun, hasta, nekahet dönemi geçiren biri izlenimini veriyordu.</p>
		<p>Onu gören herkes şöyle düşünüyordu: Bu adamın damarlarında sıcak, kırmızı kan dolaşmıyor. Gerçekten de Fouché ruhsal olarak soğukkanlı insanlardandı. Kaba, insanı sürükleyen tutkulardan habersizdi; kadınlara gitmez, kumar<a id="GBS.0021.04"/> oynamaz, şarap içmezdi, müsriflikten hoşlanmaz, kaslarını çalıştırmaz, odasında dosyaları ve kâğıtları arasında yaşardı. Gözle görülür bir şekilde öfkelenmez, yüzündeki tek bir kas kımıldamazdı. Sadece biraz gülümsediğinde –bazen nezaketle, bazen de alaycı bir şekilde– o keskin ve kansız dudakları kıpırdardı, kil rengi hareketsiz maskenin altındaki bu yüzde gerçek bir gerilimin izine rastlanmazdı.<a id="GBS.0021.05"/> Kenarları kırmızı, ağırlaşmış gözkapaklarının altındaki gözleri, ne düşündüğü, ne yapacağı konusunda açık vermezdi. İşte bu sarsılmaz soğukkanlılıkta yatardı Fouché’nin gerçek gücü. Sinirlerinin kendisini yönetmesine, duygularının baştan çıkarmasına izin vermezdi. Tüm tutkuları, alnının o aşılmaz duvarının arkasına dolar ve orada rahatlardı. Güçlerini oynatmayı bilir ve bu arada pusuya yatıp başkalarının<a id="GBS.0022.01"/> hata yapmasını beklerdi; başkalarının tutkularını sonuna kadar kullanmalarına izin verir, kendilerini tüketinceye ya da kendilerini kaybedip bir açık verinceye kadar sabırla bekler, ancak ondan sonra acımasızca vururdu. Hiçbir şekilde sinirlenmeden böylesine sabır göstermenin üstünlüğü korkunçtur: Böyle bekleyebilen ve kendisini böyle gizleyebilen kişi, en tecrübeli insanı bile yanıltabilir.<a id="GBS.0022.02"/> Fouché başkalarına hizmet ederken çok sakindir, en kaba hareketleri, en bayağı aşağılamayı hiç tepki göstermeksizin soğuk bir gülümseyişle sineye çekebilir, hiçbir tehdit, hiçbir öfke bu buz gibi insanı sarsmazdı. Robespierre ve Napoléon bu taş gibi hareketsiz adamın karşısında kayalara çarpıp parçalanan dalgalar gibidir. Üç kuşak kendini tutkular içine bırakıp sarsılırken, tutkudan yoksun<a id="GBS.0022.03"/> bu adam, soğukkanlılık ve gururla direncini sürdürmüştür.</p>
		<p>İşte Fouché’nin dehasının önemi bu soğukkanlılığında yatar. Bedeni, dehasına engel olmadığı gibi, onu peşinden sürüklemez, tüm bu cüretkâr oyunlara da katılmazdı. Kanı, duyuları, ruhu, kısacası gerçek bir insanda karmaşıklık yaratan tüm duygu unsurları, tutkularını yukarıya, beynine itmiş olan bu insanda gerçek bir tepki yaratmazdı.<a id="GBS.0022.04"/> Çünkü başını yazı masasından kaldırmayan, duygudan yoksun bu insan bir macera düşkünüydü ve tüm tutkusu entrikaydı. Ama bunları sadece beyninde yaratır ve zevkini sürerdi; yıllarca karışıklık ve kördüğüm karşısında duyduğu olağanüstü sevincini çekingen, görevine bağlı sıradan bir memurun maskesi arkasına gizlemeyi çok iyi bilmişti. Odasından ağlar örmek, dosyaların, evrakların arasına gizlenmek, beklenmedik<a id="GBS.0022.05"/> bir anda, fark ettirmeden ölümcül vuruşu indirmek; işte buydu onun taktiği. Devrim’in alev alev yanan ışığında, Napoléon’un efsanevi parıltısında alçakgönüllü ve yetkisiz gibi görünen, gerçekte ise her şeyle ilgilenen ve döneme damgasını vuran bu adamın varlığını fark etmek için tarihin derinliklerine bakmak gerekir. Yaşadığı sürece hep arka planda kalmış, ama üç kuşağı aşmıştır; Patroklos,<a id="GBS.0023.01"/> Hektor ve Akhilleus savaşırken ölmüşler, hilekâr Odysseus ise hayatta kalmıştır. Yeteneği dehasına üstün gelmiş, soğukkanlılığı tüm tutkularından daha uzun bir süre ayakta kalabilmiştir.</p>
		<p class="lvl1">Yeni seçilmiş Kurucu Meclis, 21 Eylül sabahı salona yerleşir. Anayasanın hazırlanması için üç yıl önce ilk kez toplandıklarında olduğu gibi törenle, şaşaalı bir şekilde olmamıştır bu defa açılış. O tarihte<a id="GBS.0023.02"/> salonun ortasında üzeri beyaz zambak işlemeli çok değerli bir koltuk Kral için ayrılmıştı. Kral içeri girdiğinde, tüm Meclis saygıyla ayağa kalkmış ve bu kutsal kişiyi alkışlamıştı. O zamanlar egemenliğinin simgesi olan Bastille ve Tuileries şimdilerde felce uğramıştı, Fransa’da artık bir kral yoktu; sadece kaba gardiyanların ve yargıçların “Louis Capet” diye çağırdıkları şişman bir bey, gücünü kaybetmiş<a id="GBS.0023.03"/> sıradan bir yurttaş Temple Zindanı’nda sıkıntı içinde hakkında verilecek hükmü beklemekteydi. Onun yerine yedi yüz elli kişi yönetmekteydi ülkeyi ve bu yedi yüz elli kişi, eskiden onun olan sarayına yerleşmişti. Başkanın kürsüsünün arkasında anayasanın büyük harflerle yazılmış emirleri Musa’nın yasaları gibi görünüyordu ve salonun duvarlarını –tehlikeli bir sembol!– lektörlerin<a class="si-noteref" epub:type="noteref" href="#f10" id="ref_f10">10</a> destesi ve öldürücü<a id="GBS.0023.04"/> bir balta süslüyordu.</p>
		<p>Halk dışarıda, koridorlarda toplanmış merakla temsilcilerini inceliyordu. Kurucu Meclis’in yedi yüz elli üyesi ağır adımlarla saraya giriyordu, toplumun her sınıfından ve her meslekten insanın oluşturduğu ender bir karmaydı bu: İşsiz avukatlar, ünlü filozoflar, kiliseden ayrılmış papazlar, başarılı subaylar, başarısız maceraperestler, ünlü matematikçiler ve büyük şairler<a id="GBS.0023.05"/> yan yanaydı. Bütün Fransa’da Devrim’le birlikte her şey çalkalanan şişe gibi tepetaklak olmuş, en alttakiler en üste çıkmıştı. Şimdi bu karışıklığı düzeltme zamanıydı.</p>
		<p>Oturma düzeni bu yolda atılmış ilk adımdı. Yer darlığı nedeniyle herkesin burun buruna olduğu, düşmanca söylemlerin birbirine çarptığı amfitiyatro biçimindeki salonun en alt sıralarında sakinler, aydınlar, dikkatliler ve hiçbir<a id="GBS.0024.01"/> kararda heyecan göstermedikleri için kendilerine alaycı bir şekilde <em>marais</em><a class="si-noteref" epub:type="noteref" href="#f11" id="ref_f11">11</a> denen kişiler oturuyordu. Atılganlar, sabırsızlar, gözüpekler en yukarıdaki sıradaydılar, “Dağlılar”, yani en arka sıradakiler halkla sırt sırta oturmaktaydı ve bununla adeta kitlenin, halkın, proletaryanın arkalarında olduğunu göstermekteydiler.</p>
		<p>Bu iki güç, dengeyi sağlamaktaydı. Devrim’in fırtınaları bunların arasında<a id="GBS.0024.02"/> gidip gelmekteydi. Burjuvalara, ılımlılara göre, anayasanın hazırlanmasıyla, Kral’ın ve soyluların halledilmesiyle, hakların burjuvaziye geçmesiyle cumhuriyet gerçekleşmiş olacaktı: Bundan böyle istedikleri, alttan gelen fırtınayı engellemek, durdurmak ve elde edilmiş olanı savunmaktı. Liderleri, ruhban sınıfının ve orta sınıfın temsilcileri Condorcet, Roland ve Jirondenlerdi.<a class="si-noteref" epub:type="noteref" href="#f12" id="ref_f12">12</a> Ama Dağlılar Devrim’in<a id="GBS.0024.03"/> şiddet dalgalarını, mevcut ve gerici olan ne kaldıysa, sürüklenip gidinceye kadar daha da ileriye taşımak istiyorlardı; proletaryanın önderleri Marat, Danton ve Robespierre’in isteği <em>la révolution intégrale, </em>yani tam ve radikal bir devrim gerçekleştirmek, Devrim’i ateizm ve komünizme kadar götürmekti. Kral’dan sonra devletin diğer iki eski gücü olan parayı ve Tanrı’yı fırlatıp atmak istiyorlardı.<a id="GBS.0024.04"/> Denge bu iki parti arasında huzursuzca gidip geliyordu. Jirondenler, ılımlılar kazanacak olursa, o zaman Devrim önce yavaş yavaş liberal, daha sonra da muhafazakâr gerici bir kanada saplanıp kalacak, radikaller kazanacak olursa, anarşinin derinlikleri ve kasırgası içine kayacaktı. Bu nedenle ülkenin kaderini belirleyecek bu salonda oturan hiç kimse, başlardaki o sevinçli ahenge kanmıyor, aksine<a id="GBS.0024.05"/> orada bulunan herkes, yakında bir ölüm kalım savaşının, düşünce ve şiddet savaşının başlayacağını biliyordu ve ister aşağıda olsun ister yukarıda, milletvekilinin oturduğu yer, vermiş olduğu kararı daha en başından ortaya koyuyordu.</p>
		<p class="lvl1">Tahtından indirilmiş Kral’ın salonuna törenle giren yedi yüz elli üye arasında Nantes temsilcisi Joseph Fouché de vardı. Halk tarafından görevlendirildiğinin işareti<a id="GBS.0025.01"/> olan üç renkli kurdeleyi göğsüne çaprazlama bağlamış, sessizce ilerliyordu. Rahip tıraşı ettiği saçları uzamış, cüppesini çıkarmış, diğerleri gibi sade giysiler içindeydi.</p>
		<p>Joseph Fouché nereye oturacaktı? Radikallerin yanına yukarıya mı, ılımlıların yanına aşağıya mı? Joseph Fouché uzun süre tereddüt etmez. Sadık olduğu ve sonuna kadar sadık kalacağı tek bir parti tanıyordu: güçlü olan taraf,<a id="GBS.0025.02"/> çoğunluğu temsil eden taraf. Böylece ölçüp biçer ve bu defa da içinden oyları sayar: Jirondenlerin, ılımlıların gücü henüz ellerinde tuttuklarını görür. Bunun üzerine Condorcet’nin, Roland’ın, Servan’ın sıralarına, bakanlıkları elinde tutanların, atamalarda ve mevki dağılımlarında söz sahibi olanların yanına oturur. Orada onların arasında kendisini güvende hissedecektir, oraya oturur.</p>
		<p>Ama başını<a id="GBS.0025.03"/> şöyle bir kaldırıp yukarı, karşıtların, radikallerin olduğu sıralara baktığında, bu davranışını onaylamayan sert bakışlarla karşılaşır. Dostu Arraslı Avukat Maximilien Robespierre dava arkadaşlarını kendi çevresine toplamıştır, mağrur bir şekilde kafasının dikine giden, başkalarının kararsızlığını ve zayıflığını asla affetmeyen bu acımasız kişi, hafifçe kaldırdığı saplı gözlüğünün camlarından<a id="GBS.0025.04"/> buz gibi alaycı bir ifadeyle aşağıdaki düzen insanına bakar. İşte o anda dostlukları tamamen biter. O andan itibaren Fouché her hareketinde, her davranışında, bu acımasız ve sonsuza dek kendini affetmeyecek püritenin merhametsiz ve sert bakışlarını her zaman sırtında hisseder ve şunu çok iyi bilir: Dikkatli olmak zorundadır.</p>
		<p>Dikkatli. Ondan daha dikkatli biri neredeyse bulunmazdı. İlk aylardaki<a id="GBS.0025.05"/> kurul raporlarında Joseph Fouché’nin adına pek rastlanmazdı. Herkesin büyük bir coşku ve mağrurlukla kürsüye fırlayıp önerilerde bulunduğu, uzun uzun nutuklar çektiği, birbirini suçladığı, düşmanlığını ortaya serdiği bir sırada, Nantes temsilcisi yüce kürsüye bir kez olsun çıkmamıştı. İnce sesi nedeniyle, konuşma yapamadığını söyleyerek arkadaşlarından ve seçmenlerinden özür dilerdi. Tüm diğerleri<a id="GBS.0026.01"/> büyük bir hırs ve sabırsızlıkla başkalarının ağzını açmasına fırsat vermezken, bu mütevazı kişinin suskunluğu sempati ile karşılandı.</p>
		<p>Oysa gerçekte bu mütevazılığının arkasında başka hesapları vardı. Eski fizik öğretmeni, öncelikle güçler dengesini hesaplamaktaydı, etrafı gözlemlemekte ve hangi tarafı tutacağı konusunda tereddüt etmekteydi, çünkü terazinin kefelerinin sürekli inip çıktığını<a id="GBS.0026.02"/> görüyordu. Terazinin kefesinin nihayet ne yana yatacağını belirleyeceği için, kararı etkileyecek olan oyunu son âna saklıyordu. Kendini erkenden tüketmekten, vaktinden önce karar vermekten, bir şeye sonsuza dek bağlanmaktan kaçınıyordu. Çünkü Devrim devam mı edecek, yoksa geri mi tepecek, henüz belli değildi. Gerçek bir denizcinin oğlu olarak kendini dalgalara bırakmadan önce, uygun rüzgârı bekliyor<a id="GBS.0026.03"/> ve gemisini limandan çıkarmıyordu.</p>
		<p>Bir de şu var: Daha Arras’da manastır duvarlarının arkasında yaşarken, Devrim sırasında popülerliğin çok çabuk tüketildiğini ve halkın göklere çıkardığı kişileri, bir anda yere vurduğunu gözlemlemişti. Genel kurul döneminde ya da anayasayı hazırlamak için yapılan toplantılarda sivrilen kişilerin hepsi ya da neredeyse tümü, bugün ya unutulmuştu ya da nefretle<a id="GBS.0026.04"/> anılmaktaydı. Daha dün Pantheon’da yatmakta olan Mirabeau’nun naaşı, bugün aşağılanarak oradan uzaklaştırılmıştı. Daha birkaç hafta öncesine kadar ülkenin babası olarak coşkuyla göklere çıkartılan Lafayette, bugün hain ilan edilmişti; Custine, Pétion da daha bir süre öncesine kadar sevinç çığlıklarıyla karşılanırken, korka korka halkın gölgesine sokuluyorlardı. Hayır, vaktinden önce ortaya çıkmayacaktı,<a id="GBS.0026.05"/> alelacele bir tarafa bağlanmayacaktı, önce diğerlerinin yıpranmasını, kendilerini tüketmelerini bekleyecekti. Erken olgunlaşmış olan Fouché, bir devrimin hiçbir zaman kendisini başlatanlara değil, aksine her zaman onu sona erdirenlere, bir ganimetmiş gibi üstüne çökenlere yaradığını biliyordu.</p>
		<p>Bu nedenle bu akıllı adam, karanlıkta kalmayı özellikle tercih ediyor, güçlülere yanaşıyor, ancak<a id="GBS.0027.01"/> kesinlikle göz önüne çıkmıyor, kendisini her türlü güç gösterisinden sakınıyordu. Kürsüde ve gazetelerde gürültü koparmaktansa komitelerde ve komisyonlarda kendini seçtirmeyi tercih ediyordu, böylece kontrol edilmeden ve kimsenin nefretini üzerine çekmeden ilişkilerin nasıl yürüdüğünü, olayların perde arkasındaki güçlerini öğrenebiliyordu. Gerçekten de hızlı çalışma temposu onu sevilen biri haline<a id="GBS.0027.02"/> getiriyor, göz önüne çıkmaması onu her türlü kıskançlıktan koruyordu. Çalışma odasında oturup hiç rahatsız edilmeden, Dağlılar’ın kaplanlarıyla Jirondenlerin panterlerinin birbirlerinin etlerini parçalamalarını, o hırslı büyük insanların, bir Vergniaud, Condorcet, Desmoulins, Danton, Marat ve Robespierre gibi üstün kişilerin birbirlerini öldüresiye yaralamalarını bekleyebilir ve seyredebilirdi. Seyrediyor<a id="GBS.0027.03"/> ve bekliyordu, çünkü şunu iyi biliyordu: Ancak hırslılar birbirlerini yok ettikten sonra, bekleyenlerin ve akıllıların zamanı gelecekti. Fouché her defasında ancak bir mücadelenin sonunda kazanan ve kaybeden taraf belli olduktan sonra, kesin kararını veriyordu.</p>
		<p>Kendini böyle belli etmeden karanlıkta kalmak, Fouché’nin hayatı boyunca tercih ettiği bir davranış olur: hiçbir zaman gücün temsilcisi<a id="GBS.0027.04"/> olarak ortaya çıkmamak, ancak bütün gücü elinde bulundurmak, bütün ipleri bizzat çekmek ama asla sorumlu kişi olarak görünmemek. Her zaman bir numaralı kişinin arkasında olmak, arkasına gizlenip onu öne çıkarmak ve bu kişi aşırıya kaçınca, en önemli anda elini çekip onu yüzüstü bırakmak, Fouché’nin en sevdiği rol olmuştur. Politika sahnesinin kusursuz entrikacı rolünü yirmi ayrı kılıkta, kâh<a id="GBS.0027.05"/> cumhuriyetçiler, kâh kralcılar ve imparatorcular arasında geçen sayısız epizotta aynı başarıyla oynamıştır.</p>
		<p>Bazen dünya sahnesinde başrolü, asıl rolü oynamak ve bunu denemek fırsatı çıkmıştı çıkmasına, ancak Fouché bu fırsatı ciddi ciddi değerlendirmeyecek kadar akıllıydı. Çirkin ve itici yüzünün madalya, nişan, gösteriş ve popülerlik için uygun olmadığını, başına takacağı hiçbir defne tacının<a class="si-noteref" epub:type="noteref" href="#f13" id="ref_f13">13</a><a id="GBS.0028.01"/> kendisini kahraman göstermeyeceğini biliyordu. İnce ve çatallı sesinin fısıldama, kuşku uyandırma ve insanı vesveseye düşürmek için uygun, ancak kitleleri peşinden sürükleyecek coşkulu ve ateşli konuşmalar için yetersiz olduğunu biliyordu. En güçlü olduğu yerin yazı masası, kapalı kapıların ardındaki odalar ve gölgeler olduğunun farkındaydı. Buralarda her şeyi istediği gibi inceleyebilir, araştırabilir,<a id="GBS.0028.02"/> gözlemleyebilir ve insanları ikna edebilirdi; ipleri istediği gibi çekebilir, her şeyi karıştırabilir, kendisini ise bütün bunlardan uzak tutabilirdi. Bu, her zaman gücü isteyen, hatta gücün en yükseğini isteyen, ancak başkalarının aksine güce sahip olduğunun bilinciyle yetinen Joseph Fouché’nin güç konusundaki son sırrıydı: Gücün bir nişanına ya da kisvesine ihtiyacı yoktu. Fouché çok<a id="GBS.0028.03"/> hırslıydı, hırsı her şeyin üzerindeydi, ancak şan şöhret düşkünü değildi; ihtiraslıydı, ama gösteriş meraklısı değildi. Gerçek ve hakiki bir zekâ oyuncusu olarak iktidarın, yönetmenin gerilim unsurlarını severdi, rütbelerini, nişanlarını değil. Lektör asasını, kral asasını, imparator tacını gerçekten güçlü ya da başkaları tarafından yönetilen kişilerin taşımalarına aldırmaz, bu insanlara ihtişamı<a id="GBS.0028.04"/> ve halk tarafından sevilmenin o muğlak mutluluğunu çok görmezdi. Olayların içyüzünü görebilmek, insanlar üzerinde etkili olmak, sözde dünyanın önderi olan kişiyi bizzat yönetmek ve kendini ortaya koymadan, tüm oyunların en heyecanlısı olan o muazzam siyaset oyununu oynayabilmek ona yeterdi. Başkaları inançlarına, halka verdikleri sözlere o derece bağlanırken, ortaya çıkmaktan hoşlanmayan ve gizli<a id="GBS.0028.05"/> kalmayı tercih eden bu adam, içten içe özgür kalabiliyor ve böylece geçen zaman içinde herkes yok olup giderken, ayakta kalabilen bu inatçı kişilik oluyordu. Jirondenler devrilirken Fouché ayakta kalıyor, Jakobenler sürülürken Fouché olduğu yerde kalıyordu, Direktuvar, konsül, imparatorluk, krallık ve sonra yine imparatorluk dağılıp çökerken, geride her zaman bir tek kişi kalıyor, o da geri planda<a id="GBS.0029.01"/> kalmasını bilen, sınır tanımayan kişiliksizliğinin o cüretkâr cesareti ve sonsuz inançsızlığı sayesinde hep Fouché oluyordu.</p>
		<p class="lvl1">Ancak Devrim’in dünya tarihinde önemli olduğu, hiçbir kararsızlığın mümkün olmadığı, herkesin evet ya da hayır diyeceği, unvanı olan olmayan herkesin oyunu vereceği o gün geldi: 16 Ocak 1793. Devrim saati öğleyi göstermekteydi, yolun tam ortasıydı, krallık adım adım gücünü<a id="GBS.0029.02"/> bırakmak zorunda kalmıştı. Fakat Kral XVI. Louis henüz hayattaydı, gerçi Temple Zindanı’nda tutsaktı ama hayattaydı. Ne (ılımlıların umut ettiği gibi) kaçmasına ne de (radikallerin içten içe arzu ettiği gibi) saraya hücum edildiğinde, halkın öfkeyle onu katletmesine izin verilmişti. Onu aşağılamışlar, özgürlüğünü, unvanını ve tahtını elinden almışlardı; fakat sadece yaşıyor olması, damarlarında<a id="GBS.0029.03"/> kral kanının akması ve XIV. Louis’nin torunu olması bile –aşağılayıcı bir şekilde artık “Louis Capet” diye anılsa da–, genç Cumhuriyet için bir tehlike teşkil ediyordu. Bu nedenle Kurucu Meclis’in 15 Ocak’taki hükmünden sonra, nasıl cezalandırılacağı sorusu gündeme gelmişti: Yaşayacak mıydı, yoksa ölecek miydi? Kararsızlar, korkaklar, dikkatliler ve Joseph Fouché gibiler gizli oy vererek kendilerini<a id="GBS.0029.04"/> ortaya koymaktan, bağlayıcı bir tavır almaktan kurtulacaklarını sanmışlardı; ancak Robespierre, Fransız Ulusu’nun her temsilcisinin, Meclis’in orta yerinde evet ya da hayır demesi, Kral’ın yaşaması ya da ölmesi konusundaki kararını açıkça vermesi için, acımasızca ısrar ediyordu; böylece halk da, bir sonraki kuşak da kimin kimden yana olduğunu, sağdan mı, soldan mı olduğunu, Devrim’den yana<a id="GBS.0029.05"/> mı, Devrim’in karşısında mı olduğunu görecekti.</p>
		<p>Fouché’nin görüşü daha 15 Ocak’ta tamamen belirlenmişti. Jirondenlerden olması, ılımlı seçmenlerin arzusu onun, Kral’ın bağışlanmasından yana olmasını gerektiriyordu. Arkadaşlarına, özellikle de Condorcet’ye sorduğunda ve hepsinin de Kral’ın idamı gibi geri dönüşü olmayan bir kararı almamak konusunda birleştiklerini görür. Üstelik çoğunluk prensipte<a id="GBS.0030.01"/> idam kararına karşı olduğu için, doğal olarak Fouché de onların saflarında yer alır: 15 Ocak’ta, yani bir akşam önce, Kral’ın bağışlanması konusunda ertesi gün yapacağı konuşmayı bir arkadaşına okur. Ilımlıların tarafında olunca, kişinin kendisi de ılımlı olmak zorundadır ve çoğunluk her türlü radikalizme karşı çıkınca, hiçbir yere bağlı olmayan Fouché de radikalizme karşı çıkar.</p>
		<p class="lvl1">Ancak 15 Ocak<a id="GBS.0030.02"/> akşamı ile 16 Ocak sabahı arasında çok huzursuz ve tedirgin bir gece yaşanır. Radikaller boş durmazlar ve kullanmasını çok iyi bildikleri en güçlü makineyi çalıştırırlar: halk ayaklanmasını. Kent dışında toplar atılmaya başlanır, her yerde trompet çalınarak halk yığınları çağırılır, her zaman bir yerlerde gizlenmesini bilen ve ustaları Santerre’in bir parmağını oynatmasıyla birkaç saat içinde<a id="GBS.0030.03"/> toplanan şiddet yanlıları, politik kararların alınması için baskı uygulamaya başlarlar. Balıkçı kadınlar ve maceracılardan kurulu kenar mahalle kışkırtıcılarının oluşturduğu bu taburlar, Bastille’e gerçekleştirdikleri saldırılardan ve Eylül Katliamları’ndan beri tanınmaktaydı. Yasaların engelleri ne zaman aşılmak istense, bu halk ayaklanmaları harekete geçirilir ve bu şiddetli dalgalanmalar her şeyi<a id="GBS.0030.04"/> önüne katarak sürüklerdi, en sonunda da kendisini harekete geçirenleri.</p>
		<p>Bir araya gelmiş bu halk yığını öğleye doğru süvari okulunu ve Tuileries Sarayı’nı basar, gömleklerinin kollarını sıvamış göğsü açık erkekler ellerinde sivri kazmalar, tehditler savurur, ateş kırmızısı <em>carmagnol</em><a class="si-noteref" epub:type="noteref" href="#f14" id="ref_f14">14</a> ceketli kadınlar bas bas bağırır, muhafız askerler ve ayaktakımı harekete geçer. Tüm bu insanların arasında<a id="GBS.0030.05"/> bir sürü kışkırtıcı vardır: Amerikalı Fourier, İspanyol Guzmann, Jeanne d’Arc’ın isterik bir karikatürü olan Theroigne de Mericour. Ilımlılardan yana oy vereceklerinden kuşkulanılan milletvekilleri halkın arasından geçerken, üzerlerine adeta çöp tenekesi boşaltılır gibi bir küfür dalgası boca edilir, yumruklar havaya kalkar, tehditler savrulur. Bu isyancılar, Kral’ın başının giyotine vurulması için<a id="GBS.0031.01"/> terörün ve kaba kuvvetin her türünü deniyorlardı.</p>
		<p>İşte böylesi bir gözdağı tüm insanları etkiliyordu. Jirondenler kış akşamının erken saatlerinde titrek mum ışığı altında toplanmış, korkuyla bekliyorlardı. Daha dün tüm Avrupa ile kıyasıya bir savaşı önlemek için Kral’ın idamına karşı oy kullanmaya kesin kararlılarken, bugün halk isyanının muazzam baskısı karşısında tedirgin olmaya ve birbirlerinden<a id="GBS.0031.02"/> farklı düşünmeye başlamışlardı. Sonunda, akşamın geç saatlerinde tek tek isimler okunmaya başlanır. İlk çağırılan kişi Jirondenlerin lideri Vergniaud’dur. Başka zamanlarda balyoz etkisi yapan sesiyle duvarları titreten bu güneyli hatip, cumhuriyetçilerin lideri olarak Kral’ın hayatının bağışlanması yönünde oy kullandığı takdirde yeterince cumhuriyetçi görünmemekten korkmaktadır. Bu nedenle<a id="GBS.0031.03"/> başka zamanlar olduğu gibi vahşi ve yırtıcı bir şekilde değil, ağır ağır, kocaman başı utançtan önüne düşmüş bir şekilde kürsüye çıkar ve kısık bir sesle, “<em>La</em> <em>mort,</em>” ölüm, der.</p>
		<p>Bu sözcük balyoz gibi tüm salonda çınlar. Jirondenlerin ilki kendinden bekleneni yapamamıştır. Ama diğerlerinin birçoğu kararlarının arkasındadır, yedi yüz oyun hemen hemen üç yüzü Kral’ın hayatının bağışlanmasından<a id="GBS.0031.04"/> yanadır, ancak hepsi şu an ılımlı bir politika uygulamanın düne kadar gösterdikleri kararlılıktan bin kat daha cesaret gerektirdiğinin bilincindedir. Terazinin kefesi uzun süre bir iner, bir çıkar: Birkaç oy kararı belirleyecektir. Nantes Milletvekili Fouché çağırılır, daha dün arkadaşlarına etkileyici bir konuşmayla Kral’ın hayatını savunacağı konusunda güvence vermiş, on saat önce kararlılar içindeki<a id="GBS.0031.05"/> en kararlı kişi gibi görünmüştür. Ancak aradan geçen zaman içinde eski matematik öğretmeni, hesaptan iyi anlayan Fouché oyları saymış ve dediğini yaptığı takdirde hiç düşünmediği tarafta, azınlıktakilerin tarafında kalacağını görmüştür. Bu nedenle sessiz adımlarıyla acele acele kürsüye çıkar ve soluk dudaklarından şu iki sözcük fırlar: “<em>La</em> <em>mort</em>!”, ölüm.</p>
		<p class="lvl1">Otranto Dükü Joseph Fouché ileriki tarihlerde<a id="GBS.0032.01"/> kendisine <em>régicide, </em>kral katili damgasını vuran bu iki sözcüğün bir hata olarak bağışlanması için yüz binlerce sözcük söylemek ve yazmak zorunda kalacaktır. Ama bu iki sözcük kamu önünde söylenmiş ve <em>Moniteur</em>’e<a class="si-noteref" epub:type="noteref" href="#f15" id="ref_f15">15</a> geçmiştir ve ne tarihten ne de kendi yaşamından silinmesi imkânsızdır. Çünkü bu, Joseph Fouché’nin yaşamında kamu önünde ilk küçük düşüşü, itibarını ilk kaybedişidir. Arkadaşları Condorcet<a id="GBS.0032.02"/> ve Daunou’yu hileyle sırtından vurmuş, onları aptal yerine koymuş ve aldatmıştır. Ama bu ikisinin de bundan dolayı tarih önünde utanç duyması gerekmez, çünkü ileride başkaları da, daha güçlü olan, dönemlerinin en güçlü adamları olan Robespierre ve Carnot, Lafayette, Barras ve Napoléon da aynı yazgıyı paylaşacaklardır, onlar da hiç ummadıkları bir anda hep Fouché’nin oyununa geleceklerdir.</p>
		<p><a id="GBS.0032.03"/>İşte ancak böyle bir olayla Joseph Fouché’nin karakterinin bir başka yönü, çok belirgin bir özelliği ilk kez ortaya çıkmıştır: inatçı pervasızlığı. Bir partiye ihanet edip oradan ayrılırken, bunu kesinlikle ağır ağır ve dikkatle yapmıyor, gizlice onların arasından çıkıp gitmiyor, aksine herkesin gözü önünde, buz gibi bir gülümsemeyle insanı şaşkına çeviren ve beyninden vurulmuşa döndüren bir doğallıkla<a id="GBS.0032.04"/> düne kadar muhalifi olan insanların tarafına geçiyor, onların görüşlerini ve argümanlarını paylaşıyordu. Eski partisindeki dava arkadaşlarının, halkın ve kamuoyunun ne diyeceğine kesinlikle aldırmıyordu. Onun için önemli olan tek şey, her zaman kazananların yanında olmaktı, asla kaybedenlerin yanında değil. Böyle şimşek hızıyla değişmesi, karakterindeki sınırsız saygısızlık o denli küstahçaydı<a id="GBS.0032.05"/> ki, göreni şaşkına çeviriyor ve ister istemez hayranlık uyandırıyordu. Fouché için daha önce inandığı görüşlerin bayrağını fırlatıp başka görüşlerin bayrağını dalgalandırması için yirmi dört saat, hatta sadece bir dakika yeterdi. Bir fikrin peşinden değil, zamanın peşinden giderdi ve zaman hızlandıkça onun ardından daha da hızlı koşardı.</p>
		<p>Fouché, Nantes seçmenlerinin ertesi gün gazetelerde oyunu<a id="GBS.0033.01"/> kime verdiğini öğrendiklerinde öfkeleneceklerini biliyordu. Bu nedenle onları ikna etmek yerine onlardan önce harekete geçer. Böyle anlarda kendisini adeta yücelmiş gösteren o ani soğukkanlılığıyla seçmenlerinin öfkelenmesini beklemez, aksine saldırının önünü bir atakla keserdi. Oylamadan bir gün sonra Fouché bir bildiri yayımlar ve aslında parlamentodaki gergin havanın kendisinde yarattığı korku<a id="GBS.0033.02"/> sonucunda aldığı kararı yürekten ve inanarak aldığı bir kararmış gibi ilan eder. Seçmenlerinin düşünüp taşınmasına zaman bırakmadan aceleyle ve acımasızca onları korkutmayı ve sindirmeyi seçer. Marat ve diğer ateşli Jakobenler bile, daha düne kadar sakin seçmenlerinin gözünde en ılımlı politikacılardan olan bu adam kadar kana susamış yazamazlardı. “Kral’ın işlediği suçlar göze batar hale gelmiş<a id="GBS.0033.03"/> ve tüm yürekleri öfkeyle doldurmuştur. Başı derhal giyotinde vurulmazsa, tüm haydutlar ve katiller baş kaldıracak, kaosların en korkuncu bizi tehdit edecektir. Zaman bizden yana, yeryüzünün tüm krallarının karşısında.” Daha bir gün önce Kral’ın öldürülmesine karşı hazırladığı bildiriyi cebinde taşıyan aynı Fouché, bir gün sonra Kral’ın idamının kaçınılmaz bir zorunluluk olduğunu işte böyle açıklıyordu.</p><div style="display:none;"><a id="GBS.0033.04"/></div>
		<p>Gerçekten de akıllı bir hesap adamı olan Fouché, doğru değerlendirmeler yapmıştı. Bu oportünist adam, korkaklığın o şaşmaz çökertme gücünü çok iyi tanıyordu; tüm kitle politikalarının önemli kararlarında, soğukkanlılığın en önemli şey olduğunu biliyordu. Haklıydı da: Öyle ki kendi halindeki muhafazakâr yurttaşlar bu şiddetli ve beklenmedik açıklama karşısında korkudan seslerini çıkartamaz hale<a id="GBS.0033.05"/> gelirler; şaşkınlık ve utanç içinde aceleyle, hiç de yürekten istemedikleri bu kararı kesinlikle onaylarlar, hiç kimse buna karşı çıkmaya cesaret edemez. İşte Joseph Fouché o günden itibaren eline aldığı sert ve soğuk araçla en güç krizlerin üstesinden gelir: Bu araç, insanları aşağılamaktır.</p>
		<p class="lvl1">O günden, yani 16 Ocak’tan itibaren bukalemun karakterli Joseph Fouché (bir sonraki hamleye kadar)<a id="GBS.0034.01"/> kırmızı rengi seçmiş olur, ılımlılardan yana iken, bir gecede ezelî radikal ve azılı Terör yanlısı olur. Bir sıçrayışla muhaliflerinin yanına geçer ve bunların içinde de en aşırı, en sol ve en radikal kanada yerleşir. Bu soğukkanlı ve kendini bilen masa adamı, diğerlerinden aşağı kalmamak için, inanılmaz bir hızla Terör yanlılarının o acımasız jargonunu benimser. Ülkeyi terk edenlere, papazlara karşı<a id="GBS.0034.02"/> sert önlemler önerir; kışkırtır, gürültü koparır, bağırıp çağırır, sözcükleri ve hareketleriyle kırıp geçirir. Aslında şu andan itibaren Robespierre ile yeniden dostluk kurabilecek ve onun yanında yer alabilecek durumdadır. Fakat hiç kimsenin satın alamayacağı, sert Protestan eğitimi almış bir vicdan insanı olan Robespierre, çıkarı için inancından dönen insanlardan hoşlanmazdı; saf değiştiren<a id="GBS.0034.03"/> Fouché’nin bu gürültülü radikalizmini, önceki ılımlı politikasından iki kat daha güvensiz buluyordu.</p>
		<p>Çevrenin havasını çok iyi sezebilen Fouché, göz hapsinde bulunmanın tehlikesini hissediyor ve kritik günlerin yaklaştığını görüyordu. Meclis’in üzerindeki fırtına bulutları henüz dağılmamıştı, siyasi arenada Devrim’in liderleri Danton ile Robespierre arasındaki, Hébert ile Desmoulins arasındaki<a id="GBS.0034.04"/> trajik mücadeleler ortaya çıkmaya başlamıştı; radikaller içinde de yine bir karar verilmesi gerekiyordu ve Fouché kendini sağlama almadan rengini göstermekten hoşlanmıyordu. Kaldı ki bir diplomatın yazgısını değiştirebilecek belli anlarda ortaya çıkabilecek durumlardan kaçarak ustaca kurtulabileceğinin bilincindeydi. Bu nedenle Kurucu Meclis’teki bu mücadeleler sırasında politik arenadan uzaklaşmaya<a id="GBS.0034.05"/> ve mücadele sonuçlandıktan sonra geri dönmeye karar verir. Bu geri çekiliş fikri için saygın bir neden de doğar; çünkü Kurucu Meclis eyaletlerdeki düzeni sağlamaları için üyeleri arasından iki yüz delegeyi seçecektir. Oturum salonunun volkan atmosferinde kendini pek iyi hissetmeyen Fouché, gönderilmek için çabalar ve seçilir. Nefes alacak zaman verilmiştir kendisine. Şimdi isterlerse birbirlerini<a id="GBS.0035.01"/> yesinler, birbirlerini yok etsinler, tutkulular hırslılara yer açsın! Yeter ki onların yanında olmasın, parti içinde taraf tutmak zorunda kalmasın. Dünyanın saatinin hızla ilerlediği o dönemde birkaç ay, birkaç hafta uzun bir süreydi. Geri döndüğünde her şey belirginleşmiş olacaktı, işte o zaman rahatça ve herhangi bir tehlikeyle karşılaşmadan kazananların yanında, sonsuza dek kalacağı partisinde,<a id="GBS.0035.02"/> çoğunluğun yanında yerini alabilirdi.</p>
		<p>Fransız Devrimi sırasında taşranın tarihi pek dikkate alınmamıştır. Tüm olayların aktarımı, zamanın nasıl işlediğinin görüldüğü Paris’teki saate göre ayarlanmıştı. Oysa işleyişi dengede tutan asıl olaylar taşrada ve ordudaydı. Paris sadece bir sözcüktü, kararların alındığı yer, olayların itici gücüydü – asıl faaliyet ve belirleyici güç, ülkenin geri kalan<a id="GBS.0035.03"/> kısmındaydı.</p>
		<p>Kurucu Meclis, Devrim’in kentte ve taşrada aynı hızla işlemediğinin zamanında farkına varır: Köylerde, çiftliklerde ve dağlarda yaşayan insanlar, başkentteki insanlar kadar hızlı düşünmüyorlar, fikirleri yavaş yavaş ve daha bir dikkatle algılıyor ve kendilerine göre özümsüyorlardı. Kurucu Meclis’te bir saatte yasa haline gelen şey, düz taşraya yavaş yavaş ve dirhem dirhem ulaşıyordu,<a id="GBS.0035.04"/> çoğu kez de kralcı taşra memurları ve Kilise mensupları gibi eski düzenin insanları tarafından değiştirilmiş ve sulandırılmış bir şekilde. Bu nedenle kırsal bölgeler Paris’in hep bir saat gerisinde kalmışlardı. Meclis’te yönetim Jirondenlerin elindeyken, taşra Kral’dan yanaydı; Jakobenler zafer kazandığında ise taşra düşünsel açıdan Jirondenlere yanaşmaya başlamıştı. Bu durumda coşku dolu yazılı<a id="GBS.0035.05"/> genelgelerin hiçbirinin bir yararı olmamaktaydı; çünkü o tarihlerde yazılı basın Auvergne ve Vendée’ye çok yavaş ulaşmaktaydı.</p>
		<p>Bu nedenle Kurucu Meclis Devrim’i tüm Fransa’ya yaymak, tereddüt eden, hatta Devrim karşıtı olan taşrayı yenmek için Devrim’i anlatacak milletvekillerini eyaletlere göndermeye karar verir. Meclis içinden seçtiği ve isteklerini iletmekle görevlendirdiği iki yüz milletvekiline<a id="GBS.0036.01"/> neredeyse sınırsız yetki tanır. Üç renkli bandı ve kırmızı, tüylü şapkayı takan kişinin bir diktatörünkü kadar hakları vardı. Vergi koyabilir, hüküm verebilir, asker toplayabilir, generalleri görevinden alabilirdi. Bütün bir Ulusal Meclis’in iradesini simgesel olarak kutsallaşmış kişiliğinde temsil eden bu kişilere, hiçbir resmî makam karşı koyamıyordu. Güçleri sonsuzdu, tıpkı bir zamanlar<a id="GBS.0036.02"/> Roma İmparatorluğu’nun egemenliği altındaki ülkelere Senato’nun iradesini götüren prokonsüller gibi; her biri bir diktatör, başına buyruk bir hükümdardı, verdikleri kararlara karşı bir şey yapılamaz, şikâyetçi olunamazdı.</p>
		<p>Bu seçkin milletvekillerinin gücü olağanüstü genişti ama sorumlulukları da bir o kadar büyüktü. Sorumlu oldukları bölgede her biri bir kral, bir imparator, mutlak bir hükümdar<a id="GBS.0036.03"/> gibiydi. Fakat her birinin ensesinde giyotinin baltası parlıyordu; çünkü Kamu Güvenlik Komitesi, halkın her şikâyetini kaydediyor ve herkesten para durumu hakkında hesap soruyordu. Yeterince sert davranmayanlara sert davranılıyor, aşırı sert ve haşin davrananlardan da intikam alınıyordu. Olaylar Terör yönüne kayıyorsa, onların önlemleri yerinde uygun oluyor, fakat terazinin kefesi ılımlı politikadan<a id="GBS.0036.04"/> yana ağır basıyorsa, o zaman yapılanlar yanlış sayılıyordu. Her ne kadar bu temsilciler tüm ülkenin efendisi gibi görünüyorlarsa da, aslında hepsi Kamu Güvenlik Komitesi’nin birer hizmetkârı, akıp giden zamanın birer kölesiydiler: Bu nedenle yaşam ve ölüm arasında karar verirlerken, kendi hayatlarından emin olmak için gözlerini ve kulaklarını Paris’ten ayırmıyorlardı. Üstlendikleri görev hiç<a id="GBS.0036.05"/> de kolay değildi. Düşman karşısındaki Devrim generalleri gibi, kellelerini giyotinden kurtarabilecekleri tek bir şey vardı: başarı.</p>
		<p class="lvl1">Fouché, prokonsül olarak gönderildiğinde, dönem radikallerin dönemiydi. Bu nedenle Fouché de kendi bölgesi Aşağı Loire’da, Nantes, Nevers ve Moulins’de oldukça radikal davranıyordu. Ilımlılara ateş püskürüyor, kararsızlara ve çekingenlere en şiddetli şekilde gözdağı<a id="GBS.0037.01"/> veriyor, maddi ve manevi baskıyla köylerden topladığı gönüllüler alayını düşmanın üzerine salıyordu. Örgütleme gücü, olayları hızla kavrama ve değerlendirme açısından diğer arkadaşlarından aşağı değildi, ancak kullandığı pervasız sözler açısından hepsinden üstündü. Çünkü Joseph Fouché –bunun bilinmesi gerekir– özel mülkiyeti saygıyla ve hâlâ “dokunulmaz” olarak açıklayan Devrim’in o ünlü öncüleri<a id="GBS.0037.02"/> Robespierre ve Danton’un aksine, Kilise ve özel mülkiyet konusunda hiç de dikkatli değildi, tam tersine kararlı bir şekilde radikal sosyalist ve Bolşevik bir program hazırlamıştı. Yeni çağın bu ilk ve net komünist manifestosu Karl Marx’ın o ünlü manifestosu değildi, Georg Büchner’in “Hessen Köy Postası”<a class="si-noteref" epub:type="noteref" href="#f16" id="ref_f16">16</a> de değildi; aksine hiç tanınmayan, sosyalist tarihçilerin kasten görmezlikten geldikleri<a id="GBS.0037.03"/> Collot d’Herbois ve Fouché’nin birlikte imzaladıkları, ama hiç kuşkusuz, Fouché’nin yalnız başına hazırladığı Lyon “Yönergesi”ydi. Enerjik, içerdiği talepler açısından yazıldığı dönemin yüz yıl ilerisinde ve Devrim’in en şaşırtıcı belgelerinden biri olan bu belge, bulunduğu karanlıktan gün ışığına çıkarılmaya değer; her ne kadar Joseph Fouché “saf” bir vatandaş olarak yazdığı bu şeyi daha sonra Otranto<a id="GBS.0037.04"/> Dükü olarak çaresizce inkâr ettiyse de, tarihsel geçerliliği açısından değer kaybına uğrayan bu belge yazıldığı dönemin koşulları içinde değerlendirildiğinde, Fouché’nin o tarihlerde Devrim’in ilk sosyalist ve komünistlerinden yana biri olduğunu net bir şekilde kanıtlar. Fransız Devrimi’nin en cesur söylemlerini formüle eden Marat ya da Chaumette değil, Joseph Fouché’dir ve bu özgün metin, onun<a id="GBS.0037.05"/> karanlıkta kalan ve ortaya çıkarmadığı karakterini herhangi bir tanımlamadan çok daha açık ve dikkat çekecek bir şekilde gözler önüne serer.</p>
		<p>Bu yönerge, cüretkârlık konusundaki tüm çekinceleri yok edecek bir soğukkanlılıkla başlıyordu: “Devrim görüşü doğrultusunda hareket eden kişiler, istedikleri gibi davranmakta özgürdür. Cumhuriyetçiler için Cumhuriyet’in yasalarının gerisinde kalmak dışında<a id="GBS.0038.01"/> bir tehlike yoktur. Bu yasaları aşan ve görünüşte amacın ötesine geçen kimse, çoğu kez doğru sona ulaşmış sayılmaz. Yeryüzünde bir tek mutsuz kişi bile kalsa, özgürlüğün daha ileriye, daha da ileriye doğru devam etmesi gerekir.”</p>
		<p>Bu enerjik ve bir bakıma en yüksek düzeydeki yankıya göre, Fouché devrimci ruhu şöyle tanımlar: “Devrim halk için yapıldı: Ancak toplum deyince, hayatın tüm zevklerini<a id="GBS.0038.02"/> ve toplumun tüm nimetlerini eline geçirmiş, zenginliği sayesinde imtiyazlı duruma gelmiş sınıf anlaşılmamalıdır, özellikle de vatanımızın sınırlarını savunan, emekleriyle bu toplumu doyuran, sayıları sonsuz olan o yoksullar sınıfı anlaşılmalıdır. Devrim sadece birkaç yüz kişinin rahatlığı ile ilgilenseydi ve yirmi dört milyon insanın yoksulluğu içinde boğulmasına aldırmasaydı, o zaman siyasi ve<a id="GBS.0038.03"/> ahlaki açıdan insanlıkdışı bir şey olurdu. Devrim bir yandan sürekli eşitlikten bahsederken, diğer yandan refah açısından insanlar arasındaki dev uçurumları görmezden gelirse, tüm insanlığın onuruyla oynayan bir aldatmaca olarak kalır.” Fouché bu giriş sözlerinden sonra çok sevdiği kuramını anlatmaya başlar ve zengin olan kişinin, <em>mauvais riche</em>’in<a class="si-noteref" epub:type="noteref" href="#f17" id="ref_f17">17</a> asla gerçek bir devrimci, hiçbir zaman gerçek<a id="GBS.0038.04"/> ve dürüst bir cumhuriyetçi olamayacağını ve insanlar arasındaki tüm servet farklarını değiştirmeyen her burjuva devriminin kaçınılmaz olarak yeni zorbalıklar yaratacağını söyler ve şu sözleri ekler: “Çünkü zenginler kendilerini hep farklı olarak görmeye devam edeceklerdir.” Bu nedenle Fouché halktan tüm gücüyle, mükemmel bir şekilde Devrim’e katılmalarını ister. “Kendinizi kandırmayın: Gerçek bir<a id="GBS.0038.05"/> cumhuriyetçi olabilmek için her vatandaşın, kendi içinde bir devrim yapması gerekir, tıpkı Fransa’nın çehresini değiştiren insanlar gibi. Zorbaların kullarıyla özgür bir ülkenin yurttaşları arasında tek bir ortak nokta kalmamalıdır. Tüm davranışları, tüm duyguları, tüm alışkanlıkları tamamen yenilenmelidir. Sizlere baskı uygulandı, bu nedenle size baskı uygulayanları yok etmelisiniz; sizler kilisenin<a id="GBS.0039.01"/> boş inançlarının köleleri oldunuz, şimdi artık özgürlükten başka bir şeye tapmamalısınız... Bu coşkuya ve heyecana yabancı kalan herkes, halkın mutluluğunu değil de, başka sevinç ve tasaları düşünen herkes, yüreğini soğuk çıkarlara açan, onurunun, mevkiinin ve yeteneğinin kendisine ne gibi yararlar getireceğini hesaplayan ve toplumun yararına olan şeylerden bir an bile olsun uzaklaşanlar, baskı<a id="GBS.0039.02"/> ve aşırı zenginlik sözünü duyunca öfkeden kanı kaynamayanlar, özgürlük şehitleri için hiçbir şey hissetmeyip de halkın düşmanları için merhamet gözyaşları dökenler, eğer bu insanlar kendilerini cumhuriyetçi olarak tanımıyorlarsa, yalan söylüyorlardır. Terk etsinler bunlar ülkemizi, aksi halde bunların gerçek yüzü ortaya çıkarılacak, pis kanları özgürlüğün toprağını sulayacaktır. Cumhuriyet sadece<a id="GBS.0039.03"/> özgür insanlar istiyor çevresinde, böyle olmayanları yok etmeye kararlıdır ve cumhuriyet sadece onun için yaşayan, savaşan ve seve seve ölüme gidenleri basacaktır bağrına.” Bu yönergenin üçüncü kısmında ise devrimci görüş bütün çıplaklığı ve açıklığıyla komünist manifestoya dönüşür (1793’ün netleşen ilk bildirisi): “Gereğinden fazla mal ve mülkü olan herkes, bu olağanüstü yardımlaşmaya katılmaya<a id="GBS.0039.04"/> zorlanmalıdır ve bu harç, ülkenin taleplerine uygun olmalıdır: Bu nedenle sizler birer devrimci gibi ve cömertçe herkesin bu kamu yararı için ne kadar vermesi gerektiğini hesaplamalısınız önce. Ancak matematiksel bir tespit ya da kamu vergilendirilmesinde uygulanan ürkek ve kararsız bir yöntem kullanmayın: Bu özel önlem, koşulların niteliğine uygun olmalıdır. Cömert ve soğukkanlı olun ve her yurttaşın<a id="GBS.0039.05"/> ihtiyacından fazlasını elinden alın, çünkü <em>superflu</em><a class="si-noteref" epub:type="noteref" href="#f18" id="ref_f18">18</a> olan her şey, halkın hakkını açıkça yaralamaktadır. Çünkü ihtiyacından fazlasına sahip olan kişi, bunu kötüye kullanmaktan başka bir şey yapmaz. Bu nedenle gerçekten ihtiyacından fazlasını elinden alın, geriye kalan her şey savaş sırasında Cumhuriyet’in ve yoksulların olacaktır.”</p>
		<p>Fouché bu manifestoda sadece parayla yetinilmemesi gerektiğini<a id="GBS.0040.01"/> açık bir şekilde ifade eder: “Tüm eşyaları, ihtiyaçlarından fazlasına sahip oldukları her şeyi ve vatanı savunanların işine yarayan her şeylerini vatan onlardan talep ediyor. Çok fazla keteni, gömleği, bezi ve çizmesi olan insanlar var. Tüm bu şeyler Devrim’in devamı için gereklidir.” Fouché aynı şekilde, her gerçek cumhuriyetçinin “<em>métaux vils et corrupteurs”</em><a class="si-noteref" epub:type="noteref" href="#f19" id="ref_f19">19</a> diyerek küçük gördüğü tüm altın<a id="GBS.0040.02"/> ve gümüşlerin de ulusal hazineye teslim edilmesini ister. “Bunlar orada Cumhuriyet’in portresine damgasını vuracak, ateşle temizlenip sadece kamunun yararına hizmet edecektir. Sadece çelik ve demire ihtiyacımız var ve Cumhuriyet zafere ulaşacaktır.” Manifestonun tümü hiçbir şeyden çekinilmemesi konusunda korkunç bir çağrı ile son bulur: “Üstlendiğimiz otoriteyi şiddetle sürdüreceğiz, genelde gevşeklik,<a id="GBS.0040.03"/> zayıflık ve yavaşlık olarak nitelendirilen şeylerin tümünü kötü niyet olarak değerlendirecek ve cezalandıracağız. Artık yarım yamalak önlemlerin ve başkalarının çıkarlarına saygı duymanın dönemi bitmiştir. Sert vuruşlar yapmamızda bize yardımcı olun, aksi halde bu darbeler sizlere de çarpar. Özgürlük ya da ölüm! Seçim sizin.”</p>
		<p>Bu kuramsal yazı, Joseph Fouché’nin prokonsül olarak neler yapacağı<a id="GBS.0040.04"/> konusunda bilgi vermektedir. Fouché, Aşağı Loire, Nantes, Nevers ve Moulins’de Fransa’nın en büyük güçlerine, Robespierre ve Danton’un korkup geri çekildiği güçlere karşı özel mülkiyete ve kiliseye karşı savaş açmaya cesaret etmiştir. <em>Égalisation des fortunes</em><a class="si-noteref" epub:type="noteref" href="#f20" id="ref_f20">20</a> konusunda hızlı ve kararlı davranır ve kendi buluşu olan “İnsan Sevgisi Komitesi”ne servet sahibi insanların sözüm ona gönüllü olarak<a id="GBS.0040.05"/> hediye vermelerini sağlar. Ancak yanlış anlaşılmamak için, “Zengin kişi özgürlük rejimine yararlı olma hakkını kullanmazsa, Cumhuriyet’in o kişinin servetine el koyma hakkı vardır,” diyerek yumuşak bir uyarıda bulunmayı da ihmal etmez. Aşırı varlığa hiçbir şekilde tahammül edemeyen Fouché, <em>superflu </em>kavramını derhal sınırlandırır. “Cumhuriyetçi’nin demir, ekmek ve kırk eküden fazla gelire ihtiyacı<a id="GBS.0041.01"/> yoktur,” diyerek ahırlardaki atlara, çuvallardaki unlara el koyar, toprağı işletenlere, öngörülenin gerisinde kaldıkları takdirde canlarından sorumlu olacaklarını söyler, dünya savaşı için savaş ekmeği, tek tip ekmeğin yapılmasını emreder ve beyaz undan yapılan her şeyi lüks sayarak yasaklar. Her hafta beş bin asker at, ayakkabı, giysi ve tüfekle donatılır, fabrikaları zorla çalıştırır ve herkes<a id="GBS.0041.02"/> onun demir gibi enerjisine boyun eğer. Durmadan vergiler, havaleler, bağışlar gelir ve Fouché iki aylık bir faaliyetten sonra Meclis’e gururla şunları yazar: “<em>On</em> <em>rougit ici d’être riche.”</em><a class="si-noteref" epub:type="noteref" href="#f21" id="ref_f21">21</a> Oysa gerçekte şöyle demesi gerekirdi: “Buradaki insanlar zengin sayılmaktan korkuyor.”</p>
		<p class="lvl1">Daha sonra milyoner Otranto Dükü olarak anılacak ve bir kralın himayesinde dindar bir kişi gibi kilisede ikinci kez<a id="GBS.0041.03"/> evlenecek olan Joseph Fouché, henüz radikal ve komünist olduğu o dönemde Hıristiyanlığın karşısındaki en öfkeli, en hırslı savaşçı olduğunu itiraf eder. “Bu ikiyüzlü inanışın yerini, Cumhuriyet’e inanç ve ahlak almalıdır,” diye kükrer tehdit mektubunda ve hemen arkasından kiliselerin ve katedrallerin üzerine yakıp yıkan yıldırımlar gibi önlemler düşmeye başlar. Yasalar ve kararnameler birbiri ardına<a id="GBS.0041.04"/> gelmeye başlar. “Hiçbir papaz görev yaptığı dinî kurumlar dışında resmî kıyafetle dolaşmayacaktır, tüm imtiyazları elinden alınacaktır, çünkü,” diyerek şöyle açıklar Joseph Fouché, “bu kendini beğenmişler sınıfının, Hıristiyanlığın ilk dönemlerindeki saflığına ve halkın sınıfına dönme zamanı geldi.” Kısa bir süre sonra Joseph Fouché’ye, ordunun en tepesinde olmak, adaletin en yüksek rütbeli memuru<a id="GBS.0041.05"/> olmak, yönetimin sınırsız diktatörü olmak yetmemeye başlar, kilisenin yetkilerine de el koyar. Papazlar için geçerli olan evlenme ve cinsel ilişkide bulunma yasağını kaldırır, papazlara bir ay içinde evlenmelerini ya da bir çocuğu evlatlık edinmelerini emreder, insanları açık meydanlarda evlendirir ve boşar. Kilisede (haçların ve dinî resimlerin itinayla uzaklaştırıldığı) kürsüye çıkıp ölümsüzlüğü<a id="GBS.0042.01"/> ve Tanrı’ nın varlığını inkâr ettiği ateist vaazlar verir. Hıristiyan cenaze törenleri kaldırılır ve kilisenin avlusuna sadece şu yazı yazdırılır: “Ölüm, sonsuz bir uykudur.” Bu yeni papa, Nevers’de eyaletin ismini verdiği kızı “Nièvre”i ülkenin ilk burjuva yöntemiyle Ulusal Muhafız Kıtası’nın bandosu eşliğinde açık meydanda kilisenin desteği olmaksızın vaftiz eder. Moulins’de bir alayın başında<a id="GBS.0042.02"/> atla bütün kenti dolaşır, elindeki çekiçle bütün haçları, çarmıha gerilmiş Hazreti İsa heykellerini, azizlerin tasvirlerini, fanatizmin bu zararlı sembollerini parçalar. Ayin taçları, örtüleri çıkarılıp orta yerde yakılmaya başlanır; alevler yükselirken ayaktakımı çığlıklar atarak bu ateist ateş etrafında çılgınca dans eder. Fakat Fouché için cansız nesnelere, kendini savunamayan taş figürlere<a id="GBS.0042.03"/> ve kırılması kolay haçlara saldırmak tam bir zafer sayılmazdı. Asıl başarısı, Piskopos François Laurent’ı uzun cüppesini çıkarıp kırmızı takkeyi giymeye ikna etmesi ve otuz papazın da heyecanla aynı şeyi yapması ve bu başarının ordan oraya sıçrayan yangın alevleri gibi tüm Fransa’yı sarmasıydı. Joseph Fouché daha zayıf ateist meslektaşları karşısında fanatizmi yok ettiğini, Hıristiyanlığın kökünü<a id="GBS.0042.04"/> kazıyıp layık olduğu yere indirdiğini söyleyerek gururlanabilirdi.</p>
		<p>Bütün bunları öfkeli birinin eylemleri, fanatik bir hayalperestin taşkın tutkuları olarak algılayanlar olabilir. Oysa gerçekte Joseph Fouché bu göz boyayan tutkuların arkasında hep o hesapçı, hep o gerçekçi kişiydi. Meclis’e hesap vermek zorunda olduğunun bilincindeydi, vatanseverlikle ilgili sözlerin ve mektupların banknotlarla<a id="GBS.0042.05"/> birlikte değerini kaybettiğini ve hayranlık uyandırmak için metal gibi sert sözcükler bulması gerektiğini biliyordu. İşte bu nedenle askerî birlikler sınıra yürürken, Fouché de kilisede yağmaladıklarını Paris’e gönderir. Altın kaplar, kırılmış ve eritilmiş gümüş şamdanlar, yüksek ayarlı, çarmıha gerilmiş Hazreti İsa heykelleri, mücevherler sandıklara doldurularak Meclis’e gönderilir. Fouché,<a id="GBS.0043.01"/> Cumhuriyet’in her şeyden önce nakit paraya ihtiyacı olduğunu biliyordu ve taşraya giden temsilciler içinde sadece o, böyle önemli bir ganimet göndermişti. Milletvekilleri önce şaşırır, sonra sevinçle alkışlarlar. O andan itibaren Meclis, Fouché’yi demir gibi biri, Cumhuriyet’in yetiştirdiği en korkusuz, en güçlü adam olarak görmeye başlar.</p>
		<p class="lvl1">Joseph Fouché taşradaki görevinden Meclis’e geri döndüğünde,<a id="GBS.0043.02"/> 1792’deki o tanınmayan, küçük milletvekili değildir artık. On bin kişiyi askere alması, eyaletinden yüz bin altın, altı yüz kilo madenî para, bin gümüş çubuğu “<em>rasoir national”</em><a class="si-noteref" epub:type="noteref" href="#f22" id="ref_f22">22</a> denen giyotine başvurmadan toplaması, Meclis’in, onun <em>vigilance</em>’ına<a class="si-noteref" epub:type="noteref" href="#f23" id="ref_f23">23</a>, çabasına hayran olmasına neden olur. Jakobenlerin en aşırısı Chaumette, Fouché’nin yaptıklarını övdüğü yazıda şöyle der: “Anlattığım bu mucizeleri<a id="GBS.0043.03"/> gerçekleştirdi. Yaşlılara saygı gösterdi, zayıfları korudu, felaketlerle ilgilendi, boş inançları yok etti, federalizmi kaldırdı. Demir üretimini yeniden canlandırdı, kuşku uyandıranları tutuklattı, ibret olması için her suçu cezalandırdı, sömürenleri yakalatıp hapse attırdı.” Gayet dikkatli, biraz da tereddütle ılımlıların yanında oturduktan bir yıl sonra Fouché artık radikallerin en radikaliydi.<a id="GBS.0043.04"/> İşte o dönemde Lyon’da başlayan isyanı bastırmak için hiçbir şeye aldırmayan gözüpek biri gerektiğinde ya da başka bir devrimin düşünemeyeceği kadar korkunç buyrukları uygulamak için Fouché’den daha uygun biri bulunabilir miydi? “Şimdiye kadar Devrim’e yaptığın hizmetler,” diye devam ediyordu bu süslü püslü övgü dolu yazı, “bundan sonra da gerçekleştireceğin nice başarıların kanıtıdır. <em>Ville </em><em><a id="GBS.0043.05"/>Affranchie</em>’de<a class="si-noteref" epub:type="noteref" href="#f24" id="ref_f24">24</a> (Lyon) sönen burjuva ruhunun meşalesini yakmak, senin hakkındır. Devrim’i tamamla, aristokratların savaşını bitir, iktidardan düşenler, doğrultmak istedikleri yıkıntıların altında kalıp ezilsinler!”</p>
		<p>Böylece Joseph Fouché, geleceğin multimilyoneri Otranto Dükü, bu intikamcı ve yok edici kimliğiyle “<em>Mitrailleur</em> <em>de Lyon”</em><a class="si-noteref" epub:type="noteref" href="#f25" id="ref_f25">25</a> olarak dünya tarihine geçer.</p>
		<section class="si-footnotes" epub:type="footnotes">
			<aside class="si-footnote" epub:type="footnote" id="f6"><a class="si-backref" href="#ref_f6">6 .</a><span class="si-footnote-text"> Kilise görevlisi<div style="display:none;"><a id="GBS.0044.01"/></div> olmayan papazları bir araya getiren iki ayrı tarikatın üyelerine verilen ad. Tarikat üyesi papazlar herhangi bir yeminle bağlı değildir. Merkezi Fransa’da bulunan İsa ve Günahsız Meryem Oratuvar Birliği 1611’de Pierre de Bérulle tarafından kurulmuş, son biçimini 1925’te almıştır. Temel amacı, papaz yetiştirmektir. (Ç.N.)</span></aside>
			
			
			<aside class="si-footnote" epub:type="footnote" id="f7"><a class="si-backref" href="#ref_f7">7 .</a><span class="si-footnote-text"> Aziz Ignacio de Loyola (1491-1556): 1534’te Paris’te Cizvit<div style="display:none;"><a id="GBS.0044.02"/></div> Tarikatı’nı kuran İspanyol ilahiyatçı. <em>Exercitia spiritualia</em> (Manevi Deneyler) adlı bir kitap taslağı hazırlamıştır. (Ç.N.)</span></aside>
			
			
			<aside class="si-footnote" epub:type="footnote" id="f8"><a class="si-backref" href="#ref_f8">8 .</a><span class="si-footnote-text"> Joseph Michel ve Jacques Etienne Montgolfier: Sıcak hava balonunu geliştiren ve ilk serbest uçuşları gerçekleştiren Montgolfier kardeşlerin temel tasarımı daha sonraları geliştirilerek daha büyük balonlar yapılmış ve bunların yardımıyla üst atmosfer katmanları<div style="display:none;"><a id="GBS.0044.03"/></div> incelenebilmiştir. (Ç.N.)</span></aside>
			
			
			<aside class="si-footnote" epub:type="footnote" id="f9"><a class="si-backref" href="#ref_f9">9 .</a><span class="si-footnote-text"> (Fr.) Anayasa Yanlıları. (Ç.N.)</span></aside>
			
			
			<aside class="si-footnote" epub:type="footnote" id="f10"><a class="si-backref" href="#ref_f10">10 .</a><span class="si-footnote-text"> Eski Roma’da yüksek memurların hizmetkârları, çoğu kez azat edilmiş köleleri. (Ç.N.)</span></aside>
			
			
			<aside class="si-footnote" epub:type="footnote" id="f11"><a class="si-backref" href="#ref_f11">11 .</a><span class="si-footnote-text"> (Fr.) Bataklık. (Ç.N.)</span></aside>
			
			
			<aside class="si-footnote" epub:type="footnote" id="f12"><a class="si-backref" href="#ref_f12">12 .</a><span class="si-footnote-text"> Brissotçular olarak da bilinir. Fransız Devrimi sırasında Gironden ilinden gelme idealist genç avukatların oluşturduğu ılımlı cumhuriyetçiler. İşadamı, tüccar, sanayici<div style="display:none;"><a id="GBS.0044.04"/></div> ve bankerlerin geniş desteğini kazanarak Ekim 1791-Eylül 1792 arasında Yasama Meclisi’ne yön vermişlerdi. Jirondenler saraya yönelik sert eleştirileriyle ortaya çıktılar. Yurtdışına kaçan monarşi yanlılarına ve Devrim karşıtı rahiplere karşı kesin önlemler alınmasında (Ekim-Kasım 1791) önemli rol oynadılar. 1791 sonlarında halkı, Devrim hedefinde birleştirmek için düşman devletlere savaş açılmasını<div style="display:none;"><a id="GBS.0044.05"/></div> savunmaya başladılar. (Ç.N.)</span></aside>
			
			
			<aside class="si-footnote" epub:type="footnote" id="f13"><a class="si-backref" href="#ref_f13">13 .</a><span class="si-footnote-text"> Eski Yunan’da zafer kazananların başına defneden çelenkler örülürdü. (Ç.N.)</span></aside>
			
			
			<aside class="si-footnote" epub:type="footnote" id="f14"><a class="si-backref" href="#ref_f14">14 .</a><span class="si-footnote-text"> (Fr.) Fransız Devrimi sırasında giyilen bir tür ceket. (Ç.N.)</span></aside>
			
			
			<aside class="si-footnote" epub:type="footnote" id="f15"><a class="si-backref" href="#ref_f15">15 .</a><span class="si-footnote-text"> (Fr.) Sözcük anlamı “yol gösteren”. Metin içinde ise o tarihlerde çıkan bir gazetenin adı. (Ç.N.)</span></aside>
			
			
			<aside class="si-footnote" epub:type="footnote" id="f16"><a class="si-backref" href="#ref_f16">16 .</a><span class="si-footnote-text"> Alman yazar Georg Büchner’in 1834 yılında köylüleri, içinde bulundukları<div style="display:none;"><a id="GBS.0045.01"/></div> yoksulluğa ve baskıya karşı koymaya davet etmek üzere yazdığı “Kulübelere barış! Saraylara savaş!” sloganıyla başlayan bildiri. (Ç.N.)</span></aside>
			
			
			<aside class="si-footnote" epub:type="footnote" id="f17"><a class="si-backref" href="#ref_f17">17 .</a><span class="si-footnote-text"> (Fr.) Kötü zengin. (Ç.N.)</span></aside>
			
			
			<aside class="si-footnote" epub:type="footnote" id="f18"><a class="si-backref" href="#ref_f18">18 .</a><span class="si-footnote-text"> (Fr.) Aşırı, aşırılık. (Ç.N.)</span></aside>
			
			
			<aside class="si-footnote" epub:type="footnote" id="f19"><a class="si-backref" href="#ref_f19">19 .</a><span class="si-footnote-text"> (Fr.) İnsanları kötü yola iten madenler. (Ç.N.)</span></aside>
			
			
			<aside class="si-footnote" epub:type="footnote" id="f20"><a class="si-backref" href="#ref_f20">20 .</a><span class="si-footnote-text"> (Fr.) Servetlerin eşitlenmesi. (Ç.N.)</span></aside>
			
			
			<aside class="si-footnote" epub:type="footnote" id="f21"><a class="si-backref" href="#ref_f21">21 .</a><span class="si-footnote-text"> (Fr.) Buradaki insanlar zengin olmaktan<div style="display:none;"><a id="GBS.0045.02"/></div> utanıyor. (Ç.N.)</span></aside>
			
			
			<aside class="si-footnote" epub:type="footnote" id="f22"><a class="si-backref" href="#ref_f22">22 .</a><span class="si-footnote-text"> (Fr.) Ulusal ustura. (Ç.N.)</span></aside>
			
			
			<aside class="si-footnote" epub:type="footnote" id="f23"><a class="si-backref" href="#ref_f23">23 .</a><span class="si-footnote-text"> (Fr.) Uyanıklık. (Y.N.)</span></aside>
			
			
			<aside class="si-footnote" epub:type="footnote" id="f24"><a class="si-backref" href="#ref_f24">24 .</a><span class="si-footnote-text"> (Fr.) Özgürlüğüne kavuşmuş kent. (Ç.N.)</span></aside>
			
			
			<aside class="si-footnote" epub:type="footnote" id="f25"><a class="si-backref" href="#ref_f25">25 .</a><span class="si-footnote-text"> (Fr.) <em>Mitrailleur</em>’ün kelime anlamı topçu, mitralyözcü olmakla birlikte metin içindeki anlam ve tarihe geçen ifade göz önünde bulundurularak “<em>Mitrailleur de Lyon</em>” Lyon Kasabı olarak çevrilmiştir. (Ç.N.)</span></aside>
		</section>
	</section>
<div style="display:none;"><a id="GBS.0045.03"/></div></body>
</html>