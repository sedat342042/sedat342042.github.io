<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Şah Mat</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre11" id="filepos788845"><span class="calibre12"><span class="bold">Beşinci Gün</span></span></p>

  <p class="calibre15"><span class="italic"><span class="bold">Sabah</span></span></p>

  <p class="calibre8">Greta Alfieri o gece bir rüya gördü. Yayındaydı ve haberleri sunuyordu ama bunu her zamanki yerinden yapmıyordu. Bir asansörde kapalıydı ve kat numaralarının olduğu yere yerleştirilmiş küçük bir kameranın karşısındaydı. Rejideki Claps, kulaklığından ona Brando’yu almaya gitmesi gerektiğini söylüyordu.</p>

  <p class="calibre8">Yine bornozu ve elinde bir fincan sıcak kahvesiyle Greta televizyonu açtı. Saat sekiz bile olmamıştı. Kanalı Anselmi’nin sabah haberlerine getirdi.</p>

  <p class="calibre8">“… böylelikle zalim kader yakın zamandaki bir trajedinin kahramanları etrafındaki halkayı tamamlamak istemişe benziyor. Sevdiği kadının korkunç bir cinayete kurban gittiğini gördükten, bu cinayetin baş şüphelisi olarak hapishanelerle tanıştıktan ve medyanın boyunduruğu altında kaldıktan sonra dengesini tamamen kaybetti. Yaşamaya devam edecek gücü kalmadı.”</p>

  <p class="calibre8">Greta ekrandaki fotoğrafı tanıdı. Teni ürperirken Anselmi’nin sözleri çok uzaklardan geliyor gibiydi.</p>

  <p class="calibre8">“Doktor Claudio Morganti dün gece geç vakitte canına kıydı.”</p>

  <p class="calibre8">Greta Alfieri’nin elindeki fincan yere düştü ve kahve etrafa yayıldı.</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13"><span class="italic">Tüm devreler yavaşça yeniden diriliyor.</span></p>

  <p class="calibre8"><span class="italic">Claps kendini derin bir uykudan uyanır gibi hissediyordu. Yatakta yatan bedenini hissetmeye başlıyordu.</span></p>

  <p class="calibre8"><span class="italic">Her şey bir tarafa uyum sağlamakta karmaşa yaşıyor, nerede olduğunu ve bunun nedenini bilmiyordu. Gözlerini açmak ise çok umutsuz bir çaba gibi geliyordu.</span></p>

  <p class="calibre8"><span class="italic">Bir kolunu oynattı, kafasını döndürdü ve sonunda gözlerini açmayı başardı.</span></p>

  <p class="calibre8"><span class="italic">Beyni hâlâ bu kadar karışık hareketlere hazır değildi, her gördüğü şey belirsiz, beyaz bir ışık gibiydi.</span></p>

  <p class="calibre8"><span class="italic">Claps gözlerini kırptı. Tekrar kolunu hareket ettirdi. Tüm bedenini hareket ettirmeye çalıştı.</span></p>

  <p class="calibre8"><span class="italic">Bir gürültü duydu… Bu bir sesti, bir kadın sesi. Ne dediğini tam olarak anlayamıyordu. Garip bir aksanla konuşuyordu, belki de yabancı bir dil, diye düşündü.</span></p>

  <p class="calibre8">“Doktor gelin! Üç numaradaki hasta ayılıyor!”</p>

  <p class="calibre8">Umursamaz bir tavırla elindeki kâğıtları dolduran doktor, hemşireyi duyar duymaz ayağa fırlayarak Claps’in başucuna geldi ve onu, gözleri aralanmış ve elleri biraz titrer bir vaziyette buldu.</p>

  <p class="calibre8">“Bay Claps, beni duyuyor musunuz?”</p>

  <p class="calibre8"><span class="italic">Bu seferki bir erkek sesiydi, çok yakın ve çok net; sağ tarafında duruyordu. Claps içgüdüsel olarak bakışlarını o yöne döndürerek bu gölgeli yüzün aydınlanmasını bekledi.</span></p>

  <p class="calibre8"><span class="italic">Ama bu yerde ne garip bir dil konuşuyorlardı böyle?</span></p>

  <p class="calibre8">“Bay Claps, hastanedesiniz. Ben sizi tedavi eden doktorum ve her şey daha iyiye doğru gidiyor. Eğer söylediklerimi anlıyorsanız herhangi bir işaret yapın.”</p>

  <p class="calibre8">Claps hareketsiz bir şekilde doktora bakmaya devam ediyordu.</p>

  <p class="calibre8">Doktor daha yüksek sesle ve kelimeleri vurgulayarak tekrarladı.</p>

  <p class="calibre8">“Bay Claps, eğer beni anlıyorsanız bir hareket yapın, ne isterseniz.”</p>

  <p class="calibre8">Hiçbir hareket yoktu.</p>

  <p class="calibre8">Yatağın diğer tarafındaki hemşire seslenmişti bu sefer.</p>

  <p class="calibre8">“Bay Claps…”</p>

  <p class="calibre8"><span class="italic">Artık düşünceleri tamamen aydınlanmaya başlıyordu. Yanındaki yabancı dilde konuşan adamın üstünde yeşil bir önlük vardı, Claps yavaş yavaş çevresini algılamaya başladı. Arkadan gelen ‘bip’ sesi, korkuluklu yatak, kolundan sarkan hortumlar… Bir hastanedeydi! Ona ne olmuştu!? Hiçbir şey hatırlayamıyordu.</span></p>

  <p class="calibre8"><span class="italic">Şimdi de sol tarafından bir kadın sesi geldi.</span></p>

  <p class="calibre8"><span class="italic">Claps bakışlarını ona çevirdi; sarışındı ve gülümsüyordu.</span></p>

  <p class="calibre8"><span class="italic">Ona ne olmuştu? Hangi ülkedeydi?</span></p>

  <p class="calibre8"><span class="italic">Korkunç bir yorgunluk hissetmeye başladı; tüm gücünü topladı. Ağzından dökülen kelimeler zayıf ama anlaşılırdı:</span></p>

  <p class="calibre8"><span class="italic">“Neredeyim?”</span></p>

  <p class="calibre8">Hemşire doktora sordu:</p>

  <p class="calibre8">“Ne dedi?”</p>

  <p class="calibre8">“Anlayamadım, anlaşılmaz bir şey söyledi.”</p>

  <p class="calibre8"><span class="italic">Claps tekrar kendini zorlayarak sordu:</span></p>

  <p class="calibre8"><span class="italic">“Neredeyim?”</span></p>

  <p class="calibre8">“<span class="italic">Derenyim</span> dedi… Sen de duydun mu? Öyle dedi, değil mi?”</p>

  <p class="calibre8">“Soyadı yabancı kökenliye benziyor. Belki de kendi ana dilinde konuşuyordur” dedi hemşire.</p>

  <p class="calibre8">“Bay Claps, beni duyuyorsanız sağ elinizi hareket ettirin.”</p>

  <p class="calibre8">Claps hareketsiz kalmaya devam etti.</p>

  <p class="calibre8">“Sağ tarafınızdaki bayana bakabilir misiniz?”</p>

  <p class="calibre8">Hiçbir hareket yok.</p>

  <p class="calibre8">Doktor, hemşireye ‘dikkatli ol’ manasında bir baş hareketi yaptı. Sonra Claps’e dönerek askerî bir emir verir gibi sertçe “Gözlerini kapat!” dedi.</p>

  <p class="calibre8">Claps’in gözleri anında kapandı.</p>

  <p class="calibre8"><span class="italic">Ne saçmalık bu böyle!? Emire benziyordu. Doktor ona anlayamadığı o dilde bir emir vermişti ve o farkına bile varmadan gözlerini kapatmıştı.</span></p>

  <p class="calibre8"><span class="italic">İşte yine aynı şey! Yine aynı şeyi yapmıştı!</span></p>

  <p class="calibre8"><span class="italic">Claps gücünün onu terk ettiğini hissetti.</span></p>

  <p class="calibre8">“Gördün mü?” Doktor kendiyle gurur duyuyor gibiydi, biraz önce parlak bir tanı ortaya koymuştu. “Hemen başhekime haber ver ve acil bir nörolojik konsültasyon talebinde bulun.”</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">“Tekrar işime döneceğim.”</p>

  <p class="calibre8">Greta lafı uzatmadı. Sadece kafedeki küçük masaya oturup kahvesini içecek kadar vakit geçirmişti.</p>

  <p class="calibre8">“Evet ya, Montanari’nin haberini gördüm.” Anselmi gülümsedi. “Pazartesi sanırım, değil mi?”</p>

  <p class="calibre8">“Evet, anlaşmamızı hatırlıyorsun değil mi?”</p>

  <p class="calibre8">“Kontratı yırtıp atarız, sorun değil.”</p>

  <p class="calibre8">Greta kahve fincanını tabağın üstünde döndürerek sessiz kaldı. Kafede kimsecikler yoktu.</p>

  <p class="calibre8">“Çok yazık, ama…” Anselmi hiç de öyle üzgün gibi durmuyordu. “Yine de birlikte çalışma şansımız olabilirdi, çok büyük bir haber kanalından ilginç bir teklifi kabul etmek üzereyim.”</p>

  <p class="calibre8">“Senin adına mutlu oldum” dedi Greta gülümsemeye çalışarak.</p>

  <p class="calibre8">“Şu an için sana daha fazlasını söyleyemem. Büyük bir gösterişle geri dönüşünü ve…” Anselmi göğsünü şişirerek devam etti. “Benim büyük bir televizyona dâhil olmamı kutlarız. Burada değil tabii…” Etrafına bakındı ve ekledi. “Böyle şehir dışındaki küçük bir kafede demek istiyorum.”</p>

  <p class="calibre8">“Eminim böyle bir fırsatımız olur.” Greta saatine baktı. “Artık işe dönmem gerek… Bu arada, bu sabah Morganti’nin intiharıyla ilgili haberini gördüm.”</p>

  <p class="calibre8">“Ne hikâye ama değil mi? Sekizinci kattaki evinin penceresinden aşağı atlamış. Kaldırım kenarına park etmiş bir avukatın BMW’sinin üstüne çakılmış, arabanın üstü olduğu gibi çökmüş. Avukat kendini kaybetmiş.” Anselmi kıkırdadı. “Üstüne adama bir de park etme yasağı olan yere park ettiği için ceza yazmışlar…”</p>

  <p class="calibre8">Greta durumda Anselmi kadar eğlenecek bir taraf bulamadı.</p>

  <p class="calibre8">“Son saatlerde yeni bir gelişme oldu mu, biliyor musun?”</p>

  <p class="calibre8">“Haberlerde verilenden fazla bir şey yok. Bildiğim kadarıyla Morganti depresyondaymış ve oldukça fazla sakinleştirici ilaç kullanıyormuş… Başına gelen onca şeyden sonra buna şaşmamak lazım, bir de üstüne üstlük işsizmiş, bir ay kadar önce çalıştığı bankadan istifa edip ayrılmış.”</p>

  <p class="calibre8">“Arkasında intiharının nedenini açıkladığı bir not falan bırakmış mı?”</p>

  <p class="calibre8">“Bilgisayarının ekranında yanıp sönen bir yazı varmış: THE END, yani SON. Çok orijinal değil mi?”</p>

  <p class="calibre8">“Yalnız mıymış bu…”</p>

  <p class="calibre8">“Bu deli hareketi gerçekleştirdiğinde mi demek istiyorsun? Yalnızmış, evin kapısı içeriden kilitliymiş, polis kilidi kırmak zorunda kalmış.”</p>

  <p class="calibre8">Greta birkaç saniye içinden düşündü.</p>

  <p class="calibre8">“İyi o zaman, geç oldu… Şu kontratla ilgili kendimi rahat hissedebilir miyim?”</p>

  <p class="calibre8">“Şimdiden yırtılıp atıldığından emin olabilirsin. Ve pazartesi için bol şans.”</p>

  <p class="calibre8">Anselmi ayağa kalktı.</p>

  <p class="calibre8">Greta gitmek üzere ayağa kalkmıştı ki bir an durakladı.</p>

  <p class="calibre8">“Olayla Sensi mi ilgileniyor?”</p>

  <p class="calibre8">“Sensi mi? Sıradan bir intiharla mı? Elbette hayır, Komiser Benni diye biri; biraz garip ama sempatik, gece nöbeti meraklısı bir adam.”</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">“Rahatına bak Benni ve ofisimde sigara içme” dedi Sensi kafasını masasından kaldırmadan.</p>

  <p class="calibre8">Komiser Benni kendini koltuğa bıraktı ve istemeyerek de olsa sigara paketini cebine koydu.</p>

  <p class="calibre8">“Morganti konusunu öğrenmek istiyorsunuz, değil mi?”</p>

  <p class="calibre8">Sensi cevap vermeye gerek duymadı.</p>

  <p class="calibre8">“Olay çok net görünüyor. Evin kapısı içeriden kilitlenmiş, pencere açık, adam sekiz kat aşağıda yatıyor. Bilgisayar ekranında bir çeşit elveda mesajı var. Depresyon ilaçları alıyormuş. Son yaşananlar bir yana tanıdıkları onu içine kapalı, yalnız ve neşesiz biri olarak tanımlıyorlar. Bugüne kadar yaptığı her şey ters gitmiş: Evliliği, üniversitedeki akademik kariyeri ve son olarak da bankadaki işi… Ama tüm bunları siz benden çok daha iyi biliyorsunuz şefim; birkaç hafta önce bu bilgileri elde edebilmek için Morganti’yi tazı gibi koşturmuştunuz.”</p>

  <p class="calibre8">“İşi bıraktı çünkü onu uzaktaki bir şubeye göndermek istediler; o bu şehirde kalmak istiyordu.”</p>

  <p class="calibre8">“Ne yani, bu nakil işini reddedemez miydi?”</p>

  <p class="calibre8">Sensi kollarını iki yana açtı.</p>

  <p class="calibre8">Benni konuşmaya devam etti:</p>

  <p class="calibre8">“Dün neler yaptığını öğrendik, hiçbir gariplik yok ancak karşılaştığı az sayıda kişi onun oldukça kasvetli bir havada olduğunu belirttiler. Evine akşam dönmüş; yiyecek bir şeyler hazırladığına dair hiçbir iz yok. Kendini saat 22:05’te aşağı atmış; pizzacıdan çıkmakta olan bir çift onun üstlerine neredeyse yağmur gibi indiğini belirttiler… Kaldırımın kenarına park etmiş bir araba olduğu ve onun etrafından dolaşmak zorunda kaldıkları için Tanrı’ya şükretmeliler. Morganti arabanın üstünde hemen ölmüş.”</p>

  <p class="calibre8">“İçkili miymiş?”</p>

  <p class="calibre8">“Evde bulduklarımızdan yola çıkarak değil gibi görünüyor ama vücudunda alkol, ilaç ya da başka bir şeyin varlığını otopsi sonucu verecek.”</p>

  <p class="calibre8">“Belki de bu dediklerinin güzel bir karışımı çıkacak…”</p>

  <p class="calibre8">Komiser Benni cebindeki sigara paketini sinirli bir şekilde sıktı; Sensi daha başka bilmediği neyi öğrenmek istiyordu acaba? Alkol, ilaç, uyuşturucu… Onu mutlu etmek için sadece bir sigara yetecekti. “Mümkün” dedi.</p>

  <p class="calibre8">Sensi bir süre sessiz ve düşünceli bir şekilde durdu. “Şu çift…” dedi.</p>

  <p class="calibre8">“Evet…?”</p>

  <p class="calibre8">“Adam atlarken bağırdığını duymuşlar mı?”</p>

  <p class="calibre8">“Sadece arabaya çarparken çıkan ani sesi duymuşlar. Siz bağırır mıydınız ki şef?”</p>

  <p class="calibre8">“Eğer bunu istemeden yapıyorsam elbette, mesela…” Sensi kelimeyi dikkatle vurgulayarak söyledi. “…mesela kazayla olduysa.”</p>

  <p class="calibre8">“Bir kaza olmadığı kesin, Morganti ardında bir elveda mesajı bıraktı. Bağırma konusuna gelince, kendini boşluğa atarak intihar edenler genellikle bağırmazlar.”</p>

  <p class="calibre8">“Yani, her şey örtüşüyor…” dedi Sensi ama aslında içinden son zamanda olan hiçbir şeyin birbirini tutmadığını düşünüyordu.</p>

  <p class="calibre8">Ortada hâlâ bulunamayan bir bilgisayar ve bilgisayar parçalarını satın alan bir adam vardı; profesyonel bir tetikçi şehre vardıktan iki gün sonra manyak bir katile dönüşüveriyordu, cep telefonu, Claps’in son sözleri…</p>

  <p class="calibre8">“Eğer başka bir şey yoksa…”</p>

  <p class="calibre8">Sensi düşüncelerinden sıyrıldı:</p>

  <p class="calibre8">“Hayır… Hatta teşekkürler. Çık lütfen, gece mesaisi yaptın ve dinlenmen gerek.”</p>

  <p class="calibre8">Benni bir eliyle sigara paketinin olduğu cebini karıştırarak çoktan kapıya gitmişti bile.</p>

  <p class="calibre8">“Biliyor musun” dedi Sensi. “Kendi isteğiyle hayatına son vermenin dışında, sekizinci kattan aşağıya düşerken bağırmamak için bir neden daha var.”</p>

  <p class="calibre8">Benni bir ayağı odanın dışında dönerek sordu:</p>

  <p class="calibre8">“Nedir?”</p>

  <p class="calibre8">“Baygın olmak.”</p>

  <p class="calibre8">Komiser Benni daha koridorda iki adım ilerlemeden nihayet bir sigara yaktı ama istediği keyfi alamadı.</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13"><span class="bold">Beyaz Gölge:</span> Mitnick… Orada mısın?</p>

  <p class="calibre8"><span class="bold">Mitnick:</span> Gölge, ne haber?</p>

  <p class="calibre8"><span class="bold">Beyaz Gölge:</span> Şimdi Dilsiz’le konuştum, seninle konuşmayı kabul etti.</p>

  <p class="calibre8"><span class="bold">Mitnick:</span> Harika! Ona ne dedin?</p>

  <p class="calibre8"><span class="bold">Beyaz Gölge:</span> Ona hiçbir şey söylemedim, sadece Mitnick’in seninle konuşmaya ihtiyacı var dedim.</p>

  <p class="calibre8"><span class="bold">Mitnick:</span> Büyüksün Gölge! Dilsiz’i nerede bulurum?</p>

  <p class="calibre8"><span class="bold">Beyaz Gölge:</span> Bu senin için bir sorun olabilir…</p>

  <p class="calibre8"><span class="bold">Mitnick:</span> Ne demek istiyorsun?</p>

  <p class="calibre8"><span class="bold">Beyaz Gölge:</span> Dilsiz seninle tanışmayı kabul etti ama internette değil, senin bir hayranın ve seninle gerçekten tanışmak istiyor.</p>

  <p class="calibre8"><span class="bold">Mitnick:</span> Aklını kaçırmış olmalı! Sözünü bile etmesin. Ben dışarı çıkmam.</p>

  <p class="calibre8"><span class="bold">Beyaz Gölge:</span> Efsane olmanın zararları evlat.</p>

  <p class="calibre8"><span class="bold">Mitnick:</span> Hiç umurumda değil! Sadece alışveriş yapmak için dışarı çıkarım ben.</p>

  <p class="calibre8"><span class="bold">Beyaz Gölge:</span> Hadi ama Mitnick… Daha kötüsü de olabilirdi. Dilsiz bu şehirde yaşıyor, bir de uzak bir adada yaşadığını düşünsene…</p>

  <p class="calibre8"><span class="bold">Mitnick:</span> Dışarı çıkmam. Hem sonra aradığım tipin bu Dilsiz’in arkadaşı olduğu ne malum.</p>

  <p class="calibre8"><span class="bold">Beyaz Gölge:</span> Karar senin… Her hâlükârda seni bu akşam saat 22:30’da metronun güneydeki başlangıç durağında bekleyecek.</p>

  <p class="calibre8"><span class="bold">Mitnick:</span> Metronun başlangıç durağında mı!?</p>

  <p class="calibre8"><span class="bold">Beyaz Gölge:</span> Sana dün de söylemiştim, bu senden daha kurnaz biri.</p>

  <p class="calibre8"><span class="bold">Mitnick:</span> Gitmeyeceğim.</p>

  <p class="calibre8"><span class="bold">Beyaz Gölge:</span> Nasıl istersen, ben yapmamı istediğin şeyi yaptım.</p>

  <p class="calibre8"><span class="bold">Mitnick:</span> Ve ben bunun için sana teşekkür ederim Gölge.</p>

  <p class="calibre8"><span class="bold">Beyaz Gölge:</span> Dinle… Aradığın tipin kullanıcı adı Victor. Haberleşiriz evlat.</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">Sensi haberi aldığı anda hastaneye gitti.</p>

  <p class="calibre8">“Şu an uyuyor ama birçok defa uyanık ve bilinci yerindeydi.”</p>

  <p class="calibre8">Reanimasyon bölümünün doktoru yeşil önlüğünün üstüne beyaz bir gömlek giymişti.</p>

  <p class="calibre8">“Genel durumu oldukça iyi, hatta söylemeliyim ki şaşırtıcı derecede iyi.”</p>

  <p class="calibre8">Claps huzurlu bir uykudaymış gibi duruyordu.</p>

  <p class="calibre8">Doktor açıklamalarına devam etti:</p>

  <p class="calibre8">“Fiziksel aktivitelerinde herhangi bir eksiklik yok, zihinsel aktivitelerinde de bir problem yok gibi ancak durum hakkında genel bir izlenime varmak için henüz erken.”</p>

  <p class="calibre8">“Yani felç kalmayacak? Beyinle vücudu normal bir şekilde çalışıyor mu?”</p>

  <p class="calibre8">“Aslında ortada bir sorun var…” Doktor kelimelerini dikkatle seçti. “Görünüşte çok ciddi nörolojik bir eksiklik var ama uygun tedavi teknikleriyle zamanla aşılamayacak bir şey değil.”</p>

  <p class="calibre8">“Eksiklik mi? Ne gibi bir eksiklik?”</p>

  <p class="calibre8">“Bakın… Uyanıyor. Neden bahsettiğimi hemen anlayacaksınız.”</p>

  <p class="calibre8"><span class="italic">Duyduğu seslerden birini tanıyordu.</span></p>

  <p class="calibre8"><span class="italic">Tanrı aşkına! Bu bir arkadaşın sesiydi… Evet, o arkadaşıydı bu… Adı neydi?</span></p>

  <p class="calibre8"><span class="italic">Claps hiçbir şey hatırlayamıyordu. Bütün dünyası bu yabancı memleketteki hastanede doğup ölüyordu.</span></p>

  <p class="calibre8"><span class="italic">Gözlerini açtı ve onu gördü. Bu duygulanmış tanıdık yüzde bir gülümseme belirdiğini gördü, adamın elini sıktığını hissetti.</span></p>

  <p class="calibre8"><span class="italic">“Selam” diye mırıldandı Claps.</span></p>

  <p class="calibre8">“Ne dedi? Anlayamadım.”</p>

  <p class="calibre8">“Konuşun onunla…” dedi doktor.</p>

  <p class="calibre8">“Hoş geldin yaşlı kurt, beni neredeyse öldürecektin…”</p>

  <p class="calibre8"><span class="italic">Hayır, sen de bu yabancı dilde konuşma! Bu dilde seni anlayamam.</span></p>

  <p class="calibre8"><span class="italic">“İtalyanca konuş” dedi Claps anlaşılır bir şekilde.</span></p>

  <p class="calibre8">“Ama bu da nesi…”</p>

  <p class="calibre8">Sensi, Claps’in cümlesini çok net duydu: Yantali noş.</p>

  <p class="calibre8"><span class="italic">Arkadaşının yüz ifadesi değişti. Şaşkın ve endişeliydi. “İtalyanca konuş” diye tekrarladı Claps.</span></p>

  <p class="calibre8"><span class="italic">Ama arkadaşının adı neydi? Gerçekten de hatırlayamıyordu… Nereden tanışıyorlardı? Aralarındaki bağ neydi?</span></p>

  <p class="calibre8"><span class="italic">“Bana adını söyle.”</span></p>

  <p class="calibre8"><span class="italic">Neden oranın yerel diliyle konuşuyordu da onu İtalyanca cevaplamıyordu?</span></p>

  <p class="calibre8"><span class="italic">Claps’in nöroloji çalışmaları yıllar öncesinde kalmıştı ama aradığı cevap zihninin gizli kalmış köşelerinden birinden çıktı ve onu son hızla giden bir tren gibi ezdi: Afazi! Afazik olmuştu!</span></p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">“Afazi. Wernicke Afazisi.”</p>

  <p class="calibre8">Doktor, Sensi’yi kendi odasına götürmüştü.</p>

  <p class="calibre8">“Afazi mi?”</p>

  <p class="calibre8">Doktor altın çerçeveli gözlüğünü narin bir hareketle çıkarıp masanın üstüne koydu.</p>

  <p class="calibre8">“Afazi kelime kaybı demek… Dil hâkimiyetinin kaybı. Kelime üretme kapasitesinde eksiklik ama bizim hastamızdaki gibi bazı durumlarda dili anlayamamak.”</p>

  <p class="calibre8">“Yani demek istediğiniz Claps söylediklerimizi anlayacak ve kendini ifade edecek kapasitede değil mi?”</p>

  <p class="calibre8">“Evet, bu anlama geliyor.”</p>

  <p class="calibre8">“Sensi midesinde acı bir ağrı hissetti.</p>

  <p class="calibre8">“Tanrım! Bu nasıl olur?”</p>

  <p class="calibre8">“Beynin dille ilgili bir ya da birden fazla bölümünün zarar görmesinden kaynaklanıyor, bunlar genellikle beynin sol hemisfer bölgesinde bulunur. Doktor Claps’in geçirdiği kalp krizleri bu hasara sebep oldu. Ne yazık ki yaygın bir hasar.”</p>

  <p class="calibre8">Sensi sıkıntı içerisinde sessiz duruyordu.</p>

  <p class="calibre8">“Afazinin hasarın yayıldığı bölgeye göre farklı tipleri vardır: Bu durumda ilgili alan, hepsi değil ama büyük bir bölümü, sol hemisfer temporal duvarı dediğimiz bölgede ve burası daha çok Wernicke adı verilen bölgeye etki ediyor.”</p>

  <p class="calibre8">“Wernicke Afazisi…” diyerek acı bir şekilde güldü Sensi.</p>

  <p class="calibre8">“Aynen öyle. Bu akıcı olarak tanımladığımız bir afazi. Konuşma kısmı üretken, yani hasta dakikada yirmi kadar kelime kullanarak konuşabilir, bunu yaparken cümlelerin normal vurgularını da korur.”</p>

  <p class="calibre8">“Ama bunlar anlamı olmayan kelimelerdir…”</p>

  <p class="calibre8">“Sadece bizim için anlamı yok. Hastanın kendisi bu eksikliğin farkında değildir ve düzgün bir şekilde konuştuğunu sanır.”</p>

  <p class="calibre8">“Ve aynısının tersi de söz konusu tabii…”</p>

  <p class="calibre8">“Bu özel durumda maalesef evet. Trans-kortikal algısal formu. Yani daha basit şekilde söyleyecek olursak, kendisine söylenen şeyleri anlayamıyor, tıpkı onunla yabancı bir dilde konuşuluyormuş gibi… Sadece kendisine komut verildiği zaman kaslar alışkanlıkları gereği buna cevap veriyor.”</p>

  <p class="calibre8">“Özetleyecek olursak…”</p>

  <p class="calibre8">“Bir refleks hareketidir, gerçek bir algılama yoktur. Mesela bunun en tipik örneği ‘gözünü kapat’ komutuna, gözünü kapatarak vereceği karşılıktır.”</p>

  <p class="calibre8">“Ama…” Sensi sormaktan vazgeçti, alacağı cevaptan korkuyordu. “Zekâ, hafıza…”</p>

  <p class="calibre8">“Zekâ fonksiyonları korunur, hafıza da öyle ama küçük delikler, boşluklar barındıracak şekilde… Özellikle insanların isimlerini hatırlayamaz.”</p>

  <p class="calibre8">Sensi kendini oturduğu küçük koltuğa iyice bıraktı. Uzun bir süre sessizce, sanki bu gerçeği silmek istermişçesine gözlerini ovarak oturdu.</p>

  <p class="calibre8">“Korkunç bir şey… Sanki kimsenin senin dilini bilmediği bir ülkeye mancınıkla fırlatılmışsın gibi… Bir dakika! Yazabilir ama. Bir bilgisayar klavyesinde yazabilir!”</p>

  <p class="calibre8">Doktor dudaklarını büktü.</p>

  <p class="calibre8">“Maalesef sizi hayal kırıklığına uğratmak zorundayım. Okuma ve yazma dilin şekillerinden değildir, beynin kelimelerle ilgili bölümünde oluşurlar. Doktor Claps gibi ağır afazik vakalar bir metni anlayamazlar ve bizim için hiçbir anlamı olmayan sözcüklerle yazarlar.”</p>

  <p class="calibre8">Sensi nefes alarak sordu:</p>

  <p class="calibre8">“Kalıcı bir durum mu?”</p>

  <p class="calibre8">Doktor biraz önce çıkarıp masaya koyduğu gözlükleri eline aldı ve dikkatli bir hareketle gözüne taktı.</p>

  <p class="calibre8">“Zaman ve tedaviyle biraz gelişme olmasını bekleyebiliriz… Ama hasar sabit kalacak. Bu umutsuzluğa düşülecek bir durum değil, tek sorun iletişim kurmak. Sizin de dediğiniz gibi; Doktor Claps kendini birden dilini bilmediği yabancı bir ülkede buldu! İletişim kurmanın başka yollarını bulmak gerek.”</p>

  <p class="calibre8">“İşaretler, jestler gibi mi?”</p>

  <p class="calibre8">“Başlangıç için evet. Devamında ileri teknikler uygulayan rehabilitasyon programları var. Zorlanmadan iletişim kurabilmesini sağlayacak özel yazılımlar içeren bilgisayarlar mesela. Ama bu zaman alacak. Kısa sürede aşılacak bir durum değil.”</p>

  <p class="calibre8">Sensi hastaneden ayrılırken küçük bir utançla içten içe Claps’e son sözlerinin anlamını soramamaktan dolayı üzüntü duyduğunu fark etti.</p>

  <p class="calibre8"><span class="italic"><span class="bold">Öğleden Sonra</span></span></p>

  <p class="calibre8">Morganti’nin ailesi şehirden yetmiş kilometre uzakta küçük bir kasabada yaşıyordu. Annesi, Greta arayıp kendisinden bir randevu istediğinde ilk anda onu sert bir şekilde reddetmiş, birkaç güzel laf da giydirmişti. Ama birkaç dakika sonra Bayan Morganti kendisini geri arayarak bir röportaj olmadığı takdirde görüşebileceklerini belirtmişti.</p>

  <p class="calibre8">Greta bir saatten fazla bir süredir sıkışık çevre yolunda ilerliyordu; randevuyu kapmıştı ama şimdi yolda giderken kendi kendine bundan ne gibi bir şey elde etmeyi beklediğini sordu.</p>

  <p class="calibre8">Depresyon o kadar illet bir şeydi ki bazen insana intihardan başka bir seçenek bırakmazdı ama aynı zamanda bir trajedinin dayanılmaz ağırlığından ya da suçluluk duygusundan kaçmak için de bu yol seçilebilirdi.</p>

  <p class="calibre8"><span class="italic">En başından beri yanıldık…</span> Yani Claps’in kastettiği, Morganti’nin suçsuz olduğunu kabul ettiğimizden beri demekti.</p>

  <p class="calibre8"><span class="italic">Her şeyi tersine çevir… Asansör…</span> Aslında elektrik kesintisi olduğunda yukarı çıkmıyor tam tersine aşağı iniyordu. Morganti o gece, o evde Greco ile birlikteydi. Bu yüzden kapıda zorlanma izine rastlanmadı. Adriana Maggesi kapıyı sevgilisine ve yanındaki arkadaşına açmıştı.</p>

  <p class="calibre8">Greta gideceği yere birkaç kilometre kaldığını gösteren bir yol tabelasını takip ederek çevre yolundan ayrıldı. Gösterge panelinin saati 18:45’i gösteriyordu.</p>

  <p class="calibre8">Ama bundan sonra olanları nasıl anlayacaktı?</p>

  <p class="calibre8">Üç kişi arasındaki bir anlaşma… Morphy, Greco ve Morganti.</p>

  <p class="calibre8">İmkânsız mı? Yoksa sadece inanılmaz mı?</p>

  <p class="calibre8">Aslında Claps’in Morphy için çizdiği profil Morganti’ye çok uyuyordu: Bekâr, ciddi, iyi eğitimli, mesafeli olmayı seven ve hepsinden önemlisi hak ettiği değeri görmediğini düşünen.</p>

  <p class="calibre8">Morganti ve Morphy: Aynı şehirdeler, aynı profile sahipler, gerçekten de karşılaşmış olmaları imkânsız mı? Bir zamanlar için belki ama şimdi internetle… Her sapıklık, her delilik, her korku için bir buluşma yeri bulunabiliyor… Bunun için pedofilleri düşünmek yeterli. Morphy, Melgues’in katlettiği insanları görmek için bilgisayarın başında kaç saat geçirmişti kim bilir.</p>

  <p class="calibre8">Greta’nın aklına başka bir detay geldi. Karısı tarafından terk edilmiş olan Morganti… Kadınlara karşı intikam arzusu duyar hâle gelmiş olabilir miydi?</p>

  <p class="calibre8">Uzakta, tarlaların arasında bir çanın etrafında kümelenmiş küçük evler görünmeye başladı, Morganti’nin evini bulmak zor olmayacaktı.</p>

  <p class="calibre8">Greco, eseri ortaya çıkaracak sanatçı olarak işe alınan ve Morganti’ye Maggesi’nin öldürülmesi için bir sebep yaratmasına izin veren üçüncü adam. O gece belki de Morganti sadece Greco’yu kızla tanıştıracak ve kızın ona karşı güven kazanmasını sağlayacaktı ki böylelikle sonraki akşamlarda Morganti olmadan da ona kapıyı açsın.</p>

  <p class="calibre8">Ama olaylar farklı gelişti… Adriana bir kan gölünün içinde yerde yatıyor. Morganti içeri girerken kimsenin onu görmediğini umarak oradan olabildiğince çabuk ayrılmak zorunda ama tam aşağı inerken elektrikler kesiliyor ve asansörde kapalı kalıyor. Ne yapacağını bilemeyen Greco Morphy’i arıyor. Telefon görüşmesi uzun ve tedirgin geçiyor ve sonunda baştan kararlaştırdıkları şekilde Melgues’in yolunu izleyip final sahnesini oluşturmaya karar veriyorlar. Morganti’nin suçsuzluğu Morphy’nin gönderdiği e-posta ve gerçekleştireceği sonraki işlerle dünyaya açıklanıyor.</p>

  <p class="calibre8">Greta evi çok kolay buldu. Zamanın izlerine meydan okuyan müstakil bir villa. Arabadan inerken kendine hâlâ ne bulmayı umduğunu soruyordu. Bayan Morganti onu kapıda bekliyordu.</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">Claps nihayet o bilinçsiz uyuşukluktan kurtulmayı başardı ama bu bir kâbustan uyanır gibi olmadı; daha da kötüydü. Kendini onun karşısında buldu; kâbus rüyalarında değildi, gerçeğin ta kendisiydi!</p>

  <p class="calibre8">Bir anda her şeyi hatırladı: Afaziye yakalanması, şimdi çok net ismini hatırladığı Sensi’nin onu ziyareti ama hepsinden önemlisi, daha önce olan şey.</p>

  <p class="calibre8">Greta! Ona saldıran kişi ölmüştü, onu kafası patlarken görmüştü ama Greta nasıldı? Zamanında yetişebilmiş miydi?</p>

  <p class="calibre8">Claps huzursuzlanmaya başladı.</p>

  <p class="calibre8">Sensi! En kısa zamanda onu görmesi gerekiyordu. Onunla iletişim kurmanın bir yolunu bulmak, ona nasıl büyük bir hata yaptıklarını açıklamak zorundaydı… Hâlâ bitmemişti!</p>

  <p class="calibre8">Bir hemşirenin yatağına yaklaştığını, kadının tedirgin bir şekilde konuştuğunu gördü. Söylediği birkaç kelimeyi anlamıştı sanki ama zaten kadının ne söylediğini tahmin etmek hiç zor değildi. Onu sakinleştirmesi için bir doktor çağırıyordu.</p>

  <p class="calibre8">Claps daha da telaşlandı, sakinleştiriciye ihtiyacı yoktu, Sensi’yi çağırmalarına ihtiyacı vardı!</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">“Sık değil ama düzenli gelirdi, doğup büyüdüğü yer olmasına rağmen buradan nefret ediyordu. En son, serbest bırakıldıktan hemen sonra ziyaretimize gelmişti, sadece bizi sakinleştirmek için birkaç saat kalıp gitmişti.”</p>

  <p class="calibre8">“Olaydan çok etkilenmişti değil mi?”</p>

  <p class="calibre8">“Oğlumun aklından neler geçtiğini anlamak her zaman zor olmuştur. Elbette yaşadığı şey onda büyük bir iz bırakmıştı ama böyle bir şey yapmasına neden olacağını…”</p>

  <p class="calibre8">Bayan Morganti sözünü tamamlayamadı. Ağzına dayadığı bir mendille sessiz hıçkırıklara boğuldu.</p>

  <p class="calibre8">“Hayat ona sert davranmış…”</p>

  <p class="calibre8">“Sadece son yaşanan olaylar değil. Claudio’nun başına hep şanssızlıklar geldi; yanlış bir kadınla evlilik, bir türlü önünün açılmadığı ve çok istediği akademik kariyer…”</p>

  <p class="calibre8">“Bankadaki işinden de mi tatmin olmuyordu?”</p>

  <p class="calibre8">“Büyük bir huzursuzluk içinde ve çok fazla çalışıyordu ama çektiği zorlukların karşılığında bir ödül aldığı da yoktu… Zaten son olarak bu işi de bırakmıştı. Bize işte her şeyin çok iğrenç olduğunu, dürüstçe işini bile yapamadığını ve bunun için ayrıldığını söylemişti.”</p>

  <p class="calibre8">Bayan Morganti sözlerine tekrar ara verdi.</p>

  <p class="calibre8">Greta onun karşısında, içine insanın burnunu tırmalayan eski kokusunun sindiği bir koltukta oturuyordu.</p>

  <p class="calibre8">“Bu kötü dönemlerde ona yardımcı olabilecek arkadaşları yok muydu?”</p>

  <p class="calibre8">“Çocukluğundan beri hiç olmadı; hep içine kapanıktı, nadiren ve yüksekliğine gölge düşürmeyecek şekilde gülerdi. Annesi olduğum hâlde bana da böyle davranırdı. Claudio çok yalnız bir erkekti.”</p>

  <p class="calibre8">Greta biraz bekledi.</p>

  <p class="calibre8">“Ama günümüzde bu işler biraz farklı, belki internette arkadaşları vardı… Size hiç bahsetti mi?”</p>

  <p class="calibre8">“Benim yaşımdaki biri internetten ne anlar? Hiç şüphe yok ki iş yüzünden bilgisayar karşısında çok vakit geçiriyordu; gözlerinin bozulduğundan şikâyet edip duruyordu ama bilgisayarsız da yapamıyor, onu hep yanında taşıyordu… Buraya gelirken bile.”</p>

  <p class="calibre8">“Birçokları için böyle.” Greta tatlılıkla gülümsedi. “Ben bile dizüstü bilgisayarımdan zorlukla ayrılıyorum. Eminim ki oğlunuz bilgisayarını asla burada bırakmamıştır.”</p>

  <p class="calibre8">“Şaka mı yapıyorsunuz?” Bu sefer Bayan Morganti de gülümsedi. “Dokunmam bile yasaktı! Yalnız bir seferinde, yaklaşık bir ay kadar önce bir şey bıraktı; parlak, küçük plak gibi bir şey… Hani gençlerin içinden müzik dinlediklerinden…”</p>

  <p class="calibre8">“Bir CD.”</p>

  <p class="calibre8">“Evet. Bizden onu iyi bir yere koymamızı istedi, evindeki dağınıklığın içinde tutmak istemiyormuş.”</p>

  <p class="calibre8">Greta kaslarının hemen gerildiğini hissetti, ilgisiz görünebilmek için zorlandı.</p>

  <p class="calibre8">“Ama bu gerçekten bir CD mi?”</p>

  <p class="calibre8">“Sanırım… Kendisi öyle dedi… Bekleyin, size göstereyim.”</p>

  <p class="calibre8">Bayan Morganti ayağa kalkarak CD’yi getirmeye gitti.</p>

  <p class="calibre8">Neden ailesinin evinde bir CD bırakmıştı? Yani, kendinden uzakta ama emin bir yerde. İçinde ne vardı?</p>

  <p class="calibre8">“Kimseye göstermememiz için tembih etti” dedi bir dakikadan az bir sürede geri dönen Bayan Morganti. “Ama… Artık Claudio yok…”</p>

  <p class="calibre8">Greta düşünceli bir şekilde CD’yi elinde çevirdi. Biraz utanarak da olsa yalan söyledi:</p>

  <p class="calibre8">“Bu biraz farklı bir tip, içinde müzik değil de fotoğraf olanlardan.”</p>

  <p class="calibre8">“Fotoğraf mı?”</p>

  <p class="calibre8">“Evet, oğlunuzun çektiği fotoğraflar olsa gerek, bir albüme koymak yerine bu CD’nin içine koymuş; böylece hem daha az yer tutuyorlar hem de zamanla bozulmuyorlar.”</p>

  <p class="calibre8">“Fotoğraflar… Peki nasıl görebiliriz? Belki içinde kendi fotoğrafları da vardır…”</p>

  <p class="calibre8">Greta, Bayan Morganti’nin umut dolu gülümsemesini görünce onu kandırdığı için kalbinin acıdığını hissetti ama Morganti’nin kendi evinde tutmak istemediği bu CD’nin içinde ne olduğunu bilmek zorundaydı. “Bilgisayardan çıktısı alınabilir ama bu tipte bir CD için bu oldukça zor bir işlem.”</p>

  <p class="calibre8">“Peki nerede yapılabilir?”</p>

  <p class="calibre8">“Özel bir merkezde ama birkaç güne ihtiyaç var. Dinleyin, eğer isterseniz ben sizin için bunu yaptırırım. Yayın ekibinde gerekli her şey var; yarın size fotoğrafları gönderirim.”</p>

  <p class="calibre8">“Gerçekten bunu yapar mısınız?”</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">Sensi, doktoru servisin girişinde kendisini beklerken buldu.</p>

  <p class="calibre8">“Geldiğiniz için teşekkürler.”</p>

  <p class="calibre8">“Olabildiğince çabuk gelmeye çalıştım ama neler oluyor, kötüleşti mi?”</p>

  <p class="calibre8">“Tam tersi; çok zayıf ama… Belki anlatsam daha iyi olacak. Sizi çağırmadan kısa bir süre önce Bay Claps uyandı ve hemen huzursuzlanmaya başladı. Doktorlarımızdan biri sakinleştirici yapmak için yanına yaklaştığında saldırgan bir tavra girdi, hatta kolundaki serum hortumunu çıkarmaya bile çalıştı. Sonra birden sakinleşti ve el kol hareketleri yapmaya başladı. Ellerini sakin olun der gibi hareket ettirdi, ardından kendini işaret ederek sakinim demeye çalıştı ve en sonunda etrafındaki herkesi işaret edip sakin olun şeklinde bir el hareketi yaptı. Anlıyor musunuz Doktor Sensi? Bay Claps iletişim kurmaya başladı; bize sakin olmamızı söyledi, ben sakinleştim siz de sakinleşin dedi.”</p>

  <p class="calibre8">Sensi’nin nefesi açılır gibi oldu.</p>

  <p class="calibre8">“Ama esas inanılması zor şey daha sonra oldu. Tam ben de onun yanına gitmiştim ki, kafasındaki belirli bir bölgeyi işaret etmeye başladı, sol temporal bölge, elleriyle işaret ederek o bölgenin çalışmadığını anlattı yani kendi kendine afazi teşhisi koydu!”</p>

  <p class="calibre8">Sensi gülümseyerek karşılık verdi:</p>

  <p class="calibre8">“Hiç şaşırmadım; meslek olarak yapmamış ve kriminolojiyle suç psikiyatrisi üstüne uzmanlaşmış olsa da Doktor Claps aslında tıp mezunudur.”</p>

  <p class="calibre8">“Onun sizin iş arkadaşınız olduğunu düşünmüştüm. Her neyse, hepimiz ağzımız açık bir vaziyette kalakalmışken taklit yapmaya başladı ve bu kelime yaptıklarını anlatmak için az kalır: Göğsünün üstünde bir yıldız, bir silah, askerî selam. Bir polisten bahsettiğini anlamak biraz zamanımızı aldı ama anladığımızı fark ettiği anda onu yanına çağırdığını göstererek geniş daireler çizdi.” Doktor kısa bir ara verdikten sonra devam etti. “Yani Doktor Sensi, sizi istiyordu. Ona ‘sonra’, ‘dinlen’ gibi işaretler yaptığımızda yine huzursuzlaştı, tansiyonu ve kalp atışları kaygı verici derecede düzensizleşiyordu; onu sakinleştirip hareketsiz hâle getirebilirdik ama ben sizi çağırmanın yapılabilecek en mantıklı şey olduğunu düşündüm.”</p>

  <p class="calibre8">Artık Sensi alevler içinde yanmaya başlamıştı bile.</p>

  <p class="calibre8">“Şimdi yanına gidin lütfen ama sizi uyarmam lazım. Çok zayıf ve genel durumu hâlâ stabil olarak nitelendirilemez. Ben de sizinle olacağım ve çok ileri gitmesine izin vermeyeceğim.”</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">Claps’in gözleri kocaman açıldı, rengi çok soluktu ve Sensi’yi gördüğü anda gülümsemesine karşılık bile vermeden yanındaki kalp monitörünü göstermeye başladı.</p>

  <p class="calibre8">Sensi anlayamıyordu, monitörle demek istediği şey neydi? Durumunun nasıl olduğunu mu soruyordu? Ama neden doktora değil de ona soruyordu?</p>

  <p class="calibre8">Claps elleriyle bir televizyon kumandası taklidi yaptı.</p>

  <p class="calibre8">Monitör… Uzaktan kumanda… Elbette ya, televizyon!</p>

  <p class="calibre8">Peki şimdi? Bir kadın mı? Televizyonun içinde? Kahretsin! Greta Alfieri, Greta Alfieri’nin durumunu öğrenmek istiyordu!</p>

  <p class="calibre8">Sensi baş parmağını kaldırarak tamam işareti yaptı. İyiydi, lanet olası aşağılık hem de çok iyiydi.</p>

  <p class="calibre8">Claps çok yoruluyor görünüyordu. Kalp atışlarını gösteren ‘bip’ sesleri daha da hızlanmış gibiydi. Doktor, Sensi’ye baktı.</p>

  <p class="calibre8">Claps parmaklarıyla yukarı çıkan bir adam işareti, diğer eliyle ise düz bir çizgi üstünde yükselen bir şey yaptı. Sensi bu sefer ne demek istediğini hemen anladı: Asansör! Nihayet konu açılmıştı.</p>

  <p class="calibre8">Doktor bir şırınga hazırlamaya başladı:</p>

  <p class="calibre8">“Artık ara vermek daha iyi olacak.”</p>

  <p class="calibre8">“Sadece birkaç saniye… Birkaç saniye daha…”</p>

  <p class="calibre8">Sensi’nin ses tonu herhangi bir karşılığa izin vermiyordu, yüzü mosmor kesilmişti.</p>

  <p class="calibre8">Claps asansörün içini işaret etti.</p>

  <p class="calibre8">Sensi, Claps’i durdurup kendisini izlemesini istedi, kalbi göğsünden çıkacak gibiydi; bir adam taklidi yaptı, çok uzun boylu bir adam…</p>

  <p class="calibre8">Bu sefer büyük bir zorlukla tamam işareti yapma sırası Claps’teydi; gözleri canlı bir şekilde parıldıyordu, evet demek istiyor gibiydi, evet, Morganti!</p>

  <p class="calibre8">Artık ‘bip’ sesi iyice hızlanmıştı, vızıltı gibi bir alarm ötmeye başladığında doktor çoktan elindeki şırıngayı serum hortumuna enjekte etmeye başlamıştı bile.</p>

  <p class="calibre8">“Bu kadar yeter, her türlü mantık sınırını aşmış durumdayız.”</p>

  <p class="calibre8">Claps uykuya dalmak üzereyken hâlâ asansördeki adamı gösteriyor ve kesik bir boğaz jesti yapmaya devam ediyordu.</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">Greta eve dönüş yolunda tabelalarda gösterilen hız limitini tamamen göz ardı etti. CD’de ne olduğunu görmek için duyduğu sabırsızlık yol boyunca içini kasıp kavurdu. Keşke Bayan Morganti’ye söylediği gibi yanında sürekli bilgisayar taşıyan tiplerden olsaydı…</p>

  <p class="calibre8">Rezidansa neredeyse koşarak girdi.</p>

  <p class="calibre8">Açılması vakit alan bilgisayara küfürler savurdu.</p>

  <p class="calibre8">CD’yi neden ailesine emanet etmişti? Evinde Melgues’le ilgili bir şey bulundurmamak için mi? Morphy’le bağlantısı olduğunu gösterecek bir şey?</p>

  <p class="calibre8">Morganti ciddi, metodik ve ihtiyatlı bir erkekti; Maggesi’nin ölümünden sıyrılmak için iyi bir mazereti olsa bile evinde yapılabilecek bir aramayı göz ardı edemezdi, ne de olsa kız sevgilisiydi. Nitekim yaşananlar, elektrik kesintisi ve tutuklanması bu şekilde tedbirli hareket etmesinin faydasını göstermişti.</p>

  <p class="calibre8">Greta hafifçe titreyen elleriyle CD’yi yerleştirdi. Böyle de şans olur muydu?</p>

  <p class="calibre8">“Lanet olsun!”</p>

  <p class="calibre8">Greta Alfieri edecek küfür bulamıyordu. Ekranda bir yazı belirdi: ‘ŞİFREYİ GİRİN.’ Dosyada koruma vardı.</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">Sensi arabasını kendine ayrılan yere park edip motoru kapadı. Düşüncelerini netleştirmek için ofisine ihtiyacı vardı.</p>

  <p class="calibre8">Claps, Morganti’nin ölümünü nereden öğrenmişti?</p>

  <p class="calibre8">Boğaz kesme hareketiyle ölümü gösteriyordu yoksa söylemek istediği başka bir şey mi vardı?</p>

  <p class="calibre8">Uzaktan kumandayla arabayı kilitledi.</p>

  <p class="calibre8">Bir cinayet miydi?</p>

  <p class="calibre8">Aslında en başta bunu o da düşünmüştü.</p>

  <p class="calibre8">Hava kararıyordu ve sıcaklık birdenbire düşmüştü. Sensi ceketine sıkıca sarındı.</p>

  <p class="calibre8">Ama bir cinayetten bahsetmek için kanıtlara ihtiyaç vardı…</p>

  <p class="calibre8">Koruma görevlisine selam vererek giriş kapısından geçti, komiser Benni hemen onu yakaladı; ikisinin de yüzü birbirinden yorgundu.</p>

  <p class="calibre8">“Sizinle konuşmam gerek” dedi Sensi’nin ateş içindeki gözlerine bakarak.</p>

  <p class="calibre8">“Benim de. Ofisime gidelim.”</p>

  <p class="calibre8">“Benimkine gitsek daha iyi…” dedi Benni, daha yeni yaktığı sigarasını göstererek.</p>

  <p class="calibre8">Sensi pes ederek onu izledi. İçeri girdikleri anda oturmayı bile beklemeden sert bir şekilde sordu:</p>

  <p class="calibre8">“Morganti’nin intiharıyla ilgili soruşturmayı kapattın mı?”</p>

  <p class="calibre8">“Henüz değil. Otopsi sonucunu bekliyorum.”</p>

  <p class="calibre8">“İyi. Yarından itibaren bu konuyla bizzat ben ilgileneceğim.” Hemen sonrasında başarısız olsa da sesini yumuşatmaya çalışarak ekledi. “Umarım sorun olmaz…”</p>

  <p class="calibre8">Benni bozuldu; onun için bir sorun teşkil etse bile Sensi onun üstüydü ve kararlarının tartışılmasından son derece rahatsız olduğu bilinirdi.</p>

  <p class="calibre8">“Sorun yok… Aksine, zaten yapacak bir sürü işim var. Bana iyilik yapmış olursunuz.”</p>

  <p class="calibre8">“O zaman anlaştık.” Sensi iki adımda kapıya ulaşmıştı bile. “Raporu alması için Maiezza’yı gönderirim.”</p>

  <p class="calibre8">“Eh… Şefim?”</p>

  <p class="calibre8">Sensi birden hatırladı:</p>

  <p class="calibre8">“Ah evet ya, senin de bana söyleyecek bir şeyin vardı. Dinliyorum…” deyip saatine anlamlı bir bakış attı.</p>

  <p class="calibre8">Benni sigarasından derin bir nefes çekip Sensi’nin bekleyişini haince uzattı.</p>

  <p class="calibre8">“Bugün dinlenmek için eve gitmedim.”</p>

  <p class="calibre8">“Kahretsin… Bunun için bir madalya mı istiyorsun?”</p>

  <p class="calibre8">“Bunun için hayır, ama… Ama…”</p>

  <p class="calibre8">“İyi o zaman, söylemeye karar ver istersen.”</p>

  <p class="calibre8">Sensi’nin sabrı taşmak üzereydi.</p>

  <p class="calibre8">“Ama adli tıptan iki delikanlıyla Morganti’nin dairesine tekrar gittim ve ilginç birkaç şey buldum.”</p>

  <p class="calibre8">Sensi kapattığı kapıya sırtını dayadı. “Devam et” dedi asık bir suratla.</p>

  <p class="calibre8">“Her şey bir tarafa evde bir anahtar çiftinin eksik olduğunu fark ettim. Bütün anahtarların çifti var. Bir tek o anahtarın çiftinin olmaması…”</p>

  <p class="calibre8">Sensi durumu hemen anladı.</p>

  <p class="calibre8">“Morganti aşağı atladığında kapı kilitliydi değil mi?”</p>

  <p class="calibre8">“Aynen öyle.”</p>

  <p class="calibre8">“Ama anahtarlar kilidin üstünde değildi.”</p>

  <p class="calibre8">“Masanın üstünde, bilgisayarın yanındaydı.”</p>

  <p class="calibre8">Sensi bir süre düşünceli bekledi, anahtarın çiftinin olmaması birçok masum sebeple açıklanabilirdi.</p>

  <p class="calibre8">“Adli tıp anahtarın çiftini aramak için mi gerekliydi sana?”</p>

  <p class="calibre8">“Tam olarak değil, parmak izi için gerekliydi… Ya da daha net olmak gerekirse, parmak izi bulmamak için.”</p>

  <p class="calibre8">“Daha açık ol…”</p>

  <p class="calibre8">“Evin genelinde parmak izleri var, oysa…” Benni sigarasından son bir nefes alıp izmariti dikkatle küllükte ezdi. “Sokak kapısının kolunda Morganti’nin parmak izi yok. Bulduğumuz parmak izleri kapıyı açmak için uğraşan çilingire ve son gittiğimizde kapıyı kapatan bana ait. Sadece bu da değil. Pencerenin kolunda ki kendini aşağı atmak için Morganti’nin pencereyi açması gerek, sadece iki tane parmak izi vardı. İkisi de ilk defa içeri girdiğimde benim yanımda olan ve o lanet pencereyi kapatan müfettiş yardımcısı Ingroja’ya ait.”</p>

  <p class="calibre8">Sensi sakinliğini korumaya çalıştı.</p>

  <p class="calibre8">“Ve nihayet, detaycı ve şüpheci olduğumdan parmak izi bulunması gereken diğer yerlere baktım: Bilgisayar klavyesi. Bazı tuşların üstünde hiç parmak izi yoktu, üstü buz tutmuş bir göl gibi pürüzsüzdü.”</p>

  <p class="calibre8">Benni yaptığı bu benzetmeden gurur duyarak bir süre konuşmasına ara verdi. “Yeni doğmuş bebek poposu gibi pürüzsüz” benzetmesinin çok basit kaçacağını düşünmüştü.</p>

  <p class="calibre8">“Bu pürüzsüz tuşların içinde, alfabetik sıraya göre şu harflerin olduğu tuşlar var: D, E, H, N, T.”</p>

  <p class="calibre8">Sensi gözlerini kapadı.</p>

  <p class="calibre8">Benni sözlerini tamamladı:</p>

  <p class="calibre8">“Bilgisayar ekranındaki yazıyı yazacak harfler: THE END, yani son.”</p>

  <p class="calibre8">Benni keyifle sigarasını yaktı.</p>

  <p class="calibre8">“Ne dersin şef, bir madalya olmasa bile bir kahveyi hak ediyorum.”</p>

  <p class="calibre8">Sensi korkunç bir şekilde gülümsedi.</p>

  <p class="calibre8">“Komiser Benni, sen tam bir fırlamasın.”</p>

  <p class="calibre8"><span class="italic"><span class="bold">Akşam</span></span></p>

  <p class="calibre8">Greta birkaç saniye boş yere bekledikten sonra zile tekrar uzun uzun bastı.</p>

  <p class="calibre8">Bina karanlıkta olduğundan daha harap görünüyordu. Kaldırım dar ve sokak kadar engebeliydi, bir kaldırımda olmayacak her türlü şeyle kirlenmiş, pislik içindeydi.</p>

  <p class="calibre8">Bu zil çalışıyor muydu? Ya da Mitnick, kimseyi görmek istemiyor muydu? Onu tanıdıktan sonra bu çok olası bir ihtimaldi.</p>

  <p class="calibre8">Greta zile sinirli bir şekilde üçüncü defa bastı.</p>

  <p class="calibre8">Mitnick hâlâ cevap vermiyordu.</p>

  <p class="calibre8">Greta sabırsız bir şekilde alçak sesle küfürler savurmaya başladı, bir yandan da cep telefonundan hızlıca Mitnick’in numarasını çevirdi.</p>

  <p class="calibre8">Lanet olsun! Çalıyor ama kimse cevaplamıyor! Kahretsin!</p>

  <p class="calibre8">Şimdi ne yapabilirdi? Binaya giren ya da çıkan birisini bekleyip, içeri girip Mitnick’in kapısına dayanır ve onu açmaya mecbur bırakana kadar kapıya vurabilirdi, bu bir çözüm olabilirdi. Ya da… Ya da…</p>

  <p class="calibre8">Kararlılıkla sokağın karşısına geçip arabasına bindi. Bu CD’nin içinde ne olduğunu bilmek için çok acelesi vardı; on beş dakika kadar sonra şüphesiz bir öncekinden çok daha iyi durumda olan bir binadaki zillerden birini çalıyordu.</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">Mitnick sonunda gitmişti.</p>

  <p class="calibre8">Bunu yaptığına inanamıyordu ve metronun içinde salınarak buluşma yerine doğru yaklaşırken neden gidiyor olduğuna dair en ufak bir sebep bulamıyordu.</p>

  <p class="calibre8">Videodaki adamın Dilsiz’in arkadaşı olma ihtimali yüksek değildi ama buna rağmen parça almak için o mağazaya giden Morphy seviyesindeki hackerların sayısı da çok fazla olamazdı.</p>

  <p class="calibre8">Hem Dilsiz’i nasıl tanıyacaktı?</p>

  <p class="calibre8">Nasıl bir tipi vardı? Beyaz Gölge “O senden daha kurnaz” demişti. Bu kötü değildi ama ağzından laf alabilecek miydi?</p>

  <p class="calibre8">Adımlarının gittikçe gerildiğini hissetti. Yürüyüşüne daha yumuşak bir ritim katabilmek için alçak sesle bir melodi mırıldanmaya başladı. Baktığında bile soğuk terler dökmesine neden olan yürüyen merdivenlerin yanındaki normal merdivenlerden yukarı çıktı. Çıkış turnikelerine gelmişti ama bir türlü geçemedi. Bir atlayışta bu engeli de aşarken gözlerini kapatıp nefesini tuttu.</p>

  <p class="calibre8">Nihayet asma katı gördü. Bomboştu.</p>

  <p class="calibre8">Mitnick hızlıca saatine göze attı. Tam yirmi ikiydi.</p>

  <p class="calibre8">Randevu yerine doğru ilerledi ve koridorlardan birinin köşesinde beklemeye başladı. Bir yandan da kendi kendine otuz saniyeden daha fazla beklemeyeceğine söz verdi.</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">“Şu andan itibaren komisere bağlısın.”</p>

  <p class="calibre8">Maiezza, yanında soğukkanlı bir şekilde oturan Komiser Benni’ye bakmadan edemedi.</p>

  <p class="calibre8">“Siz bir takım olacaksınız. Temiz, etkili ve olabildiğince çabuk son bulacak bir iş istiyorum. Ama hepsinden önemlisi sonuç istiyorum.”</p>

  <p class="calibre8">Sensi sert bir hareketle masasının üstündeki faks çıktısını itti. “Sonuç!” diye tekrarladı. “Sana başka adam vermeyeceğim Benni, bu soruşturmayı sadece ikiniz yürüteceksiniz… Morganti cinayeti sizin.”</p>

  <p class="calibre8">“Cinayet mi?” Maiezza âdeta yere çakılmış gibi oldu. “Ama bu bir intihar…”</p>

  <p class="calibre8">“İntihar değil miydi? Benni olay tam olarak nasıl gelişti anlat ona…”</p>

  <p class="calibre8">Komiser sigaradan ve uykusuz geçen iki geceden sonra kalınlaşan sesini açmaya çalıştı.</p>

  <p class="calibre8">“Morganti’yi birisi evinde ziyarete gelmiş ama bu sıradan bir dostluk ziyareti değil, misafiri Morganti’ye saldırıp onu bayıltmış, sonra camı açıp onu sekizinci kattan aşağı atmış, böylelikle sağ kalmayacağından emin olmuş. İntihar olduğunu düşündürtmek için katil klasik bir elveda mesajı bırakmaya karar vermiş fakat bunu, kurban sekiz kat aşağıdaki BMW’nin tepesine çakılmadan önce ona yazdırmak yerine kendisi yazma nezaketini göstermiş ve son veda mesajını bilgisayarda yazmış: THE END. Kısa ama etkili, hem bazı durumlarda lafı uzatmaya ne gerek var?”</p>

  <p class="calibre8">“Ben de sana bunu soruyorum, uzatmaya ne gerek var?” Sensi sinirlenmeye başlıyordu. “Kahretsin! Amerikan tavırlarını bir kenara bırak da sadede gel!”</p>

  <p class="calibre8">Benni koltukta kendine daha rahat bir pozisyon aradı.</p>

  <p class="calibre8">“Katil oradan ayrılmadan önce bıraktığı izleri temizledi, yani her yerdeki parmak izlerini; zili, sokak kapısıyla adamı aşağı attığı pencerenin kolunu ve veda mesajını yazdığı bilgisayar klavyesini. Ama bunları temizlerken diğer tüm izleri de ortadan kaldırmış oldu…”</p>

  <p class="calibre8">“Yani dolaylı yoldan orada olduğunun bir kanıtını bırakmış oldu” diyerek araya girdi Sensi.</p>

  <p class="calibre8">“Kapı ve pencereler yalnız başlarına açılıp kapanmaz ve Morganti’nin bilgisayarda veda mesajını yazarken eldiven giymiş olma olasılığını dışarıda bırakıyorum.” Komiser Benni felsefe yapmaya başladı. “Bazen kanıt olan bir şeydir, bazen de olması gereken bir şeyin eksikliği…”</p>

  <p class="calibre8">“Tıpkı pencere kolunda ve bilgisayar klavyesinde Morganti’nin parmak izlerinin olmaması gibi” diyerek tamamladı Maiezza.</p>

  <p class="calibre8">“Aynen öyle” dedi Sensi ve gözlüğünü çıkararak camlarını temizlemeye başladı. “Katil bir şey daha yaptı; evden ayrılmadan önce bulduğu ya da varlıklarından zaten haberdar olduğu çift anahtarlardan birini aldı. Morganti’nin her zaman kullandığı anahtarları gözle görünecek bir yer olan bilgisayarın yanına koyarak diğeriyle de dışarı çıkıp kapıyı kilitledi. Araştırmacılar ne bulacak bu durumda? Depresyon yüzünden ilaç tedavisi gören bir adamın cesedi, son yıllarda birçok zorluk atlatmış bir adam, kapısı anahtarla kilitlenmiş bir ev, bir elveda mesajı, açık bir pencere. Tüm bunlar karşısında kim intiharı düşünmez ki? Kibirli ve tütün tiryakisi bir komiser dışında… Kim?”</p>

  <p class="calibre8">“Tütün tiryakisini kabul ediyorum ama buna nikotin krizini de ekliyorum, gerçekten ciddi bir kriz.”</p>

  <p class="calibre8">“Yapacak bir şey yok Benni, benim ofisimde sigara içilmez” diyerek sert bir şekilde konuyu kısa kesti Sensi. “Şimdi işimize dönelim; Maiezza seninle birlikte bu işin bir cinayet olduğunu bilen üç kişi olduk. Bu işe başkalarının karışmasını istemiyorum, bundan dolayı yalnız ve gözlerden uzak çalışacaksınız. Aramızda çok fazla çatlak ses var ve katilin nefesimizi ensesinde hissetmesini istemiyorum.”</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">Apartman kapısı açıldı, mikrofondan bir ses duyuldu:</p>

  <p class="calibre8">“Sağdaki merdivenlerden en üst kat.”</p>

  <p class="calibre8">Greta, onu üst kattaki tek dairenin kapısının önünde yüzünde umutlu bir gülümsemeyle kendisini beklerken buldu: Vittorio; ‘Bilgisayar Sihirbazı’.</p>

  <p class="calibre8">“Mütevazı evime hoş geldin. Keyfine bak, yatak odası koridorun sonunda solda ama belki önce bir şeyler içmek istersin.”</p>

  <p class="calibre8">“Bir sefer de pislik yapmasan olmaz mı?” Greta ona CD’yi gösterdi. “İçinde şifreli dokümanlar var, açabilir misin?”</p>

  <p class="calibre8">“Şifreli doküman mı? Hım, casus işleri… Bu CD’yi kimden yürüttün bakalım?” diyerek sırıttı Vittorio.</p>

  <p class="calibre8">“Açabilir misin yoksa açamaz mısın?”</p>

  <p class="calibre8">“Belli olmaz… İçeri gel, bakalım neymiş.”</p>

  <p class="calibre8">Daire çok genişti ve son teknolojiyle mükemmel dekore edilmişti. Vittorio onu çalışma odasına götürdü. Bir köşede bar ve duvara tablo gibi yerleştirilmiş plazma televizyonun karşısında rahat bir kanepe, diğer tarafta ise birçok monitörü olan fütüristik tarzda yerleştirilmiş bilgisayar ve bilim kurgu filmlerinden fırlamış gibi bir koltuk vardı. İki tane yere kadar inen cam kapı, dışarıdaki büyük terasa açılıyordu.</p>

  <p class="calibre8">“Hiç de fena değilmiş. Bu nasıl oluyor, okul çıkışlarında esrar mı satıyorsun yoksa aileden mi zenginsin?” diye sordu Greta.</p>

  <p class="calibre8">“Küçük ek işler yapıyorum…”</p>

  <p class="calibre8">Vittorio’nun havada parmağını şıklatmasıyla loş bir ortam oluşana kadar ışıklar karardı ve Rod Stewart’ın gür sesi <span class="italic">Tonight’s the Night</span> şarkısının melodisiyle duyulmaya başlandı.</p>

  <p class="calibre8">“Kayda değer değil mi?”</p>

  <p class="calibre8">“Narsist bir mastürbasyoncunun tipik davranışları.”</p>

  <p class="calibre8">“Mastürbasyoncu mu? Bu da ne demek?”</p>

  <p class="calibre8">“Boş ver gitsin, ışıkları aç, çalışmak zorundasın” dedi Greta CD’yi uzatarak.</p>

  <p class="calibre8">“Ama sonra beni takdir edecek misin?”</p>

  <p class="calibre8">“Elbette ama senin düşündüğün gibi değil. Hadi işe koyul.”</p>

  <p class="calibre8">Vittorio ikna olmuş bir tavırla bilgisayarının başına oturarak CD’yi koydu.</p>

  <p class="calibre8">“Müzik çalmaya devam etse olur mu? Konsantre olmama yardımcı oluyor… Ama şu mastürbasyoncu da ne demek oluyor?”</p>

  <p class="calibre8">“Bunu sana sonra söylesem daha iyi olur, havaya girebilirsin çünkü.”</p>

  <p class="calibre8">“Bir iltifat yani.”</p>

  <p class="calibre8">“Bakış açısına göre değişir…”</p>

  <p class="calibre8">Aydınlatma normale dönmüştü, artık ortam loş değildi.</p>

  <p class="calibre8">Vittorio ekrana yoğunlaştı:</p>

  <p class="calibre8">“Bakalım bunun içinde neler varmış… Eh, şanslıyız, şifreli bir kelime değil, sadece yedi karakterden oluşan bir şifre.”</p>

  <p class="calibre8">“Yani?”</p>

  <p class="calibre8">Greta görmek için adamın omuzlarından kafasını uzatarak baktı.</p>

  <p class="calibre8">“Eğer şifreli bir kelime olsaydı, bir şifre bulmak gereğinin yanında bu şifreyi çözmek için anahtara ihtiyacımız olacaktı ki bu da büyük ihtimalle CD’nin oluşturulduğu bilgisayarda olacaktı, diğer bir deyişle götümüzün üstüne oturup kalacaktık, CD’nin içindeki dokümanları görme imkânımız olmayacaktı.”</p>

  <p class="calibre8">“Oysa şimdi…”</p>

  <p class="calibre8">“Oysa şimdi elimizde sadece bir şifre var ve iyi bir programla bunu bulmak çok kolay. CD’yi kim hazırladıysa bir bilgisayar dehası olmadığı kesin ya da içindeki belgeler o kadar da mühim değil.”</p>

  <p class="calibre8">“İçinde ne olduğuyla ilgili hiçbir fikrim yok.”</p>

  <p class="calibre8">“Eh, kısa bir süre sonra göreceğiz. Ama şimdi çekil arkamdan. Çalışırken insanların nefesini ensemde hissetmekten nefret ederim.”</p>

  <p class="calibre8">Greta gidip kanepenin üstüne yığıldı, gözlerini kapatıp zihninde Rod Stewart’la düet yapmaya başladı.</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">Mitnick eve dönmek için geri sayıyordu ki diğer koridordan üniformalı bir adamın çıktığını gördü, adam ona doğru yönelmeden önce Mitnick’i uzun bir süre dikkatle gözlemledi.</p>

  <p class="calibre8">Kalp atışlarının aniden hızlandığını hisseden Mitnick, olası bir kontrol olması durumunda biletini nereye koyduğunu ve kimliğinin yanında olup olmadığını düşünmeye başladı.</p>

  <p class="calibre8">Üniformalı adam hızlı adımlarla yaklaştı. Yapılı bir vücudu vardı ve kırk yaşının biraz altında olmalıydı. Koyu teniyle ağarmış saçları tezat oluşturuyordu.</p>

  <p class="calibre8">“Mitnick?” diye sordu neredeyse saygılı bir tavırla.</p>

  <p class="calibre8">Mitnick bakışlarını yere indirmeden önce onayladı. Bilet ve kimliğini göstermek zorunda kalmadığı için şaşırmalı mı yoksa rahatlamalı mıydı bilmiyordu. Beyaz Gölge’nin anlattıklarından tamamen farklı birini bekliyordu.</p>

  <p class="calibre8">“Seni tanımak gerçekten de büyük bir şeref. Kahretsin! Gerçekten sensin. Hani şu Mitnick, gizlice…”</p>

  <p class="calibre8">“Evet, o benim” diyerek kısa kesti Mitnick ve Dilsiz’in gerçek dünyadaki bu hayal kırıcı vücut bulmuş hâlinin sözünü bitirmesine izin vermedi.</p>

  <p class="calibre8">“Mesaim yeni bitti. Gel, hemen dışarıda bir bar var. Bana istediğin her şeyi sorabilirsin.”</p>

  <p class="calibre8">Mitnick’in başı dönmeye başladı:</p>

  <p class="calibre8">“İnsanların arasında kendimi pek rahat hissetmem, burada konuşalım.”</p>

  <p class="calibre8">“Burada mı!?”</p>

  <p class="calibre8">Dilsiz inanmaz gözlerle etrafına baktı.</p>

  <p class="calibre8">“Evet, burada.”</p>

  <p class="calibre8">Onu bacakları cevaplayacak olsaydı, Mitnick çoktan oradan uzaklaşmış olurdu.</p>

  <p class="calibre8">“Eh, nasıl istersen. Dinle, benim sana soracak bir sürü şeyim var ama önce sen sor lütfen. Gölge bana bazı bilgilere ihtiyacın olduğunu söyledi ama neyle ilgili olduğunu belirtmedi.”</p>

  <p class="calibre8">“Gölge benim eski bir dostumdur, ondan çok şey öğrendim.”</p>

  <p class="calibre8">“Bana anlattı ama boynuzun kulağı geçtiğini de ekledi.”</p>

  <p class="calibre8">“Belki başka ortak arkadaşlarımız da vardır, kimlerle görüşüyorsun?”</p>

  <p class="calibre8">“Ah… Bliss, Kong, Victor…”</p>

  <p class="calibre8">“Victor mu?”</p>

  <p class="calibre8">“Onu tanıyor musun?”</p>

  <p class="calibre8">“İnternetten değil, eğer aynı kişiden bahsediyorsak, uzun bir zaman önce onunla tanışmıştık. Kırk yaşlarında, çok sıkı biri ve bu şehirde yaşıyor, doğru mu?”</p>

  <p class="calibre8">“Evet, bu o!”</p>

  <p class="calibre8">“Yanlış hatırlamıyorsam satranç ve cinayet romanı tutkunu.”</p>

  <p class="calibre8">Mitnick ellerini koyacak bir yer bulamıyordu.</p>

  <p class="calibre8">“Satrancı bilmiyorum, bana bundan hiç bahsetmedi ama cinayet romanları evet, tam bir fanatik. Kahretsin, geçen hafta yeni aldığı ve olağanüstü bulduğu bir kitapla ilgili kafamı şişirdi.”</p>

  <p class="calibre8">“Cinayet romanları benim de hoşuma gider… Kitabın adını hatırlıyor musun?”</p>

  <p class="calibre8">“Bekle biraz, garip bir ismi vardı… Ah evet, <span class="italic">Kriptokrasi</span>. Ne anlama geldiğini bile bilmiyorum.”</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">Greta gözlerini kapamış müziği dinliyordu; ayakkabılarını çıkarmış kanepenin üstünde oturuyordu. Arka planda, bilgisayar programı şifreyi çözmeye çalışırken, arada Vittorio tuşlara basarken çıkan ses duyuyordu. Bilgisayar sihirbazı hakkındaki renkli övgüler düşünülecek olursa işini bitirmesine çok zaman kalmamış olmalıydı.</p>

  <p class="calibre8">Belki yorgunluk belki de son günlerde dur durak bilmeden yaşanan olayların gerginliğiydi üstündeki ama uzun zaman sonra Greta ilk defa hiçbir şey düşünmeden kendini bırakmıştı; tek isteği bu anın daha uzun sürmesiydi. Çalan şarkılar çok güzeldi; Greta o ana kadar Rod Stewart dışında Queen, Charles Trenet ve Barbara Streisand ile hem de <span class="italic">Memory</span>’nin dokunaklı bir canlı performansına düet yapmıştı.</p>

  <p class="calibre8">Morganti’nin bilgisayara takılı CD’si, çantasında taşıdığı silah, tüm o yaşanan lanetli hikâye çok derinlere gömülmüş ve uzak geliyordu. Greta, ‘<span class="italic">A Whiter Shade Of Pale</span>’in usta bir yorumunda Annie Lennox’un peşine takıldı.</p>

  <p class="calibre8">Vittorio’nun zafer çığlığı daldığı dünyadan onu hızla gerçeğe döndürdü.</p>

  <p class="calibre8">“Oldu mu?”</p>

  <p class="calibre8">“Bingo!”</p>

  <p class="calibre8">Greta ayakkabılarını giymeye çalışırken Vittorio heyecanlı bir gülümsemeyle klavyede hızlıca bir şeyler yazmaya devam etti.</p>

  <p class="calibre8">“Şu ana kadar çok kolay gitti.”</p>

  <p class="calibre8">Birkaç saniye sonra ise yüzündeki gülümseme kaybolarak yerini şaşkın bir ifadeye bıraktı. Bir saniye daha sonra kaşlarını çatarak çenesini sıktı.</p>

  <p class="calibre8">“Ters giden bir şey mi var?”</p>

  <p class="calibre8">Greta ayağa kalkmıştı ve monitöre doğru, Vittioro’nun yanına ilerlemek üzereydi.</p>

  <p class="calibre8">“Olduğun yerde kal lütfen Greta.” Vittorio onu soğuk bir el hareketiyle durdurdu. “Henüz olmadı…”</p>

  <p class="calibre8">Vittorio, Greta’ya bakmadan konuştu, sanki gördüklerine inanamıyormuş gibi ekrana bakmaya devam ediyordu.</p>

  <p class="calibre8">“Sorun mu var?”</p>

  <p class="calibre8">“Hayır, yani aslında evet. Programda bir hata oluştu. Ben… Ben en baştan başlamak zorundayım.”</p>

  <p class="calibre8">Vittorio güven verme amacıyla zoraki bir gülümseme takındı. “Sen keyfine bak” diyerek tekrar büyük bir hızla klavyedeki tuşlara basmaya başladı. “Biraz zaman alacak.”</p>

  <p class="calibre8">Greta rahat bir nefes alarak tekrar kendini kanepeye bıraktı. Gözlerini kapatıp Annie Lennox’un ses tonunu yakalamaya çalıştı.</p>

  <p class="calibre8">“Eh, bu gecikmeden yararlanıp birkaç dakika içeri gideceğim… Bilirsin, doğal boşaltım sistemi.”</p>

  <p class="calibre8">Greta, Vittorio’nun sesinden bir terslik olduğunu fark etti. “Bu doğal olayla ilgili bana bilgi vermen ne kibarlık, tam bir beyefendi. Tüm ayrıntıları sabırsızlıkla bekliyorum.”</p>

  <p class="calibre8">Greta, Lennox’un sesi solarken salonda yalnız başına kaldı.</p>

  <p class="calibre8">Yeniden derin bir nefes aldı.</p>

  <p class="calibre8">Ayakkabıları yere düştü.</p>

  <p class="calibre8">Hoparlörlerden bir sonraki şarkının notaları dökülmeye başladı.</p>

  <p class="calibre8">Orkestranın önünde Edith Piaf’ın benzersiz sesi duyuldu.</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">Mitnick, Dilsiz’in bakışlarından kaçabilmek için nereye bakacağını bilemiyordu. Kalbi çılgınlar gibi atıyordu. “<span class="italic">Kriptokrasi</span>… Ne olduğuyla ilgili en ufak bir fikrim yok ama Victor gibi bir usta tavsiye ediyorsa alırım.</p>

  <p class="calibre8">“Victor muhteşemdir, inan bana.”</p>

  <p class="calibre8">“Kendisini ziyarete gelmemi söylemişti ama neresi olduğunu hiç hatırlamıyorum…”</p>

  <p class="calibre8">“Hiç şüphesiz seni iş yerine çağırmıştır. O kadar şanslı ki bilgisayarların ortasında, çok büyük bir televizyon ağının bilişim bölümünde çalışıyor; bilirsin belki, şu büyük patron Montanari ve neredeyse dışarı attıkları kadının olduğu kanal.”</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">Edith Piaf!</p>

  <p class="calibre8">Ani bir tedirginlik Greta’nın her yanını sardı. Çalan şarkı ‘<span class="italic">Hymne à l’amour</span>’du ve orkestradaki bütün sesleri bu küçücük ama bir o kadar da büyük kadının sesi geride bırakıyordu.</p>

  <p class="calibre8">Edith Piaf!</p>

  <p class="calibre8">Bu mümkün olabilir miydi…? Greta kendini rahatlatmaya çalıştı, bu sadece bir şarkı listesiydi, büyük ihtimalle internetten indirilmişti, bu bir CD değildi, o CD değildi.</p>

  <p class="calibre8">Düşünceleri birden alevlendi. Peki aradıkları kimdi? Kırk yaşlarında, şehirde yaşayan, Piaf hayranı, bilgisayarlar konusunda usta.</p>

  <p class="calibre8">Vittorio; “bilgisayar sihirbazı.”</p>

  <p class="calibre8">Greta ayakkabılarını giymeden kanepeden kalktı. Gerçek bu kadar masalsı bir hâl alabilir miydi? Olası bütün ihtimaller içinde tek başına kurdun inine düşmüş olabilir miydi?</p>

  <p class="calibre8">Elbette, Vittorio onu her gün görüyordu ve onun üstüne fanteziler kuracak çok imkânı olmuş olabilirdi, hem de onu sürekli reddettiği de düşünülürse…</p>

  <p class="calibre8">Videodaki adam Vittorio’yla aynı beden tipine sahip değil gibiydi.</p>

  <p class="calibre8">Mini barın yanındaki duvarda sayısız CD ve birkaç kitap düzgün bir şekilde raflara dizilmişti. Greta CD’leri kontrol etmeye başladı ama daha sonra dikkati kitaplara yöneldi: Grisham, Harris, Reichs, Cornwell, Deaver… Cinayet romanlarından seçkiler. Dikkati, diğerlerinden oldukça ucuz olduğu anlaşılan bir polisiye kitabı üstünde yoğunlaştı.</p>

  <p class="calibre8">Kitabın adını okuyunca Greta damarlarındaki kanın donduğunu hissetti: Siyah cildin üstünde <span class="italic">KRİPTOKRASİ</span> yazısı korkunç bir şekilde parlıyordu.</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">Gece vardiyasının seyrelmiş atmosferi hastanenin her köşesinde hissediliyordu.</p>

  <p class="calibre8">Maiezza’nın eşlik ettiği Sensi ne pahasına olursa olsun Claps’le görüşmeye kararlıydı.</p>

  <p class="calibre8">Anlamak zorundaydı.</p>

  <p class="calibre8">Düşünceler zihninde hızla uçuşuyordu, elindeki her şey bir yapbozun parçaları gibiydi. Çok yaklaşmıştı, bunu hissediyordu.</p>

  <p class="calibre8">Sensi ve Maiezza onlarla birlikte yukarı çıkan bir doktorla asansörden indiler.</p>

  <p class="calibre8">Dinlenme odalarından birinin kapısında bir başka doktor yanındaki hemşireyle diğer doktor arkadaşını bekliyor gibiydi.</p>

  <p class="calibre8">“Gelebildin demek, nihayet, asansörde kapalı kaldığını düşünmeye başlamıştım. Ben onunla daha yeni başladım…” diyerek yanındaki hemşireyi işaret etti.</p>

  <p class="calibre8">Sensinin kafasında bir şimşek çaktı: <span class="italic">Asansörde kapalı kaldı! Ben onunla daha yeni başladım!</span></p>

  <p class="calibre8"><span class="italic">Asansör… Her şeyi tersten düşün… Henüz bitmedi.</span></p>

  <p class="calibre8">Bir saniye içinde yapbozun bütün parçaları yerine oturdu.</p>

  <p class="calibre8">Claps, Morganti’nin öldüğünü bilemezdi. Boğazını keser gibi yaptığı işaretle onun sonunun böyle olacağını göstermek istemişti, eğer asansörde kapalı kalmasaydı kaderi bu olacaktı!</p>

  <p class="calibre8">Gerçek hedef Morganti’ydi!</p>

  <p class="calibre8">Seçilen kurban!</p>

  <p class="calibre8">Katil onu apartmanda beklerken o asansörde kapalı kalmış ve böylelikle kaderinden kaçmıştı!</p>

  <p class="calibre8">Sensi daha çabuk gidebilmek için koşarak merdivenlere yöneldi.</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">Mitnick metronun daha hızlı gitmesini isterdi. Greta’yı olabildiğince çabuk bir şekilde öğrendiklerinden haberdar etmek istiyordu ve bunu ancak evinden yapabilirdi. Mitnick bir cep telefonu almayı her zaman reddetmişti.</p>

  <p class="calibre8">O geceki şansı inanılmayacak kadar büyüktü; o kadar geniş bir sanal dünyada bulunması imkânsız gibi görünen kişi Victor’du!</p>

  <p class="calibre8">Victor, o büyük mağazadan bilgisayar malzemelerini alırken videoya kaydedilen ve Greta Alfieri ile satranç oynayan kişiydi; Morphy’di.</p>

  <p class="calibre8">Victor… Yani Morphy! Mitnick’in Greta’nın varsayımına dair tek bir şüphesi kalmamıştı.</p>

  <p class="calibre8">Onu olabildiğince çabuk uyarmalıydı. Aynı yerde çalıştıklarına göre ikisi mutlaka tanışıyordu ve eğer Morphy o gece gidip Greta’yı almak isterse kendisine kapıyı rahatlıkla açtırabilirdi.</p>

  <p class="calibre8">Mitnick metrodan fırlayarak çıktı. Çabuk olmalıydı!</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">Greta sessizce koridora yöneldi. Vittorio’dan hiçbir iz yoktu.</p>

  <p class="calibre8">Kapılardan birinin arkasından yumuşak bir fısıltı geliyordu.</p>

  <p class="calibre8">Greta deli gibi atan kalbiyle kapıya yaklaştı.</p>

  <p class="calibre8">Vittorio konuşuyordu. Sesi kapının arkasından zorlukla duyuluyordu:</p>

  <p class="calibre8">“CD’nin içinde ne olduğunu görünce gözlerime inanamadım…”</p>

  <p class="calibre8">Telefondaydı, Vittorio telefonda konuşuyordu!</p>

  <p class="calibre8">“Evet, evet… Uçmayı seven arkadaşımıza ait…”</p>

  <p class="calibre8">Uçmayı seven… Yani Morganti!</p>

  <p class="calibre8">“Hayır, bunu nereden bulmuş olabileceğiyle ilgili hiçbir fikrim yok. Ne yapmam gerektiğini söyleyin.”</p>

  <p class="calibre8">Ama Vittorio kiminle konuşuyordu? Eğer o Morphy ise neden birinden emir bekliyordu? Diğer tarafta kim vardı?</p>

  <p class="calibre8">“Gördüğüm kadarıyla orijinal… Hayır, kopyası olduğunu sanmıyorum… Hayır o, içinde ne olduğunu bilmiyor…”</p>

  <p class="calibre8">Demek ki o CD’nin içinde her şeyin anahtarı vardı.</p>

  <p class="calibre8">“Tamam, söylediğiniz gibi yapacağım…”</p>

  <p class="calibre8">Elbette ya, Vittorio yalnızdı, yani gruptaki bilişim uzmanı olarak öyleydi, telefonun diğer tarafında Morphy vardı! Greta silkelendi, bu anlama zamanı değildi, durumdan kurtulma zamanıydı.</p>

  <p class="calibre8">“Evet, tek çözüm yolu bu. Riske girmemek gerek, biraz temizlik yapmak lazım. Evet, onu burada tutabilirim ama en kısa zamanda gelin. Fakat buraya değil lütfen. Burada olmamalı.”</p>

  <p class="calibre8">Kaçmalıydı! <span class="italic">Tek çözüm yolu… Burada olmamalı…</span> Morphy gelmek üzereydi, kaçmak zorundaydı!</p>

  <p class="calibre8">Arabanın anahtarları, ayakkabıları… Greta hızlı adımlarla eski yerine gitti; kanepede bıraktığı çantasını aldı ve hızlıca ayakkabılarını giydi, bir yandan da kendine bilgisayardan CD’yi alacak vakti kalacak mı diye soruyordu.</p>

  <p class="calibre8">Arkasına döndüğünde Vittorio’nun gülümseyen suratıyla karşılaştı.</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">“Ne aşk cinayeti, hangi seri katil… Kahretsin ne aptalım!”</p>

  <p class="calibre8">Sensi tüm olanları en başından anlamadığı için kendine sövüp duruyordu.</p>

  <p class="calibre8">Başından beri her şeyi yanlış kurgulamışlardı. O lanet olası gece, gerçek hedef Morganti’ydi! Claps’in anladığı ve çaresizce anlatmaya çalıştığı buydu.</p>

  <p class="calibre8">Artık her şey çok açıktı: Profesyonel bir seri katilin varlığı, Morphy’nin bir türlü bulunamayan bilgisayarı, mağazada videoya çekilen esrarengiz adam, Greco’nun cep telefonu…</p>

  <p class="calibre8">Kim tarafından ve nedeni hâlâ araştırılması gerekse de Morganti gözden çıkarılmış olmalıydı ve bunu yapmak için profesyonel bir katil tutulmuştu.</p>

  <p class="calibre8">Pusu Maggesi’nin evinde kurulmak zorundaydı; bu çifte cinayet gibi görünen olay sayesinde soruşturma bulandırılmış olacaktı. Rastgele seçilen suç aleti, vahşi öfke, iki kurban arasındaki bağ ortadaki kasıt unsurunu kaldırmış olacaktı. Böyle bir durumda Sensi bile bir kavga olduğundan, Morganti’nin katilin karşısına aniden çıktığından ve öldürüldüğünden şüphe ederdi.</p>

  <p class="calibre8">Böylece katil Maggesi’nin evine gitti ve cinnet geçirmiş bir adamın yapacağı gibi onun işini bitirdi.</p>

  <p class="calibre8">Artık gerçek kurbanı ortadan kaldırmak için hazırdı.</p>

  <p class="calibre8">Elinde silahla onu bekledi.</p>

  <p class="calibre8">Ama tam o esnada elektrikler kesildi ve Morganti’nin asansörde kapalı kalmasıyla birlikte Greco’nun elleri boş kaldı.</p>

  <p class="calibre8">Vakit geçiyordu ama elektrikler bir türlü gelmiyordu.</p>

  <p class="calibre8">Greco orada daha fazla kalamazdı. Kurbana hiçbir türlü erişemezdi, Adriana Maggesi öleli oldukça uzun bir süre olmuştu ve otopside iki ölüm arasındaki zaman farkı mutlaka ortaya çıkardı ve birileri bunun izini sürebilirdi.</p>

  <p class="calibre8">Greco’nun yanında cep telefonu vardı, Greta Alfieri’nin evinde üstünde taşıdığı aynı telefon. Sadece tek bir kişiyle irtibat sağlanılan telefon: Katili gönderen kişiyle.</p>

  <p class="calibre8">Greco aradıktan sonra bir seri katil izlenimi yaratmak üzere direktifler aldı. Gerçek kurbandan her türlü şüpheyi uzaklaştırmanın tek yolu buydu ve şarttı, onun işi ise bir dahaki sefere bitirilecekti.</p>

  <p class="calibre8">Gönderici işte böylece Morphy kimliğini takındı; gönderdiği e-postalar, çılgın eserini üç hamlede tamamlayacağını söylediği mesaj. Ortada üç cinayet olacaktı. Bunlardan ilki Maggesi ve en ses getiren sonuncusu ise Greta Alfieri. Kimse Morganti’yi düşünmeyecekti.</p>

  <p class="calibre8">Paola Serni, polis yanlış iz üzerinde Rauti’nin peşine düştüğünde öldürüldü ve kimse bu cinayetlerin bir seri katilin hasta zihninin ürünü olduğundan şüphe etmedi.</p>

  <p class="calibre8">Claps adamı mağazadaki video görüntüsünden tanıyamadı ve her şey plana uygun bir şekilde ilerledi.</p>

  <p class="calibre8">Ancak Greco, planın üçüncü adımında postu deldirdi.</p>

  <p class="calibre8">Çok da kötü değildi, hatta böylesi daha iyiydi, Morphy konusu tamamen kapanmıştı ve artık Morganti ile ilgilenilebilirdi.</p>

  <p class="calibre8">Ama bu durumda Morganti’nin ölümünü bir intihar olarak göstermek çok mantıklı olacaktı. Adamın hayatı, depresyonda oluşu, yaşadığı son olaylar izlenecek yolu çok net gösteriyordu; intihar süsü vermek.</p>

  <p class="calibre8">Böylece Morganti sekizinci kattan uçar ve çember tamamlanır.</p>

  <p class="calibre8">Sensi’nin suratında kötü bir sırıtış belirdi:</p>

  <p class="calibre8">“Kendini güvende hissediyorsun değil mi pis orospu çocuğu, her şeyi düşündüğünü sanıyorsun değil mi? Yatağında huzurlu uyu, hayatımda yapacağım son şey olsa bile gelip seni yakalayacağım!”</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">“Neden böyle çantanı alıp ayaklandın? Hemen gitmek mi istiyorsun?”</p>

  <p class="calibre8">Vittorio çok doğal bir şekilde gülümsüyordu.</p>

  <p class="calibre8">Greta’nın yüreği ağzına geldi.</p>

  <p class="calibre8">“İlahi, neredeyse yüreğime indirecektin! Geldiğini duymadım.”</p>

  <p class="calibre8">Greta, Vittorio’yu birden karşısında görünce hissettiği korkuyu şaşkınlıkla maskelemeyi başarmıştı.</p>

  <p class="calibre8">“Gerçekten gidiyor musun?” Vittiorio’nun bakışlarından huzursuzluğu yansıyordu. “Sadece birkaç dakika daha ve şifreyi bulmuş olacağım.”</p>

  <p class="calibre8">Greta, buna kendisi de şaşarak soğukkanlılığını korumayı başardı. Oyunu kurnazca oynaması gerekiyordu.</p>

  <p class="calibre8">“Gitmek mi? Hayır… Sadece banyoyu kullanmam gerekiyor.” Greta rahatsız bir tavır takınarak ekledi. “Bilirsin, kadınların her ay başına gelen şey, hem de en olmayacak anlarda.”</p>

  <p class="calibre8">Vittorio gözlerini kırptı.</p>

  <p class="calibre8">Greta çantasını açarak, “Neyse ki yanımda acil durumlar için mutlaka bir tane yedek ped bulundururum…” dedi.</p>

  <p class="calibre8">Elbette bununla birlikte cep telefonu ve bir de tabanca, diye düşündü.</p>

  <p class="calibre8">Banyodayken cep telefonundan yardım isteyebilirdi ama tabanca konusunda o kadar emin değildi, ihtiyaç olması durumunda kullanamayabilirdi ama çok gerekli olursa belki…</p>

  <p class="calibre8">“Benim evim senin evin… Sağdan üçüncü kapı.”</p>

  <p class="calibre8">Greta hafifçe gülümsedi ama çantasındaki cep telefonu birden çalmaya başlayınca yüzündeki gülümseme donup kaldı. Telefonu çıkarıp kimin aradığına bakmadan aramayı reddetti.</p>

  <p class="calibre8">“Bu saatte kesin sıkıntılı bir iş içindir…” diyerek hareketini savundu. “İddiaya girerim Montanari’ydi.”</p>

  <p class="calibre8">“Güzel model… Yeni mi?” Vittorio telefonu elinden hızla aldı. “Gerçekten çok güzel.”</p>

  <p class="calibre8">“Saçmalama, telefonumu ver.”</p>

  <p class="calibre8">“Yemem korkma.”</p>

  <p class="calibre8">Vittorio eğleniyormuş gibiydi, telefonu cebine soktu.</p>

  <p class="calibre8">“Sen banyoda işini hallet… Sana sonrasında hemen geri vereceğim, böylece kimse seni rahatsız etmemiş olacak.”</p>

  <p class="calibre8">Greta pes etmek zorunda kaldı. Çantasındaki silahı da Vittorio bir adım ötesindeyken çıkaramazdı, hem sonra sıra kullanmaya gelince… Ne yapacağını düşünecek çok vakti yoktu, çabuk davranmalıydı. Morphy temizlik yapmak üzere yoldaydı. Vittorio’nun önünden geçerek banyoya girdi.</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">“Cevapla… Kahretsin cevapla!”</p>

  <p class="calibre8">Mitnick uzun küfürler savurdu. Arama, Greta cevap vermeden kesilmişti. Kendisi mi aramayı reddetmişti yoksa telefonun çekmediği bir yere mi girmişti? Onu uyarması gerekiyordu!</p>

  <p class="calibre8">Mitnick telefon operatörünün internet sitesine girerek Greta’ya hızlıca bir mesaj yazdı.</p>

  <p class="calibre8">Son küfürle birlikte gönder tuşuna bastı.</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">Claps gözlerini açtı. Kendini çok yorgun hissediyordu ama sakindi.</p>

  <p class="calibre8">Doktorun yaptığı sakinleştirici iğne etkisini göstermeden önce Sensi’yle göz göze gelmişti. Onun her şeyi anladığından emindi.</p>

  <p class="calibre8">Ve eğer anladıysa, Morphy’nin onunla dövüşen atletik yapılı adam değil de mağazadaki adam olduğunu ortaya çıkararak onun maskesini düşürmesi an meselesiydi.</p>

  <p class="calibre8">Claps neredeyse gülümsemeye çalıştı. Aslında olaylar çok kötü gitmemişti; Greta Alfieri iyiydi, Morganti kendini kurtarmıştı ve o da hâlâ hayattaydı.</p>

  <p class="calibre8">Claps hafifçe öksürdü.</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">Banyonun penceresi direkt yola açılıyordu, kaçmaya imkân yoktu. Greta suyu açtı.</p>

  <p class="calibre8">Morphy gelmeden o evden çıkabilm§esinin tek yolu silahtı. Greta silahı alarak elinde evirip çevirmeye başladı, emniyetini açtı. Ateş etmesine gerek yoktu, kendini cesaretlendirmeye çalıştı, Vittorio silahı görünce yolundan çekilecekti. Ve Greta CD’yi alarak polise gidebilecekti.</p>

  <p class="calibre8">Greta derin bir nefes alıp tabancayı arkasında saklayarak banyodan çıktı.</p>

  <p class="calibre8">Vittorio onu koridorun sonunda bekliyordu. Gözlerinde soğuk bir ışık vardı ve cep telefonu elindeydi.</p>

  <p class="calibre8">“Bir mesaj geldi Greta. Dikkatli olmanı… Morphy’nin seninle aynı yerde çalıştığını söylüyor…”</p>

  <p class="calibre8">Greta bir an başının döndüğünü hissetti.</p>

  <p class="calibre8">“Bilişimin sorumlusu olduğunu söylüyor.”</p>

  <p class="calibre8">Vittorio ona doğru yürümeye başladı.</p>

  <p class="calibre8">Greta silahı ona doğrulttu, aralarında dört metreden az mesafe vardı. Vittorio hemen durdu.</p>

  <p class="calibre8">“Gitmem gerek Vittorio, bana CD’yi ver.”</p>

  <p class="calibre8">Bir anlık şaşkınlıktan sonra Vittorio bakışlarındaki soğukluk geri geldi. Gözleri silah ve Greta arasında gidip geliyordu. Aralarındaki uzaklığı ölçüyor gibiydi.</p>

  <p class="calibre8">“Hiçbir yere gitmiyorsun kızım ve ben de sana o CD’yi vermeyeceğim.”</p>

  <p class="calibre8">Greta iki elini de silahın üzerinde birleştirdi.</p>

  <p class="calibre8">“Bak şakam yok, kaybedecek vaktim olmadığını biliyorum… Biraz önce telefonda konuşurken seni duydum, patronunun geldiğini biliyorum… Morphy o değil mi?”</p>

  <p class="calibre8">“Morphy mi!? Bu saçmalık da nereden çıktı? Hem sonra gerçek bir hanımefendi kapı dinlemez. Neyse, buraya gelmekte olan kişi sadece CD ile ilgileniyor, senden öğrenmek istediği tek şey, onu nereden bulduğun. Sonrasında rahatlıkla çıkıp gidebilirsin.”</p>

  <p class="calibre8">“Benimle oyun oynamaya çalışma. Çekil önümden.”</p>

  <p class="calibre8">Greta kararlılığını göstermek için namluyu yukarı kaldırdı ve tetiği çekecek gücün parmaklarında olmadığını fark etti.</p>

  <p class="calibre8">“Güzel, en azından durum açık.”</p>

  <p class="calibre8">Vittorio koridorun ortasına geçerek ellerini kaldırdı.</p>

  <p class="calibre8">“Hem de çok açık… Senin buradan gitmene izin vermeyeceğim, bunu yapabilmek için silahsız bir adamı vurmak zorundasın.”</p>

  <p class="calibre8">Greta asla ateş edemeyeceğini anladı.</p>

  <p class="calibre8">Silahı Vittorio’nun karnına hedef almış sağlam bir şekilde tutuyordu ama tetiği çekemeyeceğini biliyordu.</p>

  <p class="calibre8">Bunu fark ettiğinde bakışlarıyla duruşunda bir şey değişmiş olmalıydı ki Vittorio bunu hemen anladı.</p>

  <p class="calibre8">“Beni gerçekten vurabilir misin Greta?”</p>

  <p class="calibre8">Vittorio ona doğru yavaş bir adım attı.</p>

  <p class="calibre8">“Beni öldürebilir misin? Bir insanı?”</p>

  <p class="calibre8">“Dur! Bir adam daha atma.”</p>

  <p class="calibre8">Greta çaresizce soğuk ve kararlı görünmeye çalıştı.</p>

  <p class="calibre8">“Seni öldürmeme gerek yok, yolumdan çekilmeni sağlamak yeterli.”</p>

  <p class="calibre8">“Bunu yapmayacağımı biliyorsun.”</p>

  <p class="calibre8">Vittorio’nun bakışında karanlık bir zafer parıltısı vardı. Kazandığını biliyordu.</p>

  <p class="calibre8">“Beni vurmak zorundasın. Buradan çıkmak için beni öldürmek zorundasın. Ve bunu yapamayacağını biliyorsun.”</p>

  <p class="calibre8">Greta parmaklarının gevşediğini, kolunun ağırlaştığını fark etti.</p>

  <p class="calibre8">“Vittorio beni zorlama…”</p>

  <p class="calibre8">Sesi önüne geçilemez biçimde titriyordu.</p>

  <p class="calibre8">Yarım adım daha.</p>

  <p class="calibre8">“Hadi Greta.”</p>

  <p class="calibre8">Vittorio artık çok yakınındaydı.</p>

  <p class="calibre8">“Bitirelim bu komediyi, silahı bana ver.”</p>

  <p class="calibre8">Greta motive olmak için kendi kendine soruyordu; kendini Vittorio’ya, temizliğe gelecek adama teslim mi edecekti? Ama silah gittikçe ağırlaşıyor ve tetiğe basabilmek için her geçen dakika daha büyük bir güç toplaması gerekiyordu.</p>

  <p class="calibre8">“Vittorio…”</p>

  <p class="calibre8">Vittoro ona bir metreden daha fazla yaklaştığı sırada Greta bakışlarını yere indirdi.</p>

  <p class="calibre8">İşte Vittorio’nun yanıldığı an gelmişti.</p>

  <p class="calibre8">Silahı kendisine vermesi için sadece bir elini uzatması yeterliydi. Greta kurtulmak için bu anı bekliyordu.</p>

  <p class="calibre8">Ama Vittorio hayati bir hata yaptı.</p>

  <p class="calibre8">Hızlı davrandı.</p>

  <p class="calibre8">O durumdan olabildiğince çabuk kurtulmak için hızlı davranarak komedi olarak tanımladığı mükemmel işleyen zamanı bozdu. Yavaşça elini uzatıp Greta’nın silahı ona vermesini bekleyeceği yerde, ani ve sert bir hareketle silahı elinden almak istedi.</p>

  <p class="calibre8">Her şey bir anda oldu.</p>

  <p class="calibre8">Greta ateş ettiğinin farkına bile varmadı.</p>

  <p class="calibre8">Duvarlarda yankılanan kuru bir ses duydu, bir şeyin eline çarparak silahı düşürdüğünü hissetti.</p>

  <p class="calibre8">Vittorio şaşkın bakışlarla karnını tutarak geriledi.</p>

  <p class="calibre8">Bir an için zaman donmuştu sanki.</p>

  <p class="calibre8">Vittorio’nun gözleri camlaştı. Parmaklarının arasından kanlar süzülürken dizlerinin üstüne düştü.</p>

  <p class="calibre8">Greta ne bir şey düşünebiliyor ne de hareket edebiliyordu.</p>

  <p class="calibre8">Vittorio’nun bedeni, ifadesiz yüzü yere gelecek şekilde titreyerek külçe gibi devrildi.</p>

  <p class="calibre8">Greta ancak o zaman anladı.</p>

  <p class="calibre8">Bağırmak istedi ama yapamadı, binlerce kilometre uzağa kaçmak istedi ama sadece yere çöküp duvara yaslanarak yüzünü elleriyle kapatabildi; Greta hıçkırmaya başladı.</p>

  <p class="calibre8"><span class="italic"><span class="bold">Gece</span></span></p>

  <p class="calibre8">Sensi bir gazete sayfasını açıp görebileceği şekilde Claps’e yaklaştırdı.</p>

  <p class="calibre8">Doktor kelimeleri yeterli derecede vurgulayarak konuştu.</p>

  <p class="calibre8">“Okuyamaz, artık yazılara anlam verecek yetide değil.”</p>

  <p class="calibre8">“Ama fotoğrafları görebilir elbette!” diyerek ona hiç bakmadan karşılık verdi Sensi.</p>

  <p class="calibre8">Gazete sayfasında Morganti’nin bir fotoğrafı ve ölümüyle ilgili detayların yer aldığı bir haber vardı.</p>

  <p class="calibre8">Claps işaretlerle adamı tanıdığını anlattı, Sensi ise biraz zorlanarak cenaze ilanı sayfasını ve bir cesedin uygun duruş şekli olan elleri göğsünde pozisyonunu göstererek adamın öldüğünü ona anlattı.</p>

  <p class="calibre8">Claps çok da şaşırmış görünmüyordu: <span class="italic">“Ne zaman?”</span></p>

  <p class="calibre8">Sensi gazeteyi göstererek ‘önce’ işareti yaptı: <span class="italic">“Dün.”</span></p>

  <p class="calibre8"><span class="italic">“Nasıl?”</span></p>

  <p class="calibre8"><span class="italic">“İntihar.”</span></p>

  <p class="calibre8">Sensi harakiri yapar gibi yaptı sonra da Claps’in çok iyi tanıdığı kurnaz tavrıyla pencereden atlayan birinin taklidini yaptı.</p>

  <p class="calibre8">Claps bu durumla ilgili şüphelerini göstererek başını iki yana salladı, bakışları her zamankinden daha anlamlıydı: <span class="italic">“Doğrusunu anlat, bildiklerini söyle bana.”</span></p>

  <p class="calibre8">Sensi başını işaret etti: <span class="italic">“Düşünüyorum.”</span> Sonra birini camdan atar gibi yaptı: <span class="italic">“Onu camdan attıklarını düşünüyorum.”</span></p>

  <p class="calibre8">Claps bir süre donup kalmadan önce düşünceli bir tavırla onayladı.</p>

  <p class="calibre8">Sonra gözlerini kapamamaya dikkat ederek ellerini birçok defa yüzünde gezdirdi. Sensi anlayamıyordu. Claps bir maskeyi anlattığı anlaşılacak şekilde ellerini her yüzünden çekişte farklı bir yüz ifadesi takındı.</p>

  <p class="calibre8">Sonra eliyle üç rakamını gösterdi: <span class="italic">“Üç maske.”</span></p>

  <p class="calibre8">Bir işaret daha yaptı: <span class="italic">“Neden?”</span> Bu defa kurnaz ifade takınma sırası Claps’teydi.</p>

  <p class="calibre8">Sensi’nin yüzünde iş birlikçi bir gülümseme belirdi.</p>

  <p class="calibre8">“Evet, yaşlı kurt, benim de tam olarak düşündüğüm bu…” Yüksek sesle konuşmuştu ve bu şekilde devam etti. “Morphy elimizden kaçamayacak!”</p>

  <p class="calibre8">Maiezza hiçbir şey anlamadı.</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">Ne kadar zaman geçmişti? Saniyeler, dakikalar?</p>

  <p class="calibre8">Greta yavaş yavaş kendine geliyordu.</p>

  <p class="calibre8">Vittorio’nun bedeni çok yakınında yerde uzanıyordu. Yüzünün yarısı ağırlığının altında ezilmiş, burnu ve ağzının görünen kısmı yamularak yere dayanmıştı, dudakları aralıktı, gözleri sabit bir noktaya bakıyordu. Göğsünün altından kanaması devam ediyordu.</p>

  <p class="calibre8">Greta hemen bakışlarını çekti.</p>

  <p class="calibre8">Kaçmalıydı!</p>

  <p class="calibre8">Gözleri kapalı bir şekilde Vittorio’nun üstünden atladı, bir saniye içinde daireden çıktı.</p>

  <p class="calibre8">Titriyordu.</p>

  <p class="calibre8">Asansör meşguldü, Morphy miydi? Greta neredeyse nefesi kesilerek merdivenlere yöneldi ama hemen durdu.</p>

  <p class="calibre8">Lanet olsun! Çantası… Silah… CD…</p>

  <p class="calibre8">CD!</p>

  <p class="calibre8">Onun içindekiler yüzünden daha biraz önce bir adam öldürmüştü, o CD’yi almak zorundaydı!</p>

  <p class="calibre8">Başka çaresi yoktu, oraya geri dönmek zorundaydı ama vakti var mıydı? Asansörde kim vardı?</p>

  <p class="calibre8">Derin bir nefes almak için bir süre hareketsiz kaldı.</p>

  <p class="calibre8">İşte o an fark etti.</p>

  <p class="calibre8">Asansör kabininden ses gelmiyordu. Asansör katlardan birinde durmuş olmalıydı.</p>

  <p class="calibre8">Birden bir ses duydu.</p>

  <p class="calibre8">Merdivenlerden birisi çıkıyordu.</p>

  <p class="calibre8">Ona ulaşmasına bir ya da bir buçuk kat vardı. Yavaşça ve ses çıkarmamaya dikkat ederek çıkıyordu.</p>

  <p class="calibre8">Ne yapabilirdi? Sakinleşmeye çalışarak düşünüyordu. Ne inebilirdi ne de çıkabilirdi. Vittorio’nun dairesi en üst kattaydı. Diğer kattaki komşuların dikkatini çekmek için bağırmalı mıydı? Morphy ona herkesten önce ulaşır ve onu öldürürdü.</p>

  <p class="calibre8">Tek bir çaresi vardı.</p>

  <p class="calibre8">Greta ses yapmamaya dikkat ederek daireye geri girdi; kalbi göğsünden çıkacakmış gibi atarken tekrar Vittorio’nun üstünden atladı.</p>

  <p class="calibre8">İçinden histerik bir şekilde âdeta bağırıyordu: “Nerede bu lanet olasıca oda? Solda… En sonda solda.”</p>

  <p class="calibre8">Greta yatak odasına ulaştı. Çaresizce saklanabileceği bir yer aradı.</p>

  <p class="calibre8">O hafif ses de neydi öyle? Sokak kapısı mı açılmıştı?</p>

  <p class="calibre8">Artık vakit yoktu! Greta duvarla kapının arkası arasında kalan yere saklandı. Hareketsiz ve her bir sesi duyabilmek için gergin bir hâlde beklemeye başladı.</p>

  <p class="calibre8">Morphy içeri girmişti! Girişten gelen temkinli ayak seslerini duyuyordu.</p>

  <p class="calibre8">Hareketlerini anlamaya çalıştı. İşte, durmuştu. Greta onun Vittorio’nun cesedi önünde öylece kaldığını hayal etti. Şimdi tekrar hareket hâlindeydi, o da Vittorio’nun bedeninin üstünden atlamak zorunda kalmıştı. Ayakkabılarıyla kana basmamak için dikkat etmiş miydi? Adımları uzaklaşıyordu, Greta odaların dizilişini hatırlamaya çalıştı. Şimdi salonda olmalıydı. Hafif bir rüzgâr yüzünü okşadı, odanın perdesi hafifçe sallandı. Morphy terasa çıkmıştı! Evi araştırıyordu, Greta’yı arıyordu!</p>

  <p class="calibre8">Greta dizlerinde başlayan titremeye engel olmaya çalıştı.</p>

  <p class="calibre8">Ayak sesleri yine evin içindeydi, açılan kapı sesleri duyuluyordu, ışıklar yanıyordu, hep daha yakındı…</p>

  <p class="calibre8">Oradaydı! Oda kapısında.</p>

  <p class="calibre8">Greta elektrik düğmesinin sesini duydu ve odayı ışık kapladı. Nefesini tuttu; ya bir gölge görürse, ya kapının arkasına bakarsa, ya kalbinin gürültüsünü duyarsa…</p>

  <p class="calibre8">Adam, Greta’ya sonsuzluk gibi gelen bir süre boyunca kapıda durdu. Nefesini duyabilirdi; odanın içine doğru bir adım attığını duydu… Sonra bir adım daha.</p>

  <p class="calibre8">Greta gözlerini kapattı.</p>

  <p class="calibre8">Sonsuz bir süre sonra Morphy yeniden hareket etti.</p>

  <p class="calibre8">Kalbi yerinden çıkacakmış gibiyken Greta ayak seslerinin uzaklaşmasını dinledi.</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">Uzun süre saklandığı yerden çıkacak cesareti bulamadı.</p>

  <p class="calibre8">Ya Morphy gitmediyse? Ya onun olduğu yerden çıkmasını beklemek için o da başka bir yere saklandıysa?</p>

  <p class="calibre8">Olduğu yerden kapıyı, etrafı görmesine yetecek miktarda birkaç santimetre itti.</p>

  <p class="calibre8">Evde sadece sessiz bir şekilde yatan Vittorio vardı.</p>

  <p class="calibre8">Greta uzun bir süre daha hareketsiz kaldı.</p>

  <p class="calibre8">Sonunda kalbi neredeyse boğazında atarak olduğu yerden koridora çıktı.</p>

  <p class="calibre8">Kimse yoktu! Sadece Vittorio’nun cesedi vardı.</p>

  <p class="calibre8">Gözleri boşlukla kesişince Greta korkunç bir mide bulantısıyla sarsıldı, çıkardığı gürültüyü umursamadan banyoya giderek kuvvetli bir şekilde kusmaya başladı.</p>

  <p class="calibre8">Nefesi düzene girene kadar uzun bir süre geçmesi gerekti; biraz kendine gelince kafasını soğuk suyun altına sokarak uzun süre öyle durdu, sonra birdenbire buna şaşarak sakinleştiğini fark etti.</p>

  <p class="calibre8">Zihni, her türlü duygudan uzak ve soğuk, buz gibi bir sakinlik, ona neredeyse korku veren bir sakinlik içindeydi. Greta aynada kendi gözlerini gördü, artık ona o kadar da ayrık gelmiyorlardı. Bu ölümden ikinci kaçışıydı. Birini öldürmüştü, bir adam öldürmüştü.</p>

  <p class="calibre8">Vittorio’ya karşı hiçbir acıma hissedemiyordu. Kendine karşı da…</p>

  <p class="calibre8">Hayır, gözleri artık birbirlerinden çok uzakta değildi.</p>

  <p class="calibre8">Her şeyden önemlisi Morganti’nin CD’siydi. Onu yerinde bulma olasılığı neydi?</p>

  <p class="calibre8">Vittorio’nun bedenine umursamaz bir bakış atarak salona doğru ilerledi. Bilgisayarın CD okuyucu gözünü açtı. İçinin boş olduğunu görünce aslında pek de şaşırmadı.</p>

  <p class="calibre8">Greta kötü bir durumda olduğunun farkındaydı. Polisi arayıp her şeyi anlatabilirdi; şu an kayıp olan bir CD yüzünden birini öldürdüğünü.</p>

  <p class="calibre8">Bu saçma hikâyenin göründüğünden de karışık olduğunu, Nicola Greco’nun sadece bir maşa olduğunu, Morganti’nin Maggesi cinayetine karıştığını ve o CD’de önemli bilgiler bulunacağını, Vittorio’nun Morphy’nin bir nevi bilgisayarı olduğunu, Morphy’nin ise hâlâ serbest olup emirler verdiğini ve o gece onu öldürmeye çalıştığını… Bunların hepsini anlatabilirdi.</p>

  <p class="calibre8">Ama o CD olmadan Sensi’yi asla ikna edemezdi. Onu, Vittorio’nun katili olarak hapse atarken bir de yüzüne karşı haince gülerdi. Gözünde canlandırabiliyordu: “Bir seri katil çetesi mi? Profesyonel bir katile iş veren psikopat bir kardeşlik mi? Doktor Alfieri sizden daha iyi bahaneler beklerdim doğrusu.”</p>

  <p class="calibre8">Greta etrafına bakında; ya Vittorio o banyodayken CD’yi alıp başka bir yere koyduysa? Morphy CD’yi bulamamış olabilirdi.</p>

  <p class="calibre8">Greta hiçbir sonuca varamasa da etrafı iyice araştırdı.</p>

  <p class="calibre8">Vakit hızla ilerliyordu, hemen oradan uzaklaşıp geceyi güvende geçirebileceği bir yer, bir sığınak, evet bir sığınak bulmalıydı. Polis bir tehlikeye dönüşecekse Morphy zaten bir tehlikeydi hem de daha büyük bir tehlike. Hiç şüphe yok ki onu tekrar avlamaya çalışacaktı.</p>

  <p class="calibre8">Eşyalarını almak için tekrar koridora döndü ama tek bulabildiği çantası oldu. Telefonu ve silah ortadan yok olmuştu!</p>

  <p class="calibre8">“Telefon!” Greta elektrik akımına tutulmuş gibi sarsıldı. “Lanet olsun!” Çantasının içindekileri yere boşaltarak bir ajandayı çekip aldı. “Hadi aptal numara neredesin! İşte burada!”</p>

  <p class="calibre8">Evin sabit telefonuna yönelip hızla numarayı çevirdi.</p>

  <p class="calibre8">“Mitnick! Hemen evden ayrıl!”</p>

  <p class="calibre8">“Greta nihayet! Mesajımı aldın mı?”</p>

  <p class="calibre8">“Mitnick hemen çık oradan! Hayatın tehlikede!”</p>

  <p class="calibre8">“Tehlike mi… Ben mi?”</p>

  <p class="calibre8">“Lanet olsun, kaç! Mesajını sadece ben okumadım. Numarandan adresine çoktan ulaşmışlardı!”</p>

  <p class="calibre8">“Morphy mi!?”</p>

  <p class="calibre8">Greta hızlıca Mitnick’e neler olduğunu anlattı.</p>

  <p class="calibre8">“Daha fazla açıklama için vakit yok, şimdi hemen çık oradan, istasyonun karşısında buluşalım, gelebilecek misin?”</p>

  <p class="calibre8">“Ama…”</p>

  <p class="calibre8">Greta telefonu kapatmadan önce deli gibi bağırdı.</p>

  <p class="calibre8">“Kaç!”</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">Maiezza ofise ulaşıp Komiser Benni’nin yanlarına gelmesinden sonra bir süredir boğazına takılıp kalan soruyu sormaya karar verdi:</p>

  <p class="calibre8">“Biraz önce hastanedeyken… Yani Doktor Claps’le el kol hareketleriyle konuşurken aslında neden bahsettiğinizi anlamadım, ama…”</p>

  <p class="calibre8">“Ama…?”</p>

  <p class="calibre8">“Ona Morganti’nin fotoğrafını gösterip sonra da Morphy’den konuştunuz. ‘Bizden kaçamayacak’ dediniz. İşte Doktor anlamadığım şey bu. Morphy ölmedi mi? Ve Morganti’nin olayla ne ilgisi var?”</p>

  <p class="calibre8">Sensi, doğru kelimeleri seçebilmek için bir süre bekledi.</p>

  <p class="calibre8">“Morphy ölmedi. Ve bizim düşündüğümüz gibi psikopat bir cani de değil.”</p>

  <p class="calibre8">Birdenbire ofiste bıçak gibi sert bir hava esti.</p>

  <p class="calibre8">“Yaşıyor ve serbest. Ve Morganti’nin katili o.”</p>

  <p class="calibre8">Sensi, Claps’in koma boyunca içinde tuttuğu ve kendisinin de son birkaç saatte farkına vardığı gerçeği anlattı.</p>

  <p class="calibre8">“Bu korkunç…” diyerek fikir yürüttü Komiser Benni. “İnanılmaz bir olaylar zinciri… O zaman mağazadaki filmde görünen adam…”</p>

  <p class="calibre8">Sensi, cümlesini bitirmesine izin vermeden lafa girdi:</p>

  <p class="calibre8">“Morphy’nin ta kendisi. Ya da onu bilgisayarını toparlayacak kadar iyi tanıyan biri.”</p>

  <p class="calibre8">Sensi sessiz bir gerginlik içinde çekmecesinden adamın mağazanın kasasındaki görüntülerinin olduğu videodan alınan fotoğrafları çıkardı.</p>

  <p class="calibre8">“En azından yüzünü göstermiş olsaydı” diyerek hayıflandı Maiezza.</p>

  <p class="calibre8">“Öyle ya da böyle, durum değişmiyor… Eğer Claps’in söylemeye çalıştığı şeyi vaktinde anlayabilseydim Morganti şu an hayatta olacaktı.”</p>

  <p class="calibre8">Benni lafa girdi:</p>

  <p class="calibre8">“Ama diğer taraftan, eğer o gece elektrik kesintisi olmasaydı daha önce ölmüş olacaktı; ayrıca Morphy’nin bir var olma sebebi kalmayacaktı ve biz şu an büyük ihtimalle Morganti’nin katilini aramıyor olacaktık…”</p>

  <p class="calibre8">Benni ceketinin cebindeki sigara paketini salladı. Şu an bir tane sigara içebilmek için nelerini vermezdi!</p>

  <p class="calibre8">“Ne düşünüyorum biliyor musunuz?” diyerek devam etti. “Elektrik kesintisi olmasaydı Morganti ölüme uçuşunu Maggesi cinayetinin olduğu gece yapacaktı. Ve bu katil için çok daha uygun olacaktı. Güzel bir cinayetle intihar vakası ve her şey orada bitip gidecekti. Bu yeni cinayetlere gerek kalmayacaktı. Katilin peşine düşüldüğü bir cinayet soruşturmasıyla kim riske girmek ister ki?”</p>

  <p class="calibre8">Sensi lafa girdi:</p>

  <p class="calibre8">“Hımm… Yoksunluk içinde zekân daha iyi işliyor. Aslında anlattığın şekliyle bu durum daha iyi bir maske yaratıyor.”</p>

  <p class="calibre8">“Maske mi…?”</p>

  <p class="calibre8">Sensi, Maiezza’ya dönerek açıklamaya başladı:</p>

  <p class="calibre8">“Claps maske taklidi yapmıştı, hatırlıyor musun?”</p>

  <p class="calibre8">“Evet, üç tane maske.”</p>

  <p class="calibre8">“Cinayetin nasıl gizleneceğinden bahsediyordu. Daha iyi açıklayayım.” Sensi biraz ara verdikten sonra anlatmaya başladı. “İlk maske şu aşk cinayeti konusuydu. Claps de ilk tezini bunun üstüne kurmuştu. Benni çok haklı. Morganti cinayetinin üstü çok basit bir cinayet ve intihar vakasıyla örtülmeli ve soruşturmaya gerek kalacak bir olay olmadığı düşünülmeliydi.”</p>

  <p class="calibre8">Komiser Benni araya girdi:</p>

  <p class="calibre8">“Ama şeytan işin içine burnunu soktu, elektrik kesintisi oldu ve aşk cinayetiyle intihar maskesi kullanılamaz hâle gelince başka bir maske bulma ihtiyacı doğdu…”</p>

  <p class="calibre8">“İkinci maske, psikopat seri katil maskesiydi, yani Morphy. Korkunç cinayetleri ve kanlı elleriyle Morphy ortaya çıktı. Bu maske, Morganti’nin gerçek hedef olduğuna dair her türlü şüpheyi ortadan kaldıracaktı…”</p>

  <p class="calibre8">“… Yani onu bir dahaki sefere öldürebilmek için.”</p>

  <p class="calibre8">Sensi başıyla onayladı.</p>

  <p class="calibre8">“Bu da ortaya yeni bir maske çıkararak olacaktı: İntihar.” Uzun bir aradan sonra Sensi uygun kelimeleri seçerek ciddi bir ifadeyle konuştu. “Ama Claps bize sadece maskeleri göstermekle kalmadı, aynı zamanda bize Morphy’e ulaşacağımız yolu da gösterdi.”</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">Greta istasyonun etrafındaki üçüncü turunu atıyordu; arabasının farları bir defa daha tüm meydanı ve karanlıkta kalan yerleri aydınlattı ama Mitnick’ten eser yoktu.</p>

  <p class="calibre8">Neden hâlâ gelmemişti? Morphy bu kadar hızlı hareket etmiş olamaz, diye düşünerek kendini yüreklendirmeye çalıştı. Vittorio’nun evinden Mitnick’inkine gitmek için on beş dakika kadar zamana ihtiyaç vardı ve oraya vardıktan sonra bir de apartmanı bulmak gerekiyordu. Mitnick bu esnada kaçmayı başarmış olmalıydı.</p>

  <p class="calibre8">O zaman neden hâlâ ortalarda yoktu.</p>

  <p class="calibre8">Greta istasyonun etrafındaki dördüncü turuna başladı. Mitnick’i çevredeki insanlar arasında aramaya devam ederken bunun son turu olduğunu düşündü.</p>

  <p class="calibre8">Sakinliğini koruyup kafasında zamanı hesaplamaya çalıştı. Mitncik’in evi en fazla üç durak uzaktaydı, normal adımlarla yürüdüğünde oraya gelmek on dakikadan fazla sürmezdi. Greta gösterge panelindeki dijital saate göz attı; onu kaçması için uyardığından bu yana ne kadar vakit geçmişti? Yarım saat mi? Yirmi beş dakika mı? Hiç şüphesiz bundan daha az değildi.</p>

  <p class="calibre8">Araba meydanın bir kenarında durdu, birkaç dakika daha geçti.</p>

  <p class="calibre8">İçindeki tedirginlik nefesini kesmeye başladı.</p>

  <p class="calibre8">“Mitnick çık ortaya, lütfen” diyerek kendi kendine homurdandı. Dalgaların arasında batıp çıkan bir gemi gibiydi. Her geçen dakika, inkâr edilmesi gittikçe güçleşen trajik bir gerçekle yüzleşmek zorunda kalıyordu.</p>

  <p class="calibre8">Morphy onu yakalamıştı! Bunun başka bir açıklaması yoktu.</p>

  <p class="calibre8">Ve şimdi işini bitirmek için Greta’yı arıyordu.</p>

  <p class="calibre8">Belki de Mitnick sadece gecikmişti, belki de sayısız takıntılarından biri baskın çıkmıştı… Ya da belki de Greta’nın ona yaptığı uyarıyı dikkate almamıştı.</p>

  <p class="calibre8">İlk önce Claps, şimdi Mitnick… Ve artık sıra kendinde miydi?</p>

  <p class="calibre8">Ağlamamalıydı, kendini bırakmamalıydı. Bunun zamanı değildi.</p>

  <p class="calibre8">Karşı koymalı, savaşmalıydı. Dikiz aynasında gözlerini görmeye çalıştı.</p>

  <p class="calibre8">Elbette ki rezidansa geri dönemezdi; geceyi geçirmek için kendine güvenli bir yer bulması gerekiyordu.</p>

  <p class="calibre8">Birkaç gün saklanacağı güvenli bir yer…</p>

  <p class="calibre8">Birkaç gün… Greta derin bir nefes aldı… Polisin, Vittorio’nun gerçekte kim olduğunu anlaması için gerekli olan zaman. Sensi gibi bir aptal bile Vittorio’nun evinde o kitabın adını ve Piaf CD’sini görünce, iki kere ikinin dört ettiği gibi, sonuca varabilirdi. Hiç şüphe yok ki ofisindeki de dâhil olmak üzere Vittorio’nun bilgisayarının her bir bölümü incelenecek, özel hayatı mercek altına alınacak, tanıdıkları ve telefon aramaları araştırılacak ve nihayet Morganti ile olan garip bağı ortaya çıkarılacaktı. Böylelikle gerçek Morphy bulunacaktı!</p>

  <p class="calibre8">Sadece sabırlı olmalıydı; güvenli bir yerde güzelce saklanıp birkaç gün beklemeliydi o kadar.</p>

  <p class="calibre8">Ama önce geceyi geçirecek bir yer lazımdı.</p>

  <p class="calibre8">“Neden olmasın?” diye düşündü. Yakınındaki ünlü, uluslararası zincirin bir üyesi olan otele bakıyordu. Ertesi gün bir çaresini düşünürdü ama o gece için bu harika bir çözümdü. Otel tren istasyonuna çok yakındı ve oteli tanıyordu. Kanal, talk show programlarının konuklarıyla oyuncularını burada ağırlıyordu. İçindeki mağazalardan ortadan kaybolmak için gerekli olan kıyafetleri de temin edebilirdi; mesela elbiselerini değiştirip onu daha az tanınır bir havaya sokacak yeni bir imajla her şey hallolurdu.</p>

  <p class="calibre8">Birkaç dakika sonra oteldeki görevli, haber kanalının kredi kartıyla birlikte on ikinci kattaki odanın elektronik anahtarını Greta’ya uzatıyordu.</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">Maiezza’nın bakışları şaşkındı:</p>

  <p class="calibre8">“Morphy’e giden yol mu?”</p>

  <p class="calibre8">“Elbette.”</p>

  <p class="calibre8">Sensi elleriyle yüzünü ovuşturdu, kendini yorgunluğa teslim etmeye hiç niyeti yoktu.</p>

  <p class="calibre8">“Claps’in üç maskeyi tarif ettikten sonra hangi el hareketini yaptığını hatırlıyor musun?”</p>

  <p class="calibre8">“Sorgulayan, neden diye soran bir jest yaptı.”</p>

  <p class="calibre8">“Aynen öyle… Claps bize bunun nedenini sordu. Neden üç tane maske var? Sen bunu cevaplayabilir misin Benni?”</p>

  <p class="calibre8">“Sonrasında sigara içebilecek miyim?” Benni’nin içinden bu soruyu sormak geldi ama kendine hâkim oldu. “Mümkün olan tek bir sebep görüyorum.”</p>

  <p class="calibre8">“Söyle o zaman, haydi.”</p>

  <p class="calibre8">“Claps kendimize şu soruyu sormamızı istiyor: Neden katil sürekli gerçeği gizleme ihtiyacı duyuyor? İşin uzmanı profesyonel bir katil bile tuttu; iyi hedef alınmış sadece bir el ateş yetmez miydi?”</p>

  <p class="calibre8">“Devam et.”</p>

  <p class="calibre8">“Yani tüm bu maskeler ne işe yarıyor? Eğer düşünürsek cevap çok net: Katilin esas sebebini saklamak. Neden Morphy en başından beri saplantılı bir şekilde Morganti’yi öldürme nedenini ortadan kaldırmaya çalışıyor?” Benni gözlerini kendisini izleyenlere dikerek devam etti. “Olayın sebebi, işte işin özü burada. Morphy’nin Morganti’yi öldürmek için çok açık bir sebebi olmalı, onu hemen şüphelilerin arasına koyacak bir neden.”</p>

  <p class="calibre8">“Mükemmel! Ve bu lanet olasıca neden bulunduğu anda onu da bulmuş olacağız.”</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">Claps derin bir şekilde uyuyordu. İki kuvvetli öksürük onu uykusunda sarstı. Yakınındaki hemşire hemen kalp cihazının ‘bip’ sesine kulak kabarttı. Kalp atışları her zamankinden daha hızlıydı. Yatağın yanına yaklaşıp ekrandaki çizgileri incelemeye başladı. Bir onay almak istercesine elini Claps’in alnına koydu.</p>

  <p class="calibre8">Telaşla nöbetçi doktoru çağırdı:</p>

  <p class="calibre8">“Afazisi olan hastanın otuz dokuz derece ateşi var.”</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">“Morganti’yle ilgili neredeyse her şeyi biliyoruz” diyerek anlatmaya başladı Sensi. “Onu defalarca sorguladık, evini aradık, iş arkadaşlarını ve tanıdıklarını sorguladık ama bunu onun bir suçlu olduğunu düşünerek, cinayetle ilgisini gösteren bir kanıt arayarak yapmıştık. Onu bir kurban olarak hiç düşünmedik, onun hayatını kendimize şu soruyu sorarak değerlendirmedik: Onu öldürmek için kimin bir nedeni olabilirdi? İyi, o zaman bunu şimdi yapmak zorundayız.”</p>

  <p class="calibre8">Benni, Sensi’yle yalnız kalmıştı.</p>

  <p class="calibre8">“Şefim, ben zaten ölüm nedeninin bir intihar olmadığı ortaya çıktığından beri bu iş üstünde araştırma yapıyorum.”</p>

  <p class="calibre8">“Evet?”</p>

  <p class="calibre8">“Soruşturmaları ve raporları tekrar okudum, Morganti’nin tüm hayatı iş üstüne kuruluymuş gibi gözüküyor. Belli seviyede bir memur. Belki istediği kariyeri yapamamış ama bankanın merkez şubesindeki görevi hiç de fena değilmiş. Ve banka demek; para, iş ve ekonomi demek. Bence yoğunlaşmamız gereken yer orası, Morganti’nin işi. Tabii bir yandan da öldürülmesi için mafyanın profesyonel katiline başvurulduğunu da unutmamamız gerek.”</p>

  <p class="calibre8">“Ben de böyle düşünüyorum…” dedi Sensi, bir yandan da elinde çevirdiği kaleme hipnotize olmuş gibi bakıyordu. “İşten bahsetmişken, beni düşündüren bir şey var, onun monoton iş düzenini bozan bir şey.”</p>

  <p class="calibre8">“İstifa etmesi.”</p>

  <p class="calibre8">“Evet, hem de Maggesi’nin ölümünden sadece birkaç hafta önce istifa etti. Ani bir istifa, kendisine başka bir iş teklifi olmadan ve başka bir iş bulmadan…”</p>

  <p class="calibre8">“Başka bir şubeye transfer olduğu için istifa etmemiş miydi?”</p>

  <p class="calibre8">Sensi, Komiser Benni’nin sorusunu duymamış gibiydi, kendi kendine konuşur gibi sordu:</p>

  <p class="calibre8">“Morganti’nin tam olarak görevi neydi?”</p>

  <p class="calibre8">“Ah elbette ya, istifa etmesinde başka nedenler olup olmadığını soruyorsunuz.”</p>

  <p class="calibre8">“Sadece bu değil Benni, kendime onu neden başka bir şubeye geçirmek istediklerini soruyorum.” Sensi’nin sesi yorgun çıkmaya başlıyordu. “Bununla ilgili daha çok şey öğrenmemiz gerek” dedi bir kez daha elleriyle yüzünü ovuşturarak.</p>

  <p class="calibre8">“Aslında arayabileceğim biri…”</p>

  <p class="calibre8">“Hayır, hayır.” Sensi onu bir el hareketiyle susturdu. “Bugünlük bu kadar yeter, hepimizin biraz uykuya ihtiyacı var. Yarın sabah erkenden banka şubesine gidip gerekli tüm sorularımızı soracağız.”</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">Greta, güneş doğmak üzereyken yorgunluğa yenik düştü.</p>

  <p class="calibre8">Gözleri o farkına bile varmadan kapandı, uyku onu gelecek kâbuslardan koruyarak içine aldı.</p>

  <p class="calibre8">Claps’le ilgili aklından son bir düşünce geçti, onun içinde bulunduğu o karanlık girdap uykusunu çok kıskandığını fark etti.</p>

  <div class="mbppagebreak"></div>
</body>
</html>
