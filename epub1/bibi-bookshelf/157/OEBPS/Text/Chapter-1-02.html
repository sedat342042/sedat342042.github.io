<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Şah Mat</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre11" id="filepos38788"><span class="calibre12"><span class="bold">İkinci Gün</span></span></p>

  <p class="calibre15"><span class="italic"><span class="bold">Sabah</span></span></p>

  <p class="calibre8">Claps her zamanki gibi güzel bir sabaha uyandı ve kahvaltı etmek üzere evinden birkaç metre uzaktaki kafeye yöneldi. Baharın serin havası nefes almayı kolaylaştırıyordu, kendini daha hafif ve enerji dolu hissetti. Tasmalı, kocaman köpeğiyle kendisine doğru gelen adamı inceledi: Köpek, zarif ve asil tavırlı sahibinin yanında sakin bir şekilde yürüyordu. Köpeğin siyah parlak pelerininin altındaki iri kaslarının ne kadar güçlü olduğu anlaşılıyordu, yarış öncesi kaslarını ısıtan bir koşucu gibi görünüyordu. Yarış köpeğiydi, koşu yarışı köpeği: Etrafta bunlardan çok yoktu.</p>

  <p class="calibre8">Claps adamın selamına karşılık verip caddeyi geçerek yanına gitti.</p>

  <p class="calibre8">“Hey sakin ol bakalım Boris!”</p>

  <p class="calibre8">“Kendince yeni arkadaşını tanımak için nasıl da sabırsızlandığını anlatmaya çalışıyor, onu almaya ne zaman gideceksiniz?”</p>

  <p class="calibre8">“Belki önümüzdeki hafta, artık iki aylık oldu. Ama bu delilikten pişman olacağıma eminim” dedi Claps köpeğin büyük başını okşarken. Bu hareketi yaparken kendini, içinde bir sıcaklık hissetmeye zorluyordu. Boris yanına oturdu ve sakin bir şekilde etrafını izlemeye başladı.</p>

  <p class="calibre8">“Bir isim bulabildiniz mi sonunda?” diye sordu Boris’in sahibi.</p>

  <p class="calibre8">“Nasıl? Ah evet… Ona Brando diyeceğim… Kılıç demek ya da Marlon Brando gibi de olabilir: Sert ve büyüleyici.”</p>

  <p class="calibre8">“Güçlü bir köpek için güzel bir isim. Böylece şehirde iki koşucu köpeğimiz olacak. Ona sevginizi hissettirin, dünyada daha sadık ve cömert başka bir dost olamaz.”</p>

  <p class="calibre8">Adam yanında köpeğiyle oradan uzaklaşırken Claps onu izledi, kendisini de böyle yanında Brando’yla gezinirken hayal etmeye çalıştı. Ama bu his gerçeküstü bir rahatsızlık içinde hissetmesinden başka bir işe yaramadı, kendini kırk iki yaşından daha çökmüş gibi hissetti. Bu, Mercedes’i almasından sonra yaptığı ikinci aptallıktı.</p>

  <p class="calibre8">Eve döndüğünde yeni bir mesaj olduğunu haber veren telesekreterin ışığının yanıp söndüğünü hemen fark etti.</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">Profesör Mantero beyaz sakalını sıvazlayarak Adli Tıp Enstitüsü yönetici koltuğuna daha rahat yerleşti. On beş yıldan fazla bir süredir bu görevdeydi ve otopsi masasında elinden sayısız kadavra geçmişti: Ünlü, hiç tanınmamış, sonuna kadar hayatının tadını çıkarmış ya da hep acı çekmek zorunda kalmış insanlar. Ve artık ölüm, merak uyandıran farklı durumlar dışında onu hiç heyecanlandırmıyordu ki farklı bir şeyler de her geçen gün daha seyrek oluyordu. Adriana Maggesi vakası da pek farklı sayılmazdı, Mantero için çok sıradan bir durumdu ve birkaç gün içinde unutulacaktı. Ama buna rağmen telefonda Komiser Sensi ile konuşurken bir an için tüm dikkatiyle konuya yoğunlaştı.</p>

  <p class="calibre8">“Sonuçlandı mı?” diye sordu Sensi.</p>

  <p class="calibre8">“Ölüm kesin olarak dün gece yirmi bir kırk beş ve yirmi iki on beş saatleri arasında gerçekleşmiş. Ölüm nedeni: Kesici, çelik bir aletle göğüs ve karına alınan çok sayıdaki darbenin sebep olduğu lezyonlar. Bunlar delik ve kesiklerden oluşuyor, toplam on sekiz adet. Ölüme sebep olanlar ise hepsi göğse isabet eden ilk altı darbe. Bunların sonrasında gelen on iki darbe esnasında maktul çoktan ölüymüş. İç organlarda meydana gelen lezyonlar önem sırasına göre şöyle: Perikardiyal kesenin ve sol karıncığın yırtılması…”</p>

  <p class="calibre8">“Bu ayrıntıları bir kenara bırakın Profesör” diyerek sözünü kesti Sensi. “Bunları raporda okuyacağım nasılsa.”</p>

  <p class="calibre8">“Nasıl isterseniz. Tüm lezyonlara sebep olan silah hiç şüphesiz, hangi bulguydu bakalım… Evet, D bulgusu yani cinayet sonrasında kurbanın vücuduna batırılmış olarak bulunan zarf açacağı. Tanrım onu bu şekilde zarf açacağı olarak adlandırınca insanın gülesi geliyor çünkü gerçek bir bıçak gibi ince ve keskin, ölümcül bir silahın ta kendisi. İlginç olansa, ki aslında silahı nereye saplayıp bıraktığını görünce bu beni pek şaşırtmadı, zarf açacağının kadının ölümünden sadece kısa bir süre sonra vücuduna sokulmuş olması.”</p>

  <p class="calibre8">“Biraz daha açık olur musunuz?”</p>

  <p class="calibre8">“Otopsi sonrası varılan biyolojik bulgular kronometrik bir doğruluk vermezler, yani benim söyleyebileceğim ölümden on ya da otuz dakika sonra olduğu.” Mantero konuşmasına kısa bir ara verdikten sonra devam etti. “Bir şey daha var: Maktul hayattayken kesikler dışında bir darbe daha almış, kör bir cismin neden olduğu kafa derisinin sağ oksipital bölgesinde büyük ve çürümüş bir yırtık… Ezilmenin etkisiyle dokuların üstünde bir dizi parçası kalmış olan kalın ve camdan bir cisim.”</p>

  <p class="calibre8">“Bir konyak şişesiydi… Normalden oldukça sert bir vuruş kurbanın bilincini kaybetmesine sebep olabilir mi?”</p>

  <p class="calibre8">“Bu mümkün.”</p>

  <p class="calibre8">Sensi bir süre sessiz kaldı.</p>

  <p class="calibre8">“Profesör siz, suç mekaniğinin ne olabileceğiyle ilgili bir fikir edinebildiniz mi?”</p>

  <p class="calibre8">“Göğüs ve karındaki yaraların açıları dikkate alındığında bir sonuca varılabileceğini düşünüyorum.”</p>

  <p class="calibre8">“Devam edin Profesör.”</p>

  <p class="calibre8">“Kurbanın katile arkası dönüktü, belki de ondan kaçıyordu. Konyak şişesiyle kafasına aldığı darbeyle birlikte kendinden geçerek yere düştü, böylelikle katil üstüne atlayarak onu zarf açacağıyla defalarca bıçakladı. İlk başta büyük bir güçle göğsünü hedef alırken daha sonra…”</p>

  <p class="calibre8">Sensi adamın sözünü kesti:</p>

  <p class="calibre8">“Bir saniye, maktulün yerde baygın olduğundan nasıl bu kadar emin olabiliyorsunuz?”</p>

  <p class="calibre8">“Çünkü kendini savunmamış, ellerinde bunun aksini gösterecek herhangi bir yara izi yok, bunun yanında tırnaklarında katile ait deri, saç, lif ya da herhangi başka bir şey de bulunamadı… Hiçbir şey. Sonuç olarak karşı koymamış, ölümcül darbeleri aldığı esnada ya baygınmış ya da bilinci yarı açıkmış.”</p>

  <p class="calibre8">“Ya da korkudan paralize olmuş olabilir…”</p>

  <p class="calibre8">“Hım, buna pek ihtimal vermiyorum, ölümcül darbeler alan bir kişi korkudan paralize olmaz. Genellikle neredeyse otomatik gerçekleşen bir refleksle eller yüzün önüne gelerek kalkan olmaya çalışır. Ama söyleyin lütfen, kurbanın bilincinin yerinde olup olmadığını bilmek bu kadar önemli mi?”</p>

  <p class="calibre8">“Bilmiyorum, büyük olasılıkla değil. Siz lütfen devam edin Profesör…”</p>

  <p class="calibre8">“İyi, kurban yerde, katil onu birbirini izleyen darbelerle altı defa göğsünden bıçaklıyor, yedinci darbeden itibaren artık karşısında bir ceset var, karnını da hedef alarak on bir defa daha bıçaklıyor. Bedeni birkaç metre sürükleyerek odanın ortasına doğru taşıyor, yerdeki kan izleri çok net bir şekilde bunu kanıtlıyor. Ve orada kurbanı soyuyor. Kadının gömleği ve sütyeni yırtılmış, külotu da öyle, eteği kalçasına kadar sıvanmış. Kafanızda beliren soruya cevap vereyim; kurbanın öldükten sonra soyulduğundan şüphe yok çünkü elbiselerin üstündeki kesiklerle vücuttakiler karşılaştırıldığında hepsi birbirini tutuyor. Ve şimdi son harekete gelelim…”</p>

  <p class="calibre8">“Zarf açacağı…”</p>

  <p class="calibre8">“Aynen öyle, tam anlamıyla küçük düşüren ve hakir gören bir hareket. Büyük bir dikkatle hatta kelime duruma pek uygun olmasa da hassasiyetle, belki yolunu bulduğundan emin olmak ya da sadece sadist bir zevk için kadının vajinasına zarf açacağını sokup kalın bağırsağa kadar itiyor ve adamlarınızın onu bulduğu şekilde orada bırakıyor.”</p>

  <p class="calibre8">Birkaç saniye kimse konuşmadı.</p>

  <p class="calibre8">İlk konuşmaya başlayan Sensi oldu, sesi gergindi:</p>

  <p class="calibre8">“Cinsel ilişki izine rastladınız mı?”</p>

  <p class="calibre8">“Hayır, kadının son birkaç saat boyunca cinsel ilişkide bulunmadığını söyleyebilirim.”</p>

  <p class="calibre8">“Yani sperm kalıntısı yok, öyle mi?”</p>

  <p class="calibre8">“Hayır onun vücudunda yok, ne içinde ne dışında.”</p>

  <p class="calibre8">Sensi neredeyse kendi kendine konuştu:</p>

  <p class="calibre8">“Evde de yok, adli tıp olmadığını belirtti. Peki öncesinde dayak olduğuna dair izlere rastladınız mı?”</p>

  <p class="calibre8">“Hayır.”</p>

  <p class="calibre8">“Alkol almış mı?”</p>

  <p class="calibre8">“Ölçüm yaptık, normal sınırlarda çıktı, içki içmemiş.”</p>

  <p class="calibre8">“Herhangi bir ilaç ya da madde?”</p>

  <p class="calibre8">“Hayır diyebilirim, herhangi bir ize rastlamadım. Ama kesin bir şey söylemek için tahlil sonuçlarını beklemek gerek.”</p>

  <p class="calibre8">“Herhangi bir hastalığı var mıymış?”</p>

  <p class="calibre8">“Genç ve sağlıklı bir kadın, bedensel açıdan da mükemmel bir durumda. Bulduğum tek patoloji yumurtalıklarında bir kist… Büyük ihtimalle bunun varlığından bile haberi yoktu.”</p>

  <p class="calibre8">“Akşam yemeği yemiş mi?”</p>

  <p class="calibre8">“Saat sekiz sularında çok hafif bir yemek yemiş: Salata ve mısır… Belki de diyet yapıyordu.”</p>

  <p class="calibre8">Mantero saatine ve ajandasındaki günlük işlerine baktı.</p>

  <p class="calibre8">“Başka bir şey yoksa Bay Sensi…”</p>

  <p class="calibre8">“Hayır, şu an için bunların yeterli olduğunu düşünüyorum.”</p>

  <p class="calibre8">“Size en kısa zamanda tam laboratuvar raporunu ileteceğim.</p>

  <p class="calibre8">“Gözünüze yeni bir şey çarpacak olursa…”</p>

  <p class="calibre8">“Size hemen bilgi veririm Bay Sensi, iyi çalışmalar.”</p>

  <p class="calibre8">Profesör Mantero konuşmayı bitirdi ve Adriana Maggesi’yi hemen unutmaya başladı.</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">Siyah Mercedes, kasabanın son evlerini ardında bırakarak büyük şehre doğru giden çevre yoluna girdi.</p>

  <p class="calibre8">Claps cep telefonundan bir numara çevirip birkaç saniye sonra konuşmaya başladı:</p>

  <p class="calibre8">“Ben Claps.”</p>

  <p class="calibre8">Sesi tahmininden daha sert çıkmıştı.</p>

  <p class="calibre8">“Bir saniye lütfen, sizi Doktor Sensi’nin<sup class="calibre16"><small class="calibre17" id="filepos51517"><a href="../Text/dipnot.html#filepos1035795"><span class="calibre17"><span class="calibre18"><span class="underline">[1]</span></span></span></a></small></sup> dâhilisine aktarayım.”</p>

  <p class="calibre8">Tatsız elektronik müzik kısa bekleyişe rahatsız edici bir hava katmayı başarmıştı. Claps bir eliyle telefonu kulağında tutarken diğer eliyle direksiyonu kontrol ediyordu. Artık bir kulaklık alsa iyi olacaktı.</p>

  <p class="calibre8">“Neredesin Claps?”</p>

  <p class="calibre8">Sensi’nin aniden duyulan derin sesi onu şaşırttı.</p>

  <p class="calibre8">“Arabada; mesaj elime birkaç dakika önce ulaştı ve olay yerine gidiyorum. Kırk dakika kadar sonra orada olurum.”</p>

  <p class="calibre8">“Güzel, birisinin fotoğraflarla seni beklemesini sağlayacağım, cesedi çoktan götürdüler.”</p>

  <p class="calibre8">“Tanrı’ya şükürler olsun” diye düşündü Claps, böylelikle zihninin açık kalması için daha az zorluk çekecekti.</p>

  <p class="calibre8">“Konu nedir?”</p>

  <p class="calibre8">“Sadece kurbanla ilgili bilgileri mi istiyorsun?”</p>

  <p class="calibre8">“Bunlarla birlikte her zaman olduğu gibi prosedüre uygun genel detaylar.”</p>

  <p class="calibre8">“Kurban yirmi sekiz yaşında bir kadın. Adı Adriana Maggesi, yalnız yaşıyor. Dün gece saat yirmi ikiye doğru kendi evinde öldürüldü. Ceset cinayetten yaklaşık iki saat sonra bulundu ve Komiser Benni birkaç dakika içinde olay yerine gitti.”</p>

  <p class="calibre8">“Şu ağzında sürekli sigara olan adam mı?”</p>

  <p class="calibre8">“Evet o.”</p>

  <p class="calibre8">“Peki ya cinayet silahı?”</p>

  <p class="calibre8">“Evin eşyalarından biri olan bir zarf açacağı. Kadın bayıltıldıktan sonra bununla karnından ve göğsünden birçok defa bıçaklanmış.”</p>

  <p class="calibre8">“Bayıltılmış mı? Nasıl?”</p>

  <p class="calibre8">“Kafasına aldığı bir darbeyle, katil bir konyak şişesiyle kadının kafasını ezmiş.”</p>

  <p class="calibre8">Claps derin bir nefes aldı, hafif bir baş dönmesi hissetmeye başlamıştı bile. Her seferinde böyle oluyordu, yapabileceği tek şey çabuk geçmesini ummaktı.</p>

  <p class="calibre8">“Kurbanla ilgili ne biliyoruz?”</p>

  <p class="calibre8">“Birçok şey. Benni tam bir sinir bozucu ama sürenin kısalığı göz önünde tutulduğunda çok iyi bir iş çıkardı. Maktul bekâr, son yıllarda birkaç sevgilisi olmuş, büyük bir vergi danışmanlığı bürosunda memur olarak çalışıyormuş. Dostları ve iş arkadaşları onun ciddi ve seviyeli bir kız olduğunu, sakin ve abartıdan uzak bir hayat yaşadığını belirttiler.”</p>

  <p class="calibre8">Claps kendi kendine mırıldanır gibi konuştu:</p>

  <p class="calibre8">“Dün gece neymiş öyleyse?”</p>

  <p class="calibre8">“Dün gece birisi evine girmiş, hırsızlık izine rastlanmadı, büyük bir ihtimalle katile kapıyı kendisi açmış.”</p>

  <p class="calibre8">“Burada duralım” dedi Claps ve derin bir nefes alarak devam etti. “Şu an için dinamiklerle ilgili başka bir şey bilmek istemiyorum. Kurbana yönelik başka detaylar var mı?”</p>

  <p class="calibre8"><span class="italic">Kurban:</span> Kendini kullanmaya zorlaması gereken terim buydu, <span class="italic">Adriana Maggesi</span>, <span class="italic">kadın</span> ya da <span class="italic">genç kız</span> değil… Onu kişiselleştirmekten uzaklaşmak ve kendini durumdan soyutlamak için ona <span class="italic">kurban</span> demeliydi.</p>

  <p class="calibre8">“Bakalım… Tıbbi dosyasında çok sağlıklı olduğu yazıyor… Sıradan ilgi alanları ve devam ettiği birkaç aktivite var: Bir spor salonuna devam ediyormuş ve birkaç hafta önce Latin Amerikan dansı kursuna yazılmış. Ekonomik sıkıntısı yok; ailesi ölünce yaşadığı apartman dairesi ve büyük miktarda birikmiş para ona kalmış. Şimdilik hepsi bu.”</p>

  <p class="calibre8">Birkaç saniye ikisi de konuşmadı.</p>

  <p class="calibre8">Claps tekrar lafa girerek sordu:</p>

  <p class="calibre8">“Sana raporu ne zaman sunmamı istiyorsun?”</p>

  <p class="calibre8">“Bu sefer sana çok zaman veremem, bunun sebebini sana yüz yüzeyken açıklayacağım. İşin biter bitmez ofise gel, seni bekliyorum.”</p>

  <p class="calibre8">“Bütün sabahı kurbanın dairesinde geçirebilirim…”</p>

  <p class="calibre8">“İhtiyacın olan tüm zamanı kullan ama sonra hemen bana gel, seni bekleyeceğim.”</p>

  <p class="calibre8">Claps telefonu kapattı ve yan koltuğa fırlattı. Hafif de olsa baş dönmesi devam ediyordu. Yola konsantre olmaya çalıştı. Önündeki büyük römorklu kamyon kolayca sollamasına izin vermiyordu.</p>

  <p class="calibre8">“Brando… Brando…” Bu ismi değişik vurgu ve ses tonlarıyla kendi kendine yinelemeye çalıştı. “Elbette ya, bir yarış köpeği için güzel bir isim.”</p>

  <p class="calibre8">Baş dönmesi biraz geçmiş gibiydi.</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">Greta Alfieri o gece uyumadı, bir hedefi vardı.</p>

  <p class="calibre8">Olay yeri etrafındaki çekimlerin gece yarısı bile olsa acilen yapılmasını talep etmiş ve bunları bizzat kendisi yönetmek istemişti. Gece görüntü almaya inanılmayacak kadar çok önem verirdi. Bu tarz çekimler verilecek haberin doğasına uygun olmakla birlikte televizyon seyircisine olayın heyecanını yerinde veriyordu. Hepsinden önemlisi, olayı son dakika haberi olarak vermek istediğinden hiç vakit kaybetmeden olay yerine gitmişti.</p>

  <p class="calibre8">Stüdyoya geri döndüğünde şafak sökmek üzereydi, çalışmaları incelemeye ve filmi söküp tekrar takmaya devam ederek teknik görevliyi deli etti. Nihayet iki saat sonra yorumunu hazırlamak üzere hâlâ yarı boş olan büyük haber salonuna yöneldi. Bu haber gerçek ve doğru bir parça olacaktı. Biraz daha bilgi alabilmek üzere güvendiği haber kaynaklarını yokladı ama maalesef ilk aldığı bilgiyi onaylayan verilerden başka bir şey elde edemedi.</p>

  <p class="calibre8">Greta metni yazdığı yere kadar tekrar okudu, memnundu. Bu haber takipteki rakibi durduracak ve olayla ilgili gelişmelerin izlendiği bir bekleme ortamı oluşturacaktı çünkü içerik izleyicilerin biraz da sağlıksız denebilecek merakını artırmaya çok uygundu. Bu olayla ilgili diğer haberler takip edilmeyecek, insanlar sabırsızca Greta’yı ve onun haberlerini bekleyecekti. Çünkü haberi ilk olarak ondan duyacaklardı, her şeyin gerçekten nasıl olduğunu bilen kişi oydu.</p>

  <p class="calibre8">Saatine baktı, yaklaşık iki saat sonra yayında olacaktı. Ellerini yüzünde dolaştırdı, yorgunluk kendini hissettirmeye başlamıştı ve yüzü pek de iyi bir hâlde olmasa gerekti… Bu sorun değildi, sıcak bir duş ve makyözün yapacağı ağır bir makyajla taze ve dinlenmiş bir genç kız gibi görünmek çok kolaydı. Ama zihninin açık olması gerekiyordu ve Greta bunun için küçük bir yardıma ihtiyacı olduğunu düşünerek çantasından açılması çok karmaşık olan gümüş bir kutu çıkardı. Bir süre miktar konusunda kararsız kaldıktan sonra kutunun içindeki mavi haplardan iki tane aldı. Su bile içmeden kafasını geri atarak ağzına aldığı hapları yuttu.</p>

  <p class="calibre8">Güzel, işte önemli bir güne göğüs germeye hazırdı.</p>

  <p class="calibre8">Yayın ekibi artık hiç durmadan çalışıyor, yayının yaklaştığını anons ediyordu. Greta Alfieri rahat ve tatminkâr bir şekilde koltuğunda oturuyordu, ne bir şey duyuyor ne de görüyordu; yüzünde dudaklarının yanlarından bükülen bir gülümseme belirdi.</p>

  <p class="calibre8">Birkaç saniye sonra iç hat telefonunun ışığı yanıp sönmeye başladı, telefonun ekranında yöneticisinin numarası yazıyordu.</p>

  <p class="calibre8">“Greta? Biraz önce Cattanei’yi gördüm, hemen odama gelebilir misin?”</p>

  <p class="calibre8">“Nasıl geçti?”</p>

  <p class="calibre8">Greta Alfieri en ufak bir korku hissetmediğini fark etti, o bugün yenilmezdi!</p>

  <p class="calibre8">“Gel, seni bekliyorum.”</p>

  <p class="calibre8">Zafer kazanmış edasıyla başı dik karşısına bakarak ve etrafında dikkatini çekecek her şeyi yok sayarak haber salonundan geçti; asansörün kapıları, önünde hürmetkâr bir şekilde kapandı.</p>

  <p class="calibre8">Montanari’nin odası ortamın daha sessiz olduğu üst kattaydı. Oraya ulaşmak için eskiden herkesin kullanımına açık olan ama şimdi duvarlarla sayısız ofise bölünmüş bir alandan geçmek gerekiyordu.</p>

  <p class="calibre8">Bu alan alt kattaki gazeteciler tarafından “geçici bakanlık” olarak adlandırılırdı. Bu iki kelimenin seçilme sebebi, buranın bakanlıkların yaptığı gibi çözmek yerine sorunları daha da karmaşıklaştırması ve hareketli duvarlar sayesinde iç dekorunun sürekli değişebilir olmasıydı. Bu alanın görüntüsü ve yapısı çok sık değişirdi, bazı bölümler içindeki çalışanlarla birlikte aniden ortadan kaybolurdu, kimisi de daha büyür ve daha iyi eşyalarla donatılırdı. Her hâlükârda geçici bakanlığın sakinlerinden hiçbirisi hafta başı işe döndüklerinde ofislerini yerinde bulabileceklerinden emin olamazdı, belki yerlerinin değiştiğine dair bir mektup alabilirler ya da daha da kötüsü olabilirdi. Sonuçta bu sektör insanın güneş gibi doğabileceği ya da tamamen yok olacağı bir zindandı.</p>

  <p class="calibre8">Greta Alfieri bu alandan kayıtsız bir tavırla geçti, o buraya asla düşmeyecekti.</p>

  <p class="calibre8">Montanari’nin odası çok garipti: Bir yarısı, içindeki büyük kitaplık ve duvarlardaki orijinal tablolarla ünlü bir avukatın şık ofisine benzerken iki küçük lambayla aydınlanan diğer yarısı bunun aksine yerdeki arapsaçına dönmüş kablolarla çok çıplak görünüyordu. Bu bölüm bir çekim setiyle rahatlıkla karıştırılabilirdi ki zaten kullanım amacı da bundan farklı değildi. Montanari politikacılar ve güçlü insanlarla kendi odasında röportaj yapmaya bayılıyordu. Böylelikle ufak da olsa psikolojik bir avantaj kazanarak en azından kendini kandırmış oluyordu. Bundan dolayı haber programı yönetimine getirildiğinde, ilk görüşte insanda rahatsızlık hissi uyandıran bu ofisi hazırlatmıştı. Ama koltuğa oturulduğu anda çekim seti görüş alanından çıkıyor ve misafir kendini ülkenin en çok izlenen haber kuşağının yöneticisinin karşısında şık ve zarif bir odanın içinde buluyordu.</p>

  <p class="calibre8">Montanari, Greta Alfieri’yi karşılamak üzere ayağa kalktı, ceketi yoktu ve pahalı gömleğinin üstündeki parlak pantolon askıları görünüyordu.</p>

  <p class="calibre8">Hem kemer takmıştı hem de askı…</p>

  <p class="calibre8">Greta Alfieri, Billy Wilder’ın büyük filmi <span class="italic">Son Koz</span>’u hatırladı. Filmde Kirk Douglas tarafından canlandırılan ünlü bir gazetecinin başı ilgisizliğinden ve vicdansızlığından dolayı derde girer. Çevre kasabalardan birinde küçük bir gazetede iş bulmayı başarır ve sabırla onu tekrar zirveye taşıyacak bir fırsat beklemeye başlar. Ama canını sıkan bir şey vardır: Direktörü kemer ve askıyı birlikte kullanmaktadır… “Hem kemer hem de askı kullanan bir adam çok ihtiyatlı demektir.” Belki de onun bir haberin yönünü değiştirmesine izin vermeyecek kadar ihtiyatlı.</p>

  <p class="calibre8">Greta Alfieri, Montanari’yi iyi tanıyordu, onu sadece izleyici ve paylaşım ilgilendiriyordu, aksi olması durumunda güçlü kişileri memnun edememekten dolayı kaygı ve korku duyardı… Yapısı gereği ya da profesyonelliğin getirisi olan doğal bir ihtiyata sahip değildi, kemer ve askıyı aynı anda kullanmasının çok basit bir nedeni vardı: Okyanusun diğer tarafındaki büyük gazeteciler böyle yapıyordu.</p>

  <p class="calibre8">Greta Alfieri oturdu ve ona doğru eğildi.</p>

  <p class="calibre8">“Bana ne gibi güzel haberlerin var bakalım?”</p>

  <p class="calibre8">Montanari sıkılgan bir şekilde gülümsemeye çalışarak bakışlarını kaçırdı.</p>

  <p class="calibre8">“Bak Greta…”</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">“Bu taraftan Doktor.”</p>

  <p class="calibre8">Polis memuru, Claps’le asansörden inerek kattaki üç kapıdan birini işaret etti.</p>

  <p class="calibre8">“İşte daire bu.”</p>

  <p class="calibre8">Claps uzun süre etrafını inceledi ve sonra şöyle dedi:</p>

  <p class="calibre8">“İçeride yalnız olmak istiyorum.”</p>

  <p class="calibre8">Polis memuru sessizce onayladı, Claps’in çalışma yöntemleriyle ilgili bilgilendirilmişti.</p>

  <p class="calibre8">“Bir şeye ihtiyacınız olursa dışarıda olacağım. Bunlar adli tıp tarafından çekilen fotoğraflar” diyerek bir zarf uzattı.</p>

  <p class="calibre8">Claps fotoğraflara bakma gereği duymadan zarfı ceketinin cebine soktu ve daireye girerek kapıyı arkasından kapattı.</p>

  <p class="calibre8">Başı hemen dönmeye başladı.</p>

  <p class="calibre8">Dengesini kaybetmemek için duvarlardan destek almak zorunda kaldı, kendini zorlayarak nefesini kontrol etmeye çalıştı. Alnından soğuk terlerin süzüldüğünü hissediyordu. Birkaç saniye sonra bunların hepsi geçmiş olacaktı, sadece birkaç saniye ve tekrar hareket edip düşünebilecekti.</p>

  <p class="calibre8">Claps, buna bir türlü alışamayacağını biliyordu. Yoksa yeni bir cinayetin işlendiği o kadar çok yerde ve evde bulunmuştu ki.</p>

  <p class="calibre8">Mide bulantısı boğazını tıkıyordu, gözleri bulanık görüyordu, etrafındaki her şey belirsiz çizgilerden oluşan lekelerden ibaretti; tıpkı kalın, buzlu bir camın arkasından bakıyormuş gibi.</p>

  <p class="calibre8">Bazen ceset hâlâ olay yerinde olurdu. Umutsuz bir kayıtsızlık içindeki kaskatı bedende hiçbir hayat ışığı olmadığının tanıklığını yapardı. Belki de Claps’i büyük oranda sarsan şey buydu: Hayat tarafından terk edilmiş bir beden, boş bir kap, tam şiddet anını işaretlerken içi boşalmış bir saat.</p>

  <p class="calibre8">Claps gözlerini kapadı, sadece birkaç saniye daha dayanmak yetecekti… Birkaç saniye daha.</p>

  <p class="calibre8">Ceset kaldırılmış olsa bile varlığının izleri orada olmaya devam ediyordu, etraftaki her şey onun varlığını haykırıyordu ve bu, Claps’e çaresiz ve sessiz bir haykırış gibi geliyordu.</p>

  <p class="calibre8">Buna asla alışamayacağını biliyordu. Ama bu onun işiydi ya da en azından işinin önemli bir bölümüydü… Psikiyatrist, kriminolog ve vahşi cinayetlerin yaratıcılarının psikoloji ve cinayet davranışları uzmanı.</p>

  <p class="calibre8">Nefesi gittikçe düzene girmeye başladı, birkaç dakika sonra işe koyulmaya hazır olacaktı.</p>

  <p class="calibre8">Her şeyden önce kokular fark edilirdi. Katili çözebilmek için kurbanı tanımak ve anlamak gerekirdi. Bir cinayette birbiriyle etkileşimde olan ve birbirine etki eden iki başrol oyuncusu vardır. Kurban belirli bir şekilde hareket ettiğinden dolayı cinayet de belirli bir yol izler.</p>

  <p class="calibre8">Claps’in gözleri hâlâ kapalıydı, derin bir şekilde ortamın havasını kokladı. Tüm kan kokusunu içine çekti, tabii bir de adli tıp ekiplerinin kullandığı malzemelerin kokusu vardı, son birkaç saat boyunca eve girip çıkmış birçok kişinin; etrafı araştıran, fotoğraf çeken, terleyen hatta sigara içen tüm o insanların kokusu. Kendini zorlaması gerekiyordu, evin alışıldık kokusu neydi?</p>

  <p class="calibre8">Claps yavaşça küçük giriş holünden geçti, tekrar gözlerini kapadı.</p>

  <p class="calibre8">Çok uzaklardan ona gelen kokuyu hissetti… Bu evin kokusu ona ne anlatıyordu? Tazeliği, temizliği ve camdan giren güneşi anlatıyordu. Hayır; kapalı yerlerin durgun kokusundan, tozdan ya da mutfaklardaki ağır kokudan hiç iz yoktu. Claps zorlukla yerdeki kan lekesini, katili ve bu evde gerçekleşen vahşeti kafasından uzaklaştırmaya çalıştı ve burnuna çiçekli bir parfümle dolu çok hafif bir koku geldi. Bu Claps’in gözünde ferah bir lavanta esintisi canlandırdı. Öyle bir ortamda nasıl bir yüzle karşılaşabileceğini düşünmeye çalıştı: Zihninde yavaş yavaş çok az makyajlı, genç ve gülümseyen bir yüz canlandı.</p>

  <p class="calibre8">Claps artık iyice düzene girmiş olan nefesini dinleyerek gözlerini açmaya çalıştı. Oda artık etrafında dönmüyordu, ayrıntıları bir araya getirmeye başladı. Hâlâ evin küçük ve sıcak giriş holündeydi. Duvardaki Monet baskıları ortama çiçeklerin, perilerin, suyun ve bitkilerin renklerini saçıyordu. Claps hemen salona girmek istemeyerek yatak odasına yöneldi. Mobilyalar yeni gözüküyordu, açık renk rahta mobilyanın üstü basit motiflerle süslüydü, etrafta toz yoktu. Yatak bozulmamıştı ve kendisine yumuşak, sıcak bir hava katan bir yorganla örtülüydü. Duvarın daha geniş olan tarafını kaplayan kütüphane çok büyüktü ama odayı daraltmamıştı. Claps kütüphanenin kapaklarından birini açar açmaz hafif bir parfüm kokusu hissetti. Komodinin üstünde, büyük bir aynanın altında, gümüş çerçeve içinde bir fotoğraf vardı; daha iyi inceleyebilmek için fotoğrafı eline aldı. Renklerin maviye çalmasından anlaşılacağı üzere uzun yıllar önce çekilmiş bir fotoğraftı bu. Claps bu durumun fotoğraf filminden kaynaklandığını biliyordu ama bunu kendisine çocukken hediye edilen fotoğraf makinesiyle ilişkilendirmeden de edemedi: Çok gurur duyduğu ve herkesten kıskandığı iyi markalı bir makineydi bu. Yansımasını aynada görene kadar makine elleri arasındaymış gibi hissetti. Fotoğrafta göl kenarında gülümseyerek yürüyen bir çift vardı, bir kız çocuğunun elinden tutuyorlardı. Adam gömlekli ve kravatlıydı, siyah ceketini gelişigüzel omuzlarına atmıştı. Kadın altmışlı yılların modası olan mavi bir tayyör ve beyaz ayakkabılar giyiyordu. Beş ya da altı yaşlarındaki kız çocuğu ise üstündeki rahatsız, pembe elbiseden sıkılmış gözüküyordu. Çift oldukça yaşlıydı. İleri doğru bakan gözlerini kıstıklarına göre güneşe doğru duruyor olmalıydılar. Başını yana doğru döndürmüş olan Adriana ise yarı kapalı gözleriyle gülmeye çalışarak yüzünü buruşturuyordu.</p>

  <p class="calibre8">Komodinin diğer tarafında kristal objeler vardı: Bir parfüm şişesi, bir gül ve burnunu uzatmış kocaman kuyruğuyla uyuyan bir tilki. Claps bunlara dokundu, tertemiz ve parlaklardı, bir toz zerresi bile yoktu. Adriana’nın ellerini hayal etti: Bakımlı, belki ince değil ama düzgün, kibar, hatasız hareketlere alışkın, asla kaba olmayan, renksiz bir ojeyle boyanmış bakımlı tırnaklar.</p>

  <p class="calibre8">Claps biraz daha yatak odasında kaldı ve bazen dokunarak mobilyaları ve eşyaları inceledi, dolabın kapaklarından birini açtı. İçinde pantolondan çok etek olduğunu görmek onu şaşırtmadı.</p>

  <p class="calibre8">Adriana’nın fotoğraf albümündeki resimlerine baktı, kafasında canlandırdığından çok da farklı değildi. Bütün fotoğraflarda mutlu bir şekilde gülümsüyordu. Dudaklarının kenarında görülemeyecek kadar küçük bir kıvrım gülümsemesine ciddi bir hava katıyordu. Bakışları net ve direktti, derinlere dalmıyordu ve sezgiyle yüklü değildi. Claps doğru tahmin etmişti, Adriana çok az makyajlıydı ve elleri hayal ettiği gibiydi, sadece fotoğrafta pembe ojeliydi o kadar. Claps yavaş bir hareketle albümü kapadı, artık yatak odasından ayrılma ve Adriana’yı sonsuza kadar bırakma vakti gelmişti. Salona gidip kurbanla tanışmanın vaktiydi.</p>

  <p class="calibre8">Adli tıbbın çektiği cebindeki fotoğraflara dokunurken etrafını kan kokusu sardı. İlk başta kuvvetli değildi, Claps kokunun kaba ve yavaş bir şekilde yerden bacaklarına doğru çıkıp her tarafını sararak onu uzak, karmaşık, yoğun ve keskin bir yere doğru sürüklemeye çalıştığını hissetti.</p>

  <p class="calibre8">Claps ani bir hareketle ilerleyerek birkaç adımda salonun ortasına geldi ve bir gece önce çekilen fotoğrafları incelemeye başladı.</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">“Umurumda değil!”</p>

  <p class="calibre8">Greta Alfieri sinirli bir baş hareketiyle saçlarını geriye attı.</p>

  <p class="calibre8">“Bu bahaneler çok gülünç! Gerçek sebebin ne olduğunu bilmek istiyorum!”</p>

  <p class="calibre8">Zarif yazı masasının önünde farkında olmadan ayağa fırlamış deli gibi bağırıyordu.</p>

  <p class="calibre8">Montanari sakin ve dengeli hareketlerle gözlüğünü çıkardı ve gözlerini ovuşturmaya başladı. Önünde uzun bir gün vardı ve kendini daha o saatte ölümüne yorgun hissediyordu, bir gece önceki uykusuzluğunu biraz uyuyarak telafi etmek isterdi. Ama şu an bundan daha çok istediği bir şey vardı: Greta Alfieri’yi tekmeleyerek odasından dışarı atmak. Onunla… Yöneticisiyle nasıl böyle konuşabilirdi! Nasıl olmuştu da gece onunla yatıp o fotoğrafı almasına izin verecek kadar aptal olabilmişti?</p>

  <p class="calibre8">Sakinliğini korumaya çalışarak konuştu:</p>

  <p class="calibre8">“Sana söyledim Greta, bu kesin bir ret cevabı değil, fikrin ilginç bulundu ama şu an için program dolu. Geliştirilecek projelere gelince, prodüksiyon stratejik olarak çeşitlilik üzerine gitmek istiyor.”</p>

  <p class="calibre8">“Saçmalık! Bak ben de televizyon izliyorum; akşam yayınları, içinde kokainmanların olduğu ve fahişelerin sunduğu Catanei’nin çok hoşuna giden eğlence programlarıyla dolu!”</p>

  <p class="calibre8">Montanari çenesinin titrediğini fark etti, onun için kabul edilemez bir riskti bu. Bu cadalozu tekme tokat dışarı atmayı nasıl da isterdi. Gerçeği mi istiyorsun Greta? Al sana gerçek, hem de Cattanei’nin ifade ettiğinden daha soğuk bir şekilde. “Tamam, programının yapılmamasındaki gerçek nedenleri sana söyleyeceğim. Ama şunu unutma, bunu duymayı sen istedin.” Montanari’nin keyfi çoktan yerine gelmeye başlamıştı.</p>

  <p class="calibre8">“Daha ne bekliyorsun?”</p>

  <p class="calibre8">Montanari dudaklarında beliren alaycı ve tatminkâr gülümsemeyi bastırmakta zorlanarak konuştu:</p>

  <p class="calibre8">“Otur Greta, sadece bir sefer sus ve beni iyi dinle. Bak, aslında bu program kendi içinde işleyebilir, kesinlikle olmayacak olan ve bu işin hiç düşünmeden yok edilmesini gerektiren faktör ise sensin. Ortalama televizyon izleyicileri seninle ilgili ne düşünüyor biliyor musun? Seni nasıl görüyorlar? Bunlar Cattanei’nin kapıcısının havadan sudan görüşleri falan değil, her ay televizyondakiler hakkında izleyicilerin görüşlerini öğrenmek üzere dağlar kadar araştırma parası harcıyoruz. Greta, insanlar senin küstah bir sürtük olduğunu düşünüyor: Bir çanak yalayıcısı, belki işini iyi yapıyor ama güvenilmez, vicdansız ve iş arkadaşlarının başarılarını kıskanan bir haberci. Hakkında en iyi yorum yapanlar bile senin itici ve kibirli olduğunu söylüyor. Haberleri sunarken çekilebilirsin ama bir program sunacak olursan, ki bu çok başarılı bile olsa, izleyicilerin çoğunluğu sadece sen varsın diye kanalı değiştirecektir.”</p>

  <p class="calibre8">Montanari artık kendini gerçekten de iyi hissediyordu.</p>

  <p class="calibre8">Greta Alfieri kıpkırmızı kesilmiş, ellerini sımsıkı yumruk yapmıştı. “Neden beni kovmuyorsun o zaman?” dedi gözlerini sert bir şekilde yöneticisinin gözlerine dikerek.</p>

  <p class="calibre8">Bu bakışlarda meydan okuma vardı ama Montanari bir şey daha gördü: İntikam arzusu. İçinde bir rahatsızlık hissi doğarken biraz abartmış olduğunu düşündü.</p>

  <p class="calibre8">“Hadi ama Greta, seni reddeden Cattanei, ben senin tarafındayım…”</p>

  <p class="calibre8">“Sen rüzgâr seni ne tarafa iterse o taraftasın, aşağılığın tekisin sen!”</p>

  <p class="calibre8">Montanari kendine, dün gece olanlardan sonra Greta’nın ona bir zarar verip veremeyeceğini soruyordu. Büyük olasılıkla hayır ama Pazar programında görev alan dansçıyla başına açılan derdin üzerinden çok zaman geçmemişti.</p>

  <p class="calibre8">“Artık yeter Greta! Sana gereğinden fazla katlandım.” Montanari’nin ses tonu sertti ama düşmanca değildi. “Sana seni destekleyeceğime söz verdim ve böyle olduğunu da zamanla göreceksin, sana bu şansı vereceğim. Akşam kuşağında seyircisi azalan birkaç tane program var, en azından içlerinden bir tanesi sonlandırılacak. Böyle olduğunda da ortaya birkaç haftalık bir boşluk çıkacak. Bu boşluklardan birini özel bir programla doldurmam için hazır beklememi söylediler. Programın konusu ve personeli benim tarafımdan seçilecek. Eğer elinde geçerli bir şey varsa iş senin olacak. İstediğin şansı elde edeceksin Greta, ama sadece tek bir şans, bundan daha fazlasını yapamam.”</p>

  <p class="calibre8">Greta Alfieri çalışma masasının karşısında ayakta duruyordu. Hiç gülmüyordu. “Güzel; karar verildi” dedi kapıya doğru yönelmeden önce.</p>

  <p class="calibre8">Montanari arkasından seslendi:</p>

  <p class="calibre8">“Greta, fotoğrafa gelince…”</p>

  <p class="calibre8">“Şimdi vaktim yok, çalışmam gerek.” Greta Alfieri’nin dudaklarında alaycı bir gülümseme belirdi. “Biliyor musun senin haber bültenin için bir planım var… Eğer vaktin varsa mutlaka izle.”</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">Normal olmayan bir şey vardı, Claps anlamak için kendini zorluyordu.</p>

  <p class="calibre8">Her şeyden önce Sensi onunla kendi odasında değil, toplantı için kullanılan salonlardan birinde görüşmek istemişti: Oval bir masa, altı ya da yedi tane sandalye, bir televizyon. Oysa yalnızdılar ve başka birinin beklenmediği de açıktı. Sonra, adli patolog Mantero’nun raporunu açıklarken yüzünden hiç silinmeyen o kurnaz ifade de neydi?</p>

  <p class="calibre8">Sonunda Claps, Sensi’nin onun fark edemediği bir şey bildiğine ve bu detayı görüşlerini almadan önce ona söylemek istemediğine karar kıldı ama neden onunla toplantı odasında görüşüyordu?</p>

  <p class="calibre8">Sensi sırtını koltuğa dayayıp rahatlamaya çalışarak konuştu:</p>

  <p class="calibre8">“Evet, ne düşünüyorsun?”</p>

  <p class="calibre8">Claps hemen cevaplamadı. Adriana Maggesi’nin dairesinde neler olduğuna dair oldukça net bir düşüncesi vardı ve adli patolojinin söyledikleri de bunu destekliyordu. Ama o kendi tezini sunmak için en doğru yolu bulmak istiyordu. Sensi’nin, araştırmaları tek bir tarafa yöneltmeye itmek gibi bir niyeti yoktu. Sensi’nin onu körü körüne dinlemeyeceğini de biliyordu ama Claps, tezinin normal davranış modelleri içinde akla en uygun ve olay yeri incelemesinden çıkan tek sonuç olduğunu göstermek istiyordu.</p>

  <p class="calibre8">“Sen bir şey biliyorsun, değil mi?” diye sordu.</p>

  <p class="calibre8">“Hah hah, Doktor Claps.” Sensi ellerini iki yana açarak güldü. “Kurallar çok açık ve bunları sen koydun. Olaya yönelik kendi tezini oluşturmadan önce bilmek istediğin şeyler sadece olay yeri, adli patoloji raporu ve kurbanla ilgili bilgiler.”</p>

  <p class="calibre8">“İyi, peki.”</p>

  <p class="calibre8">Claps kelimeleri dikkatle seçip yavaşça konuşmaya başlamadan önce derin bir nefes aldı. Olaylar gözünde canlanırken içinde doğan ıstırabı görmezden geldi.</p>

  <p class="calibre8">“Kurban salonun ortasında bulundu: Sırtüstü, eteği kalçasına kadar sıyrılmış, gömlek ve iç çamaşırları parçalanmış, elleri karnının üstünde kenetlenmiş; suç aleti, ucu vajinadan görünecek şekilde vücuduna saplı bırakılmış. Ev oldukça düzenli, birkaç saniyeden daha fazla sürmüş olabilecek bir kavgaya dair hiçbir iz yok.”</p>

  <p class="calibre8">Claps konuşmaya ara vererek ellerini gözlerine götürdü. Etrafındaki hiçbir şeyi göremiyordu; o apartmanda, kendisine boş bakan kadının cesedinin karşısındaydı. Başı dönüyordu ve bu baş dönmesi onu sanki hiç ağırlığı yokmuş gibi bir girdabın içine sürüklüyordu. Sensi’nin sesi çok uzaktan geldi:</p>

  <p class="calibre8">“Devam et.”</p>

  <p class="calibre8">“Nasıl bir fikir yürütebiliriz? Otopsi sonucuna göre ölümcül darbeler göğüstekiler, son saatlerde ne zorla ne isteyerek cinsel birliktelik olmamış, Mantero’nun dinamiklerine katılıyorum; kurban önce bayıltılıp yere düşürülmüş sonra da yerde işi bitirilmiş. Darbelerin sayısı öldürme amacından çok daha fazla, bu da katilin kendinden geçtiğini gösterir. Ölümünden sadece birkaç dakika sonra kurban soyulmuş ve salonun ortasına taşınmış. Zarf açacağının bedene sokulması ise son eylem olmuş.”</p>

  <p class="calibre8">“Ölümcül darbelerle o iğrenç son hamle arasında belli bir zaman geçtiğinden nasıl bu kadar eminsin?”</p>

  <p class="calibre8">Claps hemen cevap vermedi, konuşmaya başladığında sesi soğuk ve ruhsuzdu:</p>

  <p class="calibre8">“Otopsi sonucu zarf açacağının vajinanın arka duvarından çıkarak kalın bağırsağa ulaşacak kadar derine sokulduğunu biliyoruz. Ama bir yandan da Mantero bize dış genitalde aşınma ve lezyon olmadığını söylüyor bu da şunu kanıtlıyor ki, zarf açacağı kurbanın içine çok büyük bir dikkatle sokulduktan sonra içeri doğru itilmiş. Bu şekilde davranabilmek için katilin cinayet esnasındaki cinnet hâlinden çıkmış olması gerekiyor. Ve o ruh hâlinden çıkabilmek için seni temin ederim ki birkaç saniye yeterli değil.”</p>

  <p class="calibre8">Yine sessizlik oldu.</p>

  <p class="calibre8">Claps tekrar konuşmaya başladı:</p>

  <p class="calibre8">“Aslında iki aşamadan bahsedebiliriz: İlkini agresif olarak tanımlayabiliriz ya da kompulsif<sup class="calibre16"><small class="calibre17" id="filepos85158"><a href="../Text/dipnot.html#filepos1036135"><span class="calibre17"><span class="calibre18"><span class="underline">[2]</span></span></span></a></small></sup> demek daha doğru olur ki bu cinayetin gerçekleştiği aşamadır; karakteristik olarak adlandırılan ikinci aşamada ise katil bulduğumuz en son sahneyi canlandırır. İlk aşama büyük olasılıkla bir dakikadan daha fazla sürmez, katil kompulsif bir şekilde hareket eder yani bir cinnet hâlindedir: Kurbana saldırır ve kurban öldükten sonra bile ona vurmaktan kendini alıkoyamaz, her tarafa kan yayılır ve büyük olasılıkla gücü yetene kadar buna devam eder. İkinci aşamada bu çılgınlık nöbeti geçer, katil çok sakindir. Hazırlık yapmak ve cesedin bulunacağı zamanki hâlini hazırlamak için ihtiyacı olan tüm zamanı kullanır… Onu salonun yani sahnenin ortasına sürükler, ellerini göğsünde birleştirip zarf açacağını vajinasına yerleştirir.”</p>

  <p class="calibre8">“Bana tipik bir cinsel sadizmle karşı karşıya olduğumuzu mu söylemek istiyorsun, bir seri katilin ilk işi mi bu yani?”</p>

  <p class="calibre8">“Hayır bunu söylemedim. İlk bakışta böyle göründüğü doğru ama benim bakış açıma göre ortada birçok tutarsızlık var.”</p>

  <p class="calibre8">Claps bunu söyledikten sonra düşüncelerini bir sıraya sokmak için konuşmasına ara verdi.</p>

  <p class="calibre8">“Yani?” Sensi sesinde belirgin bir sabırsızlıkla sordu, dikkatli bakışları Claps’in üstünde yoğunlaşıyordu. “Neyi bekliyoruz, konuşsana.”</p>

  <p class="calibre8">“Önce şununla başlayalım ama işlenen tek bir suçla seri bir katilin varlığından söz edemeyeceğimizi de unutmayalım: Kurbanımız tipik bir sadist cinayeti için uygun aday değil. Bu gibi cinayetlerde özellikle düzensiz ve tasvip edilmeyen hayatlar süren, karışık ortamlarda bulunan ve genellikle rastlantısal tanışmaların gerçekleştiği sosyal açıdan pek de seçkin olmayan yerlere giden kadınlar hedeftir. Yani tek bir cümleyle özetleyecek olursak Maggesi’nin hayat tarzının tam tersi tipte kadınlar.”</p>

  <p class="calibre8">Claps neredeyse dudaklarını ısıracaktı, kurbana ismiyle hitap etmişti, bu bir daha asla olmamalıydı, asla.</p>

  <p class="calibre8">“Katılıyorum ama bu hiçbir anlama gelmez… Ne kadar imkânsız gözükse bile her zaman her şey olabilir.”</p>

  <p class="calibre8">“Evet elbette, bu sadece bir istatistik verisi ve hiçbir şey ispat etmez ama benim altını çizmek istediğim şey, bu kadının sadist bir cinayete kurban gitmiş olması olasılığının ne kadar düşük olduğu.”</p>

  <p class="calibre8">“Ama onun hakkında hâlâ çok şey bilmiyoruz belki de çift taraflı bir hayat yaşıyordu.”</p>

  <p class="calibre8">Claps buz gibi bir sesle konuştu:</p>

  <p class="calibre8">“Ben onu senin sandığından çok daha iyi tanıyorum. Onun evini gördüm.”</p>

  <p class="calibre8">Sensi cevap vermek isterdi ama Claps’in bakışlarını görünce vazgeçti.</p>

  <p class="calibre8">“Peki tamam seri katiller için standart bir kurban değil… Başka ne var?”</p>

  <p class="calibre8">“Ortada kafamı karıştıran iki tutarsızlık daha var: Biri kompulsif aşamada diğeri ise karakteristik aşamada. Sonuncusundan başlayalım, katil kurbanın bedenine ne şekilde bir poz vermiş bana söyleyebilir misin?”</p>

  <p class="calibre8">“Hadi ama Claps, bilmecelerle uğraşmayalım, önümüzde fotoğraf var işte.”</p>

  <p class="calibre8">“Ellere dikkatle bak. Göğüs üstünde birleştirilmiş, tıpkı bir beden gömülmeden önce yapıldığı gibi. ‘Huzur içinde uyu…’ İşte göğüs üstünde bağlı olan ellerin anlamı bu… Çok da nadir rastlanan bir şey değil bu. Genç ve yalnız kadınları hedef alan seri katiller karşı cinse karşı baskın bir yetersizlik duygusu içindedirler, genellikle sosyal açıdan oldukça düşük bir seviyededirler ve buna dışlanma da eklenebilir; eğer bir işleri varsa yüksek sorumluluk gereken bir statüde değildirler ya da emeklerinin karşılığını alamamaktadırlar…”</p>

  <p class="calibre8">“Hep istatistikler ve teorilerle mi ilerleyeceğiz?”</p>

  <p class="calibre8">“İstatistikler elbette… Teori, analizlerden alınan verilerden doğar ve ikincil olarak ortaya çıkar. Bırak da mantık yürütmemi bitireyim: Suçun içindeki bu tür psikolojik tipoloji aslında katilin intikamıdır, asla bulamayacağı bir tatmin ve cinsel güç elde etmesini sağlar. Cinayet esnasında karmaşık bir davranış bütünü vardır: Kompulsif davranış işin sadece bir parçasıdır, işin içinde kurban üstündeki plan ve fantezilerin kurgulandığı bir hazırlık aşaması ve cinayetten hemen sonra bir ritüel şeklinde ortaya çıkan ve katilin kurbanı bulacak kişilere bir mesaj gönderdiği karakteristik aşama da vardır. Neredeyse hep kurbanın bedeninin hor görülmesinin altını çizer ve yönetme yetisini ortaya koyar: Çıkarılan iç çamaşırları, tahrip edilmiş yüz… Nadir de olsa bazı durumlarda, her şey bittikten sonra katil yaptığını mazur göstermek ve bir tür pişmanlık ortaya koymak üzere cesedi düzeltir, giydirir ve bazen kanını temizleyerek saklamak için üstünü örter.” Claps kısa bir süre durakladıktan sonra sözlerine devam etti. “Şimdi bizim durumumuza dönelim ve katilin kurbana nasıl davrandığına bakalım. Sana şunu sorayım: Göğüs üstünde birleştirilmiş eller karakteristik aşama için ortaya çıkan tablonun bütününe uymuyor, değil mi?”</p>

  <p class="calibre8">“Evet, vajinadaki zarf açacağı da…”</p>

  <p class="calibre8">“Sadece o da değil, varlığını haykırmak için bedeni salonun yani sahnenin ortasına taşıdı. Sonra gözler, kurbanın gözlerine baksana…”</p>

  <p class="calibre8">“Açıklar.”</p>

  <p class="calibre8">“Ya… Bunun da ‘huzur içinde uyu’ mesajıyla bir bağı yok, cesedin üstünde sıyrılmış olarak bırakılan elbiseler de öyle. Kısacası her şey hor gösterme ve intikam alma gibi görünüyor. O zaman eller neden o şekilde göğüs üstünde kavuşturulmuş? Hayır, hayır anlayamadığım bir şey var ortada.”</p>

  <p class="calibre8">“Son bir aksiyon olarak yapmış olabilir, gitmeden önce beklenmedik ve ani bir acıma kırıntısı.”</p>

  <p class="calibre8">“Hayır, hiç böyle düşünmüyorum, hayır… Ama karakteristik aşamada olan bir uyuşmazlık daha var ortada. Eminim ki bu senin de dikkatini çekti. Suç aletiyle ilgili…”</p>

  <p class="calibre8">“Zarf açacağı.”</p>

  <p class="calibre8">“Evin eşyalarından biriydi, başka bir deyişle bizim varsayımsal seri katilimiz suç aletini yanında getirmemişti, ürkütücü ayinini yapacağı suç aleti.” Claps biraz durakladıktan sonra devam etti. “Yani öldürmeye hazırlıklı gelmemişti.”</p>

  <p class="calibre8">Tekrar sessizlik oldu.</p>

  <p class="calibre8">“Öngörülemez bir sebepten dolayı çileden çıkıp ani bir öfke nöbetine tutulmuş ve önceden hazırlanmış bir planı olmadan hareket etmiş olduğu düşünülebilir ama o zaman tam anlamıyla bir seri katilden söz edemeyiz.”</p>

  <p class="calibre8">“Kısaca sen bir seri katilin ilk eseriyle karşı karşıya olduğumuzu düşünmüyorsun.”</p>

  <p class="calibre8">“Hayır buna inanmıyorum. Kurbanın ve katilin davranışları bu tip bir suça uygun değil.”</p>

  <p class="calibre8">“Peki sen bu olayı nereye bağlıyorsun?”</p>

  <p class="calibre8">“Biz sondan yola çıktık: Vajinaya saplanmış zarf açacağından, cesedin ne şekilde bırakıldığından… Ama bir şeyi unutuyoruz; son sahneyi ve suçun dinamiklerini cinayetten hemen sonra ne olduğunu düşünmeden ele alıyoruz. Bir de böyle değerlendirmeye çalış.”</p>

  <p class="calibre8">“Katil içeri hiçbir zorlama olmadan girmiş, en olası şey Maggesi’nin ona kapıyı kendisinin açmış olması. Cinayet girişten uzakta gerçekleşmiş, kurban bir konyak şişesiyle bayıltılmış… Tamam da bu senin işin!”</p>

  <p class="calibre8">“Tamam işte benim tezim bu, ama altını çizerek söylüyorum sadece tez: Kurban katili gece geç vakit evine alacak kadar iyi tanıyor, ikisi biraz konuşuyor, büyük ihtimalle tartışıp kavga ediyorlar… Sonrasında her şey beklenenden farklı gelişiyor ve katil eline ilk geçen şeyle kadına vuruyor, bir şişeyle. O esnada kadın korkmuş bir hâlde bu çılgınlıktan kaçmaya çalışıyor. Katilin içine düştüğü şey gerçekten de bir cinnet. Zarf açacağını görüyor ve alıyor, o an tek istediği öldürmek, o hayatı yok etmek, o an istediği tek şey bu… Ve böylelikle darbe üstüne darbe arka arkaya geliyor…”</p>

  <p class="calibre8">Claps’in yüz hatları gerildi, tekrar konuşmaya başlamadan önce sessiz ve gergin birkaç saniye geçti.</p>

  <p class="calibre8">“Artık her şey bitti ve katil ancak şimdi yaptığı şeyin farkına vararak düşünmeye başladı. Belki ilk anlarda bir öfke patlamasıyla yok ettiği iki hayat için kendine sövdü, Adriana Maggesi’nin ve kendi hayatı yok olmuştu… Yakalanacağını düşündü: Kurbanı tanıyordu, çok yakında ortaya çıkacak bir sebebi vardı, geleceğini hapiste geçirmekten başka bir alternatifi yoktu. Soruşturmayı başka bir yöne çekemediği takdirde… Sebebin aslında başka olduğuna, kurbanın katilini tanımadığına inandırmadığı takdirde. O zaman olaya bir seri katil süsü vermekten daha uygun ne olabilirdi? İşte böylelikle bizim gördüğümüz sahneyi hazırladı, tıpkı bir cinayet romanında ya da filminde yer alan katilin adımlarını izledi. Ama o an içinde çok kuvvetli bir pişmanlık duygusu vardı ve bunu farkında olmadan kurbanın ellerini göğsünde birleştirerek ortaya koydu.”</p>

  <p class="calibre8">“O zaman sen suçun böyle işlendiğini düşünüyorsun…”</p>

  <p class="calibre8">Claps birden onun sözünü kesti:</p>

  <p class="calibre8">“Söyle bana Sensi, kurbanla katilin birbirini tanıdığı suçların hangisinde böyle şiddetle son bulacak bir cinnet geçirildiğini ve katilin birden kurbana karşı pişmanlık hissettiğini öngörürüz?”</p>

  <p class="calibre8">“Aşk cinayetleri…”</p>

  <p class="calibre8">“Güzel, benim çıkarımım ortadaki genel tablonun doğal bir aşk cinayetiyle örtüştüğü şeklinde. Böylelikle katil mevcut ya da eski sevgili ve olası yeni talipler arasında aranmalı.”</p>

  <p class="calibre8">Sensi gözlerini masasına indirmiş bir şekilde sessizce onayladı, kafasını kaldırdığında ise Claps gözlerinde tekrar o kurnaz ışığı gördü.</p>

  <p class="calibre8">“Bu sabah gazeteleri okudun mu?”</p>

  <p class="calibre8">“Hayır vaktim olmadı.”</p>

  <p class="calibre8">Masanın üstündeki günlük gazeteyi Claps’e doğru itti.</p>

  <p class="calibre8">“Şehir haberlerine bak.”</p>

  <p class="calibre4"><span class="calibre12"><span class="bold">GECE ELEKTRİK KESİNTİSİ</span></span></p>

  <p class="calibre19"><span class="italic">Bu gece saat yirmi iki sularında ana elektrik trafosunun karmaşık sisteminde meydana gelen arızadan dolayı şehrin yaklaşık üçte birlik bölümüne iki saatten fazla süreyle elektrik verilemedi. Doğudaki ve güneydeki semtler karanlıkta kaldı. Birdenbire televizyonlar kapandı, asansörler kitlendi, buzdolapları ve derin dondurucular durdu, aynı şekilde yollardaki trafik ışıkları ve ışıklı uyarı levhaları da söndü. Şehir halkının yaşadığı rahatsızlık…</span></p>

  <p class="calibre8">Claps haberin devamını okumadan sorgulayan gözlerle Sensi’ye baktı. “Kurbanın evinin olduğu semtte de elektrik kesintisi oldu mu?” diye sordu.</p>

  <p class="calibre8">Sensi başıyla onayladı ve ekledi:</p>

  <p class="calibre8">“O iki saat boyunca bir adam asansörde kapalı kaldı. Daha açık olmak gerekirse asansörde kalan kişi Maggesi’nin şu anki sevgilisi.”</p>

  <p class="calibre8">Claps’in güleceği geldi. Roman gibi diye düşündü, tıpkı bir roman gibi. Bir cep telefonu sesi odayı doldurduğunda zihninde aynı anda beliren binlerce soruyu sormak üzereydi. Sensi hızlı bir hareketle ceketinin cebindeki telefonu çıkarıp kulağına götürdü.</p>

  <p class="calibre8">“Alo?”</p>

  <p class="calibre8">“Doktor Sensi, ben Greta Alfieri, haber programı sunucusu…”</p>

  <p class="calibre8">Sensi kadının sözünü sert bir şekilde kesti:</p>

  <p class="calibre8">“Kim olduğunuzu çok iyi biliyorum, bayan ve kendime özel numaramı acaba nereden bulduğunuzu soruyorum.”</p>

  <p class="calibre8">Greta Alfieri çekici bir ses tonuyla karşılık verdi:</p>

  <p class="calibre8">“İyi gazetecilerin özellikleri arasında bilgilere ulaşmak da vardır. Eğer size normal yollardan ulaşmayı başarabilseydim ve aşılması zor bir duvarla karşılaşmasaydım bu numaranızı kullanmak zorunda kalmazdım…”</p>

  <p class="calibre8">Sensi hissettiği rahatsızlığı gizlemeden nazik görünmek için kendini zorladı. “Bu benim iş hattım ve bunun dışındaki konuları görüşmek için kullanılmamalı, bundan dolayı sizden çok rica ediyorum…”</p>

  <p class="calibre8">Greta Alfieri hızla lafa girdi:</p>

  <p class="calibre8">“Bana sadece bir dakika verin, Doktor Sensi. Sizi gizli bilgiler edinebilmek için aramadım. Size sadece yetkililerle iş birliği yapmak konusundaki arzumu göstermek istiyorum. İşte konu bu: Elimde size verecek bir bilgi var…”</p>

  <p class="calibre8">“Ne tip bir bilgiymiş bu?”</p>

  <p class="calibre8">“Maggesi cinayetiyle ilgili, öğrendiğim kadarıyla bu konuyla siz ilgileniyormuşsunuz.”</p>

  <p class="calibre8">“Yani?”</p>

  <p class="calibre8">“Güvenilir kaynaklardan öğrendiğime göre kurbanın şüphelerin gittikçe üzerinde yoğunlaştığı sevgilisini gözaltında tutuyormuşsunuz. Benim görevim haberlerde bu bilgiyi vermek ama şu ana kadar sizin tarafınızdan konuyla ilgili resmî bir açıklama yapılmadığını göz önünde bulundurarak böyle bir şey yapmanın soruşturmayı yanlış etkileyeceğini düşündüm. İşte böylelikle bu konuyu danışmak üzere sizi aradım… Kısacası eğer öyle olmasını gerekli görüyorsanız haberlerde bu bilgiyi vermeyeceğim.”</p>

  <p class="calibre8">Bu kız gerçekten de kurnaz, diye düşündü Sensi. Eğer bu oyuna katılırsa, şu an basının haberinin olmasını istemediği bir bilginin kesinliğini onaylamış ve ayrıca ona, aralarında bu tarz güven ve gizliliğe dayalı bir iletişim kanalının açılması sözünü vermiş olacaktı.</p>

  <p class="calibre8">“Üzücü ama size konuyla ilgili olumlu ya da olumsuz hiçbir yorum yapamam. Bir şey olduğunda tüm kanallara aynı anda resmî açıklama yapacağım.”</p>

  <p class="calibre8">Sensi’nin sesi çok kararlıydı.</p>

  <p class="calibre8">“Ben sadece iş birliği yapmaya çalışıyordum…”</p>

  <p class="calibre8">“Teşekkür ederim ancak bu konuşmayı devam ettirmemizin bir anlamı yok… Bir şey daha var sizden bu numarayı silmesini rica ediyorum. Hemen bugün iptal ettireceğim çünkü.”</p>

  <p class="calibre8">Sensi konuşmayı bitirip telefonu öfkeyle masanın üstüne fırlattı. “Bu gazeteci…” dedi kendi kendine ve devam etti. “Bu ilk defa da değil!”</p>

  <p class="calibre8">Sorularını sormak için bekleyen Claps “Sorun mu var?” dedi.</p>

  <p class="calibre8">“Henüz duyurulmaması gereken bir haber var elinde, dediğim gibi bu ilk değil. Ofisimden biri bu kadından para alıyor ya da onunla yatıyor… Belki de her ikisini de yapıyor. Bu konuya bir açıklık getirmem gerek” dedi Sensi tehditkâr bir tavırla.</p>

  <p class="calibre8">“Bu bilinmemesi gereken haber bizim cinayetle mi ilgili?”</p>

  <p class="calibre8">“Evet, sana anlatmak üzereydim ama önce etki altında kalmadan edindiğin düşüncelerini öğrenmek istedim. Kısaca hikâye şöyle: Gece yarısına doğru Maggesi’nin cinayet ihbarını aldık. Arayan kişi Claudio Morganti’ydi, kurbanın sevgilisi. Oraya kurbanı ziyarete gittiğini ama elektrik kesintisi yüzünden asansörde kaldığını anlattı. İki saat sonra elektrikler geldiğinde nihayet sevgilisinin evine gidebilmiş ama kapıda içeriden hiçbir cevap alamamış. Birkaç saniye sonra kapının açık olduğunu fark edip içeri girmiş ve Maggesi’nin cansız bedeniyle karşılaşmış. Faydasız yere kadını ayıltmaya çalışmış ama sonra pes ederek ev telefonundan bizi aramış ve tekrar asansörle aşağı inip apartmanın girişinde bizi beklemeye başlamış.”</p>

  <p class="calibre8">“Hımm…”</p>

  <p class="calibre8">“Bu hikâyede net olmayan bazı kısımlar var. Apartmandaki hiç kimse asansörde birinin kaldığını fark etmemiş ve Morganti’nin yaptığını belirttiği yardım çağrılarını duymamış. Asansör kabininin içinden bütün evlerin kapıları kapalıyken bir prova yaptık; elektrik kesintisi sebebiyle televizyon, radyo ve müzik setlerinin çalışamayacağını da göz önünde bulundurursak, yakın dairelerden asansörde birinin kaldığı mutlaka duyuluyor.” Sensi ima etmeye çalıştığı şeyin altını çizmek istercesine birkaç saniye durakladı. “Maggesi’ye gelelim. Apartman kapısını o açtı çünkü sevgilisi aşağıdan zile basmıştı. Yani onun asansörle yukarı çıkmakta olduğunu biliyordu ve o anda elektrikler kesildi. Sevgilisinin yardımına koşmamasının tek bir açıklaması olabilir…”</p>

  <p class="calibre8">“Tam o dakikalarda öldürülmüş olması.”</p>

  <p class="calibre8">“Ve bu, patolog tarafından verilen kesin cinayet saatiyle örtüşüyor, ama…”</p>

  <p class="calibre8">“Ama böylelikle suçun ya da en azından sonraki sergilenen sahnenin, elektrik kesintisi esnasında yani karanlıkta yapılmış olduğu varsayılacak.”</p>

  <p class="calibre8">“Aferin aynen öyle! Gazeteler buna mum ışığında cinayet diyebilirler.”</p>

  <p class="calibre8">Sensi hâlâ şehir haberlerinin açık olduğu gazeteyi kendine yaklaştırdı ve haberi işaret ederek konuşmasını sürdürdü:</p>

  <p class="calibre8">“Otopsi sonuçlarına göre Maggesi’nin ölümü elektrik kesintisinden birkaç dakika önce de gerçekleşmiş olabilir.”</p>

  <p class="calibre8">Claps bir süre dalgın durduktan sonra sordu:</p>

  <p class="calibre8">“Asansör kabininde kan izine rastlandı mı?”</p>

  <p class="calibre8">“Elbette, miktar olarak da Morganti’nin elbiselerindeki kadar. Kadını ayıltmaya çalışırken üstüne bulaştığını söyledi.”</p>

  <p class="calibre8">Claps başka soru sormaktan vazgeçmiş gibi görünüyordu, ayağa kalkarak odadaki tek büyük pencereye yöneldi. Avluda az sayıda park etmiş araç vardı, bulutsuz bir gündü ve çoktan yükselmiş olan güneş camdan bir sıcaklık yayıyor ama ısıtmaya yetmiyordu. Dışarı bakmaya devam ederek konuştu:</p>

  <p class="calibre8">“Anlıyorum sanırım, o dairede olanlara yönelik kafanda çok az soru işareti var.”</p>

  <p class="calibre8">Sensi derin bir nefes aldı ve kurgusunu anlatmaya başladı:</p>

  <p class="calibre8">“Morganti sevgilisini görmeye gitti, neredeyse hemen kavga etmeye başladılar, belki de kadın onu terk etmeye niyetliydi, belki ortada başka bir erkek vardı… Adam kendini kaybetti, kadın tehlikenin farkına vararak bu cinnet anından kaçmaya çalıştı ama Morganti onu takip ederek şişeyle kafasına vurdu, bir saniye sonra ise üstündeydi. Zarf açacağı yakınında bir yerdeydi, eline aldı ve… Her şey birkaç saniyede olup bitti. Senin söylediğin gibi Morganti ne yaptığının farkına varana kadar büyük olasılıkla birkaç dakika geçti. Kendisinin ve Maggesi’nin hayatını yok ettiğinin farkına varmak üstüne kurşun gibi çöktü, her şey bir öfke anında olup bitmişti. Hayır bu doğru değildi, buna izin veremezdi. Bu işin içinden nasıl çıkabilirdi? İlk şüphelenilecek kişi olacağını biliyordu, soruşturmayı yanıltarak başka yöne çekmesi gerekiyordu, olayların kötüleşme olasılığına karşı kendine kaçış planı hazırlayacak şekilde zaman kazanması gerekiyordu. Böylelikle ortaya bu seri katil hikâyesini çıkardı. Kimse onun o gece Maggesi’ye gideceğini bilmiyordu ve yukarı çıkarken apartmanda da kimseye rastlamamıştı… İşe yarayabilirdi. Ve şimdi en riskli kısım geliyor: Üzerinde Maggesi’nin hâlâ sıcak olan kanı varken kimseye görünmeden apartmandan çıkması gerekiyordu. Bu gibi durumlarda izlenecek en iyi yol gece geç saatlere kadar beklemektir ama ya birileri kızı ziyarete gelirse ya da bir arkadaşı telefon eder ve evde kimseyi bulamayınca telaşlanırsa? Hem kadının cesedini görmemek için oradan olabildiğince çabuk ayrılmak da istiyordu. O an tek yoldaşı korkuydu. Riske girmeye karar verdi, nihayetinde o saatte sokakta çok fazla insan olmazdı. Merdivenden inmenin daha riskli olduğuna karar vererek asansöre bindi ve o kabindeyken elektrik kesintisi oldu… Kader dedikleri şey bu olsa gerek! Artık karanlıkta ve tüm ıstırabıyla asansör kabininde kapalıydı, birbirini yavaşça izleyen dakikalar boyunca elektrik bir türlü geri gelmiyordu ve geçen her dakikada birisinin gelip onu orada bulma ihtimali artıyordu, belki de gelen polis olacaktı ve onun üstünde hâlâ kurbanın kanı vardı. Tüm vakit ona sonsuz gibi geldi, bazen delirmekten korktu bazense birinin onu bulmasının onun için bir kurtuluş olduğunu ve bunu arzu ettiğini düşündü. Elektrikler gelene kadar iki koca saat geçti, kabin birdenbire aydınlandı. Işığa alışmak Morganti’nin birkaç saniyesini aldı, saatine bakıp da iki saat geçtiğini görünce buna inanamadı, sanki uzak ve kasvetli başka bir boyuttan gelmiş gibi hissediyordu kendini. Zihnini açık tutmaya çalıştı, düşünmesi gerekiyordu, hem de hızlı bir şekilde… Şimdi ne yapacaktı? İlk yaptığı plana uyup aşağı mı inmeliydi? Peki ya apartman girişinde birileri varsa? Bu kadar uzun süren elektrik kesintisi çok da sıradan bir olay değildi, kötü niyetlilere engel olmak ve dükkânlarını korumak için komşulardan aşağı inen meraklılar olabilirdi… Hem asansörde uzun bir süre kaldıktan sonra kendini ele verecek izler bırakmış olması çok doğaldı. Orada bulunmasını ve üstündeki kanı haklı gösterecek bir şeyler bulması gerekiyordu. Belki de asansörde kapalı kalmak ona bu konuda yardımcı olabilirdi. Kararını verdi: Onu Maggesi’nin katına çıkaracak düğmeye bastı. Belki kabinden çıkmadan önce biraz tereddüt etti, belki de kat polis kaynıyordu… Kimse yoktu! Sadece sessizlik ve neon ışığın çıkardığı uğultu vardı. Daireye girdi, Adriana’nın bedeni zemin kadar soğuktu, her şey bıraktığı gibiydi. Onu ayıltmaya çalışır gibi birkaç hareket yaptıktan sonra polisi arayıp tedirgin bir ses tonuyla konuşarak yardım istedi. Aşağı inip polisleri beklemekten başka yapacağı bir şey kalmamıştı. Artık her şey için haklı bir açıklaması vardı: Suç işlendikten iki saat sonra orada olması, elbiselerindeki ve asansördeki kan izleri…”</p>

  <p class="calibre8">Sensi olay dizisini tamamladıktan sonra sessizce Claps’in kim bilir hangi düşünceler içinde kaybolmuş yüzüne gözlerini dikti.</p>

  <p class="calibre8">“Evet, şimdi ne düşünüyorsun?”</p>

  <p class="calibre8">“Makul” dedi Claps ve devam etti. “Hatta çok mümkün derim.”</p>

  <p class="calibre8">“Senin çıkarımlarınla tam anlamıyla örtüşüyor.”</p>

  <p class="calibre8">“Ya evet, benim çıkarımlarım… Sen seninkileri çoktan yapmışsın oysa, benim görüşüme ne ihtiyacın vardı ki sanki? Soruşturmanın kapsamını daraltmayacağın kesindi.”</p>

  <p class="calibre8">Sensi kollarını iki yana açtı.</p>

  <p class="calibre8">“Hâlâ elimizde kesin deliller yok ve Morganti’nin yarattığı bu hikâyeyle bunları bulmamız da hiç kolay olmayacak. Kısacası bilindik bir hikâye, ne olduğunu biliyoruz ama buna ulaşmak için elimizde sadece ipuçları var. Eğer itiraf etmezse tesadüfi bir dava olacak ve bu durumda seninki gibi vasıflı bir kişinin görüşü önem kazanacak.”</p>

  <p class="calibre8">“İtiraf edeceğini düşünüyor musun?”</p>

  <p class="calibre8">“Zor olacak ve onu gözaltında uzun süre tutamam, dansa avukatların katılması uzun sürmez ve işte o zaman itirafı unutmamız gerekir. Dün bütün gece onu zorladık ve bu sabah sorgulama girişiminde bulundum.”</p>

  <p class="calibre8">Sensi çekmecelerden birinden bir uzaktan kumanda çıkararak televizyona doğrulttu.</p>

  <p class="calibre8">“Bu yaptığımız kayıt, sana Bay Claudio Morganti’yi tanıştırayım.”</p>

  <p class="calibre8">Video akmaya başladı. Gizli bir kamerayla aşağıdan çekilen görüntülerde masa başında oturan bir adam görünüyordu, görüntü kalitesi oldukça iyiydi. Adam otuz beş yaşlarındaydı ve üstünde bir polis tulumu vardı; elbiseleri adli tıbba gönderilmiş olsa gerek, diye düşündü Claps. Yorgunluk izlerinin arkasında görüntüsüne önem veren bakımlı bir erkek olduğu anlaşılıyordu.</p>

  <p class="calibre8">Claps farkında olmadan ciddi bakışlarla hafifçe öne doğru eğildi. Sensi onu birçok defa bu pozisyonda görmüştü, sanki bedenindeki bütün kaslar öndeki kafasını ayakta tutmaya çalışır gibiydi.</p>

  <p class="calibre8">Morganti boşluğa diktiği sönük gözleriyle sessizce oturuyordu.</p>

  <p class="calibre8">“Bu anlarda hâlâ yalnız, işte şimdi içeri ben giriyorum” dedi Sensi.</p>

  <p class="calibre8">Kameranın önünden bir an için bir karaltı geçti, sonra Claps, Sensi’nin neler olduğuna dair sorular soran kibar sesini duydu.</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">“Nihayet!”</p>

  <p class="calibre8">Morganti’nin sesinde artık sinirlenmeyi bile istemeyen bir ton vardı. Tek istediği şey evine gitmek, derin bir uyku çekmek ve uyandığında da her şeyin kötü bir rüya, bir kâbus olduğunu görmekti.</p>

  <p class="calibre8">“Size bildiklerimi zaten anlattım, en az dört kişiye aynı şeyleri tekrar ettim. Ne biçim bir cehennem bu, kendimi ikinci sınıf bir filmde gibi hissediyorum!”</p>

  <p class="calibre8">“Tamam Bay Morganti, o zaman bana nasıl bir ikinci sınıf film olduğunu anlatın ki ben de sizin hikâyenizi anlayayım… Hadi ama biraz cesaret, başka bir seçeneğiniz yok.”</p>

  <p class="calibre8">“Kiminle konuşma şerefine nail olduğumu öğrenebilir miyim?”</p>

  <p class="calibre8">“Ben Doktor Sensi, bu soruşturmanın başındayım.”</p>

  <p class="calibre8">“Sonrasında dinlenmek için evime gidebilecek miyim?”</p>

  <p class="calibre8">“Lütfen Bay Morganti, bana hikâyenizi anlatın…”</p>

  <p class="calibre8">Sensi’nin sesindeki nezaket hiç azalmamıştı.</p>

  <p class="calibre8">Morganti pes ederek konuşmaya başlamadan önce derin bir nefes aldı, kelimeler ağzından kaba ve ağır bir şekilde dökülüyordu:</p>

  <p class="calibre8">“Dün akşam saat dokuz buçuk on gibi Adriana’yı ziyarete gitmek üzere evden çıktım. Adriana yani Bayan Maggesi…”</p>

  <p class="calibre8">Sensi sözünü keserek sordu:</p>

  <p class="calibre8">“Kız arkadaşınız mı?”</p>

  <p class="calibre8">“İlişkimiz vardı…” Morganti belirsiz bir tereddütte bulundu, sesi daha da bir yorgun çıkmaya başladı. “Kısa bir süredir birlikteydik, çok kısa…”</p>

  <p class="calibre8">Sessizlik oldu.</p>

  <p class="calibre8">“Ona nasıl gittiniz?”</p>

  <p class="calibre8">“Ne dediniz?” Morganti sallanır gibi oldu. “Ah evet… Taksiyle gittim.”</p>

  <p class="calibre8">“Devam edin lütfen.”</p>

  <p class="calibre8">“Apartman kapısının zilini çaldım, bana kapıyı açtı, tam yukarı çıkarken elektrikler kesildi ve asansörde kapalı kaldım. Birkaç dakika boyunca faydasız yere birilerinin dikkatini çekmek için bağırdım ama sonunda vazgeçip çaresizce içeride beklemeye karar verdim. Elektrik iki saat sonra geldi. Adriana’nın dairesine çıktım, beni aramaya gelmemesinden dolayı biraz telaşlanmıştım, asansörde kapalı kaldığımı anlamış olmalıydı. Zili çalıp da hiçbir cevap alamayınca kapıyı açmaya çalıştım. Kilitli değildi, içeri girdim ışıklar yanıyordu ve…”</p>

  <p class="calibre8">Morganti derin bir şekilde iç çekti. “Ve onu gördüm…” Âdeta sandalyenin üstünde yığılıp kalmış gibiydi, sanki bütün o uzun saatler boyunca, kaçmak istediği bir gerçek tarafından etrafı sarılmıştı.</p>

  <p class="calibre8">“Üstünüze bayanın kanı nasıl bulaştı?”</p>

  <p class="calibre8">Sensi’nin sesi nezaketini koruyordu.</p>

  <p class="calibre8">“Onu gördüğümde ilk yardım uygulamak için hemen yanına giderek üstüne çöktüm, bir ev kazası geçirdiğini düşündüm, sıradan bir düşme, ölmüş olabileceğini bir an olsun düşünmedim. Sonra birden etraftaki tüm o kanın ve devrik gözlerinin farkına vardım… Onu ayıltmaya çalıştım… Tanrım o kadar soğuktu ki…”</p>

  <p class="calibre8">Birden Morganti’nin vücudu titremeye başladı.</p>

  <p class="calibre8">“Onu ayıltmak ve hayata döndürmek için ne yaptınız?”</p>

  <p class="calibre8">“Kalp masajı ve suni teneffüs.</p>

  <p class="calibre8">“Ne kadar süre boyunca?”</p>

  <p class="calibre8">“Birkaç dakika ya da saniye… Bilemiyorum.”</p>

  <p class="calibre8">“O esnada yardım çağırmadınız mı? Komşulardan yardım istemek için hiçbir şey yapmadınız mı?”</p>

  <p class="calibre8">“O anlar benim için çok bulanık, şoka girmiştim… Hem sonra ne faydası olacaktı ki? Adriana için artık çok geç olduğunu fark edince polisi arayarak aşağı inip beklemeye başladım. O evde duramazdım.”</p>

  <p class="calibre8">“Peki…” Sensi’nin sesi artık daha soğuktu. “Apartmandakilerden yardım istemeyi gereksiz gördünüz. Asansörde kapalı kaldığınızda yardım istemek için tam olarak ne yaptığınızı söyleyin bana.”</p>

  <p class="calibre8">“İlk başta asansör bozuldu sandım ve alarma bastım. Elbette çalışmadı. Ben de bağırmaya başladım, ilk başta aralıksız sonra düzenli aralıklarla bağırdım. En sonunda çaresizce pes ettim ve elektriklerin gelmesini beklemeye başladım.”</p>

  <p class="calibre8">“Yanınızda cep telefonu yok muydu?”</p>

  <p class="calibre8">“Hadi ama! Üstümdeki her şeyi kontrol edip aldınız, yanımda cep telefonu olmadığını çok iyi biliyorsunuz!”</p>

  <p class="calibre8">“Asansördeki bağırmalarınıza dönelim, kimsenin sizi duymamış olmasını nasıl açıklıyorsunuz?”</p>

  <p class="calibre8">Morganti’nin buna dayanacak gücü kalmadığı anlaşılıyordu.</p>

  <p class="calibre8">“Siz söyleyin. Sesim çok mu cılız? Asansörün kapıları çok mu kalın? Apartmanda sağırlar mı yaşıyor?”</p>

  <p class="calibre8">“Belki de bağırmadınız” dedi Sensi, sesi artık keskin çıkıyordu.</p>

  <p class="calibre8">Morganti histerik bir kahkahayla sarsıldı.</p>

  <p class="calibre8">“Hayır, buna inanmıyorum… İnanamam… Benim yaptığımı düşünüyorsunuz…”</p>

  <p class="calibre8">“Taksi sizi Maggesi’nin apartmanının önünde mi indirdi?”</p>

  <p class="calibre8">Sensi sorularına amansızca devam ediyordu.</p>

  <p class="calibre8">Morganti hemen cevap vermedi.</p>

  <p class="calibre8">“Cevabı çoktan bildiğinize eminim, hayır apartmanın önünde değil, Merisi Caddesi’nde indim.”</p>

  <p class="calibre8">“Oldukça uzak, neden taksiyle oraya gittiniz?”</p>

  <p class="calibre8">“Erken gitmiştim ve biraz yürümek istiyordum… Güzel bir akşamdı… Eğer açık bir kafe falan bulursam Adriana’ya götürmek için bir şeyler alırım diye düşündüm, ne bileyim çikolata falan, bir şey işte…”</p>

  <p class="calibre8">“Yanınızda mı?”</p>

  <p class="calibre8">“Ne?”</p>

  <p class="calibre8">“Çikolatalar?”</p>

  <p class="calibre8">“Hayır, hiç açık kafe bulamadım.”</p>

  <p class="calibre8">Sensi durakladı.</p>

  <p class="calibre8">“Garip, Bayan Maggesi’nin evinin karşısında çok geç vakte kadar açık olan bir kafe olduğuna yemin edebilirim…” Sensi sanki rahatsız edici bir şeyi kovar gibi elini salladı. “Eh, kontrol ederiz. Söyleyin, hiç kimseye bayanı ziyaret edeceğinizi haber verdiniz mi?”</p>

  <p class="calibre8">“Hayır.”</p>

  <p class="calibre8">“Bunu direkt sizden öğrenmemiş ama bilen biri var mıydı?”</p>

  <p class="calibre8">“Bildiğim kadarıyla hayır.”</p>

  <p class="calibre8">“Görüşmek için ne zaman sözleştiniz?”</p>

  <p class="calibre8">“Sabah.”</p>

  <p class="calibre8">“Bayan Maggesi randevunuzla ilgili herhangi birine bir şey söylemiş olabilir mi?”</p>

  <p class="calibre8">“Sanmıyorum, ilişkimiz çok az sayıda kişi tarafından biliniyordu, şimdilik Adriana kimseye duyurmayı istemiyordu… Bir ilişkiden yeni kurtulmuştu ve onu henüz bitirmişken hiç vakit kaybetmeden başkasını bulduğunu düşünmelerini istemiyordu.”</p>

  <p class="calibre8">“Bildiğiniz kadarıyla dün geceki randevunuzdan kimsenin haberi yoktu, öyle mi?”</p>

  <p class="calibre8">Morganti tereddüt etti, kendisinden şüphe edilmesine bir türlü inanamıyormuş gibi görünüyordu. “Evet” diyerek cevapladı.</p>

  <p class="calibre8">Sensi uzun süre sessiz kaldı. Sorularını çok dikkatli seçmek için düşünüyor gibi görünüyordu ya da belki Morganti’ye düşünecek zaman tanımaya çalışıyordu.</p>

  <p class="calibre8">“Bay Morganti, çok iyi düşünmenizi ve Adriana’nın dairesine girdiğiniz anı kafanızda canlandırmanızı istiyorum. Evet, kapının kolunu ittiniz… İçerideki ışıklar yanıyor… Adriana’ya sesleniyorsunuz ama kimse cevap vermiyor, evin içine girerken ona seslenmeye devam ediyorsunuz… Ve artık huzursuzluğunuz ıstıraba dönüyor…”</p>

  <p class="calibre8">“Lütfen Doktor…”</p>

  <p class="calibre8">“Salona giriyorsunuz… Ve onu görüyorsunuz. Yerdeki o bedenin Adriana’ya ait olduğunu hemen anladınız mı? Yerdeki tüm o kırmızı sıvının onun kanı olduğunu anladınız mı?”</p>

  <p class="calibre8">“Yeter… Yeter artık!”</p>

  <p class="calibre8">“Yoksa size bir paket gibi mi göründü? Ya da yerde unutulmuş bir kukla gibi mi?</p>

  <p class="calibre8">“Bunu yapmaya hakkınız yok…”</p>

  <p class="calibre8">Morganti ayağa fırladı, titremekten bedeni sarsılıyordu ama Sensi acımasızca devam ediyordu, keskin sesi odanın içinde yankılanıyordu.</p>

  <p class="calibre8">“O bedene dokunduğunuzda eliniz kandan ıslanınca ne hissettiniz? Şaşkınlık mı? Acı mı? Yoksa pişmanlık mı? Dudaklarınızı artık soğumuş olan Adriana’nınkilere dayamak zorunda kaldınız, korkunçtu değil mi? Bunu hatırlıyor musunuz? Ama bunu yapmak zorundaydınız, oraya geri dönmek zorundaydınız. Asansörde kapalı geçirdiğiniz iki saat boyunca düşünecek çok vaktiniz oldu, değil mi? Hatta belki geride bıraktığınız ve ortadan kaldırılması gereken deliller olduğu aklınıza geldi. Oraya geri dönüp bunları halletmeniz gerekiyordu, bunu yapmak zorundaydınız!”</p>

  <p class="calibre8">Morganti tüm enerjisi çekip alınmış gibi sandalyeye çöküp kaldı. Sensi susmuştu, artık onu sessizce izliyordu. Odada floresan lambanın gürültüsünden başka hiçbir ses yoktu.</p>

  <p class="calibre8">Sensi tekrar konuşmaya başlamadan önce birkaç saniye geçti, sesi artık derin ve sakindi:</p>

  <p class="calibre8">“Bay Morganti, bana kız arkadaşınızı niye öldürdüğünüzü anlatın.”</p>

  <p class="calibre8">“Ben yapmadım…”</p>

  <p class="calibre8">Morganti gözlerini yerden kaldırmadan konuştu, sesi çok az ve neredeyse teslim olmuş bir tonla çıkmıştı. Birden son gücünü kullanarak kafasını kaldırdı, bakışları sanki direkt gizli kameraya yöneldi.</p>

  <p class="calibre8">“Şimdi bana istediğinizi sorabilirsiniz ama avukatımla konuşmadan bunların hiçbirisine cevap vermeyeceğim.”</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">“Böylece itiraf etmedi yani…” dedi Claps birkaç saniyelik sessizlikten sonra.</p>

  <p class="calibre8">“Evet derin bir sessizliğe gömüldü. Sen denemek ister misin?”</p>

  <p class="calibre8">“Belki onu konuşturabilirim; ancak itiraf ettirmek için itiraf edeceği bir şey var mı önce bunu anlamak lazım…”</p>

  <p class="calibre8">Sensi alnını buruşturdu.</p>

  <p class="calibre8">“Şüphen mi var?”</p>

  <p class="calibre8">Claps sallandı, şüphesi vardı ama bu hep böyleydi. Her şey bir yana, şu an sadece bir teoriden söz ediliyordu. Dinamikleri içinde ve en gizli nedenleriyle şiddeti belki de herkesten çok daha iyi tanırdı. Bu konuda makaleler yazmış, kongrelere katılmıştı. Dünyayı gezmiş, hep birbiriyle aynı şiddeti gözlemlemişti ama sürekli bir mercek altında. Oysa gerçek ve somut hayatla, kan renkleriyle ve ölüm kokusuyla karşı karşıya kaldığında… İşte o zaman baş dönmesi geliyordu. En acımasız katillerin bile, itiraf etmiş olsalar da yüzlerine baktığında böyle bir şey yaptıklarına inanamıyordu.</p>

  <p class="calibre8">“Hayır” demeyi tercih etti.</p>

  <p class="calibre8">“O zaman konuşmak ister misin?”</p>

  <p class="calibre8">Sensi’nin sesinde hafif bir sıkıntı seziliyordu.</p>

  <p class="calibre8">“Elbette bunu yapacağım…”</p>

  <p class="calibre8">“Sana eşlik edeyim.”</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">“On saniye… Dokuz…”</p>

  <p class="calibre8">Greta Alfieri monitörden görüntüsünü kontrol etti, makyaj sayesinde yüzündeki tüm yorgunluk ve stres izleri yok olmuştu, açık renk elbisesi düzgün duruyordu ve en çok izlenilen kanalın öğle haberlerini sunmak için çok uygundu.</p>

  <p class="calibre8">“Yedi… Altı…”</p>

  <p class="calibre8">Arkasındaki dev ekranda Adriana Maggesi’nin ölümüyle ilgili haberin son görüntüleri dönüyordu.</p>

  <p class="calibre8">“Dört… Üç…”</p>

  <p class="calibre8">Şanslıydı çünkü o gün haber açısından hiç de zengin değildi, politik çevrelerde sakinlik hâkimdi, hiçbir doğal afet olmamıştı… En heyecan verici haber Maggesi’nin öldürülmesiydi. Özetlerde ilk haber olarak verildiğinden seyircilerin dikkatini çekmiş olmalıydı. Diğer rakip kanalların haberlerinde de bu cinayete oldukça fazla yer ayrılmıştı. Ama hiçbirisi Greta’nın sahip olduğu ve şimdi yayında vereceği bilgiye sahip değildi.</p>

  <p class="calibre8">“İki… Bir…”</p>

  <p class="calibre8">Geceden beri bu bilgiye sahip olsa da bunu şimdi kullanmayı uygun görmüştü.</p>

  <p class="calibre8">Böyle davranmasının iki önemli sebebi vardı. Bunlardan ilki, büyük rakipleri Mediaset kanalının haber bülteni birkaç dakika içinde yayına girecekti ve bu yeni haberin doğruluğunu teyit edip yayına hazırlayacak vakitleri olmuş olamazdı, ikinci neden ise bu şekilde büyük bir tiyatro etkisi yaratacak olmalarıydı.</p>

  <p class="calibre8">Tıpkı diğer haber bültenlerinde olduğu gibi, haberi ilk önce izleyici almış olacaktı hem de bir gece öncesinde olay yerinde çekilmiş görüntüler eşliğinde. Sonra haberle ilgili tüm detaylar bitmiş gibi görünürken Greta ortaya çıkacak ve son dakika gelişmesini, soruşturmayı birden başka bir yöne çeviren olayı verecekti. İzleyiciler kendilerini neredeyse soruşturmanın bir parçası gibi hissedecekti.</p>

  <p class="calibre8">Tek kelimeyle ifade edilecek olursa bir kere bu büyük haberin altına imzasını attıktan sonra Greta Alfieri izleyicilerin kendisiyle ilgili duygularıyla da ilgilenecekti.</p>

  <p class="calibre8">“Yayın, iki numaralı kamera!”</p>

  <p class="calibre8">Greta Alfieri tam sağındaki kameraya doğru yavaşça dönerek açık renk gözlerini kameranın objektifine dikti. Dudaklarında bir an için ciddi bir gülümseme belirdi.</p>

  <p class="calibre8">“Yalnız bir kadını hedef alan yeni bir şiddet.”</p>

  <p class="calibre8">Ara.</p>

  <p class="calibre8">“Buna <span class="italic">şiddet vakası</span> demek istemedim, daha önce birçok sefer gördüğümüz bir trajediyi anlatmak için <span class="italic">vaka</span> kelimesini kullanmayı reddediyorum. Toplumumuzun karşı karşıya olduğu bu kadar vahim ve rahatız edici bir durumun üstünü örtmek için kullanılan bu kelimeyi reddediyorum. Yalnız bir kadının işkence edilerek öldürülmesi bir vaka değildir, tıpkı dün akşam öldürülen Adriana Maggesi’ye olduğu gibi. Her sene anlatmak zorunda kaldığımız türden bir hikâye.”</p>

  <p class="calibre8">Ara.</p>

  <p class="calibre8">“Artık buna bir dur demek zorundayız.”</p>

  <p class="calibre8">Ara.</p>

  <p class="calibre8">“Bu katliamı durdurmak için gerekli çözümleri bulmamız gerekiyor.”</p>

  <p class="calibre8">Ara.</p>

  <p class="calibre8">“Bu ülkede bu sorunun ciddi ve yapıcı bir şekilde ele alındığı bir yerin olmasını ümit ediyorum.”</p>

  <p class="calibre8">Rejiden, Greta’nın kulağına takılı gizli mikrofona bir uyarı geldi:</p>

  <p class="calibre8">“Dikkat et Greta, vaktini bitiriyorsun, konuya gir artık, bir numaralı kamera!”</p>

  <p class="calibre8">Greta Alfieri yeniden yüzünü çevirdi, önündeki kameranın kırmızı ışığı yanarak yayına girdi.</p>

  <p class="calibre8">“Artık haberimize dönmek zorundayız, konuyla ilgili bir son dakika gelişmesi var, soruşturmalara yön verecek bir gelişme bu. Güvenilir kaynaklarımızdan aldığımız bilgiye göre polis Adriana Maggesi’nin katilini ele geçirmiş durumda.”</p>

  <p class="calibre8">Ara.</p>

  <p class="calibre8">“Genç kadının nişanlısı Claudio Morganti polis tarafından olay yerinde bulundu. Elektrik kesintisi yüzünden üstü başı kan içinde asansörde kapalı kalmış olarak bulunan Morganti birkaç saattir gözaltında tutuluyor… Üzerinde durulan ihtimaller olaydan kendisinin sorumlu olduğu yönünde güçleniyor…”</p>

  <p class="calibre8"><span class="italic"><span class="bold">Öğleden Sonra</span></span></p>

  <p class="calibre8">Claps dar güvenlik odasına girdiğinde Morganti bir köşeye çökmüş, dizlerine dayadığı başını elleri arasına almış duruyordu. Uyumuyordu ama içeri kimin girdiğini görmek için kafasını kaldırmadı. Claps gözleri yerde ayakta bekledi, daha sonra karşı duvara yaslandı, tek bir kelime etmedi. İçerideki ışık çok göz alıcıydı ve beyaz duvarlar ışığı her bir tarafa yansıtarak etrafı daha da aydınlatıyordu. Pencere yoktu, havalandırmanın sesi duyulabilen tek gürültüydü. Tepede bir kameranın ucu sallanıyordu.</p>

  <p class="calibre8">Claps derin ve yoğun sessizliğin etrafını sarmasına izin verdi. Zihni cinayetin işlendiği apartmana gitti, o kokuyu tekrar burnunda hissetti, adli tıp tarafından çekilen kurbanın fotoğrafları tekrar gözünün önüne geldi, sonra yatak odasındaki albümde bulduğu fotoğrafları düşündü… En sonunda Adriana Maggesi’nin yüzünü hayal ettiği şekilde gözünde canlandırdı. Suratında o biraz pişman gülümsemesi vardı, Adriana için gülümsemenin de ciddi bir tarafı olmalıydı.</p>

  <p class="calibre8">Claps hareketlendi, kim bilir ne kadar zamandır böyle konuşmadan ve yeri izleyerek duruyordu.</p>

  <p class="calibre8">Morganti de yerinden kıpırdamışa benzemiyordu.</p>

  <p class="calibre8">“O doğduğunda oldukça yaşlıydılar değil mi?”</p>

  <p class="calibre8">Claps sanki yarıda kalmış bir sohbete devam eder gibi konuştu.</p>

  <p class="calibre8">Morganti kim bilir nerede kaybolmuş olan düşüncelerinden sıyrılıp kafasını kaldırdı:</p>

  <p class="calibre8">“Ne?”</p>

  <p class="calibre8">“Adriana’nın ebeveynlerinden bahsediyorum, o doğduğunda hiç de genç değillerdi…”</p>

  <p class="calibre8">“Evet, birkaç yıl önce ölmüşler, ben tanıyamadım.”</p>

  <p class="calibre8">Claps yere bakmaya devam ediyordu.</p>

  <p class="calibre8">“Her şeyi ciddiye alıyordu değil mi? Bir şeylerin geçip gitmesine izin vermesi zordu…”</p>

  <p class="calibre8">“Adriana mı? Tanısaydı annemin çok hoşuna gideceğinden eminim.” Morganti acı bir şekilde iç çekti. “Eski zaman kızlarından, derdi mutlaka…”</p>

  <p class="calibre8">“İyi dans eder miydi?”</p>

  <p class="calibre8">“Dans mı?”</p>

  <p class="calibre8">“Ders almıyor muydu?”</p>

  <p class="calibre8">“Ah… Evet ya! Latin Amerikan ritmi… Kabul edilmedi!” Morganti’nin suratında ince bir gülümseme belirdi, konuşurken bir yandan da kafasını iki yana sallamaya başladı. “Kabul edilmedi. Yapacak bir şey yoktu, müziği duyamıyordu. Ama başarılı bir öğrenci gibi çalışıyordu, sonunda bir şeyler de öğrenmedi değil… Ama biz neden bahsediyoruz ki?!”</p>

  <p class="calibre8">Claps, Morganti’nin gözlerini üstünde hissetti, keşke kendisi de bakışlarını kaldırabilseydi.</p>

  <p class="calibre8">“Adriana öldü ve siz… Ve siz katilini çoktan ele geçirdiniz bile. Öyle değil mi? Cevap verin bana! Öyle değil mi?”</p>

  <p class="calibre8">Claps soruyu duymazlıktan geldi, tekrar konuşmaya başlamak için bir süre bekledi.</p>

  <p class="calibre8">“Siz Adriana’ya âşık mıydınız?”</p>

  <p class="calibre8">“Of Tanrım!” Morganti kafasını dizlerine gömüp elleri arasına aldı. “Âşık mıyım… Ne boktan bir soru bu böyle! Belki hayır, henüz değil demek istiyorum… Aramızda daha yeni bir şeyler başlıyordu. Daha önümüzde çok yol vardı, Adriana yavaş ilerlemek istiyordu ve bu şu an için bana da iyi geliyordu.”</p>

  <p class="calibre8">“Yavaş ilerlemek isteyen… Eski kafalı bir kız. Birbirinizi tanıyor muydunuz? Yani özel olarak demek istiyorum.”</p>

  <p class="calibre8">“Aman bu ne büyük hassasiyet!” Morganti alaycı bir şekilde güldü. “Duygularımı incitmekten mi korktunuz? Yoksa Adriana’nın anısına saygılı mı olmak istediniz? Seks yapıp yapmadığımızı mı öğrenmek istiyorsunuz?”</p>

  <p class="calibre8">“Cinsel ilişki yaşıyor muydunuz?”</p>

  <p class="calibre8">“Hayır.”</p>

  <p class="calibre8">“Peki bu durum sizin için uygun muydu Bay Morganti?”</p>

  <p class="calibre8">“Şu an için evet.”</p>

  <p class="calibre8">Morganti ayağa kalktı, çok uzun boyluydu, Claps’i bir omuz boyu geçiyordu.</p>

  <p class="calibre8">“Böylelikle size güzel de bir sebep sundum değil mi? Beni kim bilir kaçıncı kez reddetmişti, ben de kendimi kaybettim, öfke nöbeti içinde ona tecavüz ettim ve onu öldürdüm.”</p>

  <p class="calibre8">Claps bir süre düşündü sonra konuşmaya başladı:</p>

  <p class="calibre8">“O zaman dün bütün geceyi Adriana’da geçirmek gibi bir niyetiniz yoktu yani?”</p>

  <p class="calibre8">“Buna izin vermezdi. Sadece her zamanki gibi birkaç saat: Biraz laflardık, bir şeyler içerdik, birbirimizi daha ilerisine zorlamadan kanepenin üstünde biraz öpüşürdük. Şimdilik aramızdaki ilişki böyle devam ediyordu.”</p>

  <p class="calibre8">“İş yeri evinden uzakta mıydı?”</p>

  <p class="calibre8">“Şehrin öbür tarafında ama bunun ne ilgisi var?”</p>

  <p class="calibre8">Claps bu soruyu da duymazdan geldi.</p>

  <p class="calibre8">“Bay Morganti, neden suç aletini Adriana’nın vücudundan çıkarmadınız?”</p>

  <p class="calibre8">Morganti’nin gözleri fal taşı gibi açıldı:</p>

  <p class="calibre8">“Suç aleti mi? Siz neden bahsediyorsunuz? Adriana’yı bulduğumda üstünde suç aleti falan yoktu.”</p>

  <p class="calibre8">“Bir zarf açacağı.”</p>

  <p class="calibre8">“Bu imkânsız! Ona kalp masajı yaptım, üstünde saplanmış bir zarf açacağı ya da başka bir halt olsa mutlaka fark ederdim!”</p>

  <p class="calibre8">Claps birkaç saniye dalgın bekledi sonra ani bir içgüdüyle sordu:</p>

  <p class="calibre8">“Eller, ellerini göğsünün üstünde siz mi birleştirdiniz?”</p>

  <p class="calibre8">“Kolları… Sanki çarmıha gerilmiş gibi…” Morganti’nin yüzüne derin bir acı ifadesi yayıldı. “İki yana uzatılmıştı, onu öyle bırakamazdım.”</p>

  <p class="calibre8">“Salonun ışıkları açık mıydı?”</p>

  <p class="calibre8">Morganti’nin kolları ağır bir şekilde iki yanına düştü, Claps’in yönelttiği soruyu duymazdan gelerek sordu:</p>

  <p class="calibre8">“Bu zarf açacağı konusu da nedir?!”</p>

  <p class="calibre8">“Soruma cevap verin.”</p>

  <p class="calibre8">Morganti sırtını duvardan kaydırarak tekrar odanın köşesindeki yerine oturdu, bacakları sanki yeterince kıvrılamayacakmış gibi görünüyordu. Claps kendine, adam ayaktayken bu kadar uzun boylu olduğunu nasıl fark edemediğini sordu.</p>

  <p class="calibre8">“Kapalıydı, salonun ışıkları kapalıydı ama giriştekiler yanıyordu ve çok net olmasa da etrafın görünmesine yardımcı oluyordu.”</p>

  <p class="calibre8">“Salondaki ışıkları siz açmadınız mı? Telefon ederken bile mi?”</p>

  <p class="calibre8">“Telefon girişte. Hayır ben hiçbir ışık düğmesine dokunmadım.”</p>

  <p class="calibre8">“Evde ne kadar kaldığınızı düşünüyorsunuz?”</p>

  <p class="calibre8">“Bilmiyorum… Her şey çok hızlı oldu. Adriana’nın öldüğünü anladığımda… İşte o zaman orada onunla kalmak istemedim. Telefon ettim ve hemen aşağı indim.”</p>

  <p class="calibre8">“Kim olabileceğiyle ilgili bir fikriniz var mı?”</p>

  <p class="calibre8">“Benim dışımda mı demek istiyorsunuz? Bunu bana soran ilk kişisiniz… Bunu bir soru mu yoksa boş bir nezaket gösterisi olarak mı değerlendirmeliyim?”</p>

  <p class="calibre8">“Kim olabileceğiyle ilgili bir fikriniz var mı?”</p>

  <p class="calibre8">“Hayır… Bir manyak herhâlde. Kahretsin, ne güzel bir savunma ama…”</p>

  <p class="calibre8">Claps birkaç saniye sessiz kaldı, sonra kameraya doğru bir baş hareketi yaptı. Gözaltı odasının kapısı dışarıdan açılırken Morganti tekrar ayağa kalktı.</p>

  <p class="calibre8">“Avukatımla görüşmek istiyorum, bu benim hakkım.”</p>

  <p class="calibre8">“En kısa sürede görüşebilirsiniz, kimsenin haklarınızı engellemeye niyeti yok.” Claps bunu söyledikten sonra bir süre durakladı ve tekrar konuşmaya başladı. “Son bir şey daha, aşağıdan zile bastığınızda Adriana mikrofona ne dedi?”</p>

  <p class="calibre8">Morganti kaşlarını çattı.</p>

  <p class="calibre8">“Dün akşam ona gittiğinizde, apartman kapısını açması için zile bastınız, Adriana size mikrofondan ne dedi?”</p>

  <p class="calibre8">“Hiçbir şey, kendi aramızda kullandığımız şifreli bir zil çalma şekli vardı, bilirsiniz işte… Sevgililerin aralarında yaptıkları maymunluklardan. Ben o şekilde çaldım ve o da hiçbir şey söylemeden kapıyı açtı.”</p>

  <p class="calibre8">Claps gözaltı odasından sessizce çıktı.</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">“Tam bir orospu çocuğu!”</p>

  <p class="calibre8">Greta Alfieri’nin son sözleri üstüne Sensi’nin sesi tıslayarak çıktı. Odaya yeni girmiş olan Claps, Sensi’ye sorgulayan gözlerle baktı.</p>

  <p class="calibre8">“Bu fahişe her şeyi ama her şeyi haberlerde söyledi!” Sensi büyük bir sinirle kumandayı alarak televizyonu kapattı. “Yemin ediyorum o köstebeğin kim olduğunu bulacağım!”</p>

  <p class="calibre8">Sensi’nin sakinleşmesi için uzun birkaç dakikanın geçmesi gerekti.</p>

  <p class="calibre8">“Şimdi üstümüzde baskı kuracaklar, avukatlar tahminimizden çok önce işe dâhil olacak… Her şey daha karmaşık bir hâl alacak.”</p>

  <p class="calibre8">“Zarf açacağını görmemiş.”</p>

  <p class="calibre8">“Nasıl?”</p>

  <p class="calibre8">“Morganti öyle söyledi: Salon loşmuş ve kurbanın vajinasına sokulmuş olan zarf açacağını görmemiş. Gözle görünür şekilde şaşırdı, bence yalan söylemiyor.”</p>

  <p class="calibre8">Sensi cesareti kırılmış bir şekilde kollarını iki yana açtı.</p>

  <p class="calibre8">“Dinle Claps, bir de sen başlama. Katil o… Çok kurnaz ve suyu bulandırmaya çalışıyor ama itiraf edecek. Sorgudaki tek şüphelinin, doğruyu söylediği varsayımından hareket edemeyiz. Kendini kurtarmak için yalan söyleyecek, içimize şüphe sokmaya çalışacak ve eğer bu işte biraz iyiyse bunu çok da başarılı bir şekilde yapacak.”</p>

  <p class="calibre8">“Kurbanın eski sevgilisiyle ilgili ne biliyoruz?”</p>

  <p class="calibre8">“Of Tanrım! Beş aydan fazla bir süre önce Maggesi’yi o terk etmiş. Bir haftadır iş için Amerika’daymış. Bunlar senin için bir mazeret oluşturmaya yeterli mi?”</p>

  <p class="calibre8">“Onunla ilgilenen başka erkekler var mıymış?”</p>

  <p class="calibre8">“Yok sanırım, biz işimize bakalım.” Sensi koltuğuna gömüldü. “Dinle beni, bir uzman olarak sen kendin bu cinayetin aşk kaynaklı olduğunu söyledin, güzel… Peki cinayet yerinde kimi bulduk? Kurbanın kanına bulanmış elbiseleriyle bizi bekleyen sevgilisini, bize bu gibi durumlarda en çok tutan hikâyeyi anlatıyor, yani olay yerine cinayet işlendikten sonra vardığı yalanını. Ayrıca kurbanla buluşacağını bilen hiç kimse de yok, olay yerine taksiyle gidiyor ve çok uzak bir yerde iniyor. Herkesin yapacağı gibi oraya arabasıyla gidip Maggesi’nin evinin altına park etmiyor. Birilerinin onu görmesini istemiyordu, bu çok açık. Bunun dışında…”</p>

  <p class="calibre8">“Tamam, tamam, bu kadar yeter.” Claps, Sensi’nin sözünü kesti, tatmin olmamış ve herhangi kesin bir dayanağı olmayan hislerini tartışmanın hiçbir faydası yoktu. “Soruşturma senin, ben suç davranışları üzerine bir danışmanım ve görevim bitti.”</p>

  <p class="calibre8">“Aferin sana, lanet olsun… Bir de alınganlık yapıyorsun.” Sensi zoraki bir gülümseme takındı. “Senin düşüncelerine ne kadar önem verdiğimi çok iyi bilirsin.” Bunları söyledikten sonra ayağa kalktı ve masasının etrafında dönerek, “Konuyla ilgili şüphelerin var, açıkçası benim yok. Öyleyse üstünde çalış ve bana elle tutulur bir şeyler getir. O zaman seni dinlerim” dedi.</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">Greta Alfieri’nin zafer gününde saat yediyi biraz geçiyordu. Agresif adımlarla haber salonundan geçti. Bakışları kendinden emin bir şekilde sanki etrafındaki hiçbir şey onun dikkatini çekmeye layık değilmiş gibi ilerliyordu. Oysa her şeyi görüyordu, karakteriyle gurur duyuyordu, onu izleyen herkesin hayranlık ve kıskançlıkla dolu bakışlarını ayırt edebiliyordu. Büyük haberlerin kraliçesiydi o, Bayan Alfieri, imkânsız röportajları yapan gazeteciydi.</p>

  <p class="calibre8">Bilgisayarını açtı, birkaç saniye yüklenmesini bekledikten sonra ekranda yeni bir mesaj uyarısı belirdi. Greta Alfieri mesaja hemen bakıp bakmamak arasında bir süre kararsız kaldı: Morganti’nin ebeveynlerinin telefonunu bulmuştu, başka bir şehirde yaşıyorlardı ve onlara durumu bildirerek bir ipucuna ulaşabilirdi. Şimdilik mesajın canı cehenneme, diye düşündü ve numarayı çevirdi.</p>

  <p class="calibre8">“Alo?”</p>

  <p class="calibre8">“Morgantilerin evi mi?”</p>

  <p class="calibre8">“Evet, siz kimsiniz?”</p>

  <p class="calibre8">Kadının sesi yaşlı ama hâlâ enerjikti.</p>

  <p class="calibre8">“Ben Greta Alfieri, siz Bayan Morganti misiniz?”</p>

  <p class="calibre8">Kadın kim olduğunu anlamasın diye kendi ismini âdeta ağzında geveleyerek büyük bir hızla söylemişti, aralarında birden güvensizlik duvarının yükselmesini istemiyordu, hatta daha kötüsü bile olabilirdi.</p>

  <p class="calibre8">Karşı tarafta bir süre sessizlik oldu, sonra “Sizin kim olduğunuzu biliyorum…” dedi kadın.</p>

  <p class="calibre8">Sesi neredeyse titremeye başlayan Bayan Morganti mesafeli ve terbiyeli bir şekilde davranmak için fark edilir şekilde çaba sarf ediyordu.</p>

  <p class="calibre8">Greta kendi kendine “Lanet olsun!” dedi.</p>

  <p class="calibre8">“Yapacak bir açıklamamız yok, özellikle de size ve şimdi eğer izin verirseniz işime geri dönmem gerek.”</p>

  <p class="calibre8">Ama Greta Alfieri bu tavırla moralinin bozulmasına izin verecek biri değildi. “Beni sadece bir saniye dinler misiniz hanımefendi, niyetim sizinle röportaj yapmak ya da oğlunuzun başına gelen olayla ilgili bir açıklama yapmaya zorlamak değil… Gerçek şu ki ben de iki arada kaldım, elime bu haberi verdiler ve okumak zorunda kaldım ama canlı yayında oğlunuzun ismini vermek bardağı taşıran son damla oldu.”</p>

  <p class="calibre8">“Peki o zaman bizden ne istiyorsunuz?”</p>

  <p class="calibre8">Kadının sesinde artık bir kararsızlık olduğu seziliyordu, bundan faydalanıp o kapıyı kapatmadan önce araya ayak sokmak gerekiyordu.</p>

  <p class="calibre8">“Bayan Morganti ben bir gazeteciyim ve bu mesleğin gereği başkalarının hayatlarıyla ilgilenmektir, hatta yayınlayacak bir haber olması uğruna sıklıkla bu kişilerin özel hayatlarını ve haklarını yok sayarak. Bununla da kalmayıp haysiyetleriyle oynamak ve bazı durumlarda iftira atarak hayatlarını mahvetmek, şüphe…”</p>

  <p class="calibre8">“Sizinle konuşmak istemememin sebepleri bunlar.”</p>

  <p class="calibre8">“Birçok meslektaşımın yaptığı gibi haberin kutsal olduğu ve açıklanması gerektiği özrünün arkasına saklanmak istemiyorum… Ben işimi kimseye sorun yaratmadan, herkesin haysiyetine saygı göstererek onurumla ve sorumluluk alarak yapmak istiyorum. Size ve ailenize bir özür borçluyum hanımefendi, aramamın sebebi buydu.”</p>

  <p class="calibre8">Karşı tarafta sessizlik oldu.</p>

  <p class="calibre8">“Ve bu kötü durumu elimden geldiğince telafi etmek isterim” diyerek devam etti Greta.</p>

  <p class="calibre8">“Nasıl peki? Bizden ne istediğinizi hâlâ söylemediniz.”</p>

  <p class="calibre8">Başarmıştı işte! Greta Alfieri gülümsedi, o en büyüktü.</p>

  <p class="calibre8">“Az önce belirttim: Basın çıldırmış bir hâlde, tirajları ve reklam alanlarının değerlerini yükseltmek için ilk sayfada bir canavar sergilemekten daha iyi bir yol yok… En kötüsü de suçlu ya da masum olsun olayda adı geçen kişinin durumu. Ben tüm bunların bir parçası olmak istemiyorum, bu işe yeter dedim ve şimdi şüphelilerin haklarının korunması doğrultusunda gerçek bir kampanya yürütmek arzusundayım. Bu anlamda sizinle aramızda bir irtibat kanalı açmak istedim, sizi soruşturmayla ilgili gelişmelerden haberdar edebilirim ve aramızda bir iletişim kurulmuş olur. Takdir edersiniz ki olup biten her şey gazetelerde yer almıyor. Hiçbir röportaj ya da yaptığınız açıklamayı yayınlamayacağım. Tek niyetim ona yardım edebilmek için oğlunuzu daha iyi tanımak. Ben sizin tarafınızdayım hanımefendi.”</p>

  <p class="calibre8">Karşı tarafta Bayan Morganti’nin kafasının karıştığı belliydi, bir yandan güvensizlik bir yandan da oğlunun olası her desteği alması arzusu arasında gidip geliyordu.</p>

  <p class="calibre8">“İlla şimdi konuşmak zorunda değiliz” diyerek ısrar etti Greta Alfieri. “Sizi tekrar arayabilirim, belki yarın mesela…”</p>

  <p class="calibre8">“Bilmiyorum, önce eşimle konuşmam lazım…”</p>

  <p class="calibre8">Greta bu işi becerdiğinden emindi. Caninin annesinden bir röportaj koparmıştı. Özel olarak tabii.</p>

  <p class="calibre8">Elinden telefonu bırakmadan diğer eliyle e-postayı açmaya çalıştı. Bir yandan da kadına cevap yetiştiriyordu:</p>

  <p class="calibre8">“Elbette konuşun, ben tekrar arayacağım… Sizi rahatlatacağını düşündüğüm son bir şey var. Soruşturmayı yürüten Doktor Sensi ile konuştum, bana oğlunuzla ilgili dedi ki…”</p>

  <p class="calibre8">Greta Alfieri birden durdu, e-posta bilgisayar ekranında açılmıştı.</p>

  <p class="calibre8">“Evet? Oğlum hakkında ne dedi?”</p>

  <p class="calibre8">Greta gözlerine inanamıyordu, yazılan kısa metni tekrar okudu.</p>

  <p class="calibre8">“Bir saniye hanımefendi, affedersiniz…”</p>

  <p class="calibre8">Her şey doğruydu, orada, gözlerinin önündeydi! Sesindeki aceleci tonu bastırmaya çalışarak konuştu:</p>

  <p class="calibre8">“Oğlunuz… Evet, yıkılmadı ve bu kötü deneyimle çok güzel bir şekilde savaşıyor. Çok sakin ve her şeyin kısa zamanda aydınlanacağına çok güveniyor.”</p>

  <p class="calibre8">“Hanımefendi, size teşekkür ederim! Bu gerçekten de çok iyi bir haber… Demek kendini bırakmadı.”</p>

  <p class="calibre8">“Sizi yarın arayacağım.”</p>

  <p class="calibre8">“Başka bir haber yok mu? Oğlumun avukatını tanıyor musunuz? Başarılı biri mi?”</p>

  <p class="calibre8">“Öğrenmek için elimden geleni yapacağım.”</p>

  <p class="calibre8">Çok sert konuşmuştu. Yaptığı çok yanlıştı ama kendine hâkim olamamıştı, önündeki mesaj sanki ekranda dalgalanıyor gibiydi.</p>

  <p class="calibre8">“Yarın konuşmak üzere Bayan Morganti.”</p>

  <p class="calibre8">Artık etrafında ekranda yazan o kelimelerden başka hiçbir şey yoktu.</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">“Profesör Mantero sizi en kısa zamanda kabul edecek, eğer oturmak isterseniz…”</p>

  <p class="calibre8">Claps’e bekleme süresinin çok uzamamasını ummaktan başka bir şey kalmıyordu. Neredeyse akşam olmuştu. Bütün öğleden sonrası şu an cebinde olan o CD’yi alabilmek için laboratuvarda uğraşarak ve adli tıp enstitüsüne gelmek için şehrin karmaşık trafiğine maruz kalarak geçmişti. Morganti masumdu ya da daha uygunu suçlu değildi, Claps bunu çok net bir biçimde hissediyordu. Ama gerçek katili yakalamak üzere harekete geçmesi için Sensi’yi ikna edebilmesinin tek koşulu, ona çok daha somut ve elle tutulur bir şey sunabilmesiydi. Belki bu CD’den bir şey çıkardı ama bunu kesin bir şekilde söyleyecek kişi Mantero’ydu. Duygular… Sezgiler… İşinin bir parçasıydı ama bunlar gerçekten nerede duruyorlardı? Bunların altıncı his, cinayet romanı yazarları ya da film yapımcılarının yaptığı gibi katil gibi düşünebilme yetisi gibi bir şey olmadıkları açıktı. Bu daha çok gölgeleri, kokuları, derinlerdeki sesleri toplayabilme ve bunları insan davranışlarının sınırsız olmayan kanunlarıyla uyumlu olarak ortak bir tabloda bir araya getirme çalışmasıydı. Bu suçu Morganti işlememişti, bu kurbanla, bu ilişki içinde ve o evde bunu o yapmamıştı.</p>

  <p class="calibre8">“Doktor Claps girebilirsiniz.”</p>

  <p class="calibre8">Mantero’nun sekreteri onu düşüncelerinden çıkardı.</p>

  <p class="calibre8">Lafa giriş kısmı çok kısa oldu, her ikisi de formalitelerden hoşlanmıyordu.</p>

  <p class="calibre8">Claps CD’yi Mantero’ya uzattı:</p>

  <p class="calibre8">“İçinde fotoğraflar var, senin görüşünü almak istedim.”</p>

  <p class="calibre8">“Bakalım neymiş.”</p>

  <p class="calibre8">Mantero CD’yi bilgisayarına takıp dosyayı açtı. Ekranda dört tane fotoğraf belirdi. Profesör bir tanesinin üstüne tıkladı ve fotoğraf ekranı kaplayacak kadar büyüdü: Morganti yarım boy görünecek şekilde duruyordu, elbiseleri kan içindeydi ve bakışları boşlukta kaybolmuş gibiydi.</p>

  <p class="calibre8">“Peki, ne bilmek istiyorsun?”</p>

  <p class="calibre8">“Maggesi cinayetiyle ilgili kurbana otopsiyi sen yaptın değil mi?”</p>

  <p class="calibre8">“Evet, bu sabah.”</p>

  <p class="calibre8">“Peki, katil kurbanını üstüne dört ayak pozisyonunda çökerek bıçakladı, fotoğraftaki adam ise kıyafetlerine kadını hayata döndürmeye çalışırken kan bulaştığını savunuyor. Elbiselerinin üstündeki kanın dağılımına bakarak bir yere varabilir miyiz?”</p>

  <p class="calibre8">“Hımm… Evet, bu bize çok şey söyler…”</p>

  <p class="calibre8">Mantero sakalını kaşırken fotoğrafı dikkatle inceledi. Detayları daha iyi görebilmek için fotoğrafı birçok defa büyüttü. Sonunda, “Eğer suçlu bu adamsa cinayeti işlerken üstünde bu giysiler yoktu demektir” dedi.</p>

  <p class="calibre8">Profesör Mantero tıpkı öğrencilerine ders verir gibi Claps’e kan akışını, sıçramaları, lekeleri ve elbiseler üstünde oluşturduğu şekil ve dağılımı anlattı.</p>

  <p class="calibre8">“Sonuç olarak?” diye sordu Claps.</p>

  <p class="calibre8">“Fotoğraftaki adam doğruyu söylüyor. Giysilerindeki kan kurbanı hayata döndürmeye çalışırken olmuş. Katilin giysileri suç esnasında büyük ihtimalle daha az kanla lekelenmiştir ama her hâlükârda kanın giysi üzerindeki şekli ve dağılımı fotoğraftaki adamın kıyafetlerindekinden çok farklı olacaktır.”</p>

  <p class="calibre8">“Peki kurbanı hayata döndürmeye çalışırken üstüne bulaşan kan daha önce cinayet esnasında oluşan lekeyi silmiş olamaz mı?”</p>

  <p class="calibre8">Montero’nun yüzündeki ifade her türlü cevaptan daha anlamlıydı.</p>

  <p class="calibre8">Claps hafif bir keyiflenme hissetti.</p>

  <p class="calibre8">“Eğer bir değerlendirmeye ihtiyaç varsa bana resmî bir talep ve kıyafetlerin orijinal fotoğraflarını getirmeniz gerek. Belirttiğim gibi bunu kurbanın otopsi raporuna bağlayamam, ikisi farklı şeyler” dedi Montero.</p>

  <p class="calibre8">“Anlaştık, ihtiyacınız olan her şeyi getireceğim.”</p>

  <p class="calibre8">Montero’nun dudaklarında yine alaycı bir gülümseme belirdi.</p>

  <p class="calibre8">“Güzel… İşinizi mi bozmuş oldum? Katili çoktan ele geçirdiğinizi mi düşünüyordunuz?” diye sordu.</p>

  <p class="calibre8">“Çok karmaşık bir vaka olduğunu düşünmüyorum, birkaç saatlik işi kaldı.”</p>

  <p class="calibre8">Claps bu kelimeleri telaffuz ederken durumun aslında tam tersi olduğunun farkına vardı.</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">Greta Alfieri’nin bilgisayar ekranında beliren e-postadan gözünü çekebildiği ilk an yaptığı tek şey redaksiyonun saatine bakmak oldu. Saat on dokuz yirmiydi ve tam ortasındaki dijital alanda bir geri sayım vardı: Kırk dakika, akşam haberlerinin yayınına kırk dakika kalmıştı.</p>

  <p class="calibre8">Çok az vakti vardı, kahretsin ki çok az.</p>

  <p class="calibre8">Greta Alfieri tekrar mesajı okumaya döndü:</p>

  <p class="calibre20"><span class="italic">Sayın Alfieri,</span></p>

  <p class="calibre21"><span class="italic">Bayan Maggesi’nin başrolünde yer aldığı pek gösterişli olayın araştırmalarıyla ilgili sağlamış olduğunuz ilginç ayrıntıların zamanlaması için sizi tebrik etmek istiyorum.</span></p>

  <p class="calibre21"><span class="italic">Her zamanki gibi tüm meslektaşlarınızı hızlı davranarak vurdunuz. Habere ulaşma konusundaki tacınızı hak ettiğiniz anlaşılıyor.</span></p>

  <p class="calibre21"><span class="italic">Ne yazık ki aynı iltifatları soruşturma makamları için yapamayacağım: Her zaman istihbarat olmadan, kolay yolu seçerek ya da hayal güçlerini izleyerek aptalca hareket ediyorlar. Çoktan anlamış olmalısınız, ellerindeki yanlış adam.</span></p>

  <p class="calibre21"><span class="italic">Eserimin başkaları tarafından üstlenildiğini görmek ne yalan söyleyeyim beni biraz üzdü (Hem sonra ne kadar da banal bir durum! Sevgilisi…). Üzdü dediğime bakmayın, sadece biraz öyleyim çünkü çok yakında gerçek ortaya çıkacak ve bu şehirde daha önce hiç görülmemiş bir eser tamamlanmış olacak.</span></p>

  <p class="calibre21"><span class="italic">Bunları size yazanın yalancının teki olduğunu düşünmeyin sakın: Beşinci katta yaşayan o güzel bayanın yarım ay şeklinde çok hoş küpeleri vardı. Polise neden küpelerin ikisini de bulup bulmadıklarını sormuyorsunuz? İddiaya girerim ki bir tekinden başkasını bulamadılar…</span></p>

  <p class="calibre21"><span class="italic">Çok yakında…</span></p>

  <p class="calibre22"><span class="italic">Sizin sadık ve samimi bir hayranınız</span></p>

  <p class="calibre13">Greta Alfieri silkelendi. Çok hızlı bir şekilde düşünüp hareket etmeliydi.</p>

  <p class="calibre8">İlk yapması gereken şey, söylenenin doğruluğunu kontrol etmekti.</p>

  <p class="calibre8">İkincisi: Mesajın nereden geldiğinin izini sürmek.</p>

  <p class="calibre8">Üçüncüsü: Polise haber vermek ama bunu onu susturmalarına izin vermeden yapmak.</p>

  <p class="calibre8">Dördüncüsü: Yayına çıkıp rakiplerin tozunu attırmak.</p>

  <p class="calibre8">Otuz beş dakikası kalmıştı. Hemen cep telefonundan bir numarayı aradı. “Hadi ama, aç şunu…”</p>

  <p class="calibre8">“Alo…”</p>

  <p class="calibre8">“Selam küçük kuş… Ben Greta, şöyle güzel bir miktar kuş yemi kazanmaya ne dersin?”</p>

  <p class="calibre8">“Beni bu numaradan aramaman gerektiğini biliyorsun, artık canımı iyice sıkmaya başladın.”</p>

  <p class="calibre8">Sinirli bir şekilde ve yüksek sesle cevaplamıştı. Bu iyiydi, demek ki yakınında kimseler yoktu ve rahat konuşabilecekti.</p>

  <p class="calibre8">“Kuş yemiyle ilgilenmiyor musun?”</p>

  <p class="calibre8">“Şu an ilgilendiğim tek şey hakkımda soruşturma açılmaması. Sensi kudurmuş durumda ve sana dün gece bilgileri sızdıran kişiyi bulup ateşe atmak istiyor.”</p>

  <p class="calibre8">“Dinle, senin saçmalıklarınla kaybedecek vaktim yok, bana bir bilgi gerekiyor ve bunun karşılığını fazlasıyla vereceğim. Eğer ilgilenmiyorsan kapat ve cehennemin dibine git!”</p>

  <p class="calibre8">“Ne kadardan bahsediyorsun?”</p>

  <p class="calibre8">Greta Alfieri gülümsedi…</p>

  <p class="calibre8">“En az her zamankinin iki katı ama bu bilgiye hemen ihtiyacım var.”</p>

  <p class="calibre8">“Neyle ilgili?”</p>

  <p class="calibre8">“Maggesi’nin kulağında yarım ay şeklinde küpeler olduğunu biliyorum, küpelerin ikisini de buldunuz mu?”</p>

  <p class="calibre8">“Ne… Kahretsin! Bunu nereden…”</p>

  <p class="calibre8">“Dur! Sana soru sorman için değil, sadece cevap vermen için para ödüyorum. Evet?”</p>

  <p class="calibre8">“İki katı yetmez.”</p>

  <p class="calibre8">“O zaman canın cehenneme! Tek bilgi kaynağımın sen olduğunu mu sanıyorsun? Yoksa nükleer bir sır mı verdiğini düşünüyorsun?”</p>

  <p class="calibre8">Greta Alfieri parmaklarını çapraz yaptı, belki de adamın kuyruğuna çok basmıştı.</p>

  <p class="calibre8">“Tamam… Tamam sakin ol, anlaştık. Küpelerden sadece biri kulağındaydı ve bu bizi düşündürdü. Sensi diğer tekini olaylar istediği şekilde gelişmeyince manyak katil tezini ortaya atan Morganti’nin aldığını düşündü. Bu yüzden o lanet olası küpeyi her yerde aradık. Asansör boşluğunda, çöplükte hatta Morganti’nin bokunda bile. Eğer her şey bizim düşündüğümüz gibi geliştiyse bence onu tuvalete attı.”</p>

  <p class="calibre8">“Belki de Maggesi sadece bir tek küpe takıyordu, bilirsin moda işte…”</p>

  <p class="calibre8">“Nasıl istersen… Nitekim elimizde sadece bir tane küpe var. Tatmin oldun mu? Yemlerimi almak için ne zaman uğrayayım?”</p>

  <p class="calibre8">“Yarın olur ama önce haber ver.”</p>

  <p class="calibre8">Greta Alfieri dijital ekrana göz attı, otuz dakikadan daha az vakti vardı ve e-postanın güvenilirliğine yönelik gerekli onayı almıştı. İçinde adrenalinin yükseldiğini hissetti, o gece yorgunlukla başa çıkmak için haplara ihtiyacı olmayacaktı: Şehirde bir seri katil vardı ve Greta’yla irtibata geçmeyi seçmişti. Böyle bir şans insana hayatı boyunca denk gelmeyebilirdi. Kendini tanıtarak polis merkezini aradı ve Maggesi davasıyla ilgili olarak Sensi’yle konuşmak istediğini söyledi. Doğal olarak bu talebi yerine getirilmedi ama bunun onun için bir önemi yoktu: Greta Alfieri arama saati ve sebebinin kayıtlara geçtiğini biliyordu. Hemen sonrasında redaksiyonun santralinden Sensi’yle bu sabah görüştüğü cep telefonunu aradı. Tıpkı Sensi’nin ona söz verdiği gibi numara artık kullanılmıyordu ama bu arama da redaksiyonun arama kayıtlarına geçmişti ve tespit edilebilirdi.</p>

  <p class="calibre8">Yirmi altı dakikadan az vakit kalmıştı ve daha yapacak çok şey vardı.</p>

  <p class="calibre8">Bir telefon daha etmesi gerekiyordu, bu sefer şirket içi bir hattı.</p>

  <p class="calibre8">“Vittorio sen misin? Bilgisayar sihirbazı…”</p>

  <p class="calibre8">Vittorio Strada kendini bildi bileli bilgisayar ağı işleriyle ilgilenirdi. Bu işin içinde büyümüş ve sonra bilişimle ilgili her şeyin sorumlusu olmuştu.</p>

  <p class="calibre8">“Greta! Bu sefer ne istiyorsun? Sen hep istersin ama asla vermezsin… En azından bana…”</p>

  <p class="calibre8">“Umutsuzluğa kapılma Vittorio, sen böyle tatlı olmaya devam et ve göreceksin ki…”</p>

  <p class="calibre8">“Görmek bana yetmez… Hadi söyle! Sana nasıl yardımcı olabilirim?”</p>

  <p class="calibre8">“Bana gönderilen bir e-postanın kimden geldiğini öğrenmem gerek.”</p>

  <p class="calibre8">“Ve beni bu saçmalık için mi aradın? Cevap burnunun ucunda, e-postalarda gönderen bölümünde zaten kimden geldiği yazar!”</p>

  <p class="calibre8">“Bundaki gönderici gerçek olmayabilir çünkü gönderen kişinin bulunmamak için çok geçerli sebepleri var.”</p>

  <p class="calibre8">“O zaman durum değişir, eğer bu işte iyiyse onu bulmak çok zorlaşır hatta imkânsız olur.”</p>

  <p class="calibre8">“Denemek ister misin?”</p>

  <p class="calibre8">“Ödülüm ne olacak?”</p>

  <p class="calibre8">“Biraz daha umut.”</p>

  <p class="calibre8">“Tamam varım. Postada yazan mesaj dâhil olmak üzere her şeyi bana gönder.”</p>

  <p class="calibre8">“Ama çok gizli.” Greta Alfieri karar vermeden önce biraz düşündü. “Peki tamam, sen hiçbir şey görmedin ama.”</p>

  <p class="calibre8">“Ne yazık ki gerçek bu. Sen bana hiçbir şey göstermedin ki göreyim!”</p>

  <p class="calibre8">“Hadi ama, bırak bu aptal taklidini! Bu çok ciddi bir durum, bunu sen de göreceksin. Tamam mı?”</p>

  <p class="calibre8">“Eğer bana bir şey soran olursa ben bir şey görmedim.”</p>

  <p class="calibre8">Son yirmi iki dakika ve Montanari’yle karşı karşıya gelmeden önce yapılacak son bir şey daha var.</p>

  <p class="calibre8">Greta Alfieri etrafına bakındı. Redaksiyondaki tüm sekreterler deli gibi çalışıyordu, içlerinde en zorda olanı yeteneklerinden çok dış görünüşü için kısa bir süre önce işe alınan genç ve güzel Marilena’ydı. Greta onu koridorda durdurarak en kısa zamanda Maggesi davasıyla ilgili bilgi almak üzere polis merkezinden arayan bir numara olup olmadığını öğrenmesini istedi.</p>

  <p class="calibre8">“Bir e-posta aldım, büyük olasılıkla düzmece, neyse eğer e-postayı görmek isterlerse, bilgisayardan mesajın bir çıktısını alıp faks gönder.”</p>

  <p class="calibre8">Greta kızı koridorda uzaklaşırken izledi. Ona talimatları verirken yeterince açık konuşmuştu ve eğer Sensi e-postayı bir saatten önce isterse bunu büyük bir mucize olarak değerlendirecekti.</p>

  <p class="calibre8">Son on sekiz dakika, geriye sadece Montanari kalıyordu. Onu makyaj odasında makyözler binbir akrobasiyle yüzünü sahne makyajıyla kaplamaya çalıştığı sırada kravatını bağlarken buldu.</p>

  <p class="calibre8">Hiçbir giriş yapmadan konuştu:</p>

  <p class="calibre8">“Bu gece yayına benim de katılmam gerek. Elimizde çok büyük bir şans var… İnsanın kariyeri boyunca başına sadece bir iki defa gelecek cinsten bir şans hem de.”</p>

  <p class="calibre8"><span class="italic"><span class="bold">Akşam</span></span></p>

  <p class="calibre8">Claps polis merkezinde Sensi’nin yanına vardığında saat tam sekizdi, onu uzaktan camla kaplı bir ofisin içinde gördü. Ayaktaydı, Komiser Benni ve en sağlam iş arkadaşlarıyla birlikte bir televizyonun önünde duruyordu.</p>

  <p class="calibre8">Mantero ile ilgili öğrendiklerini paylaşmak üzere sabırsız ve hızlı adımlarla ona doğru yaklaştı ama içeri girer girmez televizyonda akşam haberlerini sunan Montanari’nin söylediklerini duyunca olduğu yerde kalakaldı.</p>

  <p class="calibre8">“Size duyurduğumuz gibi dün gece evinde öldürülen genç kadın yani Maggesi vakasıyla ilgili yeni, sansasyonel ve maalesef rahatsız edici haberler var.”</p>

  <p class="calibre8">Kamera yavaşça Montanari’nin yüzünü çerçeveleyerek yakınlaştı.</p>

  <p class="calibre8">“Gelişmeler istemeden de olsa bu haber ekibini başrole taşıyor… Ama her şeyden önce tekrarlıyorum, olaya ışık tutan çok yeni ve rahatsız edici son dakika gelişmeleri bunlar.”</p>

  <p class="calibre8">Etkili bir beklemeden sonra Montanari yavaş ve kelimelerini dikkatle seçerek daha ciddi bir ses tonuyla konuşmaya başladı:</p>

  <p class="calibre8">“Her ne kadar resmî otoritelerin onayı olmasa da ortada bir manyağın, iş üstündeki bir seri katilin olduğu çok açık.”</p>

  <p class="calibre8">Claps kendisini fark etmeyen Sensi’nin yanında kaskatı kesilmiş duruyordu. Kısa bir sessizlikten sonra Montanari, karakteristik hızlı ve kıvrak tarzıyla konuşmaya başladı:</p>

  <p class="calibre8">“Ama sırayla gidelim.”</p>

  <p class="calibre8">Kamera Montanari’den uzaklaşıp hızlı adımlarla sahneye giren Greta Alfieri’yi alacak bir açıya geldi. Greta elindeki kâğıtları masaya koyarak Montanari’nin yanındaki yere oturdu.</p>

  <p class="calibre8">“Greta, bize bugün öğleden sonra olanları anlatabilir misin? Ah yoksa…” Montanari kadının elindeki sayfalara bakarak gülümsedi ve devam etti. “İzleyicilerimize aktarılacak daha yeni son dakika haberlerin mi var?”</p>

  <p class="calibre8">“İyi akşamlar!” Kamera Greta’nın tek başına görüntüsünü vermeye başladı. “Hayır Federico, yeni bir haber yok. Etkisi büyük olacak haber ise Adriana Maggesi’nin katilinin serbest ve yeni cinayetler işleyeceğine dair söz veriyor olması.”</p>

  <p class="calibre8">Sessizlik oldu.</p>

  <p class="calibre8">“Yaklaşık bir saat kadar önce, yazı işlerimize Adriana Maggesi’nin acımasız cinayetinin sorumlusu olduğunu söyleyen birisi tarafından bir e-posta ulaştı. İşte e-posta metni de burada.”</p>

  <p class="calibre8">Greta Alfieri ciddi bir ses tonuyla okurken e-postanın neredeyse tümü ekranda göründü, sadece küpelerden bahsedilen son satırlar görünmüyordu.</p>

  <p class="calibre8">“Mesaj soruşturma için gerekli olabilecek detayların belirtildiği birkaç satır daha içeriyor ki bunlar yazılanların doğruluğuna dair güven veriyor. Maalesef bir palavracı yok karşımızda, aksine cinayetlerin devam edeceğinin sözünü veren acımasız ve çılgın bir katil var. Bir kâbusla, korkunç bir kâbusla karşı karşıyayız.”</p>

  <p class="calibre8">Montanari araya girdi:</p>

  <p class="calibre8">“Peki, bahsettiğin bu detaylar…”</p>

  <p class="calibre8">“Doğruluklarını kontrol ettik, sadece katilin bilebileceği şeyler.”</p>

  <p class="calibre8">“O zaman hiç şüphe yok…”</p>

  <p class="calibre8">“Maalesef Federico, hiçbir şüphe yok.”</p>

  <p class="calibre8">Kamera tekrar Montanari’ye döndü.</p>

  <p class="calibre8">“Evet, e-postanın son satırlarındaki bilgiler soruşturma açısından önemli olabilir, bundan dolayı bu detayları açıklamayı uygun bulmadık. Doğal olarak hemen resmî otoritelerle irtibata geçtik ve e-posta şu an uzmanlar ve araştırmacılar tarafından inceleniyor…”</p>

  <p class="calibre8">Sensi sert bir hareketle televizyonu kapattı, yüzü mosmordu, boynundaki damarlar her an patlayacakmış gibi duruyordu.</p>

  <p class="calibre8">“Hangi saçmalıktan bahsediyor bu böyle?”</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">Ünlü seri katillerle ve bunların işledikleri en acımasız cinayetlere dair bir kriminologla yapılan arşivden alınmış bir röportaj videosu yayına girdi. Greta Alfieri bu anın tadını çıkarıyordu, her şeyin etrafında döndüğünü, kameramanın ve stüdyodakilerin gerginliğini hissediyordu.</p>

  <p class="calibre8">Ne başarı ama!</p>

  <p class="calibre8">Yanında oturan Montanari’nin sesini neredeyse hiç duymuyordu, aydınlatmaların sıcaklığı tenini okşuyordu, stüdyonun bembeyaz ışığı ona enerji veriyordu.</p>

  <p class="calibre8">“Peki bize Adriana Maggesi’nin sevgilisi Morganti hakkında ne söyleyebilirsin Greta? Tek şüpheli olarak gözaltına alındığını bize ilk sen söylemiştin. Son olaylardan sonra aklanacak mı?”</p>

  <p class="calibre8">“İzin verirsen Federico bu sorunun cevabını sana ya da bizi evden izleyenlere vermeyeceğim.”</p>

  <p class="calibre8">Greta Alfieri kamera sadece kendisini alana kadar bekledi ve makyaj yapılırken ayna karşısında birçok defa provasını yaptığı o tatlı gülümsemesini takındı.</p>

  <p class="calibre8">“Cevabı bu öğleden sonra konuşma imkânı bulduğum çok cesur bir kadına vereceğim: Claudio Morganti’nin annesi.”</p>

  <p class="calibre8">Kısa bir ara oldu.</p>

  <p class="calibre8">“Sevgili hanımefendi, bugün sizi aramamın sebebi, oğlunuzu gözler önüne çıkaran kişi olarak onun birinci sayfadaki canavarlardan birine dönüştürülmemesi ve haber uğruna bir insanın ıstırap çekmemesi için çaba sarf etmek ve size gerekli desteği vermekti. Dingin cesaretinize ve oğlunuzun masumiyetine duyduğunuz inancınıza hayran kaldım. Size bunu söylemekten mutluluk duyuyorum. Bana ulaşan e-posta orijinal ve güvenilirse, ki araştırmalarımız sonucunda böyle olduğunu gördük, Claudio tamamen aklanacak. Kanıtlar için biraz daha sabredip beklemek gerekecek ama oğlunuzu kucaklamanıza çok da uzun bir zaman kalmadı.”</p>

  <p class="calibre8">Kamera tekrar Montanari’ye döndü.</p>

  <p class="calibre8">“Güzel, en azından konuyla ilgili iyi bir haber var. Olayla ilgili yeni gelişmeler olursa haber esnasında size ileteceğiz; şimdi sıra reklamlarda.”</p>

  <p class="calibre8">Stüdyonun ışıkları hemen kapandı ve Greta Alfieri zafer kazanmış bir edayla kameraların karşısından çekildi. Makyözün saldırısına uğrayan Montanari arkasından seslenerek kolunu kaldırdı ve baş parmağıyla işaret etti:</p>

  <p class="calibre8">“Greta! Harikasın, harika!”</p>

  <p class="calibre8">Stüdyodaki personel Greta’nın etrafını sardı.</p>

  <p class="calibre8">“Haber çok kişi tarafından izlendi!”</p>

  <p class="calibre8">“Muhteşem Greta, sen teksin!”</p>

  <p class="calibre8">Ekibin sekreteri onu kucakladı.</p>

  <p class="calibre8">“Rakiplere yapacak tek bir şey kaldı: Ağlamak!”</p>

  <p class="calibre8">“Hepsinin sırtını yere getirdik!”</p>

  <p class="calibre8">Greta Alfieri etrafına bakınıyordu, sanki başka bir şey planlar gibiydi. “Bu sadece başlangıç…”</p>

  <p class="calibre8">Rejinin sesi salonda yankılandı:</p>

  <p class="calibre8">“Yönetmenim, telefonda polis merkezinden bir görevli var ve sizinle konuşmak istiyor.”</p>

  <p class="calibre8">“Ne kadar vaktim var?”</p>

  <p class="calibre8">“İki dakika, eğer reklamın arkasından Londra’daki zirvenin görüntülerini koyarsak beş dakika.”</p>

  <p class="calibre8">“Tamam, buradan konuşacağım.”</p>

  <p class="calibre8">Greta Alfieri’nin yanına asistanlardan biri geldi.</p>

  <p class="calibre8">“Sizin için de bir telefon var, Bayan Morganti.”</p>

  <p class="calibre8">Bir an düşündükten sonra Greta cevap verdi:</p>

  <p class="calibre8">“Rejide konuşayım ki konuşmayı kaydedelim, belki ileride haber yapmak için işimize yarar.”</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">Sensi’nin patlaması korkunç oldu. Toplantı odasındaki masanın üstüne katil olduğunu belirten kişinin e-postasının faksı gelene kadar tüm katın kapı ve pencereleri onun bağırmalarıyla titredi. Birkaç dakika içinde Alfieri’nin geciken hilesinin ne olduğu ortaya çıkmıştı ve eğer bu mümkünse başı iyice dertte demekti.</p>

  <p class="calibre8">“Bu aşağılık gazeteci bunun hesabını ödeyecek, tabii ona bilgi sızdıran o aranızdaki orospu çocuğunu bulduğumda ona yapacaklarımın yanında hiç kalır! Ve bunun zamanı yakındır!”</p>

  <p class="calibre8">Sonra büyük bir sakinlikle soruşturmanın yeni adımlarının emirlerini verdi.</p>

  <p class="calibre8">Artık Claps ve Sensi toplantı odasında yalnızdı. Sensi koltuğa gömülmüş yorgun bir sessizlik içinde oturuyordu. Ağır bir ses tonuyla sordu:</p>

  <p class="calibre8">“E-postayla ilgili ne düşünüyorsun?”</p>

  <p class="calibre8">“Güvenilirliğiyle ilgili fikrimi mi soruyorsun? Yazan kişinin küpeyle ilgili detayı bilmesi senin için yeterli değil mi?”</p>

  <p class="calibre8">“Sadece bizim bildiğimiz bir ayrıntıydı bu ama sayıca az değiliz ve içimizde gazetecilerle konuşan bir köstebek var. Bu ses etrafta dolaşıp bir yalancıya kadar ulaşabilir.”</p>

  <p class="calibre8">“Morganti masum.”</p>

  <p class="calibre8">Sensi eliyle dikkatsiz bir hareket yaptı.</p>

  <p class="calibre8">“Olabilir.”</p>

  <p class="calibre8">“Akşam Mantero’ya uğradım, katil Morganti değil.”</p>

  <p class="calibre8">Claps, Sensi’ye Maggesi’nin sevgilisinin elbiseleri üzerindeki kan lekelerinin şekilleri ve dağılımıyla ilgili tıbbi sonuçları açıkladı.</p>

  <p class="calibre8">“E-postada yazanlar doğru, bu benim görüşüm. Morganti masum ve bu objektif bir veri.”</p>

  <p class="calibre8">Sensi derin bir nefes aldı, çok uzak düşüncelere dalmış gibi duruyordu.</p>

  <p class="calibre8">“E-postayla ilgili ne düşünüyorsun?”</p>

  <p class="calibre8">“Daha şimdi söyledim, bence gerçek. Bunu gönderen kişi kızın katili, kızı çarmıha gerilmiş gibi kolları iki yana açık hâlde bırakmış… Elleri göğüste birleştiren Morganti’ymiş.”</p>

  <p class="calibre8">Sensi yorgun bir şekilde kafasını salladı:</p>

  <p class="calibre8">“Soru bu değildi Claps, bu değildi… Bana kiminle karşı karşıya olduğumuzu söyle, kim bu adam?”</p>

  <p class="calibre8">O ana kadar kendini soğuk ve ilgisiz bir bağımsız gözlemci, rasyonel bir soruşturma danışmanı olarak tutmak pek de kolay olmamıştı. Ama Claps olaydaki rolünün ve sorumluluğunun ağırlığını ancak o an hissetmeye başladı.</p>

  <p class="calibre8">Sensi’nin sözlerindeki o alev tarafından yakalandı: Şimdi sıra ondaydı.</p>

  <p class="calibre8">Dışarıda tekrar öldürmeye yemin eden biri vardı, durdurulması gereken biri. Tanımak zorunda olduğu biri, ona yavaş yavaş nefesini hissedecek kadar yaklaşması gerekiyordu, ona dokunmak ve onu sıkıca kavramak gerekiyordu. Artık soluklanacak ve zihnine vakit tanımak için dinlenecek bir an bile olmayacaktı.</p>

  <p class="calibre8">Faksı tekrar eline aldı ama okumadı zaten yazılanların hepsi aklındaydı. Bu ince ve parlak kâğıtta gözünden kaçan bir şey olup olmadığını kontrol etmek istercesine kâğıtta elini gezdirmemek için kendini zor tuttu.</p>

  <p class="calibre8">“Orta seviyenin üstünde bir adam aramalısın, büyük olasılıkla otuz yaşından fazla, otuz beş yaşlarında.”</p>

  <p class="calibre8">Claps’in gözleri açıktı ama sanki önlerinde bir perde vardı ve etrafındaki hiçbir şeyi görmüyordu: Kokuları hissetmek, derinlerdeki sesleri, o duvarların anılarını dinlemek ve e-postayı bir defa daha okumak için Adriana’nın evindeydi. Elbette yüksek öğretimli biri olduğu kesindi, belirli kelimelerin kullanımı bunu çok net gösteriyordu, tıpkı nazik hitap şekli gibi. Polisler için kullandığı ve gençlerin tercih etmeyeceği tarzdaki kelimelerden orta yaşa doğru ilerlediği anlaşılıyordu. Claps zihninde bir yüz canlandırmaya çalışırken başının dönmeye başladığını hissetti. “İş yerinde önemli bir rolü var ya da üst düzey biriyle çok yakın bağları… Yönetiyor, emir veriyor ve bunu yapmayı seviyor ama her hâlükârda kendini değerli hissetmiyor.”</p>

  <p class="calibre8">Sesi kendinden emin, mükemmel bir tonlamayla çıkıyordu ama içinde Claps kendini bin tane duygu arasında boğuluyor gibi hissediyordu.</p>

  <p class="calibre8">“Güzel ve ağır giyiniyor, koyu renkleri tercih ediyor, günlük yüzeysel tanıdıklarıyla arasındaki mesafeyi koruyor. Bakkal, fırıncı ve kapıcının mevcut durumundan çok daha önemli bir pozisyonda olduğunu düşünmelerini istiyor. Bilgisayar kullanmaya çok aşina, belli ki boş vakitlerinin çoğunluğunu bilgisayar başında ve iki üç farklı kimlikle internette sohbet ederek geçiriyor. Bir ailesi varsa buna çok şaşırırım, çok büyük ihtimalle yalnız yaşıyor.”</p>

  <p class="calibre8">Kuvvetli bir baş dönmesi Claps’i gözlerini kapamaya zorladı, birden zihnine bir karanlık çöktü. Bir şey onu uzaklara götürdü, o ofisten ve Sensi’den uzaklara…</p>

  <p class="calibre8">Ayaklarının altında ıslak otları hissetti, su etrafını sarmaya başladı.</p>

  <p class="calibre8">Bu bir halüsinasyondu, berrak bir hezeyandı, gözleri açıkken gördüğü ve çok iyi tanıdığı bir kâbustu.</p>

  <p class="calibre8">Ve bunun geleceğini biliyordu.</p>

  <p class="calibre8">Birçok defa bundan kurtulmak için birileriyle konuşmayı düşünmüştü: “Tekrarlayan bir halüsinasyon ama bazen geceleri kâbus olarak geliyor. Yaklaşık üç yıldır devam ediyor.” Claps asla şunu söylemezdi: <span class="italic">Yalnız kaldığımdan beri</span>. “Ne zaman içinde durdurulması gereken bir caninin olduğu bir soruşturmaya dâhil olsam ve bu caniyi kovalayabilmek için ne yediğini, ne giydiğini, nasıl nefes aldığını, nasıl bir maske taktığını ve bu maskesinin nasıl söküleceğini bulmak zorunda kalsam kâbus geri dönüyor. Kendimi kötü hissetmemle başlıyor: Baş dönmesi, mide bulantısı… Sonra sanki etrafımdaki her şey yok oluyormuş gibi bu baş dönmesi beni uzaklara, sanki farklı bir boyuta götürüyor. Kendimi karanlık bir ormanda dolaşırken buluyorum… Konuşan sadece hislerim değil, sanki zihnimin bir parçası kurbanınkiyle birleşiyor ve sanki onun gözleriyle görmeye başlıyorum, onun trajedisini yaşıyorum, onun ölümde yakaladığı benim ise yaşarken bulduğum acı uyuşukluğu hissediyorum. Istırap dolu ve çaresizim. Hatta daha da fazlası: Kurban benim. Durgun ve ölü sulardan oluşan bir birikinti buluyorum. Derin bir nefes alıp içine dalıyorum ve o ıstırap duygusu birden yok oluyor, soğuk ve yoğun suyun beni sardığını hissediyorum, tıpkı ölümün kendisi gibi güven verici. Kendimi fosforlu karanlığın dibine doğru bırakıyorum. Uçuruma kaydıkça içimde yeni ve çok farklı bir değişim oluyor, başka bir erkek hâlini alıyorum, intikam duygusuyla dolu ve kararlı bir erkek. Artık bedenimi çılgınca dibe doğru iterek yüzüyorum çünkü çamurlu ve çürük dipte o canavarı bulacağım, onun inine ulaşacağım. Kalbimin ve ciğerlerimin parçalanması pahasına onu bulacağım, her kim buna engel olmak isterse onu da kendimle sürüklemek pahasına. Acıma yok çünkü içimde intikam çığlığı atan bir kurban var. Acıma yok çünkü bu avda kendimi bir infazcıdan farklı görmüyorum.”</p>

  <p class="calibre8">Sular Claps’in üstünü örterken kim bilir nerelerden gelen Sensi’nin sesini duydu:</p>

  <p class="calibre8">“Biliyor musun Claps, şu aşk cinayeti tezini çok inandırıcı buluyordum. Nihayetinde aşk kaynaklı çılgınlık çok fazla kaygılanmadan kabullenebildiğimiz tek şey sanırım. Sen şimdi bana adamın kişiliğinden, sanal karakterinden, normal bir görüntü altında hayatlarını sürdüren canilerden bahsediyorsun… Elindeki o e-posta görgülü bir adam tarafından düzgün bir İtalyancayla yazılmış ama aynı adam bir genç kadını öldürdükten sonra vajinasına bir zarf açacağı soktu… Hayır, hayır bunu anlayamıyorum. Midemi bulandırıyor.”</p>

  <p class="calibre8">Aralarında uzun bir sessizlik oldu. Claps, Sensi’ye dönük hareketsiz duruyordu ama sabit bakışları tutarsız bir şekilde onu delip geçiyordu.</p>

  <p class="calibre8">Sonunda Sensi derin bir nefes alarak konuştu:</p>

  <p class="calibre8">“Peki, ortada bir aşk cinayeti yok. En başından başlamamız gerek.”</p>

  <p class="calibre8">Claps bir ürpertiyle sarsıldı, bakışları sanki nerede olduğunu hatırlamaya çalışırmış gibi odada dolanmaya başladı, sesi ilk başta biraz çatallı çıktı:</p>

  <p class="calibre8">“Özünde aşk cinayeti tezinden çok da fazla bir değişiklik yok. Katil kurbanı tanıyordu ve oraya onu öldürmek niyetiyle gitmedi. Onu öfke nöbetine sokan bir şey oldu, belki de her şey Morganti’nin gelmesiyle oldu, kız katili onunla tehdit etti.”</p>

  <p class="calibre8">“Bilmiyorum… Hem öyle bile olsa neden Morganti’yi daha aşağıdan zile bastığında uyarmadı?”</p>

  <p class="calibre8">“Konuşmadılar ki, aralarında şifreli bir zil çalma şekli varmış, yani gelenin o olduğunu biliyordu. Giriş kapısını açtı ve belki de katile dönerek sevgilisinin yukarı çıktığını ve kendisine gününü göstereceğini söyledi, işte bu da öfke patlamasına sebep oldu. Reddedilme, belki de alay… Ve en klasik alay şekli, rahatsızlık veren kişinin karşı tarafın sevgilisi tarafından iş üstünde yakalanmasıdır. Kesinlikle dayanılamayacak bir durum, katilin bütün dengesi bozulur, sadece yok etmek ister, varlığını ortadan kaldırmak ve hafızasından silmek ister. Kurban kapıya doğru yöneldiğinde başına şişeyle vurur, sonra da birden gözüne ilişen zarf açacağıyla…”</p>

  <p class="calibre8">“Zamanı göz önünde bulunduruyor musun? Morganti onu iş üstünde yakalayabilirdi?”</p>

  <p class="calibre8">“Öfke nöbetindeyken bu düşünce aklından bile geçmedi, hem sonra yukarı çıkabilmek için apartman girişinden geçmesi, oldukça uzun bir koridordan yürümesi, eski model ve yavaş olduğundan asansörün gelmesini beklemesi ve sonrasında da beşinci kata çıkması gerekiyordu. Tüm bunlar için bir buçuk hatta iki dakika gerekir. Eğer Morganti yukarı çıkmış olsaydı katili kapının arkasında kendisini beklerken bulacaktı.”</p>

  <p class="calibre8">“Ama elektrikler kesildi…”</p>

  <p class="calibre8">“Ve asansörde mahsur kalan Morganti yukarı çıkamadı. Yavaş yavaş adrenalin düştü, nefes düzene girdi, katilin beynindeki çatlak düşünce açıldı. Karanlık ve hayali bir boyuta girdi, her şeye kadir olmanın verdiği şehvetli bir girdaba düştü. Tıpkı eseri karşısındaki bir ressam gibi sarhoş olmuştu, tiyatroyu kendi kaderine terk etmek istemedi, bu sahneyi daha da fazla kendine ait kılmalıydı…”</p>

  <p class="calibre8">“Karakteristik aşama.”</p>

  <p class="calibre8">Claps onayladı, ellerinde hafif bir titreme vardı.</p>

  <p class="calibre8">Sensi devam etti:</p>

  <p class="calibre8">“Ama bu durumda işini karanlıkta bitirmek zorunda kaldı. Cesedi salonun ortasına taşıyıp üstündekileri çıkarmak, üstüne çıkıp son hamlesini yapmak. Hepsi karanlıkta.”</p>

  <p class="calibre8">“Hayır öyle değil, gecenin az da olsa kendine has bir ışığı vardır ve bu ona parlak bile göründü. Hayır karanlıkta hareket etmek zorunda kalmadı, ortam onun için sadece bulanıktı, bu da onun içinde bulunduğu yeni boyuttan başka bir şey değildi… Artık asla terk edemeyeceği bir boyut.”</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">Greta Alfieri, Vittorio ile daha yeni konuşmuş ve e-postanın nereden gönderildiğinin bulunmasının imkânsız olduğunu öğrenmişti. Şimdiyse çok tedirgin olan Montanari’nin ofisindeydi.</p>

  <p class="calibre8">“Sakin ol Federico, doğru şekilde davrandım.”</p>

  <p class="calibre8">Kendini zaferle taçlanmış bir haz içinde hissediyordu, ilk izlenme raporları masanın üstündeydi. O gece bütün rakipleri fazlasıyla geride bırakarak zirveye oturmuşlardı.</p>

  <p class="calibre8">“Mesaj elime ulaştığı anda hemen Sensi’ye haber vermeye çalıştım. Önce ofisini sonra direkt cep telefonunu aradım. Bunların hepsi kayıtlardan belgelenebilir. Ama onunla konuşmanın imkânsız olduğunu görünce e-postayı ekleyerek bir faks gönderttim. Hiçbir şey söylemeye hakları yok.”</p>

  <p class="calibre8">“Sensi telefonda çıldırmış gibiydi…”</p>

  <p class="calibre8">“Beni iyi dinle, onunla daha önce Maggesi soruşturmasıyla ilgili konuştum ve iş birliği yapmayı önerdim, hatta Morganti’nin gözaltında olduğunu haberlerde söylememeyi bile teklif ettim… Şimdi ne istiyor ki? Biz olması gerektiği gibi, doğru bir şekilde davrandık; bizim yaptığımız gibi kendi işini yapmayı düşünsün o. Hatta bizim elde ettiğimiz sonuçları kendine örnek alsın, bu bütün şehrin faydasına olur!”</p>

  <p class="calibre8">“İyi.” Montanari biraz rahatlamış görünüyordu. “Eğer onu hemen aradığımızı kanıtlayabilirsek başımız derde girmez. Nitekim bununla ilgili birkaç telefon görüşmesi yapacağım…”</p>

  <p class="calibre8">Ah elbette, diye düşündü Greta, politikacı arkadaşların sayesinde götünü kurtar…</p>

  <p class="calibre8">“Sence bana röportaj verecek mi?”</p>

  <p class="calibre8">“Ne?”</p>

  <p class="calibre8">“Sensi diyorum… Bana röportaj verecek mi?”</p>

  <p class="calibre8">Montanari bir kahkaha patlattı.</p>

  <p class="calibre8">“Greta sen uslanmazsın!”</p>

  <p class="calibre8">“Hayır tatlım uslanmam, ben yenilmezim, ben büyük haberlerin kraliçesiyim!”</p>

  <p class="calibre8">Greta Alfieri, sıcak ve ümit veren bir dokunuşla yanağını okşayarak Montanari’nin yüzüne yaklaştı ve dudaklarını kulaklarına değdirerek fısıldadı:</p>

  <p class="calibre8">“Söyle bakalım yönetmenim, e-postayı yayında gösterdiğin için hâlâ pişman mısın?”</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">Claps’in elleri az da olsa titriyordu ama sesi sakindi:</p>

  <p class="calibre8">“Kurbanını iyi tanıyordu, kendine kapıyı açtıracak kadar iyi hem de ama bu, kurbanın da onu tanıdığı anlamına gelmiyor.”</p>

  <p class="calibre8">“Ne demek istiyorsun?”</p>

  <p class="calibre8">“Katil en azından o gece için öngörmemiş olsa bile, kız için kurduğu fanteziler daha önce şekillenmişti. Büyük olasılıkla kızı bir süredir takip ediyordu, alışkanlıklarını, giriş çıkış saatlerini ve zevklerini biliyordu. Adriana Maggesi onun fantezilerindeki nesneydi, Maggesi ise ne yazık ki bunu hayal bile edemezdi.” Claps kısa bir ara verdikten sonra devam etti. “Elbette bir bağlantı olmuş olmalı, kızdaki bir şeyin katilin zihnindekileri harekete geçirdiği bir an, adamın içindeki bu kötü mekanizmayı devreye sokan bir şey.”</p>

  <p class="calibre8">Konuşmaları telefonun çalmasıyla kesildi. Sensi birkaç tek hecelik kelime homurdandıktan sonra telefonu kapattı.</p>

  <p class="calibre8">“Benni’ydi, e-postayı gönderen tespit edilemiyormuş.”</p>

  <p class="calibre8">“Böyle olacağına şüphe yoktu. Beklenmedik bir şey değil, iletişim kurmak için bu yolu seçmesinin sebebi, kullanmasını ve takip edilmemeyi iyi biliyor olması.”</p>

  <p class="calibre8">“Ekip orada, savcı belgeleri imzalar imzalamaz o bilgisayara el koyacağız.”</p>

  <p class="calibre8">“İşimize yarayacak hiçbir şey bulamayacağız ama…”</p>

  <p class="calibre8">Sensi yine homurdandı:</p>

  <p class="calibre8">“Göreceğiz. Biz konumuza dönelim. Büyük ihtimalle internette sohbet ettiğini söyledin, kurbanla irtibata o şekilde geçmiş olamaz mı?”</p>

  <p class="calibre8">Claps kafasını iki yana salladı.</p>

  <p class="calibre8">“Olabilir ama ben böyle olmadığını düşünüyorum. Çok ihtiyatlı ve dikkatli, bilişim konusunda uzman, nasıl izlenmeyeceğini biliyor ama bunun yanında kurbanın bilgisayarındaki kayıtları ortadan kaldıramayacağını da biliyor. Ben kurbanı gerçek dünyada tanıdığını düşünüyorum ama ona çok yaklaşmadan. En azından onunla direkt irtibata geçmeyecek kadar yakından. İşte bu yüzden bir e-posta göndererek ortaya çıkıyor. Katil, kurbanın hayatıyla çok alakasız biri, kimse onu kızla ilişkilendirmeyi hayal bile edemez… Belki birkaç defa üç beş kelime konuşma fırsatları olmuş ya da olmamıştır.”</p>

  <p class="calibre8">“Ama kız dün, gece olmasına rağmen ona kapıyı açtı…” diyerek karşı çıktı Sensi.</p>

  <p class="calibre8">“Katil onu önceden tanıdı, nasıl yapacağını biliyordu.”</p>

  <p class="calibre8">Sensi parmaklarını birkaç saniye sinirli bir şekilde masanın üstüne vurdu.</p>

  <p class="calibre8">“Yani? Elde var sıfır? Vazgeçelim mi?”</p>

  <p class="calibre8">“Aksine kimi aradığımızı biliyoruz… Otuz beş kırk yaşlarında, koyu renk giyinen, bilgisayarda sohbet eden, iyi bir eğitim almış bir adam, iş alanında dikkate alınmadığını düşünüyor, kendini olduğundan daha önemli göstermeye bayılıyor…”</p>

  <p class="calibre8">Claps son kelimelerini sanki acı verici bir zorluk çekiyormuş gibi gözleri kapalı söyledi.</p>

  <p class="calibre8">“Ve hepsi bir tarafa, onu nerede arayacağımızı biliyoruz. Adriana Maggesi’nin sınırlarında.”</p>

  <p class="calibre8">Sensi emir verircesine sert bir sesle konuşmaya başlamadan önce bir süre sessizce Claps’i izledi.</p>

  <p class="calibre8">“Sana iki adamımı vereceğim, hemen işe başla.”</p>

  <p class="calibre8">Sensi, Claps’in bedeninin sarsıldığını hissederek daha tatlı bir ses tonuyla ekledi:</p>

  <p class="calibre8">“Soruşturmanın fiili kısmında yer almanın senin görevin olmadığını biliyorum ama bu sefer bunu yapmalısın. Kaybedecek vaktimiz yok, başka kurbanlar olacağının sözünü verdi… Bize gözdağı verdi, onu önce biz durdurmalıyız. Eğer sen olayları dışarıdan bir uzman gözüyle takip edersen çok değerli olan zamanı kaybederiz, bu olayın bizzat içinde olmalısın Claps. İstediğin kadar hareket özgürlüğün olacak, senden sadece beni düzenli bilgilendirmeni istiyorum. Bunun dışında istediğini yapabilirsin. Komiser Benni ise benim direktiflerimi izleyerek daha alışıldık soruşturmaları takip edecek. Onu yakalamamız gerek hem de en kısa zamanda.”</p>

  <p class="calibre8"><span class="italic"><span class="bold">Gece</span></span></p>

  <p class="calibre8">Greta bornozunun sırtından kaymasına izin verdi. Birkaç saniye kıpırdamadan yatağın önünde ayakta durdu ve serin ilkbahar gecesi havasının çıplak bedenini okşamasını hissetti.</p>

  <p class="calibre8">Fantastik rüyalarla dolu güzel bir gece olacaktı.</p>

  <p class="calibre8">Teninde güzel kokulu çarşafı hissetti, vücudunun sıcaklığı zevk veriyordu.</p>

  <p class="calibre8">Gözlerinin açık olduğu bir uykuda harika rüyalar görecekti.</p>

  <p class="calibre8">Sağ eli yumuşakça kasıklarına doğru indi.</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">Adam küpeyi parmakları arasında döndürüp duruyordu. Karanlıkta yatakta uzanıyor, küpenin şeklini ve pürüzlerini hissedip zihninde görüntüsünü canlandırmaya çalışıyordu.</p>

  <p class="calibre8">Kendini tatmin olmuş hissediyordu. Bir an için her şey yanlış tarafa gidiyormuş gibi olmuştu, sadece bir saniyeliğine korku duymuştu. Ama sonra kontrolü tekrar ele geçirmiş ve her şeyi bir düzene sokmuştu.</p>

  <p class="calibre8">Evet kendini tatmin olmuş hissediyordu. Oyunun sonucu değişmemişti: Şah ve mat! Sadece kombinasyon değişiyordu, daha zor olacaktı, daha uzun sürecekti ama hep ve sadece üç hamle olacaktı…</p>

  <p class="calibre8">İlki tamamlanmıştı.</p>

  <p class="calibre8">Ertesi gün ikincisinin hazırlıkları başlayacaktı.</p>

  <p class="calibre8">Adam birkaç dakika içinde uyuyakaldı, rüya görmedi, uzun yıllardır rüya görmüyordu.</p>

  <p class="calibre4"><img alt="" class="calibre14" src="../Images/00010.jpg" /></p>

  <p class="calibre13">Gecenin ortasıydı ve Claps hâlâ uyuyamıyordu. Belki böylesi kâbuslarını geciktirmek için daha iyiydi.</p>

  <p class="calibre8">Tekrar pozisyon değiştirdi, anlamsız bir sıcaklık hissediyordu, yatak çok büyük ve rahatsız geliyordu, etrafındaki sessizlik garipti, o ani ve katı yankılara alışıktı.</p>

  <p class="calibre8">Kim bilir kaçıncı kez Sensi’yle yaptığı konuşmanın son kısmı canlandı gözünün önünde.</p>

  <p class="calibre8">“Soruşturmanın fiili kısmında yer almanın senin görevin olmadığını biliyorum ama bu sefer bunu yapmalısın. Kaybedecek vaktimiz yok, başka kurbanlar olacağına söz verdi. Onu yakalamamız gerek hem de en kısa zamanda…”</p>

  <p class="calibre8">Doğal olarak kabul etmişti. Ya da daha doğrusu reddetme imkânı yoktu ama böyle bir şansı olsa da bunu yapmazdı.</p>

  <p class="calibre8">“Her türlü iznim olacak mı? Daha uygun olduğunu düşündüğüm şekilde davranabilecek miyim?”</p>

  <p class="calibre8">Sensi onaylamıştı.</p>

  <p class="calibre8">“İstediğin her şekilde. Senin soruşturman sınırsız bir hareket özgürlüğüyle ilerleyecek, soruşturmanın geri kalanından ayrı tutulacak. Hiçbir baskı, işini bölecek hiçbir yönlendirme almayacaksın. Savcıyla sadece ben görüşeceğim.”</p>

  <p class="calibre8">Kısa bir duraksamadan sonra Sensi utangaç bir tavırla sormuştu:</p>

  <p class="calibre8">“Ne şekilde ilerlemeyi düşünüyorsun?”</p>

  <p class="calibre8">Claps kısaca soruşturmada izlemeyi düşündüğü yolun önemli kısımlarını açıklamıştı. Konuşurken bir yandan da kafasında genel hatlarıyla bir strateji ve bunun için yapılacak hamleler oluşmuştu.</p>

  <p class="calibre8">O akşam zihninin en karanlık bölümü çalışmaya başlamıştı ama ancak soruşturmanın şekli ve zamanlamalarını anlatırken bunun ne kadar belirgin ve kaçınılmaz olduğunu fark etmişti.</p>

  <p class="calibre8">“İki şey daha var…” demişti Claps. “İlki Morganti’yle ilgili: Onu ne yapacaksın?”</p>

  <p class="calibre8">“Şimdilik tutacağız. Elimizdeki her şeyi tutalım, şimdilik hiçbir şeyi bırakmayacağım.” Sensi çok kararlı cevap vermişti. “İkincisi ne?”</p>

  <p class="calibre8">Güzel, diye düşünmüştü Claps. Morganti’nin içeride olması onun stratejisi için gerekliydi. Sensi’yi cevaplamadan önce sadece bir an için düşünmüştü.</p>

  <p class="calibre8">“Yapmak istediğim bir şey var ama bunu ancak senin yardımınla gerçekleştirebilirim. Kendi içinde bir amaç gibi görünecek bir hamle, nasıl desem… Biraz akademik bir şey. Buna ‘Hannibal Sendromu’ diyebiliriz. İşte ikincisi de buydu…”</p>

  <p class="calibre8">Claps kafasındaki planı anlatmaya devam etmişti. Sensi, Claps’in uzun konuşmasını düşünceli bir sessizlik içinde dinlemiş, cevaplamadan önce ihtiyacı olan tüm zamanı kullanmıştı. Gözlerini Claps’in üstüne dikmeden önce kendi kendine homurdanmıştı: “Hannibal sendromu…” Sonrasında şöyle devam etmişti. “Anlaştık, bana anlaşılması zor bir fikir gibi geldiğini senden saklamayacağım ama bu kartı da oynayalım. Hemen harekete geçiyorum, önemli birini yatağından kaldıracağım ve yarın istediğin şeyi alacaksın.”</p>

  <p class="calibre8">Claps yatağında tekrar döndü.</p>

  <p class="calibre8">Dışarısı aydınlanmaya başlıyordu.</p>

  <p class="calibre8">Telefon açması gerekiyordu, bir süre Brando’yu almaya gitmesi imkânsızdı.</p>

  <div class="mbppagebreak"></div>
</body>
</html>
