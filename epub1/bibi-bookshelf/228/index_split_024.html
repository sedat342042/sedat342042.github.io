<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Carpik Evdeki Cesetler</title>
    <meta name="generator" content="pdftohtml 0.36"/>
    <meta name="author" content="parbo"/>
    <meta name="date" content="2006-09-07T12:25:41+00:00"/>
    <meta content="http://www.w3.org/1999/xhtml; charset=utf-8" http-equiv="Content-Type"/>
    <link href="stylesheet.css" type="text/css" rel="stylesheet"/>
    <style type="text/css">
		@page { margin-bottom: 5.000000pt; margin-top: 5.000000pt; }</style>
  </head>
  <body class="calibre">
<h2 class="calibre3" id="calibre_pb_23"><b class="calibre4">22 </b></h2>
<p class="calibre2">Roger ile Clemency, kayalık bahçenin yanından çıkarak, hızla bize doğru geldiler. Roger'ın buruşuk, twid elbiseleri ona şehir kıyafetinden daha çok yakışıyordu. Adamın heyecanlı ve sevinçli bir hali vardı. Clemency ise kaşlarını çatmıştı. </p>
<p class="calibre2">Roger, «Merhaba çocuklar!» diye bağırdı. «Oh, çok şükür! O iğrenç kadını tutuklamayacaklar sanıyordum! </p>
<p class="calibre2">Şimdiye kadar neden beklediler bilmem? Neyse... Artık hem onu yakaladılar, hem de o pısırık âşığını, inşallah ikisini de asarlar.» </p>
<p class="calibre2">Clemency'nin kaşları büsbütün çatıldı. </p>
<p class="calibre2">«Bu kadar barbar olma, Roger.» </p>
<p class="calibre2">«Barbar mı? Hah! Onlar, kendilerine güveni olan, zavallı, aciz bir ihtiyarı, müthiş bir soğukkanlılıkla zehirlediler. Ne iğrenç cinayetti bu. Katillerin yakalandığına sevindiğimi, onların lâyık oldukları cezayı bulacaklarını umduğumu söyleyince bana kızıyorsun. Barbar olduğumu söylüyorsun. Doğrusu o kadını ellerimle seve seve boğarım.» </p>
<p class="calibre2">Durarak, derin bir soluk aldı. Sonra ekledi. </p>
<p class="calibre2">«Polis tutuklamaya geldiği zaman Brenda yanınızdaydı değil mi? Ne yaptı?» , Sophia, alçak bir sesle, «Korkunç bir sahneydi bu,» diye cevap verdi. «Brenda korkudan çıldırmıştı adeta.» </p>
<p class="calibre2">«Oh olsun!» </p>
<p class="calibre2">Clemency, homurdandı. «Bu kadar kindar olma.» </p>
<p class="calibre2">«Ah, hayatım... Sen meseleyi anlayamıyorsun! Neticede ölen senin baban değildi. Ben babamı çok severim! </p>
<p class="calibre2">Anlıyor musun? Onu çok severdim!» </p>
<p class="calibre2">Clemency, «Bunu şimdiye kadar anlamış olmam gerek...» diye mırıldandı. </p>
<p class="calibre2">Roger, yarı şaka yarı ciddi, «Senin hayalin hiç de geniş değil, Clemency,» dedi. «Peki... ya zehirleyen ben olsaydım...» </p>
<p class="calibre2">Kadının gözlerini yarı kapadığını, yumruklarını çabucak sıktığını farkettim. Sert bir sesle bağırdı. «Böyle şeyleri, şaka yollu da olsa, sakın söyleme!» </p>
<p class="calibre2">«Üzülme, hayatım, üzülme. Pek yakında uzaklara gidecek ve bütün bunlardan kurtulacağız.» </p>
<p class="calibre2">Eve doğru yürüdük. Roger'la Sophia, önden gidiyorlardı. Clemency'le ben de geriden. </p>
<p class="calibre2">Kadın, «Herhalde artık gitmemize izin verirler?» dedi. </p>
<p class="calibre2">Sordum. «Demek gitmek için bu kadar acele ediyorsunuz?» </p>
<p class="calibre2">«Bu bekleyiş beni mahvediyor.» </p>
<p class="calibre2">Hayretle ona baktım. Bu halin karşısında umutsuzca bir tavırla gülerek, başını salladı. </p>
<p class="calibre2">O zamana kadar Clemency'nin sinirlerinin ne kadar gerilmiş olduğunu farkedememiştim. Üstelik kadının Roger'ı umutsuzcasına sevdiğini de anlamamıştım. Kıskanç, başka hiçbir şeyin yaşamasına izin vermeyen bir sevgiydi onunki. </p>
<p class="calibre2">Birdenbire Edith de Haviland’ın sözlerini hatırladım., Kadın, bana, «Onlara tapmıyorum...» derken, sesi bir hayli tuhaflaşmıştı. Acaba Miss de Haviland o sırada Clemency'i mi düşünüyordu? </p>
<p class="calibre2">«Roger,» diye düşündüm. «Babasını çok sevmiş... Artık kimseyi onun kadar sevemez. Karısına çok düşkün ama babasına olan bağlılığı, Clemency'e karşı duyduğu sevgiden de kuvvetliymiş...»  İlk kez Clemency'nin kocasıyla yalnız kalmayı, onun sadece kendisinin olmasını ne kadar şiddetle arzu ettiğini anlıyordum. Roger'a olan aşkı onun bütün hayatıydı. Roger yalnız onun kocası ve âşığı değil, aynı zamanda çocuğuydu. </p>
<p class="calibre2">Bir araba kapının önünde durdu. </p>
<p class="calibre2">«Aa,» dedim. «Josephine geldi...» </p>
<p class="calibre2">Küçük kızla Magda arabadan indiler. Josephine'in başı sarılıydı ama kız çok sağlıklıymış, tamamiyle iyileşmiş gibi duruyordu. </p>
<p class="calibre2">«Balıklarımı görmek istiyorum,» diye mırıldanarak, bize, daha doğrusu havuza doğru yürümeye başladı. </p>
<p class="calibre2">Magda, bağırdı. «Hayatım. Önce içeri girip biraz yatsan iyi olur. Hatta bir tabak besleyici bir çorba içsen.» </p>
<p class="calibre2">Josephine, somurttu. «Israr etme, anne. Ben çok iyiyim. Besleyici çorbadan da nefret ederim.» </p>
<p class="calibre2">Magda, tereddütle durakladı. Josephine'in, daha birkaç gün önce hastaneden çıkacak hale girdiğini biliyordum. Fakat Taverner'in bir iması üzerine kızı bir süre daha orada tutmuşlardı. Baş Müfettiş, suçlular tutuklanmadıkça Josephine'in malikâneye gelmesini istemiyordu. Çocuğun hayatını tehlikeye atmak niyetinde değildi. </p>
<p class="calibre2">Magda'ya baktım. </p>
<p class="calibre2">«Herhalde açık hava ona iyi gelir. Gider ben de onunla dolaşırım.» </p>
<p class="calibre2">Dönerek, küçük kıza,.daha o havuzun yanına gitmeden, yetiştim. </p>
<p class="calibre2">«Josephine,» diye mırıldandım. «Sen gideli neler oldu, neler.» </p>
<p class="calibre2">Josephine, cevap vermedi. Biraz bozuk olduğu anlaşılan gözlerini kısmış, havuza bakıp duruyordu. </p>
<p class="calibre2">«Ferdinand'ı göremiyorum.» </p>
<p class="calibre2">«Hangisi Ferdinand?» </p>
<p class="calibre2">«Dört kuyruklu olanı.» </p>
<p class="calibre2">«Onlar gerçekten şirin oluyor. Fakat ben şu parlak, altın gibi balığı beğeniyorum.» </p>
<p class="calibre2">«Basit bir şey o.» </p>
<p class="calibre2">«Şu beyaz hiç hoşuma gitmedi. Nedir öyle... Kanatları kopmuş gibi...» </p>
<p class="calibre2">Josephine, beni alayla süzdü. </p>
<p class="calibre2">«Bir 'shebunkin' o! Bunlara, diğer balıklardan daha çok para verildi.» </p>
<p class="calibre2">«Neler olduğunu öğrenmek istemiyor musun, Josephine?» </p>
<p class="calibre2">«Olanları bildiğimi sanıyorum.» </p>
<p class="calibre2">«Başka bir vasiyetname bulunduğundan ve Büyükbabanın bütün paralarını Sophia'ya bıraktığından haberin var mı?» </p>
<p class="calibre2">Josephine, bu sözlerden pek sıkılmış gibi bir tavırla başını salladı. </p>
<p class="calibre2">«Bunu annem bana anlattı. Hoş ben de meseleyi biliyordum ya.» </p>
<p class="calibre2">«Yani bunu hastanedeyken mi duydun?» </p>
<p class="calibre2">«Hayır, hayır... Ben büyükbabamın bütün parasını Sophia'ya bıraktığını biliyordum. Büyükbabam bunu Sophia'ya söylerken duydum.» </p>
<p class="calibre2">«Ne o? Yine kapıdan mı dinliyordun?» </p>
<p class="calibre2">«Evet. Kapıdan konuşulanları dinlemek hoşuma gidiyor.» </p>
<p class="calibre2">«Bu son derece çirkin bir hareket! Şunu da unutma. Gizlice başkalarının sözlerini dinleyenler, kendileri hakkında iyi şeyler söylenmediğini de duyarlar.» </p>
<p class="calibre2">Josephine bana tuhaf tuhaf baktı. </p>
<p class="calibre2">«Büyükbabamın benim hakkımda söylediklerini de duydum. Kasdettiğin bu muydu?» </p>
<p class="calibre2">Bir an sustu. Sonra da, başını salladı. </p>
<p class="calibre2">«Dadı, beni kapılardan içeride konuşulanların dinlerken yakaladığı zaman, hiddetinden deliye dönüyor. </p>
<p class="calibre2">Küçük bir ladynin böyle bir şey yapmaması gerektiğini söylüyor.» </p>
<p class="calibre2">«Çok da haklı.» </p>
<p class="calibre2">Josephine, «Püf...» dedi. «Artık son zamanlarda hiç kimse bir 'lady' gibi hareket etmiyor. Bunu geçen gün radyoda da söylediler. Artık bunun tarihe karıştığından sözettiler...» Kelimelerin üzerine basa basa, ağır ağır konuşmuştu. </p>
<p class="calibre2">Konuyu değiştirdim. </p>
<p class="calibre2">«Biraz geç geldiğin için o heyecanlı sahneye de yetişemedin. Baş Müfettiş Taverner, Brenda'yla Laurence Brown’u tutukladı.» </p>
<p class="calibre2">Josephine'in, açıkgöz bir detektif tavrı takınarak, bana heyecanla bu olayı soracağını sanıyordum. Fakat o insanı deli eden sakin, hatta sıkıntılı haliyle içini çekti. </p>
<p class="calibre2">«Evet, evet. Biliyorum.» </p>
<p class="calibre2">«Bunu bilmen imkânsız. Çünkü olay biraz önce oldu.» </p>
<p class="calibre2">«Araba yolda yanımızdan geçti. Baş Müfetiş Taverner'la süet ayakkabılı detektif otomobildelerdi. </p>
<p class="calibre2">Brenda'yla Laurence Brown’un da yanlarında olduğunu görünce, onların tutuklandığını hemen anladım. İnşallah Taverner onlara yasal haklarını bildirdi. Biliyorsun, bunu yapması gerek.» </p>
<p class="calibre2">Kıza, endişe etmemesini, Taverner'ın uygun şekilde konuştuğunu söyledim. </p>
<p class="calibre2">Sonra da özür diler gibi, «Taverner'a mektupları açıklamak zorunda kaldım...» diye mırıldandım. «Onları su tankının altında buldum. Meseleyi Baş Müfettişe senin anlatmanı istiyordum ama sen o sırada baygın yatıyordun.» </p>
<p class="calibre2"/>
<p class="calibre2">Josephine, elini usulca başına götürdü. </p>
<p class="calibre2">Sonra da sakin sakin, «Benim ölmem gerekirdi,» diye cevap verdi. «Sana ikinci cinayetin işlenme zamanının gelmiş olduğunu söyledim. Su deposu o mektupları saklayacak yer değildi... Bir gün Laurence'in oradan çıktığını görünce, meseleyi hemen anladım. Yani... o öyle evde tamir filan yapan, borularla, sigortalarla oynayan erkeklerden değildir, işte bu yüzden onun su deposuna bir şey sakladığına karar verdim.» </p>
<p class="calibre2">«Fakat ben zannettim ki...» Edith de Haviland'ın otoriter sesini duyar duymaz, hemen sustum. </p>
<p class="calibre2">«Josephine! Josephine! Çabuk buraya gel!» </p>
<p class="calibre2">Küçük kız içini çekti. </p>
<p class="calibre2">«İşi çok uzattılar. Neyse... Herhalde gitmem daha iyi olur. Sen de gel. Çünkü çağıran Edith teyze.» </p>
<p class="calibre2">Çim sahadan koşmaya başladı. Ben de ağır ağır yürüdüm. </p>
<p class="calibre2">Josephine, yaşlı kadınla bir iki kelime konuştuktan sonra içeri girdi. Ben de terasta bekleyen Edith de Haviland'ın yanına gittim. Yorulmuş ve yenilgiyi kabul etmiş gibi bir hali vardı. Endişelendiğimi farkederek, gülmeye çalıştı. </p>
<p class="calibre2">«Bu çocuk başına gelenlere rağmen yine de sapasağlam. Bundan sonra kendisine daha iyi bakmamız gerek... </p>
<p class="calibre2">Hoş... herhalde artık buna da gerek yok? Öyle değil mi?» </p>
<p class="calibre2">İçini çekti. </p>
<p class="calibre2">«Olay sona erdiği için o kadar memnunum ki. Fakat... ne rezaletti o. Bir insan cinayet suçuyla tutuklansa bile yine de onurunu korumaya çalışır. Brenda gibi kendisini kaybedip, ciyak ciyak bağıran insanlardan hiç hoşlanmam. Korkak ve onursuz tipler bunlar. Laurence Brown tıpkı tuzağa düşmüş bir tavşana benziyordu.» </p>
<p class="calibre2">Kalbimde hafif bir merhamet canlandı. </p>
<p class="calibre2">«Zavallılar,» dedim. </p>
<p class="calibre2">«Evet, zavallılar. Herhalde Brenda kendisini korumayı akıl edecek? Yani... doğru dürüst bir avukat tutacak, demek istiyorum. ..» </p>
<p class="calibre2">«Ne garip,» diye düşündüm. «Hepsi de Brenda'dan nefret ediyorlar. Fakat kadının kendisini ustalıkla savunacak bir avukat tutmasını da istiyorlar.» </p>
<p class="calibre2">Edith de Haviland, devam etti. </p>
<p class="calibre2">«Ne kadar sürecek bu? Dava filan ne zaman sona erer?» </p>
<p class="calibre2">«Pek bilmiyorum... Tabii cinayetle itham edilecekler... Sonra hakimin huzuruna çıkarılacaklar. Herhalde mahkeme üç dört ay sürer. Mahkum edilirlerse, temyiz meselesi var...» </p>
<p class="calibre2">«Onları mahkum ederler mi dersiniz, Charles?» diye sordu. </p>
<p class="calibre2">«Bilmiyorum. Polisin elindeki delillerden de pek haberim yok. Tabii mektupları biliyorum...» </p>
<p class="calibre2">«Mektupları mı? Aşk mektupları mı bunlar? Demek, Brenda'yla Laurence sevişiyorlarmış.» </p>
<p class="calibre2">«Birbirlerine aşıkmışlar, Miss de Haviland.» </p>
<p class="calibre2">Yaşlı kadın büsbütün ciddileşti. </p>
<p class="calibre2">«Bu durum hiç hoşuma gitmiyor, Charles. Brenda'yı sevmem. Hele önce ondan nefret ederdim. Onun hakkında söylemediğim kalmazdı. Fakat şimdi, onun her fırsattan yararlanmasını, iyi bir avukat tutmasını istiyorum. Bunu Aristede de arzu ederdi. Brenda'nın yardımına koşmak, benim görevim. Bana... öyle geliyor.» </p>
<p class="calibre2">«Ya Laurence?» </p>
<p class="calibre2">«Laurence mi?» Sabırsız bir tavırla omzunu silkti. «Erkekler kendi başlarının çaresine bakmayı bilmelidirler. Fakat, Brenda'ya yardım etmezsek, Aristede bizi kesinlikle affetmez ve...» cümlesini tamamlamayarak sustu. </p>
<p class="calibre2">Sonra da, «Yemek zamanı geldi sanırım...» dedi. «Artık içeri girelim.» </p>
<p class="calibre2">Yaşlı kadına Londra'ya gideceğimi söyledim. </p>
<p class="calibre2">«Arabanızla mı?» diye sordu. </p>
<p class="calibre2">«Evet.» </p>
<p class="calibre2">«Hımm... Acaba beni de götürmeniz kabil mi? Artık bu hapishaneden çıkmamıza izin var sanırım.» </p>
<p class="calibre2">«Arzu ediyorsanız, sizi Londra'ya götürürüm. Fakat Magda'yla Sophia'da yemekten sonra Londra'ya gidecekler sanırım. Herhalde onların yanında daha rahat edersiniz. Neticede benim arabam iki kişilik.» </p>
<p class="calibre2">«Ben onlarla gitmek istemiyorum. Beni Londra'ya siz götürün. Bu meseleden de fazla söz etmeyin.» </p>
<p class="calibre2">Biraz  şaşırdım ama onun istediği  şekilde de hareket ettim. Kente giderken yolda fazla konuşmadık. Ona, kendisim nerede bırakmamı istediğini sordum. </p>
<p class="calibre2">«Harley sokağında...» dedi. </p>
<p class="calibre2"/>
<p class="calibre2">Tanınmış doktorların bulunduğu bu sokağın adını duyunca biraz kaygılanmadım değil. Fakat yaşlı kadına bir şey söylemek de istemedim. </p>
<p class="calibre2">O, devam etti. «Galiba daha erken. Beni Debenham'a bırakın. Orada yemek yer, ondan sonra da Harley sokağına giderim.» </p>
<p class="calibre2">«İnşallah...» diye başladım. Sonra da sustum. </p>
<p class="calibre2">Başını salladı. «İşte ben de bu yüzden Magda'yla gitmek istemedim. O her şeyi büyütüyor, etrafı velveleye veriyor. Meseleyi abartıyor.» </p>
<p class="calibre2">Mırıldandım. «Çok üzgünüm.» </p>
<p class="calibre2">«Bunun gereği yok ki. Güzel bir hayat sürdüm ben. Fevkalâde bir hayat.» Birdenbire gülümsedi. «Henüz ölmüş de değilim.» </p>
<p class="calibre2"><b class="calibre5"> </b></p>
<p class="calibre2"/>
<p class="calibre2">Babamı birkaç günden beri görmemiştim. Odasına girdiğim zaman onu dosyalara dalmış buldum. Yalnız bunların Leonides olayıyla bir ilgisi yoktu. Bu yüzden çıkıp, Taverner'ı aramaya başladım. </p>
<p class="calibre2">Baş müfettişin boş zamanı vardı anlaşılan. Benimle gelip, bir içki içmeye razı oldu. Onu, Leonides esrarını çözdüğü, meseleyi hallettiği için tebrike çalıştım. Baş Müfetiş de bu sözlerimi dikkatle dinledi. Fakat hiç de neşeli bir hali yoktu. </p>
<p class="calibre2">«Eh,» diye mırıldandı. «Bu iş de bitti. Elimizde kanıtlar da var. Kimse suçlamalarımızın asılsız olduğunu söyleyemez.» </p>
<p class="calibre2">«Onları mahkum edecekler mi dersiniz?» </p>
<p class="calibre2">«Bu konuda şimdiden bir şey söylemek imkânsız. Durum ortada. Görgü tanığı yok. Cinayet davalarının ekserisinde böyledir. Hemen her şey onların jüri üzerinde bırakacakları etkiye bağlı.» </p>
<p class="calibre2">«Peki ya mektuplar?» </p>
<p class="calibre2">«İlk bakışta bunlar dinamitten farksız, Mr. Charles. Kadın mektuplarında kocası öldükten sonra birlikte mutlu yaşayacaklarından sözetmiş. Sonra bunlarda, 'Artık az kaldı...' gibi sözler de var... Yalnız şunu unutmayın, savunma avukatı bunlara tamamiyle başka anlam verecektim. 'Kocası o kadar yaşlıydı ki, er geç öleceği muhakkaktı... Bunu umut edebilirlerdi.' Sonra mektuplarda, zehirden açık açık sözedilmiyor. Tabii bazı cümleler aynı anlama geliyor ama olsun. Bu mesele biraz da yargıca bağlı. Eğer davaya ihtiyar Carberry bakarsa, sizinkiler mahvoldu demektir. Çünkü adamın gayrımeşru aşk maceralarına tahammülü yoktur. Herhalde savunma için Eagles ya da Humphrey Kerr'ı tutacaklar. Humphrey, böyle davalarda olağanüstüdür. Ama jürinin ne yapacağı hiç belli olmaz. Biliyor musunuz, Mr. Charles, aslında Brenda'yla Laurence öyle sevimli tipler değiller. Brenda, çok yaşlı bir adamla sırf parası için evlenmiş olan güzel bir kadın. Laurence ise döğüşmekten korkan, pısırık bir adam. Cinayet o kadar basit... o kadar aşina bir şey ki, insan onların ihtiyar Leonides'i öldürmediklerini bile düşünüyor... Tabii jüri, cinayeti Laurence'in işlediğine, kadının bundan haberi olmadığına... ya da bunun tam tersine, yani... ihtiyar Leonides'i Brenda'nın zehirlediğine, Laurence'in masum olduğuna karar verebilir. Ya da, 'Her ikisi de suçlu,' diye kestirip atarlar.» </p>
<p class="calibre2">«Peki, siz, kendiniz, ne düşünüyorsunuz?» diye sordum. </p>
<p class="calibre2">Taverner bana boş gözlerle baktı. Yüzü ifadesizdi. </p>
<p class="calibre2">«Ben, hiçbir şey düşünmüyorum. Ben, delilleri topladım. Bunlar Savcıya yollandı. O da dava açılmasına karar verdi. İşte o kadar. Ben görevimi yaptım. Meselenin bundan sonrası beni ilgilendirmiyor. Eh... Artık ne düşündüğümü anladınız, Mr. Charles.» </p>
<p class="calibre2">Fakat... pek de anlamış sayılmazdım. Taverner, bilmediğim bir nedenden dolayı durumdan hiç memnun değildi. </p>
<p class="calibre2">Babama, ancak üç gün sonra açılabildim. Bizim ihtiyar artık bana olaydan hiç söz etmiyordu. Nedense aramızda bir soğukluk, daha doğrusu bir gerginlik belirmişti. Bunun nedenini bildiğimi sanıyordum. Elimden geleni yapmam ve . aramızdaki bu görünmez engeli kaldırmam gerekiyordu. </p>
<p class="calibre2">«Baba,» dedim. «Seninle açık açık konuşalım. Taverner, Aristede Leonides'i Brenda'yla Laurence'in öldürdüğünü sanmıyor... Bu sonuçtan sen de pek memnun değilsin.» </p>
<p class="calibre2">Babam başını sallayarak, Taverner'in sözlerini tekrarladı. </p>
<p class="calibre2">«Bu meselenin artık bizimle bir ilgisi yok. Brenda"yla Laurence, dava edilecekler. Bundan hiç kuşkun olmasın.» </p>
<p class="calibre2">«Fakat, sen... onların suçlu olduğunu sanmıyorsun... Taverner da öyle...» </p>
<p class="calibre2">«Onların suçlu olup olmadığına jüri karar verecek!» </p>
<p class="calibre2"/>
<p class="calibre2">«Rica ederim!» diye bağırdım. «Beni bu sözlerle susturmaya çalışma! Sen, kendin şahsen ne düşünüyorsun? </p>
<p class="calibre2">Taverner ne fikirde?» </p>
<p class="calibre2">«Benim şahsi fikrim, seninkinden daha kıymetli olamaz, Charles.» </p>
<p class="calibre2">«Tersine. Neticede senin bu işte çok tecrüben var.» </p>
<p class="calibre2">«Seninle açık konuşacağım. Doğrusunu istersen... ben de bilmiyorum!» </p>
<p class="calibre2">«Yani... onlar suçlu olabilir mi?» </p>
<p class="calibre2">«Tabii.» </p>
<p class="calibre2">«Fakat suçlu olduklarından pek emin değilsin.» </p>
<p class="calibre2">Babam, omzunu silkti. </p>
<p class="calibre2">«İnsan nasıl emin olabilir?» </p>
<p class="calibre2">«Baba, rica ederim benimle söz düellosuna başlama. Bundan önceki olaylarda emin değil miydin? </p>
<p class="calibre2">Tamamiyle emin? Hiç kuşkulandığın oluyor muydu?» </p>
<p class="calibre2">«Bazen... Ama her vakit değil.» </p>
<p class="calibre2">«Yarabbi! Bu kez emin olmanı o kadar isterdim ki.» </p>
<p class="calibre2">«Ben de Öyle, oğlum.? </p>
<p class="calibre2">İkimiz de sustuk. Ben, alacakaranlıkta bahçeden içeri giren iki kurşuni gölgeyi düşünüyordum. Yalnızdı onlar. Polis peşlerindeydi. Korkuyorlardı. Ta başından beri korkuyorlardı zaten. Bu da suçlu olduklarını göstermez miydi? </p>
<p class="calibre2">Bu soruyu, yine kendim cevaplandırdım. «Şart değil...» Hem Brenda ve hem de Laurence hayattan korkuyorlardı. Kendilerine güvenleri yoktu. Tehlikeden ve yenilgiden kurtulacak yetenekleri olmadığını biliyorlardı. Cinayetle sonuçlanan gayrımeşru aşk maceralarının pek bol olduğunun farkındaydılar. Kendilerini de aynı şekilde suçlayabileceklerini anlamışlardı. </p>
<p class="calibre2">Babam konuşmaya başladı. Sesi müşfik ve ciddiydi. </p>
<p class="calibre2">«Haydi, Charles! Gerçekleri olduğu gibi kabul etmemiz gerek. Sen hâlâ katilin Leonides ailesinden biri olduğunu düşünüyorsun, değil mi?» </p>
<p class="calibre2">«Ne münasebet! Ben sadece...» </p>
<p class="calibre2">«İtiraz etme. Aslında böyle düşündüğünü biliyorum. Belki yanılıyorsun ama... bu fikri kafandan da atamıyorsun.» </p>
<p class="calibre2">İçimi çektim. «Evet.» </p>
<p class="calibre2">«Neden?» </p>
<p class="calibre2">«Çünkü...» Meseleyi düşündüm. Durumu açıkça görmeye, olayı kavramaya çalışıyordum. «Çünkü... onlar, kendileri de böyle düşünüyorlar!» Evet, sonunda meselenin can alacak noktasına parmağımı basmıştım. </p>
<p class="calibre2">«Onlar da mı böyle düşünüyor?  İşte bu ilginç. Çok ilginç. Yalnız, bu sözlerinde neyi kasdediyorsun? </p>
<p class="calibre2">Leonidesler de birbirlerinden mi kuşkulanıyorlar? Yoksa katilin kim olduğunu mu biliyorlar?» </p>
<p class="calibre2">Mırıldandım. «Pek emin değilim. Karışık ve belirsiz bir şey bu. Bana kalırsa... onlar bu bilgilerini kendi kendilerinden bile saklamaya çalışıyorlar.» </p>
<p class="calibre2">Babam başını salladı. </p>
<p class="calibre2">«Roger, hariç...» diye ekledim. «Çünkü o Brenda’nın katil olduğuna bütün kalbiyle inanıyor. Ve yine bütün kalbiyle kadının asılmasını arzuluyor. Roger'la beraber olmak... hoş bir şey. insan onun yarandayken bayağı rahatlıyor. Çünkü Roger basit ve samimi bir insan. Öyle gizli düşünceleri yok.» </p>
<p class="calibre2">Bir an durdum. Sonra içimi çekerek, «Fakat diğerleri...» dedim. «Gayet endişeliler... Sanki özür dilermiş </p>
<p class="calibre2">gibi bir halleri var... Bana Brenda'ya iyi bir avukat tutmamı... ona her türlü fırsatı vermemi... ısrarla söylüyorlar...» </p>
<p class="calibre2">Babam, cevap verdi. </p>
<p class="calibre2">«Çünkü için için Brenda'nın katil olmadığını biliyorlar... Evet... Bu pekâlâ da mümkün.» </p>
<p class="calibre2">Sonra da usulca sordu. </p>
<p class="calibre2">«Peki, ihtiyar Leonides'i kim zehirlemiş olabilir? Hepsiyle de konuştun? Sence en uygun katil namzedi hangisi?» </p>
<p class="calibre2">«Bilmiyorum,» diye mırıldandım. «Bu yüzden de neredeyse çıldıracağım. Hiç biri de senin 'çizdiğin' katile benzemiyor... Buna karşın içlerinden birinin gerçek katil olduğunu sanıyorum. Bundan eminim.» </p>
<p class="calibre2">«Sophia mı?» </p>
<p class="calibre2">«Hayır! Yarabbi! Hayır!» </p>
<p class="calibre2"/>
<p class="calibre2">«İçin için bunun da mümkün olduğunu düşünüyorsun, Charles. İtiraz etme. Öyle olduğu belli. Bunu açıklayamadığın için büsbütün rahatsız oluyorsun. Peki diğerleri hakkında ne düşünüyorsun? Örneğin... Philip'i alalım?» </p>
<p class="calibre2">«O babasını ancak pek tuhaf bir sebepten dolayı öldürmüş olabilir.» </p>
<p class="calibre2">«Sebepler pek tuhaf... hatta gülünç denilecek derecede önemsiz olabilirler. Evet, Philip'den sözediyorduk.» </p>
<p class="calibre2">«O, korkunç bir şekilde Roger'ı  kıskanıyor... Bütün ömrünce kıskanmış zaten. Babasının Roger'ı tercih etmesi, Philip'in dünyaya küsmesine neden olmuş. Roger, iflâs etmek üzereymiş. İhtiyar Leonides bunu haber almış. Roger'a, şirketi kurtaracağına dair söz vermiş... Philip'in bunu öğrendiğini varsayalım. Babası o gece öldüğü takdirde Roger'a yardım da edemiyecekti. Roger o zaman iflâs edecek, mahvolacaktı. Biliyorum! Pek saçma bir şey bu...» </p>
<p class="calibre2">«Yo, hiç de değil. Anormal bir durum ama böyle şeylerle çok karşılaştım ben. Ne de olsa yine insanca bir şey bu. Peki, ya Magda?» </p>
<p class="calibre2">«Magda, çocuktan farksız. Tam anlamıyla pireyi deve yapan bir tip. Doğrusu ondan kuşkulanmak aklıma bile gelmezdi. Fakat birdenbire Josephine'i İsviçre'ye göndermeye kalkınca, ben de düşünmeye başladım. Bana, Magda Josephine'in bildiği ya da söyleyeceği bir şeyden korkuyormuş gibi geldi...» </p>
<p class="calibre2">«Ondan sonra da Josephine'in başına o mermer aslan düştü!» </p>
<p class="calibre2">«Herhalde bu annesinin işi değildi!» </p>
<p class="calibre2">«Neden! Niçin olmasın?» </p>
<p class="calibre2">«Fakat, babacığım, bir anne...» </p>
<p class="calibre2">«Charles, Charles, sen hiç gazetelerde polis haberlerini okumuyor musun? Birdenbire çocuklarından birine düşman olan anne çok gördüm ben. Diğerlerine adeta tapar, fakat çocuklarından birine dayanamazlar. Bunun bir nedeni... gizli bir nedeni vardır ama bu da her zaman anlaşılmaz. Her ne hal ise... mantıkla ilgisi olmayan bir nefrettir bu. Üstelik sevgiden de güçlüdür.» </p>
<p class="calibre2">İstemeye istemeye, «Magda, Josephine'e onlara hiç benzemediğini... kendisini çingeneden aldıklarını söylermiş,» diye itiraf ettim. </p>
<p class="calibre2">«Çocuk buna üzülür müymüş?» </p>
<p class="calibre2">«Bilmem. Pek sanmıyorum.» </p>
<p class="calibre2">«Başka kim kaldı? Roger?» </p>
<p class="calibre2">«Roger, babasını öldürmedi. Bundan eminim.» </p>
<p class="calibre2">«O halde Roger'ı bir yana bırakalım. Peki karısı? Adı neydi onun? Hah... Clemency...» </p>
<p class="calibre2">«Evet,» diye cevap verdim. «Eğer ihtiyar Leonides'i o öldürdüyse bunun sebebi pek garip...» </p>
<p class="calibre2">Babama, Clemency'le konuştuklarımızı anlattım. </p>
<p class="calibre2">«Kadın, Roger'ı bir an önce İngiltere'den götürmeyi istiyordu. Belki bu amacına erişebilmek için ihtiyar Leonides'i özellikle zehirledi... Roger'ı, babasına bir şey söylemeden kaçmaya ikna etmişti. Fakat Aristede Leonides durumu anladı. Şirketi iflâstan kurtarmaya karar verdi. Clemency'nin bütün umutları kırılmış, planları altüst olmuştu.. Baba, o Roger'ı gerçekten çok seviyor. Ona adeta umutsuzcasına âşık. Hatta kocasına tapıyor.» </p>
<p class="calibre2">«Edith de Haviland'ın sözlerini düşünüyorsun değil mi?» </p>
<p class="calibre2">«Evet... Bir bakıma... cinayeti Edith de Haviland da işlemiş olabilir. Fakat bunun nedenini tahmin etmek mümkün değil. Yalnız kadının 'Jüri de benim, cellat da ben...' diyebilecek bir tip olduğu belli. Tabii birini öldürmesi için ortada... ona göre... mükemmel ve yeterli bir neden olması gerek.» </p>
<p class="calibre2">«Brenda'nın mahkemede doğru dürüst savunmasını isteyenlerden biri de o değil mi? Bu konuda 'bir hayli kaygılı?» </p>
<p class="calibre2">«Evet... Tabii kadın vicdan azabı çekiyor olabilir... İhtiyar Leonides'i öldürmüşse bile, herhalde suçu Brenda'yla Laurence'in üzerine yıkmayı düşünmemiştir.» </p>
<p class="calibre2">«Herhalde... Fakat Edith de Haviland, o çocuğu... yani Josephine'i öldürmeye kalkabilecek bir insan mı?» </p>
<p class="calibre2">Ağır ağır cevap verdim. «Hayır... Buna inanamam. Sahi aklıma geldi! Josephine'in söylediği bir şey beni fena halde rahatsız etti. Fakat bunun ne olduğunu unuttum. Nedense aklımdan çıkmış... Yalnız... öğrendiğim şeyin olaylara uymadığını biliyorum... Ah... bunu bir hatırlayabilseydim...» </p>
<p class="calibre2">«Merak etme. Elbet hatırlarsın. E, düşündüğün başka biri ya da başka bir şey var mı?» </p>
<p class="calibre2">Başımı salladım. «Olmaz olur mu? Polio hakkında ne biliyorsun? Daha doğrusu çocuk felcinin karakter üzerindeki etkilerinden haberin var mı?» </p>
<p class="calibre2">«Eustace'ı mı kasdediyorsun?» </p>
<p class="calibre2"/>
<p class="calibre2">«Evet... Düşündükçe, Eustace’ın senin katil tarifine uyduğunu anlıyorum. Büyük babasından nefret edişi, ona kızışı... Tuhaf tavırları, somurtkanlığı. Kurması. Normal değil o... Sonra ailede yalnız o Josephine'i büyük bir soğukkanlılıkla öldürmeye kalkar, kızın kardeşi olmasına da aldırmazdı. Belki Josephine, onun hakkında bir şeyler öğrenmişti. Neticede kızın bilmediği yok. Öğrendiklerini, küçük bir deftere yazıyor...» </p>
<p class="calibre2">Birdenbire durakladım. </p>
<p class="calibre2">«Yarabbi! Ben ne budalayım!» </p>
<p class="calibre2">«Ne oldu?» </p>
<p class="calibre2">«Beni neyin kaygılandırdığım... hangi konuda hata yaptığımızı  şimdi anladım. Taverner'le ben katilin Josephine'in odasını o aşk mektuplarını bulmak için aradığını, etrafı telâşla alt üst ettiğini düşündük. Ben, Josephine'in Brenda'yla Laurence'in aşk mektuplarını bulduğunu... bunları götürüp su deposuna sakladığını sanıyordum. Fakat kız geçen gün benimle konuşurken o mektupları oraya Laurence'in sakladığını açık açık söyledi. Josephine, genç adamın su deposundan çıktığını görmüş ve tabii meraklanmıştı. Gidip su tanklarının arkasına bakmış ve nihayet o mektupları bulmuştu. Tabii onları okumuştu da. Çünkü Josephine, böyle bir kız! </p>
<p class="calibre2">Fakat çocuk aşk mektuplarını bulduğu yerde bırakmıştı.» </p>
<p class="calibre2">«E?» </p>
<p class="calibre2">«Anlamıyor musun? Josephine'in odası mektuplar yüzünden alt üst edilmemişti. Oraya giren başka bir şey arıyordu!» </p>
<p class="calibre2">«Bu neydi dersin?» </p>
<p class="calibre2">«Ne olacak? Josephine'in detektifçilik oynarken öğrendiklerini yazdığı küçük siyah not defteri. İşte biri bunu arıyordu! Üstelik bulamadı da! Bulduğunu pek sanmıyorum! Bana kalırsa defter hâlâ Josephine'de. Eğer öyleyse...» </p>
<p class="calibre2">Sandalyeden kalkmaya davrandım. </p>
<p class="calibre2">Babam, başını salladı. </p>
<p class="calibre2">«Eğer, öyleyse, kız hâlâ emniyette değil. Söylemek istediğin buydu, değil mi?» </p>
<p class="calibre2">«Evet, Josephine,' İsviçre'ye gitmek üzere yola çıkıncaya kadar tehlikeden kurtulamayacak. Bildiğin gibi kızı oraya yollamayı düşünüyorlar.» </p>
<p class="calibre2">«Peki, Josephine bunu istiyor mu?» </p>
<p class="calibre2">Bir an düşündüm. </p>
<p class="calibre2">«İstediğini pek sanmıyorum.» </p>
<p class="calibre2">Babam, müstehzi bir tavırla, «O halde gitmeyecektir...» dedi. «Fakat kızın tehlikede olduğunu söylerken haklıydın. Senin tekrar malikâneye gitmen iyi olur.» </p>
<p class="calibre2">Umutsuzlukla, «Katil kim?» diye haykırdım. «Eustace mı? Clemency mi?» </p>
<p class="calibre2">Babam şefkatle beni süzdü. </p>
<p class="calibre2">«Bana kalırsa bütün deliller bir tek kişiyi gösteriyor. Asıl katili... Doğrusu bunu görememene şaşıyorum. </p>
<p class="calibre2">Ben...» </p>
<p class="calibre2">Uşak Glover, kapıyı açtı. </p>
<p class="calibre2">«Affedersin, Mr. Charles, Swinly Dean'den arıyorlar. Telefon eden Miss Sophia Leonides sanıyorum. </p>
<p class="calibre2">Kendisi sizinle derhal konuşmak istiyormuş.» </p>
<p class="calibre2">Telâşla telefona koştum. </p>
<p class="calibre2">«Alo? Sophia? Ben, Charles.» </p>
<p class="calibre2">Sophia’nın sert sesinde belirli bir umutsuzluk vardı. «Charles, meğer felâketler daha sona ermemiş. Katil hâlâ burada.» </p>
<p class="calibre2">«Ne demek istiyorsun? Ne oldu? Yoksa... Josephine...» </p>
<p class="calibre2">«Hayır, bu kez kurban Josephine değil. Dadı!» </p>
<p class="calibre2">«Dadı mı?» </p>
<p class="calibre2">«Evet. Josephine için kakao yapmışlardı. O bunu içmeyip, masanın üzerinde bırakmış. Dadı da, 'Kakao ziyan olmasın,' diye düşünerek kalkıp bunu içmiş.» </p>
<p class="calibre2">«Zavallı dadı... Durumu fena mı?» </p>
<p class="calibre2">Sophia’nın sesi boğuklaştı. </p>
<p class="calibre2">«Ah, Charles! Öldü o!» </p>
<p class="calibre2"/>
<p class="calibre2"/>
<p class="calibre2"><b class="calibre5">DETEKTİF OLABİLİR MİSİNİZ? </b></p>
<p class="calibre2"/>
<p class="calibre2">Buraya kadar katilin bulunmasına yardım edecek bütün ipuçları verildi. </p>
<p class="calibre2">Siz, Scotland Yard memurlarından daha önce davranır ve «Çarpık Ev»deki katilin kim olduğunu tahmin edebilir misiniz? </p>
<p class="calibre2"/>
<p class="calibre2">Kâbus yeniden başlamıştı işte... Aynı kâbus... </p>
<p class="calibre2">Taverner'le arabaya atlayıp, Londra'dan uzaklaşırken böyle düşünüyordum. Bundan önceki yolculuğumuzun bir tekrarıydı bu. </p>
<p class="calibre2">Taverner arada sırada küfürü basıyordu. </p>
<p class="calibre2">Bana gelince... Ben de zaman zaman boş yere aynı şeyleri söylüyordum. </p>
<p class="calibre2">Yani aptal aptal, «Demek bu işi yapan Brenda'yla Laurence değilmiş... Demek bu işi yapan Brenda'yla Laurence değilmiş...» diyordum. </p>
<p class="calibre2">Aslında onların katil olduğuna gerçekten inanmış  mıydım? ihtiyar Leonides'i Brenda'yla sevgilisinin öldürdüğünü düşünmek hoşuma gitmişti. Bu suretle diğer korkunç ihtimalleri kafamdan atmaya çalışmıştım... </p>
<p class="calibre2">Brenda'yla Laurence, birbirlerine âşık olmuşlardı... Birbirlerine gülünç, romantik, iç bayıltıcı aşk mektupları yazmışlardı. Brenda'nın yaşlı kocasının yakında, saadet içerisinde, sessiz sedasız öleceğini düşünmüş, bunu ummuşlardı. Fakat onların ihtiyar Leonides'in ölmesini çok istediklerini... bunu dilediklerini hiç sanmıyordum. </p>
<p class="calibre2">Bana kalırsa bedbaht bir aşk macerasının ıstırapları ve hasretleri her ikisinin de hoşuna gidiyordu. Herhalde, bu birlikte sürecekleri basit bir evlilik hayatından daha ilginçti. Brenda'nın aslında ateşli, ihtiraslı bir kadın olmadığı da belliydi. O çok tembel, kansız, cansız bir yaratıktı. Brenda, aşk istiyordu... şöyle romantik, platonik bir aşk. </p>
<p class="calibre2">Bence Laurence de vücudunun arzularını tatmin etmeyi düşünüyordu. Genç adam da belirsiz saadet rüyalarıyla, aşk ıstıraplarından zevk alacak bir tipti. </p>
<p class="calibre2">İkisi birden bir tuzağa düşmüşlerdi. İyice paniğe kapılmış, bu yüzden kendilerini kurtaramamışlardı. Zaten kafaları da fazla çalışmıyordu. Laurence, inanılmayacak kadar aptal olduğu için Brenda’nın mektuplarını yakmamıştı. Herhalde kadın, genç adamın yazdıklarım yırtıp atmıştı. Aksi takdirde bunlar da bulunurdu. </p>
<p class="calibre2">Çamaşırlığın kapısına mermer aslan başını koyan da Laurence değildi tabii. Bu tuzağı başkası kurmuştu... </p>
<p class="calibre2">Maskesi hâlâ düşmemiş olan o katil! </p>
<p class="calibre2">Araba, evin kapısının önünde durdu. Taverner, indi. Ben de peşinden. Holde tanımadığım bir sivil polis vardı. Taverner'i selamladı. Baş Müfettiş onu hemen bir kenara çekti. </p>
<p class="calibre2">Gözlerim holdeki bavullara takıldı. Etiketleri takılmıştı bunların. Sahiplerinin yolculuğa çıkmaya hazırlandığı anlaşılıyordu. Ben bavullara bakarken Clemency de arka kapıdan hole girdi. Sırtında yine o kırınızı elbisesi vardı. Yalnız omuzuna tvid bir manto almış, başına da kırmızı fötr bir şapka giymişti. Beni görünce, gülümsedi. </p>
<p class="calibre2">«Tam zamanında geldiniz, Charles. Size 'Allaha ısmarladık,' demeden gitmek istemezdik.» </p>
<p class="calibre2">«Buradan ayrılıyor musunuz?» </p>
<p class="calibre2">«Bu gece Londra'da kalacağız. Uçağımız yarın sabah erkenden kalkacak.» </p>
<p class="calibre2">Hâlâ sakin sakin gülüyordu ama beni dikkatle süzdüğünü farkettim. </p>
<p class="calibre2">«Fakat artık gitmeniz imkânsız.» </p>
<p class="calibre2">«Neden? Niçin gitmeyecekmişiz?» Sesi, iyice sertleşmişti. </p>
<p class="calibre2">«Bu ölüm...» </p>
<p class="calibre2">«Dadının ölümünün bizimle hiçbir ilgisi yok.» </p>
<p class="calibre2">«Olabilir. Fakat yine de...» </p>
<p class="calibre2">«Ne demek 'olabilir'? Bu cinayetin bizimle hiçbir ilgisi yok. Roger'la ben yukarıdaydık. Son bavulları yerleştiriyorduk. Kakao fincanı holdeki masanın üstünde durduğu sırada aşağıya da inmedik.» </p>
<p class="calibre2">«Bunu kanıtlayabilir misiniz?» </p>
<p class="calibre2">«Roger'ın inmediğine yemin ederim. Herhalde o da benim için aynı şeyi söyler.» </p>
<p class="calibre2">«Bu yeterli mi? Neticede siz karı kocasınız.» </p>
<p class="calibre2">Birdenbire taşıverdi. İyice kızmıştı. </p>
<p class="calibre2">«O kadar mantıksızsınız ki, Charles! Size laf anlatmak mümkün değil! Roger'la ben artık gidiyoruz! Kendi hayatımızı yaşayacağız! Bize hiçbir zaman fenalık etmemiş olan iyi kalpli, aptal bir kadıncağızı neden zehirleyelim?» </p>
<p class="calibre2">«Belki zehirlemek istediğiniz o değildi!» </p>
<p class="calibre2">«Hele çocuğu zehirlememiz için hiçbir neden yoktu!» </p>
<p class="calibre2">«Neticede bu daha ziyade çocuğa bağlı. Öyle değil mi?» </p>
<p class="calibre2">«Ne demek istiyorsunuz?» </p>
<p class="calibre2">«Josephine, basit bir çocuk değil, insanlar hakkında bir hayli şey biliyor. O...» </p>
<p class="calibre2"/>
<p class="calibre2">Birdenbire sustum. Çünkü küçük kız salonun kapısından çıkmıştı. Yine her zamanki gibi elma yiyordu. </p>
<p class="calibre2">Kıpkırmızı, yusyuvarlak, kocaman elmanın üzerinden gözüken gözleri tuhaf bir zevkle parlamaktaydı. </p>
<p class="calibre2">«Dadı zehirlendi,» diye bağırdı. «Tıpkı büyükbabam gibi... Ne heyecanlı değil mi?»" </p>
<p class="calibre2">Ciddi bir tavırla sordum. «Buna hiç üzülmedin mi? Sen dadıyı severdin değil mi?» </p>
<p class="calibre2">«Yok canım. O kadar sevmezdim. Durmadan bir bahane bulup beni azarlardı. İşi uzatırdı.» </p>
<p class="calibre2">Clemency, mırıldandı. «Senin sevdiğin kimse var mı acaba, Josephine?» </p>
<p class="calibre2">Küçük kız, o tuhaf bir zevkle pırıl pırıl parlayan gözlerini Clemency'e dikti. </p>
<p class="calibre2">«Edith teyzeyi severim. Hem de çok severim... Eustace'ı da seveceğim ama o daima bana çok kötü davranıyor. Sonra bu cinayetleri kimin işlediğini bulmak da istemiyor.» </p>
<p class="calibre2">Atıldım, «Artık bu cinayetlerle uğraşmasan... katilin kim olduğunu öğrenmeye kalkmasan çok iyi olur, Josephine. Yaptığın çok tehlikeli bir şey.» </p>
<p class="calibre2">Josephine, güldü. «Artık uğraşacak değilim. Katilin kim olduğunu biliyorum.» </p>
<p class="calibre2">Derin bir sessizlik oldu, Josephine, gözlerini hiç kırpmadan dikkatle Clemency'e bakıyordu. Kulağıma uzun bir iç çekişini andıran bir ses geldi. Çabucak döndüm. Edith de Haviland, merdivenin ortasında duruyordu. Fakat onun içini çektiğini sanmıyordum. Bu ses Josephine'in çıktığı kapının arkasından gelmişti. </p>
<p class="calibre2">Hızla ilerleyerek, tokmağa uzandım. Kapıyı birdenbire açtım. Fakat görünürde kimseler yoktu. </p>
<p class="calibre2">Buna rağmen fena halde sarsılmıştım. Biri o kapının arkasında durmuş ve Josephine'in sözlerini de duymuştu. Geri dönüp, Josephine'in kolunu yakaladım. O hâlâ elmasını yiyor ve anlamsız bir çehreyle Clemency'e bakıyordu. Gayet ciddiydi. Fakat bu ciddiyetin oldukça kindar bir sevinci örttüğünü sezdim. </p>
<p class="calibre2">«Haydi, gel Josephine,» diye homurdandım. «Seninle biraz konuşalım.» </p>
<p class="calibre2">Galiba kız buna itiraz edecekti ama artık benim sabrım taşmışta Onu hemen hemen zorla babasının dairesine soktum. Yanda, rahatsız edilmeden konuşabileceğimiz küçük bir yemek odası vardı. Orasının hiç kullanılmadığını biliyordum. Josephine! içeri sokarak, kapıyı  sıkıca kapattım ve kızı bir sandalyeye oturttum. </p>
<p class="calibre2">Ben de diğer bir iskemleyi çekerek, onun karşısına geçtim. </p>
<p class="calibre2">«Josephine,» dedim. «Artık seninle açıkça konuşmanın zamanı geldi. Söyle bakalım, neler biliyorsun?» </p>
<p class="calibre2">«Bir sürü şey biliyorum.» </p>
<p class="calibre2">«Bundan hiç kuşkum yok. Şu kafanın gerekli, gereksiz bir sürü bilgiyle ,tıka basa dolu olduğundan eminim. </p>
<p class="calibre2">Fakat sen benim ne demek istediğimi biliyorsun. Öyle değil mi?» </p>
<p class="calibre2">«Tabii biliyorum. Ben aptal değilim! Bazıları aptal olabilir.» </p>
<p class="calibre2">Bilmiyorum, bu sözleriyle benim mi aptal olduğumu kasdediyordu, yoksa polisin mi? </p>
<p class="calibre2">Ona aldırmamaya çalışarak, devam ettim. </p>
<p class="calibre2">«Kakaona zehiri kimin koyduğunu biliyor musun?» </p>
<p class="calibre2">«Evet,» der gibi başını salladı. </p>
<p class="calibre2">«Büyükbabanı kimin zehirlediğini de biliyorsun?» </p>
<p class="calibre2">Josephine, tekrar başını salladı. </p>
<p class="calibre2">«Kafana mermer aslanı düşürenin kim olduğunu da biliyorsun?» </p>
<p class="calibre2">Kız yine başını salladı. </p>
<p class="calibre2">«O halde bütün bildiklerini açıklayacaksın. Öğrendiklerini bana anlatacaksın. Hemen! Burada!» </p>
<p class="calibre2">«Hayır. Anlatmayacağım.» </p>
<p class="calibre2">«Buna mecbursun. Öğrendiğin, topladığın bütün bilgileri derhal polise anlatman gerek.» </p>
<p class="calibre2">«Hele polise hiçbir şey anlatmam. Onlar aptal. Büyükbabamı Brenda'nın... ya da Laurence'in öldürdüğünü sandılar. Oysa ben onlar gibi aptal değilim. Bu işi Brenda'yla Laurence'in yapmadığını da biliyordum. Ta başından katilin kim olduğunu anlamıştım. Sonra... bir deneme yaptım. Ve o zaman yanılmamış olduğumu da anladım. Artık katili biliyorum!» </p>
<p class="calibre2">Sesi zaferle yükselmişti. </p>
<p class="calibre2">Allanın bana sabır vermesi için dua ederek, baştan başladım. </p>
<p class="calibre2">«Dinle, Josephine... Sen gerçekten zeki bir kızsın...» Josephine, memnun bir tavırla bana baktı. «Fakat eğer ölüp gidersen, zeki olmanın bir faydasını da görmezsin. Anlamıyor musun, küçük budala? Sırlarını böyle gülünç bir şekilde saklarsan .hayatını da tehlikeye sokarsın.» </p>
<p class="calibre2">Josephine, takdirle başını salladı. </p>
<p class="calibre2">«Tabii... Tabii sokarım.» </p>
<p class="calibre2"/>
<p class="calibre2">«Ölmene ramak kaldı. Yakanı azrailin pençesinden iki kez güç kurtardın. Katilin birinci kez az kalsın seni ortadan kaldırıyordu, ikinci kez başka birinin ölümüne neden oldu. Evde hindi gibi kabara kabara dolaştığın... </p>
<p class="calibre2">avaz avaz katili bildiğini haykırdığın sürece, caninin seni susturmaya çalışacağını anlamıyor musun? Katil, tekrar harekete geçecek. O zaman ya sen can vereceksin... ya da yine başka biri.» </p>
<p class="calibre2">Josephine, büyük bir zevkle beni aydınlatmaya çalıştı. «Bazı kitaplarda arka arkaya bir sürü adam ölür. O </p>
<p class="calibre2">zaman katili kolaylıkla bulabilirsin. Çünkü geride hemen hemen ondan başka kimse kalmaz.» </p>
<p class="calibre2">«Bu bir detektif romanı değil, Josephine. Burası Swinly Dean'de bir malikâne... sen de gereğinden fazla okumuş ve bunları hazmetmemiş gülünç bir kızsın. Bildiklerini bana anlatacaksın. Seni konuşturmak için dişlerin dökülünceye kadar sarsacağım.» </p>
<p class="calibre2">«Ama ben sana o zaman uydurma bir hikâye anlatabilirim.» </p>
<p class="calibre2">«Anlatabilirsin ama... anlatmayacaksın. Hem, kuzum, sen daha ne bekliyorsun?» </p>
<p class="calibre2">Josephine, içini çekti. «Anlamıyorsun ki! Belki ben katilin kim olduğunu hiçbir zaman söylemeyeceğim... </p>
<p class="calibre2">Anlayacağın, belki de ben... onu... çok seviyorum.» </p>
<p class="calibre2">Ne dediğini iyice kavramamı istiyormuş gibi biraz bekledi. </p>
<p class="calibre2">Sonra da, «Eğer söylemeye kalkarsam,» diye devam etti. «Bunu uygun bir şekilde yapacağım. Herkesi bir yere toplayacağım. Cinayetten, kanıtlardan sözedeceğim. Sonra da birdenbire, «Katil sensin!» diyeceğim.» </p>
<p class="calibre2">Edith de Haviland, içeriye girerken, işaret parmağını dramatik bir tavırla uzattı... </p>
<p class="calibre2">Yaşlı kadın, «O elmayı kâğıt sepetine at, Josephine,» diye mırıldandı. «Mendilin var mı? Ellerin yapış </p>
<p class="calibre2">yapış... Seni arabayla gezdireceğim...» Gözgöze geldik. Edith de Haviland, manalı manalı, «Evden bir iki saat uzaklaşması daha iyi olur...» dedi. «Malum ya emniyet meselesi.» Josephine'in itiraza hazırlandığını farkedince de, gülümsedi. «Seninle Longbridge'e gider, birer dondurma yeriz.» </p>
<p class="calibre2">Josephine'in gözleri parladı. «İki dondurma.» </p>
<p class="calibre2">Edith de Haviland, başını salladı. «Bakalım... Haydi, şimdi git, şapkanı, paltonu giy. Boynuna koyu mavi eşarbını takmayı da unutma. Bugün hava bir hayli serin... Charles, siz de onunla odasına kadar gidiverin. </p>
<p class="calibre2">Josephine'in yanından ayrılmayın. Ben şurada bir iki pusula yazacağım.» </p>
<p class="calibre2">Ben Josephine'le odadan çıkarken, yaşlı kadın da küçük yazı masasının başına geçti. Edith de Haviland, ihtar etmeseydi ben yine çocuğa bir sülük gibi yapışacaktım. </p>
<p class="calibre2">Çünkü Josephine'in hayatının tehlikede olduğundan emindim. Katil her an hücuma geçebilirdi. </p>
<p class="calibre2">Ben Josephine'in giyinmesini beklerken, odaya Sophia girdi. Beni görünce bir hayli şaşırdı sanırım. </p>
<p class="calibre2">«Ne o, Charles? Artık dadılığa mı başladın? Senin geldiğinden haberim yoktu.» </p>
<p class="calibre2">Josephine, gururla söze karıştı. «Ben Edith teyzeyle Longbridge'e gidiyorum. Orada dondurma yiyeceğiz.» </p>
<p class="calibre2">«Âaayyy... Böyle soğuk bir günde mi?» </p>
<p class="calibre2">Josephine, başını salladı. «Dondurmaya bayılırım... içini buz gibi yapsa bile, dışını daha ısıtır.» </p>
<p class="calibre2">Sophia, kaşlarını çattı. Endişeli bir hali vardı. Renginin uçmuş, gözlerinin altınca mor lekeler belirmiş </p>
<p class="calibre2">olduğunu görünce fena halde sarsıldım. </p>
<p class="calibre2">Tekrar yemek odasına gittik. Edith de Haviland, bir iki zarfın üzerine kurutma kâğıdını bastırmakla meşguldü. Çevik bir hareketle ayağa kalktı. </p>
<p class="calibre2">«Artık gidebiliriz... Çocuğa Ford'u getirmesini söyledim.» </p>
<p class="calibre2">Ciddi bir tavırla hole çıktı. Biz de peşinden gittik. . Gözüm yine bavullarla, üzerlerindeki mavi etiketlere takıldı. Nedense bunlar beni belirsiz bir şekilde endişelendiriyordu. </p>
<p class="calibre2">Edith de Haviland, eldivenlerini giyerken göğe doğru baktı. «Hava hiç de fena değil...» Ford, kapının önünde bekliyordu. «Soğuk fakat açık. Tam anlamıyla  İngiltere'ye has bir sonbahar günü... Ağaçlar ne hoş </p>
<p class="calibre2">duruyor... Çıplak dallarını gözyüzüne doğru uzatmışlar... Kimisinde altın gibi birkaç yaprak var.» </p>
<p class="calibre2">Susarak, derin derin düşündü. Sonra da dönüp Sophia'yı öptü. </p>
<p class="calibre2">«Allaha  ısmarladık, yavrum. Fazla üzülmemeye çalış. Bazı  şeyleri kabul etmek ve bunlara göğüs germek gerekir.» </p>
<p class="calibre2">Josephine'e baktı. «Gel bakalım...» Arabaya bindi. Küçük kız da onun yanına oturdu. </p>
<p class="calibre2">Ford uzaklaşırken ikisi de dönerek el salladılar. </p>
<p class="calibre2">«Galiba Miss de Haviland haklı. Josephine'in bir iki saat evden uzaklaşması iyi olur. Fakat kıza neler bildiğini söyletmemiz gerek, Sophia.» </p>
<p class="calibre2">Genç kız, içini çekti. «Belki de hiçbir şey bilmiyor. Sadece öğünüyor. Josephine, etrafdakilerin dikkatini ve ilgisini çekmekten çok hoşlanır, Charles.» </p>
<p class="calibre2">«Fakat mesele bu kadar basit değil. Kakaoya hangi zehirden konulduğunu öğrendiler mi?» </p>
<p class="calibre2"/>
<p class="calibre2">«Digitalis olduğunu sanıyorlar. Edith teyzenin kalbi var. Bu yüzden digitalis alıyor. Odasındaki şişe küçük haplarla doluydu. Fakat şişe... şimdi... boşalmış.» </p>
<p class="calibre2">«Onun da böyle şeyleri kilitlemesi gerek!» </p>
<p class="calibre2">«Kilitliyordu. Fakat birinin dolabına anahtar uydurması işten bile değil sanırım.» </p>
<p class="calibre2">«Birinin! Kimin?» Tekrar üst üste konulmuş olan bavullara bir göz attım. Birdenbire yüksek sesle, «Onlar gidemezler,» dedim. «Buna izin vermemeleri gerek.» </p>
<p class="calibre2">Sophia, hayretle bana baktı. </p>
<p class="calibre2">«Roger'la Clemency'i mi kasdediyorsun? Charles, yoksa sen...» </p>
<p class="calibre2">«Beni bırak. Sen ne düşünüyorsun onu söyle!» Sophia, aciz bir tavırla ellerini öne doğru uzatıp: </p>
<p class="calibre2">«Bilmiyorum, Charles,» diye fısıldadı. «Sadece... tekrar o kâbusun... o korkunç kâbusun başladığını biliyorum. </p>
<p class="calibre2">İşte o kadar!» </p>
<p class="calibre2">«Anlıyorum, yavrum. Ben de Taverner'la buraya gelirken aynı şeyleri düşündüm.» </p>
<p class="calibre2">«Yarabbi! Tam bir kâbus bu! Tanıdığın, bildiğin insanların arasında dolaşıyorsun... yüzlerine bakıyorsun. </p>
<p class="calibre2">Sonra birdenbire çehreleri değişiyor. Onlar artık bildiğin kimseler değil... Hepsi birer yabancı... Zalim yabancılar...» </p>
<p class="calibre2">Birdenbire haykırdı. </p>
<p class="calibre2">«Dışarı çıkalım, Charles. Dışarı çıkalım!... Bahçe daha emin. Artık evde oturmaktan korkuyorum.» </p>
<p class="calibre2"/>
<p class="calibre2"><b class="calibre5"> </b></p>
<p class="calibre2">Uzun zaman bahçede oturduk. Konuşmadan anlaşmış ve bizi ağırlığıyla ezen o dehşetten" hiç sözetmemeye karar vermiştik. </p>
<p class="calibre2">Sophia, onun yerine ölüp giden zavallı kadından söz açtı. Sesinde derin bir sevgi vardı... Yaptıkları, küçükken dadıyla oynadıkları oyunlar... İhtiyar kadının Roger ve babasının, amcalarıyla halalarının çocukları hakkında anlattığı hikâyeler. </p>
<p class="calibre2">«Onlar dadının asıl çocuklarıydılar sanki... Zavallı savaş yıllarında bize yardım etmek için tekrar yanımıza geldi. Josephine, küçücük bir bebek, Eustace ise tuhaf bir çocuktu o zamanlar...» </p>
<p class="calibre2">Bu anılar bir dereceye kadar Sophia'nın ıstırabını gideriyordu. Bu yüzden genç kızı o yıllardan sözetmeye teşvik ettim. </p>
<p class="calibre2">Bir taraftan da Taverner'ın ne yaptığını düşünüyordum. Herhalde evdekileri sorguya çekiyordu. Polis fotoğrafçısı ile iki detektif bir arabaya binerek uzaklaştılar. Bir iki dakika sonra can kurtaran arabası geldi. </p>
<p class="calibre2">Sophia, hafifçe titredi. Dakikalar geçti... Nihayet can kurtaran arabası da uzaklaştı. Dadının cesedinin otopsi yapılmak üzere götürüldüğünü anladık tabii. </p>
<p class="calibre2">Buna rağmen yine de içeri girmedik. Bahçede oturduk, dolaştık, konuştuk. Artık sözler düşüncelerimizi gizleyen birer maske halini almaya başlamıştı. </p>
<p class="calibre2">Nihayet, Sophia titreyerek, «Herhalde epey geç oldu...» diye mırıldandı. «Hava neredeyse kararacak. Artık içeri girmemiz gerek. Edith teyzeyle Josephine, hâlâ dönmediler. Onların da artık gelmiş olmaları lâzım değil mi?» </p>
<p class="calibre2">İçimde belirsiz bir endişenin kıpırdandığını hissettim. Ne olmuştu? Edith de Haviland, çocuğu Çarpık Eve özellikle mi getirmiyordu? </p>
<p class="calibre2">İçeri girdik. Sophia, bütün perdeleri kapadı.  Şöminedeki ateş yakılmıştı. Bu muhteşem salonda geçmiş </p>
<p class="calibre2">günlerin lüksünü hatırlatan bir hava vardı. Masalardaki vazolara, iri, bakır rengi krizantemler konulmuştu. </p>
<p class="calibre2">Sophia, zili çaldı ve bir hizmetçi kız çay getirdi. Onu daha önce yukarki katta görmüş olduğumu hatırlıyordum. Kızın gözleri kıpkırmızıydı. Durmadan burnunu çekiyordu. Onun korkuyla sık sık omzunun üzerinden arkasına baktığını da farkettim. </p>
<p class="calibre2">Magda da bize katıldı. Fakat Philip'in çayını kütüphaneye yolladılar. Magda bugün ıstırapla donup kalmış </p>
<p class="calibre2">bir kadın rolündeydi. Hemen hemen hiç konuşmuyordu. </p>
<p class="calibre2">Bir ara, «Edith'le Josephine nerede kaldı?» diye mırıldandı. «Geç oldu artık.» </p>
<p class="calibre2">Fakat bu sözleri dalgın bir tavırla söylemişti. </p>
<p class="calibre2">Bana gelince... Ben iyice endişelenmeye başlamıştım. Taverner'in evde olup olmadığını sordum. Magda, içini çekti. «Galiba... öyle sanıyorum...» </p>
<p class="calibre2">Hemen çıkıp, Baş Müfettişi buldum. Ona Miss de Haviland'la çocuğu merak ettiğimi söyledim. </p>
<p class="calibre2">Taverner, hemen telefona koşarak, bazı emirler verdi. </p>
<p class="calibre2">Sonra da bana döndü. «Bir haber alır almaz, gelip size söylerim.» </p>
<p class="calibre2"/>
<p class="calibre2">Baş Müfettişe teşekkür ederek, tekrar salona gittim. İçeride Sophia'yla Eustace vardı. Magda, çıkıp gitmişti. </p>
<p class="calibre2">Sophia, alçak sesle, «Galiba bir şey oldu, Charles... Muhakkak bir şey oldu...» dedi. </p>
<p class="calibre2">«Sophia'cığım... Henüz pek geç değil.» </p>
<p class="calibre2">Eustace, homurdandı. «Neden bu kadar endişeleniyorsun? Herhalde sinemaya gittiler.» </p>
<p class="calibre2">Ağır ağır odadan çıktı. Ben, Sophia'ya döndüm. «Josephine'i bir otele... hatta Londra'ya götürmüş olabilir. </p>
<p class="calibre2">Miss de Haviland, çocuğun çok tehlikede olduğunu anlamıştı. Belki tehlikenin derecesini daha iyi takdir ediyordu.» </p>
<p class="calibre2">Sophia, çok kederliydi. Doğrusu buna bir anlam veremedim. </p>
<p class="calibre2">Bana bakarak, usulca, «Giderken beni öptü...» diye fısıldadı. </p>
<p class="calibre2">Konuşmamızla ilgisi olmayan bu sözleriyle neyi vurguladığını anlayamadım. Edith de Haviland’ın bu hareketi neyi kanıtlıyordu ki? Magda'nın üzülüp üzülmediğini sordum. </p>
<p class="calibre2">«Annem mi? Hayır, hayır. O üzülmüyor, Charles. Çünkü annem saatlerin geçtiğini pek farketmez. Onda zaman kavramı yoktur... Annem şimdi Vavasour Jones'un 'Kadın, dağıtıyor,' adlı bir piyesini okuyor. Durmadan cinayetle ilgili çok komik bir eser bu. Bana kalırsa, 'Arsenik ve Eski Dantel'den çalınmış. Fakat kadın rolü güzel... Dul kalmaya meraklı bir mahluk o.» </p>
<p class="calibre2">Başka bir şey söylemedim. Koltuklara yerleşerek, kitap okurmuş gibi yaptık. </p>
<p class="calibre2">Saat altı buçukta kapı açılarak, Taverner içeri girdi. Yüzündeki ifadeden onun hiç de hoş bir şey söylemeyeceğini anladık. </p>
<p class="calibre2">Sophia, ayağa kalktı. </p>
<p class="calibre2">«Evet?» </p>
<p class="calibre2">«Çok üzgünüm. Vereceğim haber hiç de iyi değil. Ford araba için karakollara haber verdim. Bir şoför, ona benzer bir otomobilin Flackspur'de ana yoldan çıkarak, ormana doğru saptığım görmüş.» </p>
<p class="calibre2">«Yani... taş ocağına giden ince yola mı sapmışlar?» </p>
<p class="calibre2">«Evet, Miss Leonides.» Taverner, bir an durdu. «öhho... Araba taş ocağında bulundu... içindekilerin ikisi de... yani Miss Edith de Haviland'la Miss Josephine ölmüşlerdi... Herhalde onların derhal öldüklerini öğrenirseniz, ıstırabınız biraz hafifler.» </p>
<p class="calibre2">«Josephine!» Magda salonun kapısında duruyordu. Sesi, acı bir feryat halinde yükseldi. «Josephine!... </p>
<p class="calibre2">Yavrum!... Bebeğim...» </p>
<p class="calibre2">Sophia, ona giderek, boynuna sarıldı. </p>
<p class="calibre2">Ben, atıldım. «Bir dakika.» </p>
<p class="calibre2">Aklıma bir şey gelmişti! Edith de Haviland’ın birkaç mektup yazdığını, sonra elinde zarflarla hole çıktığını hatırlamıştım. </p>
<p class="calibre2">Fakat... arabaya binerken mektuplar elinde değildi! </p>
<p class="calibre2">Deli gibi hole koşarak, oradaki meşe ağacından yapılmış uzun masaya doğru atıldım. Ve... mektupları buldum. Bunlar masanın üzerindeki bakır vazonun arkasına itilmişlerdi. </p>
<p class="calibre2">En üstteki zarfa Baş Müfettiş Taverner adı yazılmıştı. </p>
<p class="calibre2">Baş Müfettiş peşimden hole çıkmıştı. Zarfı ona uzattım. Telâşla yırtarak, açtı. Yanına sokularak, o kısa mektubu okudum. </p>
<p class="calibre2"/>
<p class="calibre2">«Bunun ölümümden sonra açılacağını umuyorum. Ayrıntılara girmek niyetinde değilim. Fakat eniştem Aristede Leonides'in ve dadı Janet Rowe'un ölümlerinin sorumluluğunu tamamiyle üzerime alıyorum. Brenda Leonides'le Laurence Brown’un Aristede Leonides'i öldürmediklerine, onların masum olduklarına yemin ederim. </p>
<p class="calibre2">Harley sokağında, 783 numarada oturan Dr. Michale Chavasse'le konuşulduğu takdirde onun bana söylediklerini tekrarlayacağından eminim. Yani... doktor hayatımın ancak bir iki ay daha uzatılabileceğini açıklayacak. Fakat ben, hayatıma bu şekilde son vermeyi tercih ediyorum. Böyle, iki masumun işlemedikleri bir suçla itham edilmelerinin önüne geçeceğimi de umuyorum. Aklım başında. Bu yazdıklarımın ne anlama geldiğini de biliyorum. </p>
<p class="calibre2">Edith Elfrida de Haviland.» </p>
<p class="calibre2"/>
<p class="calibre2">Mektubu bitirirken, bunu Sophia'nın da okuduğunu farkettim. Artık bunu Taverner'in rızasıyla mı yapmıştı, yoksa adam işin farkında değil miydi, bunu bilmiyorum. </p>
<p class="calibre2">Genç kız, «Edith teyze...» diye fısıldadı. </p>
<p class="calibre2"/>
<p class="calibre2">Edith de Haviland’ın insafsız bir tavırla boru otunu topuğuyla ezişini hatırladım. Ondan daha önce de kuşkulanmıştım... Bulduğum nedenler de pek tuhaftı. Fakat, niçin... </p>
<p class="calibre2">Daha kafamdaki bu fikir tam anlamıyla belirmeden, Sophia düşündüklerimi hay kır iver di. </p>
<p class="calibre2">«Fakat... niçin Josephine? Neden Josephine'i beraber götürdü?» </p>
<p class="calibre2">Ben, «Bunu neden yaptı?» diye sordum. «Bu şekilde hareket etmesinin nedeni neydi?» </p>
<p class="calibre2">Fakat daha bu sözler ağzımdan çıkarken gerçeği anladım. Her şeyi olduğu gibi görüyordum artık. Birdenbire Edith de Haviland’ın ikinci mektubunu elimde tuttuğumu farkettim. Başımı eğdim... Zarfın üzerinde benim adım yazılıydı. </p>
<p class="calibre2">Bu zarf, diğerinden daha kalın ve sertti. Sanırım bunu açmadan içinde ne olduğunu sezdim. Zarfı yandan yırttım. Josephine'in küçük, siyah not defteri yere düştü. Eğilip, aldım. Defter elimde açılıverdi. O zaman ilk sayfada neler yazılı olduğunu gördüm... </p>
<p class="calibre2">Sophia’nın sesini duydum. Çok berrak ve sakindi. Sanki genç kız uzaklarda bir yerde konuşuyordu. </p>
<p class="calibre2">«Biz meseleyi yanlış anladık... Katil Edith teyze değildi.» </p>
<p class="calibre2">İçimi çektim. «Evet...» </p>
<p class="calibre2">Sophia, bana sokularak, «Katil...» diye fısıldadı. «Katil... Josephine'di... değil mi?» </p>
<p class="calibre2">Onunla küçük, siyah defterin birinci sayfasındaki çocuksu bir yazıyla yazılmış olan cümleyi okuduk: </p>
<p class="calibre2">«Bugün, büyükbabamı öldürdüm.» </p>
<p class="calibre2"><b class="calibre5"> </b></p>
<p class="calibre2"/>
<p class="calibre2">Sonradan körlüğüme çok şaştım. «Bir insan bu kadar kör olabilir mi?» diye düşündüm durdum. </p>
<p class="calibre2">Aslında gerçek o kadar açıktı ki. </p>
<p class="calibre2">Katil tarifine, Josephine... yalnız Josephine tamamiyle uyuyordu. Kendini beğenmişliği, ukalâlığı, konuşmaktan hoşlanması, ne kadar zeki olduğunu sık sık tekrarlaması, polisin aptallığından sözetmesi... </p>
<p class="calibre2">Onu, küçük bir çocuk olduğu için hiçbir zaman dikkate almamıştım. Fakat cinayet işleyen çocuklar görülmüştür. Üstelik bu seferki cinayet, bir çocuğun kavrayacağı, işleyeceği gibi bir şeydi. Josephine'in büyük babası ona yol göstermiş... kıza âdeta mükemmel bir plan hazırlamıştı. Josephine'in dikkat etmesi gereken bir tek şey vardı: Parmak izi bırakmamak. Detektif romanı okuyan kız da böyle şeyleri çoktan öğrenmişti zaten. Üstelik Josephine, bu tip eserleri taklit etmiş, onlardan fikir almıştı. Not defteri... Hafiyelik... Sanki birinden kuşkulanıyormuş gibi davranması... Emin olmadıkça bir şey söylemeyeceği konusunda ısrar etmesi... </p>
<p class="calibre2">Ve özellikle o meşhur tuzak! Aklın alacağı şey miydi bu? Josephine, düşündüğünü yapmaya çalışırken az kalsın kendisini öldürecekti. Fakat ne olsa bir çocuktu o. Bu yüzden çocukça bir inançla bu ihtimal üzerinde durmuyordu. Romanın kahramanı oydu. Kahramanlar da hiçbir zaman ölmezlerdi. </p>
<p class="calibre2">Taverner'la çamaşırhanedeki kanıtları görmemiştik bile. Özellikle eski mutfak sandalyesinin oturulacak yerindeki çamura aldırmamıştık. Oysa evde kapının yukarısına erişebilmek için sandalyeye çıkmak zorunda olan bir tek kişi vardı: Josephine. </p>
<p class="calibre2">Kız, mermerden oyulmuş olan aslan kafasının başına düşmesi için çok uğraşmıştı. Yerdeki izlerden, çukurlardan da bu anlaşılıyordu. Josephine, sabırla sandalyeye tekrar tekrar çıkarak, aslan başını kapının üzerine koymuş, parmak izi bırakmamak için de atkısını kullanmıştı. </p>
<p class="calibre2">Nihayet aslan başı kafasına düşmüş... ve Josephine de böylece amacına erişmişti. Yani artık o 'ölümden kurtulmuş' oluyordu. </p>
<p class="calibre2">Onun bütün arzusu da buydu zaten... Herkeste bu tesiri uyandırmak istiyordu. Tehlikedeydi... Bir şeyler biliyordu... Nihayet katil kendisini ortadan kaldırmaya çalışmıştı. </p>
<p class="calibre2">Artık onun, su deposunda olduğuna dikkatimi çekmek için elinden geleni yaptığını anlıyordum. </p>
<p class="calibre2">Çamaşırhaneye gitmeden önce de odasını artistik bir şekilde alt üst etmişti... </p>
<p class="calibre2">Fakat Josephine, hastaneden döndüğü... Brenda'yla Laurence'in tutuklandığını  öğrendiği zaman sıkılmış, hoşnutsuzluk duymaya başlamıştı. Meseleye kapanmış gözüyle bakılıyordu artık. Kendisine de kimsenin aldırdığı yoktu. </p>
<p class="calibre2">İşte kız bu yüzden Edith de Haviland'ın odasından degitalia çalıp, kendi kakaosuna karıştırmış ve sonra da fincanı holdeki masanın üzerine bırakmıştı. </p>
<p class="calibre2">Dadının kakaoyu içeceğini biliyor muydu? Herhalde... Daha o sabah dadının kendisim tenkit ettiğini söylemişti. Ona fena halde kızıyordu. Acaba, hayatını çocuklara adamış olan dadı  kızın katil olduğundan kuşkulanmış mıydı? Bana kalırsa dadı Josephine'in normal olmadığını biliyordu. Bunu yıllar önce anlamıştı. Kız, kafaca gelişirken, ahlâk ve vicdan bakımından geri kalmıştı. Ya da Sophia'nın sözettiği çeşitli acımasızlıklar Josephine'de birleşmişti. </p>
<p class="calibre2"/>
<p class="calibre2">Kız, büyük annesinin ailesinden otorite merakını, Magda'dan egoistliği almıştı. Her şeyi kendi açısından görüyordu. Herhalde o da tıpkı Philip gibi, bir hayli hassas olduğu için çirkinliğinden dolayı  ıstırap çekmişti. </p>
<p class="calibre2">Herkesten farklıydı o. Çingene gibiydi. Daha da önemlisi Josephine'in damarlarında, karışık, çapraşık işlerden hoşlanan ihtiyar Leonides'in kanı dolaşıyordu. O Leonides'in torunuydu. Akıl ve kurnazlık bakımından büyük babasına benziyordu. Fakat, adam sevgisini ailesine vermişti. Josephine ise yalnız kendisini seviyordu. </p>
<p class="calibre2">Bana kalırsa Aristede Leonides ailenin görmediği bir şeyin farkına varmıştı. Josephine'in hem başkaları ve hem de kendi kendisi için bir tehlike oluşturacağını anlamıştı. Kızın yapacaklarından korktuğu için onu okula yollamamıştı. Torununu evde himaye etmeye, korumaya çalışmıştı. Şimdi onun Sophia'ya Josephine'e bakmasını neden o kadar sıkı sıkı tembih ettiğini biliyordum. </p>
<p class="calibre2">Magda’nın Josephine'i birdenbire İsviçre'ye göndermeye kalkması? Acaba bunun nedeni de kadının çocuğu için endişelenmesi iniydi? Belki bu belirli bir korku değil, belirsiz annelik hislerinin bir ikazıydı. </p>
<p class="calibre2">Ya Edith de Haviland?... O önce kuşkulanmış... sonra korkmuş ve nihayet... gerçeği anlamış mıydı? </p>
<p class="calibre2">Elimdeki mektuba baktım. </p>
<p class="calibre2"/>
<p class="calibre2">«Sevgili Charles, </p>
<p class="calibre2">Bunu gizlice okumanı arzu ediyorum. Fakat eğer isterseniz ya da doğru bulursanız bu mektubu Sophia'ya da gösterebilirsiniz. Birinin gerçeği bilmesi, öğrenmesi şart. Zarfa koyduğum defteri arka kapının yanındaki eski köpek kulübesinde buldum. Çocuk bunu oraya saklıyormuş.  İçindekileri okuyunca, kuşkularımda haklı olduğumu anladım. Yapacağım belki doğru, belki de yanlış. Artık bilmiyorum. Fakat hayatım, nasıl olsa, sona ermek üzere. Çocuğun ıstırap çekmesini istemiyorum. Oysa ondan işlediği suçların hesabını sordukları zaman çok azap çekecek... Neyse... </p>
<p class="calibre2">Ne yaparsınız, sıhhatli yavruların arasında daima bir 'arızalı' bulunur... Bu mesele de böyle işte... </p>
<p class="calibre2">Eğer yanılıyorsam, Allah beni affetsin. Fakat bunu sırf aileye karşı duyduğum sevgi yüzünden yapıyorum. Size ve Sophia'ya mutluluklar dilerim. Allah sizleri daima korusun. </p>
<p class="calibre2">Edith de Haviland.» </p>
<p class="calibre2"/>
<p class="calibre2">Sadece bir dakika duraksadım. Sonra mektubu Sophia'ya uzattım... </p>
<p class="calibre2">Genç kızla tekrar Josephine'in küçük, siyah defterini açtık. </p>
<p class="calibre2">«Bugün, büyükbabamı öldürdüm.» </p>
<p class="calibre2">Sayfaları çevirdik. İnsanın aklım durduracak bir defterdi bu. Herhalde bir psikolog yazılanları çok ilginç bulurdu. Bunlardan, baskı altında tutulan bir egoizmin doğurduğu kinin ne korkunç bir şey olduğunu kolayca anlayabilirdiniz. Josephine, cinayet nedenini de açıkça yazmıştı. Bu öyle çocukça, öyle basit, öyle yetersiz bir şeydi ki... </p>
<p class="calibre2">«Büyükbabam bale yapmamı istemiyor. Onun için kendisini öldürmeye karar verdim. O zaman gidip Londra'da otururuz. An nem benim bale yapmama nasıl olsa aldırmaz.» </p>
<p class="calibre2">Defterden sadece birkaç kısım aldım. Bunların hepsi de çok önemliydi. </p>
<p class="calibre2">«İsviçre'ye gitmek istemiyorum... gitmeyeceğim! Eğer annem beni okula gitmeye zorlarsa onu da öldürürüm. Yalnız artık zehir bulamıyorum. Belki porsuk ağacının meyvaları  işime yarar. Onlar zehirliymiş. </p>
<p class="calibre2">Kitapta öyle yazıyordu. </p>
<p class="calibre2">Eustace bugün beni çok kızdırdı. «Sen aptal bir kızsın,» dedi. «Detektifliğe kalkman gülünç!» Eğer cinayeti benim işlediğimi bilseydi, beni aptal ve gülünç bulmazdı. </p>
<p class="calibre2">Charles'i seviyorum ama o da biraz aptal. Cinayeti kimin üzerine yıkacağıma henüz karar vermedim. Belki Brenda'yla Laurence'i seçerim. Brenda, bana karşı çok kötü davranıyor, benim normal olmadığımı söylüyor. </p>
<p class="calibre2">Fakat Laurence'i seviyorum. Bana Chariot Korday adlı bir kızı anlattı. Kız, banyoda birini öldürmüş. Ama anladığıma göre pek akıllıca hareket etmemiş.» </p>
<p class="calibre2">Son sayfadakiler her şeyi o kadar iyi açıklıyordu ki... </p>
<p class="calibre2">«Dadıdan nefret ediyorum... Nefret ediyorum... Nefret ediyorum... O, benim sadece küçücük bir kız olduğumu söylüyor. Gösterişten hoşlandığımı iddia ediyor. Annemi, beni İsviçre'ye göndermesi için kışkırtıyor. </p>
<p class="calibre2">Onu da öldüreceğim... herhalde Edith teyzenin ilâcı  işime yarar. Başka bir cinayet daha işlendiği için polisler gelirler, ben de eğlenirim.» </p>
<p class="calibre2">«Dadı öldü. Buna çok sevindim. Öbür hapları nereye saklayacağımı bilmiyorum. Belki Clemency yengemin odasına...Belki de Eustace’ın. Ben iyice ihtiyarlayıp öldükten sonra bu defteri polis müdürüne yollayacaklar. O </p>
<p class="calibre2">zaman herkes benim ne büyük, ne usta bir katil olduğumu anlayacak.» </p>
<p class="calibre2">Defteri kapadım. Gözyaşları Sophia'nın yanaklarından süzülüyordu. </p>
<p class="calibre2"/>
<p class="calibre2">«Ah, Charles... Ah, Charles.., ne korkunç şey bu. Küçük bir canavarmış o. Fakat... buna rağmen... çok da zavallıymış.» </p>
<p class="calibre2">Ben de aynı şeyi hissediyordum. </p>
<p class="calibre2">Josephine'i sevmiştim... Küçük kıza karşı hâlâ sevgi duyuyordum. Neticede birinden veremi ya da öldürücü bir hastalığı var diye soğumazsınız, Josephine, Sophia'nın da dediği gibi küçük bir canavardı. Fakat zavallı bir canavar... Sakat doğmuştu o. Çarpık evin, çarpık çocuğuydu. </p>
<p class="calibre2">Sophia, «Eğer... yaşasaydı... o zaman... ne olurdu,» diye sordu. </p>
<p class="calibre2">«Herhalde onu bir ıslahevine ya da özel bir kliniğe gönderirlerdi. Daha sonra... kendisini serbest bırakırlardı. </p>
<p class="calibre2">Ya da belki de bu kez bir tımarhaneye kapatırlardı... Bilmem ki.» </p>
<p class="calibre2">Sophia, titredi. </p>
<p class="calibre2">«Böylesi daha iyi... Fakat... Edith teyze. Onun suçlu olduğunu sanmalarını istemem.» </p>
<p class="calibre2">«Edith teyzen bunu kendisi istedi. Fakat olayın etrafa yayılacağını hiç sanmıyorum. Brenda'yla Laurence aleyhindeki dava da düşecek. Onları serbest bırakacaklar.» </p>
<p class="calibre2">Genç kızın ellerini tuttum. Tavrım tamamiyle değişmişti. «Ve sen Sophia... benimle evleneceksin. Bugün İran'a tayin edildiğimi öğrendim. Oraya 'birlikte gider ve küçük Çarpık Ev'i de unuturuz. Annen, piyeslere para yatırır, baban kitap alır. Eustace da çok geçmeden üniversiteye gider. Artık onlar için endişe etme. Biraz da beni düşün.», </p>
<p class="calibre2">Sophia, gözlerimin içine baktı. </p>
<p class="calibre2">«Charles, benimle evlenmekten korkmayacak mısın?» </p>
<p class="calibre2">«Neden korkayım? Ailenin bütün kusurları zavallı Josephine'de toplanmıştı... Leonides ailesinin en cesur ve en iyi taraflarını da senin aldığına inanıyorum, Sophia. Büyükbaban seni çok takdir ediyormuş, ihtiyar Aristede'in insanlardan anladığı belli... Başını kaldır, sevgilim. Bütün gelecek bizim...» </p>
<p class="calibre2">«Evet, Charles... Seni seviyorum... Yakında evleniriz. Seni mutlu etmeye çalışacağım.» Küçük not defterine baktı. «Zavallı Josephine.» </p>
<p class="calibre2">Başımı salladım. «Zavallı Josephine.» </p>
<p class="calibre2"><b class="calibre5"> </b></p>
<p class="calibre2"/>
<p class="calibre2">Babam, «işin aslı nedir, Charles?» diye sordu. </p>
<p class="calibre2">Bizim ihtiyara hiçbir zaman yalan söyleyemem. </p>
<p class="calibre2">İçimi çektim. «Katil Edith de Haviland değil... İhtiyar Leonides'le dadıyı Josephine öldürmüş.» </p>
<p class="calibre2">Babam  şefkatle, «Evet...» diye mırıldandı. «Ben de çoktandır bundan kuşkulanıyordum zaten... Zavallı çocuk...» </p>
<p class="calibre2"/>
</body>
</html>
