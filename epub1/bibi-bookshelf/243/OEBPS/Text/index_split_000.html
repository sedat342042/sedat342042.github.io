<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>��</title>
  <meta content="pdftohtml 0.36" name="generator" />
  <meta content="MEK" name="author" />
  <meta content="2010-09-29T18:47:16+00:00" name="date" />
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 5.000000pt; margin-top: 5.000000pt; }
</style>
</head>

<body>
  <p>Stephen King - Gece Yarısını İki Geçe</p>

  <p>Kitaplar, uygarlığa yol gösteren ışıklardır.</p>

  <p>UYARI:</p>

  <p>www.kitapsevenler.com</p>

  <p>Kitap sevenlerin yeni buluşma noktasından herkese merhabalar...</p>

  <p>Cehaletin yenildiği, sevginin, iyiliğin ve bilginin paylaşıldığı yer olarak gördüğümüz sitemizdeki</p>

  <p>tüm e-kitaplar, 5846 Sayılı Kanun'un ilgili maddesine istinaden, engellilerin faydalanabilmeleri amacıyla ekran okuyucu, ses sentezleyici program, konuşan "Braille Not Speak", kabartma ekran</p>

  <p>vebenzeri yardımcı araçlara, uyumluolacak şekilde, "TXT","DOC" ve "HTML" gibi formatlarda, tarayıcı ve OCR (optik</p>

  <p>karakter tanıma) yazılımı kullanılarak, sadece görmeengelliler için, hazırlanmaktadır. Tümüyle ücretsiz olan sitemizdeki e-kitaplar, "Engelli-engelsiz elele"düşüncesiyle, hiçbir ticari amaç</p>

  <p>gözetilmeksizin, tamamen gönüllülük</p>

  <p>esasına dayalı olarak, engelli-engelsiz Yardımsever arkadaşlarımızın yoğun emeği sayesinde, görme engelli kitap sevenlerin</p>

  <p>istifadesine sunulmaktadır. Bu e-kitaplar hiçbirşekilde ticari amaçla veya kanuna aykırı olarak kullanılamaz, kullandırılamaz.</p>

  <p>Aksi kullanımdan doğabilecek tümyasalsorumluluklar kullanana aittir. Sitemizin amacı asla eser sahiplerine zarar vermek değildir.</p>

  <p>www.kitapsevenler.com</p>

  <p>web sitesinin amacıgörme engellilerin kitap okuma hak ve özgürlüğünü yüceltmek ve kitap okuma alışkanlığını pekiştirmektir.</p>

  <p>Ben de bir görme engelli olarak kitap okumayı seviyorum. Sevginin olduğu gibi, bilginin de paylaşıldıkça</p>

  <p>pekişeceğine inanıyorum.Tüm kitap dostlarına, görme engellilerin kitap okuyabilmeleri için gösterdikleri çabalardan ve yaptıkları katkılardan ötürü teşekkür ediyorum.</p>

  <p>Bilgi paylaşmakla çoğalır.</p>

  <p>Yaşar MUTLU</p>

  <p>İLGİLİ KANUN:</p>

  <p>5846 Sayılı Kanun'un "altıncı Bölüm-Çeşitli Hükümler" bölümünde yeralan "EK</p>

  <p>MADDE 11" : "ders</p>

  <p>kitapları dahil, alenileşmiş veya yayımlanmış yazılı ilim ve edebiyat eserlerinin engelliler için üretilmiş bir nüshası yoksa hiçbir ticarî amaçgüdülmeksizin bir engellinin kullanımı için kendisi veya üçüncü bir kişi tek nüsha olarak</p>

  <p>ya da engellilere yönelik hizmet veren eğitim kurumu, vakıf veya dernek gibi kuruluşlar tarafından ihtiyaç kadar kaset, CD, braill alfabesi ve benzeri formatlarda çoğaltılması veya ödünç verilmesi bu Kanunda öngörülen izinler alınmadan gerçekleştirilebilir."Bu nüshalar hiçbir şekilde satılamaz, ticarete konu edilemez ve amacı dışında kullanılamaz ve kullandırılamaz.</p>

  <p>Ayrıca bu nüshalar üzerinde hak sahipleri ile ilgili bilgilerin bulundurulması ve çoğaltım amacının belirtilmesi zorunludur."</p>

  <p>bu e-kitap Görme engelliler için düzenlenmiştir.</p>

  <p>Kitap taramak gerçekten incelik ve beceri isteyen, zahmet verici bir iştir. Ne mutlu ki, bir görme</p>

  <p>engellinin, düzgün taranmış ve hazırlanmış bir e-kitabı okuyabilmesinden duyduğu sevinci paylaşabilmek</p>

  <p>tüm zahmete değer. Sizler de bu mutluluğu paylaşabilmek için bir kitabınızı</p>

  <p>tarayıp,</p>

  <p>kitapsevenler@gmail.com</p>

  <p>Adresine göndermeyi ve bu isimsiz kahramanlara katılmayı düşünebilirsiniz.</p>

  <p>Bu Kitaplar size gelene kadar verilen emeğe ve kanunlara saygı göstererek lütfen bu açıklamaları silmeyiniz.</p>

  <p>Siz de bir görme engelliye, okuyabileceği formatlarda, bir kitap armağan ediniz...</p>

  <p>Teşekkürler.</p>

  <p>Ne Mutlu Bilgi için, Bilgece yaşayanlara.</p>

  <p>Stephen King - Gece Yarısını İki Geçe</p>

  <p>STEPHEN KING: GECEYARISINI İKİ GEÇE</p>

  <p>TÜRKÇESİ:</p>

  <p>Gönül Suveren</p>

  <p>ISBN 975 - 405 - 260 - 3 91-34-y-0131-61</p>

  <p>Kitabın Orijinal Adı: FOUR PAST MIDNIGHT</p>

  <p>Yayın Hakları: © STEPHEN KING VIKING PENGUIN</p>

  <p>KESİM AJANSI ALTIN KİTAPLAR YAYINEVİ</p>

  <p>Kapak Resmi ŞAHİN KARAKOÇ</p>

  <p>Kapak Düzeni FATMA BOZKURT</p>

  <p>Dizgi EKRAN DİZGİ</p>

  <p>Baskı AKDENİZ YAYINCILIK A.Ş.</p>

  <p>1. BASIM /HAZİRAN 1991</p>

  <p>2. BASIM /HAZİRAN 1997</p>

  <p>Bu kitabın her türlü yayın hakları</p>

  <p>Fikir ve Sanat Eserleri Kanunu gereğince</p>

  <p>Altın Kitaplar Yayınevi'ne aittir.</p>

  <p>Celâl Ferdi Gökçay Sk. Nebioğlu İşhanı Cağaloğlu – İstanbul Tel: 522 40 45-526 80 12 51151 00-51132 26 Faks: 526 80 11</p>

  <p>Bu Kitap www.kitapsevenler.com sitesi için Taranmıştır.</p>

  <p>e-posta Adresimiz kitapsevenler@gmail.com</p>

  <p>Yazarın Yayınevimizden Çıkan Kitapları:</p>

  <p>HAYVAN MEZARLIĞI</p>

  <p>GÖZ</p>

  <p>KUJO (tükendi)</p>

  <p>KORKU AĞI (tükendi)</p>

  <p>KUŞKU MEVSİMİ (tükendi)</p>

  <p>ÇAĞRI (tükendi)</p>

  <p>CHRISTIE (tükendi)</p>

  <p>MAHŞER (tükendi)</p>

  <p>«O» (tükendi)</p>

  <p>SİS</p>

  <p>TEPKİ</p>

  <p>MEDYUM</p>

  <p>SADİST (tükendi)</p>

  <p>ŞEFFAF</p>

  <p>CESET (tükendi)</p>

  <p>AZRAİL KOŞUYOR (tükendi)</p>

  <p>HAYALETİN GARİP HUYLARI</p>

  <p>KARA KULE</p>

  <p>HAYATI EMEN KARANLIK</p>

  <p>Umacılar</p>

  <p>GECE YARISINI BİR GEÇE</p>

  <p>BİRİNCİ BÖLÜM</p>

  <p>KAPTAN PİLOT ENGLE'A KÖTÜ HABER. KÜÇÜK KÖR KIZ. HANIMIN KOKUSU. DALTON ÇETESİ, TOMBSTONE KASABASINA GELİYOR. 29 NUMARALI UÇUŞ SEFERİ SIRASINDA KARŞILAŞILAN</p>

  <p>KÖTÜ OLAYLAR</p>

  <p>Brian Engle tam 10.14'te American Pride Şirketine ait uçağı 22 numaralı kapının önünde durdurdu. Üzerinde, «Lütfen Kemerlerinizi Bağlayınız,» yazılı panonun ışıklarını söndürdü.</p>

  <p>Şimdiye dek hiçbir uçuşun sonunda böylesine rahatlamamış ve kendini bu kadar yorgun hissetmemişti. Başı çatlayacak gibi ağrıyor, adeta zonkluyordu. Engle'ın bu akşamla ilgili kesin planları vardı. Pilotlara ait salonda içki içmeyecek, yemek de yemeyecekti. Westwood'a döndüğünde banyo bile yapmayacaktı. Kendini yatağına atarak on dört saat uyumak niyetindeydi.</p>

  <p>American Pride'in Tokyo-Los Angeles arasındaki bu seferi şirketin en önemli servislerinden biri sayılıyordu. Yolculuk önce sert bir rüzgâr yüzünden gecikmişti. Sonra da LAX'ta görülen o her zamanki tıkanıklık yüzünden. Engle, LAX'in Amerika'nın en kötü havaalanı olduğuna inanıyordu. Tabii Boston'daki Logan Alanı hesaba katılmazsa. Uçuşun sonlarına doğru karşılaştıkları basınç</p>

  <p>sorunu durumu daha da kötüleştirmişti. Sorun önce önemsiz gibi görünürken gitgide kötüleşmiş ve insanı korkutacak boyutlara varmıştı. Bir patlama ve şiddetli basınç düşmesi olayıyla karşı karşıya kalmak üzereydiler. Ama neyseki iş o noktaya varmamıştı. Bazen bu tür sorunlar birdenbire ve esrarlı bir biçimde ortadan kalkıveriyordu. Bu kez de öyle olmuştu. Kontrol kabininin hemen gerisindeki kapıdan çıkan yolcular, Tokyo'dan başlayan bu gece uçuşu sırasında kıymaya dönmelerinin an meselesi olduğunu farketmemişlerdi bile. Ama Engle durumu biliyordu. Bu yüzden de başı çatlayacak gibi ağrımaya başlamıştı.</p>

  <p>Brian Engle yardımcı pilota döndü. «Bu kaltak hemen teşhis merkezine gitmeli.</p>

  <p>Onlar uçağın geldiğini ve sorunun ne olduğunu biliyorlar. Öyle değil mi?»</p>

  <p>Yardımcı pilot başını salladı. «Bu durum hoşlarına gitmiyor ama her şeyi biliyorlar.»</p>

  <p>«Hoşlanıp hoşlanmadıkları bana vızgelir, Danny. Bu gece ölüme fazla yaklaştık.»</p>

  <p>Danny Keene başını, «Evet,» der gibi salladı. Durumu o da biliyordu.</p>

  <p>Brian içini çekerek ensesini ovuşturdu. Başı çürük bir diş gibi ağrıyordu.</p>

  <p>«Belki de bu iş için fazla yaşlıyım.»</p>

  <p>Tabii herkes işi konusunda zaman zaman buna benzer sözler söylerdi. Aslında Brian bu iş için hiç de yaşlı olmadığını pekâlâ biliyordu. Kırk üç yaşındaydı.</p>

  <p>Yani bir pilot için altın çağ sayılan döneme yeni giriyordu. Ama yine de bu gece olanlardan sonra bu sözlerine neredeyse kendi de inanacaktı. Tanrım, çok yorgundu!</p>

  <p>Kabinin kapısına vuruldu. Seyir görevlisi Steve Searles yerinden kalkmadan döndü</p>

  <p>ve kapıyı açtı. Dışarıda sırtında American Pride Şirketinin yeşil bleyzerlerinden olan bir adam bekliyordu. Kapıda görev yapan memurlara benziyordu ama Brian öyle olmadığını biliyordu. Bu adam John (ya da James) Deegan'dı. American Pride Şirketinin LAX'taki Operasyon Müdür Yardımcısı.</p>

  <p>«Kaptan Engle?»</p>

  <p>«Evet?» Brian'ın bütün savunma mekanizması harekete geçti ve baş ağrısı da şiddetlendi. İlk düşüncesi, uçağın hava kaçırmasının suçunu bana yükleyecekler, oldu. Bunun nedeni mantık değildi tabii. Sadece gerilmiş sinirler ve yorgunluktu. Paranoyak bir düşünce bu, dedi kendi kendine. Ama ben de şu anda öyle bir durumdayım.</p>

  <p>«Korkarım size kötü bir haberim var, kaptan.»</p>

  <p>«Uçağın hava kaçırmasıyla mı ilgili?» Brian'ın sesi fazla sert çıkmıştı. Uçaktan inen birkaç yolcu dönüp ona baktılar. Ama artık yapabileceği bir şey yoktu.</p>

  <p>Deegan, «Hayır,» der gibi başını salladı. «Karınızla ilgili, Kaptan Engle.»</p>

  <p>Brian bir an adamın ne demek istediğini anlayamadı. Orada oturmuş, ağzı bir karış açık Deegan'a bakıyor, kendini pek aptalmış gibi hissediyordu. Sonra aklı</p>

  <p>başına geldi. Deegan, Anne'i kastediyordu tabii.</p>

  <p>«O benim eski karım. Biz boşanalı on sekiz ay oldu. Anne'e ne olmuş?»</p>

  <p>Deegan, «Bir kaza olmuş sanırım,» dedi. «Belki büroya gelmeniz daha iyi olur.»</p>

  <p>Brian merakla adama baktı. O uzun, gerilim dolu üç saatten sonra bütün bunlar ona garip biçimde gerçek değilmiş gibi geliyordu. Bir an Deegan'a, bu Gizli Kamera gibi saçmasapan bir şeyse, demek istedi. Defolup başımdan git! Ama kendini tuttu. Tabii aslında oyun falan değildi. Uçak şirketlerinin önemli memurları şaka yapıp oyun oynamazdı. Özellikle bunu havada korkunç bir kaza geçirmekten kıl payı kurtulmuş pilotlara yapmazlardı.</p>

  <p>«Anne'e ne olmuş?» Brian bu kez soruyu daha yumuşak bir sesle sormuştu. Pilot yardımcısı ona ihtiyatlı bir anlayışla bakıyordu. «İyi mi?»</p>

  <p>Deegan başını eğip pırıl pırıl cilalı ayakkabılarına baktı. Brian o zaman haberin gerçekten çok kötü olduğunu anladı. Anne'in hiç de iyi olmadığı</p>

  <p>belliydi. Bütün bunlara inanamıyordu. Anne henüz otuz dört yaşındaydı. Sağlıklı</p>

  <p>ve tedbirli bir kadındı. Ayrıca Brian kaç kez, Boston kentinde aklı başında bir tek sürücü var, diye düşünmüştü. O da Anne. Hatta bütün Massachusettes eyaletinde ondan başkası yok.</p>

  <p>Brian, Deegan'a başka bir şey daha sorduğunu farketti. Sanki beynine bir yabancı</p>

  <p>girmiş, ağzını hoparlör olarak kullanıyordu. «Yoksa öldü mü?»</p>

  <p>John ya da James Deegan destek ararcasına etrafına bakındı. Ama geride sadece bir hostes vardı. Uçaktan inen yolculara, «Los Angeles'te güzel bir akşam geçirmenizi dilerim» diyor, arada bir de endişeyle pilot kabinine göz atıyordu.</p>

  <p>Herhalde o da Brian'ın az önce aklına gelen şeyi düşünüyordu. Yani uçuşun son birkaç saatini kâbusa çeviren o hava kaçağından mürettebatın sorumlu tutulmasından korkuyordu. Deegan destek bulamadı. Tekrar Brian'a bakarak,</p>

  <p>«Evet,» der gibi başını salladı.</p>

  <p>«Evet... korkarım öyle. Lütfen benimle gelir misiniz, Kaptan Engle?»</p>

  <p>Brian Engle on ikiyi çeyrek geçe Los Angeles'ten Boston'a gitmek için American Pride Şirketinin 29 sefer sayılı uçağına bindi. Amerika kıtasını aşan yolcuların</p>

  <p>'Kızıl Göz' diye tanımladıkları yolculuk on beş dakika sonra başlayacaktı. Brian daha önce, eğer LAX Amerika'nın en tehlikeli ticari havaalanı değilse, o zaman Logan'dır, diye düşündüğünü anımsadı. Ve şimdi kötü rastlantılar sonucu sekiz saat arayla iki havaalanına da inmiş olacaktı. LAX'a pilot olarak inmişti.</p>

  <p>Logan'a ise bitkin bir yolcu gibi.</p>

  <p>Los Angeles'e indiğinde zaten şiddetli olan baş ağrısı biraz daha arttı.</p>

  <p>İçinden, bir yangın, dedi. Kahrolasıca bir yangın. Dumansezicilere ne oldu, Tanrı aşkına? Yepyeni bir binaydı o!</p>

  <p>Birdenbire Anne'i son dört, beş ay boyunca hiç düşünmemiş olduğunu farketti.</p>

  <p>Boşandıkları ilk yıl ona eski karısından başka hiçbir şeyi düşünemiyormuş gibi gelmişti. Anne ne yapıyor, ne giyiyordu? Ve tabii, kimleri görüyordu? Sonunda yarası iyileşmeye başlamış ve her şey hızla olup bitmişti. Sanki ona iğneyle ruhunu canlandıracak bir antibiyotik vermişlerdi. Boşanma konusunda çok yazı</p>

  <p>okuduğundan, canlandırıcı şeyin ne olduğunu biliyordu. Bu antibiyotik değil, bir kadındı. Yani düş-kırıklığını izleyen tepki.</p>

  <p>Brian için başka kadın olmamıştı. Hiç olmazsa şimdilik yoktu. Birkaç kadınla bir iki kez çıkmış ve bir keresinde de çekinerek yatmıştı. (Bu AİDS çağında herkesin evlilik dışı ilişkiler konusunda çekingen davrandığına inanıyordu.) Hayır. O</p>

  <p>sadece... iyileşmişti.</p>

  <p>Brian diğer yolcuların uçağa binmelerini seyretti. Sarışın bir kadın, kara gözlük takmış küçük bir kızın elinden tutmuştu. Çocuk da bir eliyle sarışının dirseğini yakalamıştı. Kadın bir şeyler mırıldandığında küçük kız hemen sesin geldiği yöne doğru döndü. Brian o zaman çocuğun kör olduğunu anladı. Küçük kızın başını döndürüş biçimi açıklamıştı bunu. Ne garip, diye düşündü. Böyle küçücük hareketler insana çok şeyi açıklıyor.</p>

  <p>Sonra için için ekledi. Anne... Şu an Anne'i düşünmen gerekmez mi?</p>

  <p>Ancak yorgun kafası Anne'den başka konulara doğru kayıyordu. Karısı Anne.</p>

  <p>Öfkeyle tokatladığı tek kadın olan Anne. Ve artık ölmüş olan Anne.</p>

  <p>İçinden, herhalde ülkeyi dolaşarak konferanslar verebilirim, dedi.</p>

  <p>Boşanmış erkeklerden oluşan gruplarla konuşurum. Tabii boşanmış kadınlarla da.</p>

  <p>Konu, 'Unutma Sanatı,' olur.</p>

  <p>Onlara, «Çiftler en çok dördüncü evlilik yıldönümlerinden sonra boşanırlar,»</p>

  <p>diye açıklarım. «Beni ele alın. Ondan sonraki yıl bir cehennem hayatı yaşadım.</p>

  <p>Suçun ne kadarının bende, ne kadarının da onda olduğunu düşünüyordum boyuna.</p>

  <p>Çocuk konusunda onu sıkıştırıp durmuştum. Bu doğru mu olmuştu, yoksa olmamış</p>

  <p>mıydı, anlamak istiyordum. Bizim en önemli sorunumuz buydu. Uyuşturucu ya da zina gibi dramatik şeyler değil. Sadece o eski 'çocuk mu, meslek mi?' konusuydu.</p>

  <p>Sonra sanki kafamın içinde bir ekspres asansör belirdi. Anne de bunun içindeydi.</p>

  <p>Ve asansör hızla aşağıya indi.</p>

  <p>Evet, hızla aşağıya inmişti. Brian son birkaç ay hiç düşünmemişti... Hatta her ay nafaka çekini gönderme vakti geldiğinde bile. Bu uygarca bir davranış ve uygun bir rakamdı. Anne yılda brüt seksen bin dolar kazanıyordu. Nafakayı kendi avukatı ödüyordu. Brian da rakamı aylık hesap raporunda görüyordu. Elektrik faturasıyla, apartmanın ipotek borcu arasına sıkışmış bir iki bin dolar.</p>

  <p>Brian kolunun altına keman kutusu sıkıştırmış, başına da Musevilerin 'yarmulke'</p>

  <p>dedikleri keplerden olan bir delikanlının koltukların arasından ilerlemesini seyretti. Çocuğun hem endişeli, hem de heyecanlıymış gibi bir hali vardı.</p>

  <p>Gözleri geleceğin ışıltısıyla doluydu. Brian gencin coşkusunu kıskandı.</p>

  <p>Evliliklerinin son yılında karısıyla arasında acı duygular ve öfke belirmişti.</p>

  <p>Sondan dört ay kadar önce de olan olmuştu. Kafası, «Hayır,» diyemeden eli,</p>

  <p>«Defol!» diye haykırmıştı. O olayı anımsamak Brian'ın hiç hoşuna gitmiyordu.</p>

  <p>Anne bir partide içkiyi fazla kaçırmıştı. Eve döndüklerinde de ona karşı</p>

  <p>saldırıya geçmişti.</p>

  <p>«Bu konuda artık beni zorlama, Brian! Yakamı bırak. Artık çocuklardan söz etmeni istemiyorum. Bir sperm testi istiyorsan doktora git. Benim işim reklamcılık, bebek doğurmak değil. Senin şu fazla erkekçe zırvalarından bıktım...»</p>

  <p>İşte o zaman karısını tokatlamıştı. Şiddetle ağzına vurmuştu kadının. Ve bu tokat cümleyi zalimce bir düzgünlükle sona erdirmişti. Karı koca, Anne'in daha sonra öleceği o apartmanda, karşılıklı durarak birbirlerine bakmışlardı. İkisi de hiçbir zaman itiraf edemeyecekleri kadar sarsılmış ve korkmuşlardı. (Belki Brian ancak şimdi, 5A numaralı koltukta oturmuş bu sefere katılacak yolcuların uçağa binmelerini seyrederken bunu itiraf ediyordu. Sonunda kendi kendine itiraf ediyordu.) Anne kanamaya başlayan dudağına dokunmuş, sonra, da parmaklarını ona doğru uzatmıştı.</p>

  <p>«Bana vurdun,» demişti. Sesinde öfkeden çok şaşkınlık vardı. Brian o zaman, galiba Anne Quintan Engle'a yaşamında ilk kez biri öfkeyle vurdu, diye düşünmüştü.</p>

  <p>Sonra da karısına, «Tabii vurdum ya,» demişti. «Ve sesini kesmezsen aynı şeyi tekrar yapacağım. Artık o sivri dilinle beni zehirleyemeyeceksin, hayatım.</p>

  <p>Ağzına bir asma kilit takman iyi olur. Bunu sana kendi iyiliğin için söylüyorum.</p>

  <p>O eski günler sona erdi artık. Eğer evde aklına estiğince tekmeleyebileceğin bir şey olmasını istiyorsan o zaman bir köpek al!»</p>

  <p>Evlilikleri birkaç ay daha zorlukla devam edebilmişti. Ama aslında beraberlikleri Brian'ın tokadı Anne'in suratında sakladığı an sona ermişti.</p>

  <p>Karısı onu çileden çıkarmıştı. Tanrı da biliyordu bunu. Ne var ki, Brian o korkunç anı silebilmek için çok şey vermeye razıydı.</p>

  <p>Son yolcular da uçağa binerken Brian, Anne'in parfümünü düşünmeye başladı. Sanki bu düşünce saplantıya dönüşmüştü. Kokuyu gayet iyi hatırlıyor ama adı aklına gelmiyordu. Neydi bu? Âşık? Aşkım? Akşam? Aman sen de! Kokunun adı dilinin uçundaydı. Bu insanı çıldırtacak bir şeydi.</p>

  <p>Sıkıntıyla, onu özlüyorum, diye düşündü. Anne artık ebediyen yok ve ben şimdi onu özlemeye başladım. Ne garip!</p>

  <p>Aşılama? Kokunun adı böyle saçmasapan bir şey olabilir mi?</p>

  <p>Brian yorgun kafasına, bırak artık bunu, diye emretti. Kendini yiyip durma.</p>

  <p>Kafası da razı oldu. Pekâlâ. Bu sorun değil. Konuyu bir tarafa bırakabilirim.</p>

  <p>Hem de istediğim an. Acaba kokunun adı Aşı mıydı? Hayır, olmaz. Bu böceklere karşı kullanılan bir ilaç değil mi? Özür dilerim. Acaba Akşamlarımız olabilir mi? Yoksa Aşk Akşamları?</p>

  <p>Brian kemerini takıp arkasına yaslandı ve gözlerini yumdu. Adını bir türlü</p>

  <p>çıkaramadığı o parfüm genzine dolmuş gibiydi.</p>

  <p>Hostes işte tam o zaman onunla konuştu. Tabii ya! Brian Engle'ın bu konuda geliştirdiği bir teorisi vardı. Hostesleri... mezuniyetten sonra belki de adı</p>

  <p>'Yolcunun Damarına Basmak' olan gizli bir kursa çağırıyorlar. Orada bu kızlara, pek de gerekli olmayan bir hizmet sunmak için yolcular uyuklamaya başlayıncaya kadar beklemelerini öğretiyorlar. Özellikle yolcu iyice daldıktan sonra uyandırıp, «Yastık ya da battaniye ister misiniz?» diye sormayı da.</p>

  <p>Hostes, «Affedersiniz...» diye söze başladı, sonra da durakladı. Brian kızın bakışlarının siyah ceketinin omzundaki apoletlerden yanındaki boş koltukta duran sırmalı kasketine kaydığını farketti. Kız bir an düşündü ve tekrar konuşmaya başladı. «Affedersiniz, kaptan kahve ya da portakal suyu ister misiniz?» Brian hostesin biraz şaşaladığını farkederek bıyık altından güldü. Kız kompartmanın önünde, küçük sinema perdesinin altındaki masayı işaret ediyordu. Masada iki buz kovası vardı. Her birinden de bir şarap şişesinin ince boynu uzanıyordu. Brian, tabii şampanya da içebilirim, diye düşündü. Aşk Çocuğu! Parfümün adı bu değil.</p>

  <p>Ama buna yakın bir şey. Sonra hostese, «Teşekkür ederim,» dedi. «Hiçbir şey istemem. Yemek servisine de gerek yok. Boston'a varıncaya kadar uyuyacağım. Hava durumu nasıl?»</p>

  <p>«Great Plains'ten Boston'a kadar 6.000 metre yükseklikte bulutlar var. Ama sorun değil. Biz daha yüksekten uçacağız. Ah, evet. Bize Mojave Çölünün yukarılarında Kutup Işıkları görüldüğü bildirildi. Belki onları görmek için uyumaktan vazgeçersiniz.»</p>

  <p>Brian kaşlarını kaldırdı. «Herhalde şaka ediyorsunuz! California üzerinde Kutup Işıkları öyle mi? Yılın bu mevsiminde.»</p>

  <p>«Bize öyle söylediler.»</p>

  <p>Brian, «Galiba bazıları fazla ucuz uyuşturucu kullanıyor,» dedi. Kız güldü.</p>

  <p>Sonra ekledi. «Teşekkür ederim ama ben yine de kestireceğim.»</p>

  <p>«Peki, kaptan.» Hostes bir an durakladı. «Siz, karısını kaybeden o kaptan pilotsunuz değil mi?»</p>

  <p>Brian'ın baş ağrısı birdenbire şiddetlendi ama kendini zorlayarak gülümsedi. Bu kadının... daha doğrusu bu pek genç kızın kötü bir niyeti yoktu. «O benim eski karımdı. Ama evet... ben oyum.»</p>

  <p>«Bu kaybınız yüzünden çok üzgünüm.»</p>

  <p>«Sağolun.»</p>

  <p>«Sizinle daha önce hiç uçtum mu, efendim?»</p>

  <p>Brian yine hafifçe gülümsedi. «Sanmıyorum. Şu son dört yıl daha çok dış hatlarda çalıştım.» Sonra da belki gerek duyduğu için elini uzattı. «Ben Brian Engle'ım.»</p>

  <p>Kız da onun elini sıktı. «Ben de Melanie Trevor.»</p>

  <p>Engle tekrar kıza gülümsedi. Sonra arkasına yaslanıp gözlerini yumdu. Gevşedi ama uykuya dalmadı. Çünkü uçuş öncesi yapılan açıklamaların kendisini uyandıracağını biliyordu. Uçağın havalanırken hafifçe yalpalamasının da öyle.</p>

  <p>Yolculuk sırasında uyumak için bol zamanı olacaktı.</p>

  <p>Uçak tam zamanında havalandı. Brian, çekici yanımız pek az, diye düşündü. En önemli özelliğimiz de zamanında kalkıp inmemiz.</p>

  <p>Uçağın yarıdan fazlası doluydu. Birinci mevkide Brian'dan başka altı yolcu daha vardı. Hiçbiri de sarhoş ya da gürültücü kimselere benzemiyordu. Bu da çok iyi, diye düşündü Brian. Boston'a kadar gerçekten de rahatça uyuyabileceğim.</p>

  <p>Brian çıkış kapılarını işaret eden, koltuğun altındaki canyeleğinin nasıl şişirileceğini ve basınç kaybı olduğu takdirde sarı madenden küçük kabın ne işe yarayacağını gösteren Melanie Trevor'u sabırla izledi. (O da kısa bir süre önce kafasından o küçük kabın nasıl kullanılacağını endişeyle geçirmişti.) Uçak havalandıktan sonra hostes tekrar onun yanına gelerek içecek bir şey isteyip istemediğini sordu. Brian, «İstemem,» der gibi başını sallayarak kıza teşekkür etti. Koltuğun düğmesine basıp sırt dayanılacak yerin iyice geriye kaymasını</p>

  <p>sağladı. Gözlerini kapar kapamaz da uykuya daldı. Melanie Trevor'u da bir daha görmedi.</p>

  <p>29 numaralı uçuş seferini yapan uçak havalandıktan üç saat sonra, Dinah Bellman adlı küçük bir kız uyandı ve Vicky teyzesine, «Su içebilir miyim?» diye sordu.</p>

  <p>Vicky teyze yanıt vermedi. Dinah da sorusunu tekrarladı. Teyzesinin sesi çıkmayınca da onun omzuna dokunmak için elini uzattı. Ancak teyzenin omzuna değil de, boş koltuğun arkalığına dokunacağını hissetmişti. Gerçekten de öyle oldu. Dr. Feldman ona doğuştan kör olan çocukların duyularının çok hassas olduğunu söylemişti. Sanki duyuları radarlarıydı onların. Etraflarında birilerinin olup olmadığını hemen arılıyorlardı. Ama aslında Dinah'nın bunun kendisine açıklanmasına hiç ihtiyacı yoktu. Küçük kız bunun gerçek olduğu biliyordu. Tabii her zaman olmuyordu ama genellikle yanında biri olup olmadığını</p>

  <p>bilirdi, özellikle bu kimse ona eşlik eden Gözleri Sağlam Olan kişiyse...</p>

  <p>Dinah, eh, diye düşündü. Herhalde teyzem tuvalete gitti. Neredeyse geri döner.</p>

  <p>Ama küçük kız yine de garip, açıklayamadığı bir huzursuzluk içindeydi. Durumu hemen kavrayamamıştı. Ağır ağır uyanmıştı. Bir yüzücünün gölün dibinden suyun yüzüne çıkmasına benziyordu bu. Dinah kendi kendine, Vicky teyze pencerenin önündeki koltukta oturuyordu, dedi. İki, üç dakika önce yanımdan geçseydi bunu hissederdim. Demek ki Vicky teyze tuvalete daha önce gitti. Ama bu önemli değil, Dinah. Belki yerine dönerken biriyle konuşmaya daldı.</p>

  <p>Aslında işin garibi büyük uçağın ana salonunda Dinah'nın kulağına hiç konuşma sesi gelmiyordu. Sadece jetlerin düzgün homurtuları duyuluyordu. Kızın endişesi arttı.</p>

  <p>Dinah'nın 'benim kör öğretmenim' diye tanımladığı tedavi uzmanı Miss Lee'nin sesi kulaklarında çınladı: Korkmaktan korkmamalısın, Dinah. Bütün çocuklar zaman zaman korkuya kapılırlar. Özellikle onlar için yeni sayılacak durumlarda. Ve kör çocuklar için bu daha da geçerlidir. Bana inan. Ben neden söz ettiğimi biliyorum. Dinah, Miss Lee'ye inanıyordu. Çünkü o da kendi gibi doğuştan kördü.</p>

  <p>Korkudan vazgeçme... Ama ona boyun da eğme. Kımıldamadan otur ve mantığını</p>

  <p>kullanmaya çalış. Bunun çoğu zaman etkili olduğunu görecek ve şaşacaksın.</p>

  <p>Özellikle onlar için yeni sayılacak durumlarda.</p>

  <p>Bu söz gerçekten duruma uyuyordu. Dinah o zamana kadar dev bir jetle Amerika'nın bir ucundan diğerine gitmek bir yana, uçağa hiç binmemişti.</p>

  <p>Mantığını kullanmaya çalış.</p>

  <p>Eh, o da yabancı bir yerde uyanmıştı ve Gözleri Sağlam Olan kimse yanında yoktu.</p>

  <p>Bu tabii ki insanı korkutacak bir şeydi. Onun geçici olarak gittiğini bilse bile. Sonuçta Gözü Sağlam Olan kimse yukarılarda uçan bir uçağa tıkılıp kalmaktan sıkıldığı için yakındaki bara gidemezdi. Kabindeki garip sessizliğe gelince... ne de olsa gece yolculuğuydu. Herhalde diğer yolcular da uyuyorlardı.</p>

  <p>Dinah'nın kafasındaki endişe duyan o merkez, kuşkuyla, hepsi de mi uyuyor, diye sordu. Olabilir mi?</p>

  <p>Sonra cevabı buldu. Film. Uyanık olanlar uçakta gösterilen filmi seyrediyorlar.</p>

  <p>Tabii ya.</p>

  <p>Dinah birdenbire çok rahatladı. Vicky teyze ona Billy Crystal ve Meg Ryan'ın oynadıkları 'Harry, Sally'le Tanıştığı Zaman' filminin gösterileceğini söylemiş,</p>

  <p>«Uyuyakalmazsam seyredeceğim,» demişti.</p>

  <p>Dinah parmaklarını teyzesinin koltuğunda hafifçe dolaştırdı. Kadının kullanacağı</p>

  <p>kulaklıkları arıyordu. Ama onlar da yerlerinde değildi.</p>

  <p>Dinah'nın parmakları kulaklıklar yerine bir cep kitabına süründü. Herhalde Vicky teyzenin okumaktan hoşlandığı o romantik eserlerden biriydi. Teyzesi onlardan söz ederken, «Erkeklerin erkek, kadınların ise öyle olmadıkları günlerin hikâyeleri bunlar,» diyordu.</p>

  <p>Dinah'nın parmakları biraz daha uzandı ve başka bir şeye dokundu. Dümdüz, yumuşak bir deriye. Kız bir dakika sonra fermuarı, hemen arkasından da sapı</p>

  <p>hissetti.</p>

  <p>Vicky teyzenin çantasıydı bu.</p>

  <p>Dinah yeniden endişelendi. Kulaklıklar Vicky teyzesinin koltuğunda durmuyordu.</p>

  <p>Ama çantası oradaydı. Bütün seyahat çekleri onun içindeydi. Dinah'nın çantasına sıkıştırılmış olan yirmi dolar dışında bütün paraları genç kadındaydı. Dinah bunu kesinlikle biliyordu. Çünkü Pasadena'daki evden ayrılmadan önce annesiyle teyzesinin bundan söz ettiklerini duymuştu.</p>

  <p>Vicky teyze çantasını koltuğunda bırakıp tuvalete gider miydi? Yol arkadaşı</p>

  <p>sadece on yaşında bir çocuk, üstelik de körken. Ve uyurken.</p>

  <p>Dinah teyzesinin böyle bir şey yapabileceğine pek ihtimal veremiyordu.</p>

  <p>Korkudan vazgeçme... Ama ona boyun da eğme. Kımıldamadan otur ve mantığını</p>

  <p>kullanmaya çalış.</p>

  <p>Ama teyzesinin boş koltuğu ve uçaktaki derin sessizlik Dinah'nın hiç hoşuna gitmiyordu. Yolcuların çoğu tabii ki uyuyacaklardı. Bu çok mantıklıydı. Uyanık olanlar ise diğerlerini rahatsız etmemek için sessiz oturmaya çalışacaklardı.</p>

  <p>Ama kız yine de bu durumdan hoşlanmıyordu. Dişleri ve tırnakları son derecede sivri olan bir hayvan, Dinah'nın kafasının içinde uyanarak homurdanmaya başladı.</p>

  <p>Küçük kız o hayvanın adını biliyordu. Panik deniyordu buna. Ve Dinah paniği hemen kontrol altına almazsa hem onu, hem de Vicky teyzesini utandıracak bir şey yapacağının da farkındaydı,</p>

  <p>Kız, gözlerim gördüğü zaman, dedi kendi kendine. Boston'daki doktorlar gözlerimi tedavi ettiklerinde böyle budalaca şeylerle karşılaşmayacağım.</p>

  <p>Bu herhalde doğruydu ama şu anda Dinah'ya bir yararı olmuyordu.</p>

  <p>Kız ansızın yerlerine oturduktan sonra Vicky teyzesinin elini tutarak parmaklarını kıvırdığını anımsadı. Sadece işaret parmağını düz tutmuş ve onu Dinah'nın koltuğunun yanına sürmüştü. Kontrol düğmeleri oradaydı. Birkaç</p>

  <p>taneydiler, ne işe yaradıklarını hatırlamak da kolaydı. Kulaklıkları taktıktan sonra kullanabileceğiniz iki küçük tekerlek vardı. Bunlardan biri ses kanallarını değiştirmek içindi. Diğeri ise sesi alçaltıp yükseltmenize yarıyordu. Küçük dikdörtgen biçimi düğmenin yardımıyla tepedeki ışığı yakıp söndürmek mümkündü... Vicky teyze, «Senin ona ihtiyacın yok,» demişti. Ama sesinden güldüğü anlaşılıyordu. «Hiç olmazsa şimdilik.» Sonuncusuysa kare biçimiydi. Basıldığı zaman hostes geliyordu.</p>

  <p>Dinah parmağını düğmenin hafifçe kabarık yüzeyinde dolaştırdı. Kendi kendine, bunu yapmayı gerçekten istiyor muyum, diye sordu. Ve yanıtı hemen aldı. Evet, istiyorum.</p>

  <p>Düğmeye basınca o hafif, çıngırağınkine benzeyen sesi duydu. Sonra da bekledi.</p>

  <p>Ama hiç kimse gelmedi.</p>

  <p>Sadece jetlerin yumuşak, fısıltıyı andıran uğultusu duyuluyordu. Kimse konuşmuyor, kimse gülmüyordu. Dinah, galiba bu film Vicky teyzenin sandığı kadar komik değil, diye düşündü. Kimse öksürmüyordu da. Yanındaki Vicky teyzenin koltuğu hâlâ boştu. Hiçbir hostes Dinah'ya doğru eğilip onu iç rahatlatıcı</p>

  <p>parfüm, şampuan ve hafif bir makyaj kokusuyla sarmıyor, ona bir şey getirip getiremeyeceğini sormuyordu. «Sandviç ister misin?» demiyordu. Ya da su.</p>

  <p>Sadece jet motorlarının düzenli uğultusu duyuluyordu.</p>

  <p>Panik denilen hayvanın homurtuları daha da yükselmişti. Dinah onu yenmek için dikkatini kafasındaki gizli radara verdi. Bunu görünmez bir baston haline sokarak kabinin ortasına doğru uzattı. Bu işte çok başarılıydı. Bazen olanca gücünü kullanıyor ve o zaman sanki diğerlerinin gözleriyle etrafa bakabiliyordu.</p>

  <p>Yani bunu iyice düşündüğü ve çok istediği zaman. Dinah bir defasında Miss Lee'ye bu duygusundan söz etmişti. Kadın kendisinden beklenmeyecek kadar sert konuşmuştu. «Körlerin başlıca hayallerinden biri görmeyi paylaşmaktır. Özellikle kör çocukların. Bu duyguna güvenmek gibi bir hata yapayım deme, Dinah. Yoksa ya merdivenden yuvarlanır ya da bir arabanın önüne çıkarsın.»</p>

  <p>Dinah da o yüzden 'görmeyi paylaşmak' çabalarından vazgeçmişti. Dünyayı</p>

  <p>annesinin ya da Vicky teyzesinin gözleriyle gölgeli, titrek bir yer olarak gördüğü zamanlarda bu düşünceyi kafasından kovmaya çalışmıştı... Tıpkı</p>

  <p>çıldırmaktan korkan bir adamın kulağına gelen mırıltıları duymamaya çalışması</p>

  <p>gibi bir şeydi bu. Ama Dinah şimdi korkuyordu. O yüzden de başkalarını</p>

  <p>hissetmeye, duymaya çalışıyor ama onları bulamıyordu.</p>

  <p>Duyduğu dehşet iyice güçlenmişti. Panik denilen hayvanın homurtuları ise gökgürültüsü gibiydi. Kız boğazından bir feryadın kopmak üzere olduğunu farkederek dişlerini sıktı. Çünkü bu ses ağzından bir sesleniş ya da bağırma olarak çıkmayacaktı. Tiz bir çığlık olarak etrafta yankılanacaktı.</p>

  <p>Dinah öfkeyle kendi kendine, bağırmayacağını, dedi. Bağırıp Vicky teyzeyi utandırmayacağım. Çığlıklar atıp uyuyanları uyandırmayacağım. Uyanık olanları da korkutmayacağım. Yoksa koşarak yanıma gelecek ve «Şu küçük korkak kıza bakın,»</p>

  <p>diyecekler. «Şu küçük korkak kör kıza bakın.»</p>

  <p>Ama şimdi kafasındaki o radar,... bütün o karanlık algıları değerlendiren ve Miss Lee ne derse desin bazen diğerlerinin gözleriyle etrafa bakan o merkez, korkusunu geçirmiyor, tersine artırıyordu.</p>

  <p>Çünkü radarı ona etki alanı içerisinde hiç kimsenin olmadığını haber veriyordu.</p>

  <p>Hiç kimsenin olmadığını!</p>

  <p>Brian Engle çok kötü bir rüya görüyordu. Yine Tokyo'dan Los Angeles'e giden uçaktaydı. Ama bu sefer o hava kaçağı çok kötüydü. Pilot kabinindekiler felaketin yaklaşmış olduğunu hissediyorlardı. Steve Searles bir Danimarka çöreği yerken bir yandan da ağlıyordu.</p>

  <p>Brian, «Madem bu kadar korkuyorsun,» diyordu. «O halde o çöreği nasıl yiyebiliyorsun?» Pilot kabinine çaydanlığın çıkardığı sese benzeyen tiz bir ıslık dolmuştu. Brian bunu kaçan havanın çıkardığını düşündü. Tabii saçmaydı bu.</p>

  <p>Çünkü patlama oluncaya dek basınç her zaman sessizce düşerdi. Ama tabii rüyada her şey olabilirdi.</p>

  <p>Steve'in hıçkırıkları artmıştı. «Çünkü ben bu çörekleri seviyorum. Ve onlardan bir daha yiyemeyeceğim.»</p>

  <p>Sonra o tiz ıslık sesi ansızın kesilmişti. Rahatlamış olan bir hostes gülümseyerek geldi. Aslında gelen hostes Melanie Trevor'du. Brian'a sızma yerinin bulunarak tıkandığını haber verdi. Brian ayağa kalkıp onun peşinden ana kabine doğru yöneldi. Eski karısı Anne Quinlan Engle onu küçük bir bölmede bekliyordu. Oradaki koltuklar kaldırılmıştı. Kadının yanındaki pencerenin üzerine anlaşılamaz ama insanı yine de korkutan birkaç sözcük yazılmıştı.</p>

  <p>«SADECE KAYAN YILDIZLAR.» Harfler kırmızıydı. Tehlikeyi belirten renkte.</p>

  <p>Anne'in arkasında American Pride Şirketinin hosteslerinin giydikleri o koyu yeşil üniformalardan vardı. Bu da garipti. Çünkü kadın aslında Boston'daki bir reklam ajansının müdürlerindendi. Kocasıyla birlikte uçan hosteslere de her zaman o aristokratlara yakışan ince burnunu kıvırarak bakmıştı. Anne şimdi elini gövdedeki bir çatlağa dayamıştı.</p>

  <p>Gururla, «Görüyor musun, hayatım?» diyordu. «Her şey halledildi. Bana vurmuş</p>

  <p>olman bile artık önemli değil. Ben seni affettim.»</p>

  <p>Brian, «Yapma bunu,» diye bağırdı ama çok geçti artık. Anne'in elinin üzerinde gövdedeki çatlağa benzeyen bir kıvrım belirmişti. Basınçlar arasındaki fark kadının elini amansızca emip dışarı doğru çekerken o kıvrım da derinleşiyordu.</p>

  <p>Önce Anne'in orta parmağı yarıktan çıktı. Sonra yüzük parmağı. En sonunda işaret ve küçük parmakları. Fazla hevesli bir garsonun bir şampanya şişesini açtığında duyulan sese benzer bir gürültü işitildi. Ve Anne'in eli çatlağa tümüyle girerek ortadan kayboldu.</p>

  <p>Ama Anne hâlâ gülümsüyordu.</p>

  <p>Kolu da dışarı çekilmeye başlarken Anne, «Parfümümün adı L'En-voi, hayatım,»</p>

  <p>dedi. Saçları ensesindeki tokadan kurtularak yüzünün etrafında uçuşan bir bulut oluşturmuştu. «Ben her zaman o kokuyu sürerim. Hatırlamıyor musun?»</p>

  <p>Brian hatırlamıştı. Şimdi hatırlıyordu. Ancak artık bunun da önemi yoktu.</p>

  <p>«Anne, geri gel!» diyerek haykırdı.</p>

  <p>Karısı, kolu dışarıdaki boşluğa doğru çekilirken hâlâ gülümsüyordu. «Canım hiç</p>

  <p>yanmıyor, Brian. Bana inan.»</p>

  <p>Anne'in yeşil American Pride bleyzerinin kolu dalgalanmaya başlamıştı. Brian o zaman karısının etlerinin yoğunca beyaz bir sıvı halinde çatlaktan dışarı</p>

  <p>aktığını gördü. Tıpkı beyaz kâğıt yapıştırıcılarına benziyordu.</p>

  <p>Anne boşluğa doğru çekilirken, «Hatırlıyor musun?» dedi. «L'En-voi.» Brian yine o sesi duyuyordu. Şair James Dicley'nin bir keresinde «Uzayın o geniş, hayvanca ıslığı,» diye tanımladığı sesi. Etraf gitgide kararırken ses de yükseldikçe yükseliyordu. Aynı anda rüzgârın çığlığı gibi değil de, insan sesine dönüşüyordu.</p>

  <p>Brian gözlerini birdenbire açtı. Rüyanın etkisinde kaldığı için bir an ne olduğunu anlayamadı. Ama sadece bir an. Tehlikesi büyük, sorumluluğu da fazla olan meslekten bir profesyoneldi. Ve bu iş için en gerekli niteliklerden biri de insanın hızla tepki gösterme özelliğiydi. Brian da Tokyo'dan Los Angeles'e değil, Boston'a giden uçaktaydı. Anne ölmüştü bile. Hava sızması değil, yangın yüzünden. Karısı rıhtımın yakınında,</p>

  <p>Atlantik Caddesindeki dairesinde can vermişti. Ama Brian o sesi hâlâ duyuyordu.</p>

  <p>Küçük bir kız tiz çığlıklar atıyordu.</p>

  <p>Dinah Bellman alçak ama berrak bir sesle, «Lütfen biriniz benimle konuşur musunuz?» dedi. «Çok üzgünüm. Ama teyzem bir yere gitmiş. Ben de körüm.»</p>

  <p>Ama kimse ona cevap vermedi. Kırk sıra ve iki bölme ötesinde Kaptan Brian Engle rüyasında seyir görevlisinin bir Danimarka çöreği yiyerek ağladığını görüyordu.</p>

  <p>İçeride sadece jetlerin o sürekli uğultusu duyuluyordu.</p>

  <p>Panik Dinah'nın kafasını tekrar kaplayıverdi. Kız onu uzaklaştırmak için aklına gelen tek şeyi yaptı. Kemeri çözerek ayağa kalktı ve yan yan koltukların arasındaki geçide çıktı.</p>

  <p>Daha yüksek sesle, «Hey,» dedi. «Hey! Kimse yok mu?»</p>

  <p>Ama yine cevap alamadı. Ve ağlamaya başladı. Yine de kendini toplamaya çalışarak, iskele yönündeki geçitte ağır ağır ilerliyordu. Kafasının bir yanı</p>

  <p>telaşla, saysana, diye onu uyarıyordu. Kaç sırayı geçtiğini say. Yoksa kaybolur ve bir daha da dönüp yerini bulamazsın.</p>

  <p>Vicky teyzeyle oturdukları koltukların önündeki sıranın yanında durdu. Kollarını</p>

  <p>uzatarak parmaklarını açtı ve kendini uyuyan bir adamın suratına dokunacağı ana hazırladı. Orada bir adamın oturduğunu biliyordu. Çünkü Vicky teyze uçak kalkmadan bir iki dakika önce onunla konuşmuştu. Adam da karşılık vermiş ve sesi Dinah'nın hemen önündeki koltuktan gelmişti. Bunu iyi biliyordu. Seslerle yerleri saptamak yaşamının bir parçasıydı onun. Bu, soluk almak gibi yaşamıyla ilgili sıradan bir gerçekti. Parmakları yüzüne dokunduğu an uyuyan adam irkilecekti ama Dinah artık böyle şeylere aldıracak halde değildi.</p>

  <p>Dinah doğruldu. Yanakları gözyaşlarından ıslanmıştı. Kafası korkudan zonkluyordu. Adamla teyzesi aynı anda tuvalete gitmiş olamazlardı ki. Tabii ya.</p>

  <p>Ama belki de iki tuvalet vardı. Bu kadar büyük bir uçakta iki tuvalet olması</p>

  <p>gerekirdi.</p>

  <p>Neyse... bu o kadar önemli değildi.</p>

  <p>Ne olursa olsun Vicky teyze çantasını koltuğunda bırakmazdı. Dinah bundan emindi.</p>

  <p>Kız ağır ağır ilerledi. Her sıranın başında durup iki tarafta da en yakınında olan koltukları yokluyordu.</p>

  <p>Bunlardan birinde bir çanta vardı. Diğerinde ise Bond çantasına benzeyen bir şey. Üçüncüsünde de bir not defteriyle bir kalem. Dinah diğer iki koltukta kulaklıklar olduğunu farketti. İkinci kulaklıklardan birine yapışkan bir şey bulaşmıştı. Dinah parmaklarını birbirine sürdü. Sonra da yüzünü buruşturarak elini kanepenin baş dayanan yerindeki örtüye sildi. Eline bulaşan şey kulak kiriydi. Emindi bundan. O yapışkan, pis şey konusunda yanılması imkânsızdı.</p>

  <p>Dinah Bellman ağır ağır ilerlemeyi sürdürdü. Artık dikkatli ve çekingen davranmaktan vazgeçmişti. Çünkü bu o kadar önemli değildi. Parmakları ne birinin gözüne batmış ne yanağını çimdiklemiş ne de saçını çekmişti.</p>

  <p>Kızın yokladığı her koltuk boştu.</p>

  <p>Dinah deli gibi, ama bu olamaz, diye düşündü. İmkânsız bu! Uçağa bindiğimiz zaman hepsi de buradaydılar! Onları duydum! Hissettim! Kokularını aldım! Hepsi birden nereye gittiler?</p>

  <p>O uyuduğu sırada teyzesiyle birlikte uçaktaki bütün yolcular ortadan kaybolmuşlardı.</p>

  <p>Olamaz! Dinah'nın kafasının mantıklı yanı Miss Lee'nin sesiyle haykırdı. Hayır!</p>

  <p>Bu imkânsız, Dinah! Herkes gittiyse uçağı kim kullanıyor?</p>

  <p>Kız daha hızlı ilerlemeye başladı. Elleriyle koltukların kenarlarını tutuyordu.</p>

  <p>Kara camlı gözlüğün gölgelediği gözleri iri iri açılmıştı. Pembe yol giysisinin etekleri uçuşuyordu. Sıraların sayısını unutmuştu. Ama devam eden sessizlik yüzünden duyduğu endişenin yanında bunun hiç önemi yoktu.</p>

  <p>Dinah tekrar durup sağındaki koltuğa doğru uzandı. Bu kez parmakları saçlara dokundu... Ama saçların bulunduğu yer uygun değildi. Koltuğun oturulacak yerindeydiler. Bu nasıl olurdu?</p>

  <p>Dinah saçları yakaladığı gibi... kaldırdı. Ve korkunç bir biçimde sarsılarak gerçeği kavradı.</p>

  <p>Saç bu! Ama bu saçların sahibi ortada yok. Bulduğum bir kafa derisi. Elimdeki bir ölünün kafa derisi!</p>

  <p>Dinah Bellman işte o zaman ağzını açıp haykırmaya başladı. Ve çığlıkları Brian Engle'ı gördüğü rüyadan uyandırdı.</p>

  <p>Albert Kaussner karnını bara dayamış, Dağlama Demiri Viskisi içiyordu. Earp kardeşler, yani Wyatt ve Virgil sağındaydılar. Doktor Holliday ise solunda.</p>

  <p>Albert tam birinin şerefine kadeh kaldırmayı önereceği sırada bir bacağı</p>

  <p>tahtadan olan biri hızla Sergio Leone Barına daldı.</p>

  <p>«Dalton Çetesi!» diye haykırıyordu. «Dalton'lar biraz önce Dodge kasabasına girdiler!»</p>

  <p>Wyatt dönerek adama sakin sakin baktı. İnce yakışıklı yüzlü güneşten yanmıştı.</p>

  <p>Doğrusu Hugh O'Brian adlı aktöre çok benziyordu. Wyatt, «Burası Tombstone kasabası, Muffin,» dedi. «Sen şu leş gibi kafanı bir toplasana.»</p>

  <p>Muffin, «Nerede olursak olalım!» diye bağırdı. «Dalton'lar geliyorlar! Ve çok ööööfkeliler, Wyatt! Çok çoook ööfkeliler!»</p>

  <p>Sanki birileri onun bu sözlerini kanıtlamak istermişçesine sokakta silah sesleri yankılanmaya başladı. Ordu 44'lüklerinin gürültüsü Garand tüfeklerinin patlamalarına karışıyordu. (Herhalde 44'lükler çalıntıydı.) Doktor Holliday, «O kadar telaşlanma, Muffy,» diyerek şapkasını geriye itti.</p>

  <p>Albert onun Robert de Niro'ya çok benzediğini farkedince hiç şaşmadı. Çünkü her zaman veremli dişçi rolünün Robert de Niro'ya çok uygun olduğunu düşünmüştü.</p>

  <p>Virgil Earp çevresine bakındı. «Ee, ne diyorsunuz, çocuklar?» Açıkçası Virgil hiçbir film yıldızına benzemiyordu.</p>

  <p>Wyatt, «Haydi, gidelim,» dedi. «O lanet olasıca Clanton'lardan bıktım.»</p>

  <p>Albert usulca düzeltti. «Gelenler Dalton'lar, Wyatt.»</p>

  <p>Wyatt, «İsterse gelenler John Dillinger'la Güzel Çocuk Floyd olsun!» diye bağırdı. «Sen bizimle beraber misin, yoksa değil misin, bunu söyle, As?»</p>

  <p>Albert Kaussner doğuştan katil olanlara özgü o yumuşak ama tehlikeli sesle karşılık verdi. «Sizinle beraberim.» Bir elini uzun namlulu Buntline Special'ın kabzasına attı. Diğerini de yarmulke'sinln başına sıkıca oturup oturmadığını</p>

  <p>anlamak için kafasına götürdü.</p>

  <p>Doktor, «Tamam, çocuklar,» dedi. «Haydi gidip şu Dalton'ları biraz doğrayalım.»</p>

  <p>Tompstone Vaftiz Kilisesinin çanları öğle olduğunu haber vermek için çalındığı</p>

  <p>sırada dört silahşor yanyana barın kapısından çıktılar.</p>

  <p>Dalton'lar dörtnala anayoldan iniyorlar, vitrin camlarına ve binaların tahta cephelerine ateş edip duruyorlardı.</p>

  <p>Tüfek tamircisi Duke'un dükkânının önündeki su dolu fıçıyı bir fıskiyeye dönüştürüverdiler.</p>

  <p>Tozlu sokakta bekleyen dört adamı ilk Ike Dalton gördü. Dördü de tabancalarının kabzalarını çabucak kavrayabilmek için kuyruklu ceketlerini geriye doğru itmişlerdi. Ike atının dizginlerini zalimce çekti ve hayvan kişneyerek şaha kalktı. Ağzından etrafa köpükler saçıldı, Ike Dalton biraz Rutger Hauer adlı</p>

  <p>aktöre benziyordu.</p>

  <p>Haydut, «Bakın burada kimler varmış,» diye alay etti. «Wyatt Earp'le homo kardeşi Virgil.»</p>

  <p>Donald Sutherland'a (ama bir ay uykusuz kalmış bir Sutherland'a) benzeyen Emmett Dalton, atını Ike'ın yanında durdurdu. «Ve hötöröf dişçi arkadaşları da. Başka kim...» Sonra gözü Albert'e ilişti ve yüzü bembeyaz kesildi. Alayla gülmeye çalıştı ama beceremedi.</p>

  <p>Baba Dalton iki oğluna yaklaştı. O da adeta ikizi denilecek kadar Slim Pickens'a benziyordu. Baba Dalton, «Tanrım,» diye fısıldadı. «As Kaussner bu!»</p>

  <p>Frank James atını Baba Dalton'un yanında durdurdu. Yüzü kirli parşömen rengine dönüşmüştü. Frank, «Ne oluyor, çocuklar?» diye bağırdı. «Sıkıntılı bir günde bir, iki kasabayı yakıp yıkmaya hiçbir diyeceğim yok. Ama hiç kimse bana Arizonalı Yahudi'nin burada olacağını söylemedi!»</p>

  <p>Sedalia'dan Steamboat Springs'e kadar 'Arizonalı Yahudi' diye ün salan Albert (As) Kaussner öne doğru bir adım attı. Elini Buntline'ının kabzasının hemen yukarısında tutuyordu. Ağzındaki tütünü bir yana tükürdü. Buz gibi bakışlı gri gözlerini altı metre ötedeki atlı, kanlı haydutlardan ayırmıyordu.</p>

  <p>Arizonalı Yahudi, «Haydi, kımıldayın bakalım, çocuklar,» dedi. «Bana sorarsanız Cehennem daha yarısına kadar bile dolmadı.» Tombstone Vaftiz Kilisesinin kulesindeki saat sıcak çöl havasında on ikinci defa çalarken, Dalton Çetesi silahlarına davrandılar. As da müthiş bir hızla kendi tabancasını çekti.</p>

  <p>Tabancanın horozuna sol elinin yanıyla vururken Dalton Çetesine 45'lik kurşunlarla ölüm yağdırmaya başladı. Aynı anda Uzun Boynuz Otelinin önünde duran bir kız avaz avaz haykırmaya başladı.</p>

  <p>As, biri bu piçkurusunun zırıltısına bir son verse, diye düşündü. Nesi var onun?</p>

  <p>Bu çarpışmayı kontrolüm altına aldım. Bana boşuna Mississippi'nin Batısındaki En Hızlı Musevi dememişler!</p>

  <p>Gelgelelim kızın çığlıkları sürüyor, etrafta yankılanıyordu. Sonra ortalık kararmaya ve her şey çözülmeye başladı.</p>

  <p>Albert biran karanlık bir boşlukta kaldı adeta. Rüyasının parçacıkları dönüyor, dönüyor ve bir girdap oluşturuyordu. Devamlı olan tek şey ise o korkunç</p>

  <p>çığlıklardı. Fazla kaynamış çaydanlığın ıslığına benziyordu bu çığlık.</p>

  <p>Albert gözlerini açıp etrafına bakındı. Uçağın ana salonunda, ön tarafa yakın koltuğundaydı. Uçağın gerisinden ona doğru on, on iki yaşlarında bir kız geliyordu. Arkasında pembe bir giysi, ayaklarında da iki renkli, kirli ayakkabılar vardı.</p>

  <p>Albert, nedir o, diye düşündü. Film yıldızı filan mı? Ama yine de korkmuştu.</p>

  <p>Hoşuna giden o rüyadan kötü bir biçimde uyanmıştı çünkü.</p>

  <p>Albert, diğer yolcuları uyandırmamak için usulca, «Hey,» diye bağırdı. «Hey, çocuk! Ne oluyor?»</p>

  <p>Kız başını sesin geldiği yöne doğru hızla çevirdi. Bir arı sonra da tüm vücuduyla salonun ortasındaki sıralardan birine çarptı. Geriye doğru devrildi.</p>

  <p>Kendini bir koltukta buldu. Ayakları havaya kalkmıştı.</p>

  <p>Kız, «Kimse yok mu?» diye bağırdı. «Bana yardım edin. Bana yardım edin!»</p>

  <p>Endişelenen Albert de, «Hey! Hostes!» diye seslendi. Belindeki kemeri çözüp ayağa kalktı. Bağıran küçük kıza doğru döndü... Sonra da şaşkınlıkla durakladı.</p>

  <p>Uçağın arkasına doğru baktığında gördüğü şey donup kalmasına neden olmuştu.</p>

  <p>O anda Albert, eh, diğer yolcuları uyandırmaktan çekinmeme gerek kalmadı, diye düşündü.</p>

  <p>Ona uçağın ana salonu tümüyle bomboşmuş gibi geldi.</p>

  <p>Brian Engle birinci mevkiyle ikinciyi birbirinden ayıran bölmeye gelmek üzereydi. Birdenbire birinci mevkide hiç kimsenin olmadığını farket-ti. Bir an durakladı, sonra tekrar yürümeye başladı. Belki de herkes kimin haykırdığını</p>

  <p>anlamak için yerlerinden kalktılar, diye düşündü.</p>

  <p>Aslında öyle olmadığını biliyordu. İnsanların grup psikolojilerini öğrenecek kadar yolcu taşımıştı. Bir yolcu kriz geçirdiğinde diğerleri yerlerinden bile kımıldamazlardı. Sanki yolcuların çoğu kuşa biner binmez tek başlarına hareket etme hakkından uysalca vazgeçerlerdi. Yerlerine oturur ve kemerlerini bağlarlardı. Bu birkaç basit işi tamamladıktan sonra bütün sorunların halledilmesini mürettebattan beklerlerdi. Havayollarında çalışanlar onlardan,'</p>

  <p>Kazlar,' diye söz ederdi. Aslında yolcular daha çok koyun sürüsüne benzerdi...</p>

  <p>Ama mürettebatın çoğu onların bu tavırlarını beğenirdi. Böylece sinirleri bozulan yolcularla kolaylıkla başedebiliyorlardı.</p>

  <p>Ama Brian'ın aklına gelen tek mantıklı şey buydu. O yüzden deneyimlerini bir yana bırakarak ilerledi. Hâlâ rüyasının etkisindeydi. Kafasının bir bölümü</p>

  <p>haykıranın Anne olduğuna inanıyordu. Hatta onu uçağın gövdesindeki çatlağa elini dayamış halde bulacağından bile emindi. Üzerinde «SADECE KAYAN YILDIZLAR» yazılı</p>

  <p>levhanın altındaki o çatlağa.</p>

  <p>İkinci mevkide bir tek yolcu vardı. Kahverengi takım elbise giymiş yaşlıca bir adam. Okuma lambasının ışığında çıplak başı hafifçe parlıyordu. Arteritten şişmiş ellerini kemerin tokasının üzerinde düzgünce kavuşturmuştu. Derin bir uykuya dalmış, horluyordu. Gürültünün de farkında değildi.</p>

  <p>Brian ana salona daldı ve gördüklerine inanamadı. Sersemleyerek durakladı.</p>

  <p>Gençten biri küçük bir kızın yanında duruyordu. Kız bir koltuğa yuvarlanmıştı.</p>

  <p>Ama delikanlı ona bakmıyordu. Gözlerini uçağın dibine dikmiş, ağzı bir karış</p>

  <p>açıktı. Şaşkınlıktan çenesi neredeyse tişörtünün yakasına değecekti.</p>

  <p>Brian da önce Albert Kaussner gibi tepki gösterdi. Tanrım! Bütün uçak boşalmış, diye düşündü.</p>

  <p>Sonra uçağın sancak tarafında oturan bir kadının ayağa kalkıp ne olduğunu anlamak için koridora çıktığını gördü. Kadında derin uykudan ansızın uyanmış</p>

  <p>insanlara özgü o sersemlik vardı. Yüzü de şişmişti. Ortadaki sıralarda oturan kazaklı genç bir adam başını küçük kıza doğru uzatmış, çekik gözleriyle ona bakıyordu. Ama meraklanmış gibi bir hali de yoktu. Altmış yaşlarında olan bir başka adam da Brian'a yakın bir koltuktan kalkıp kararsızca durdu. Arkasında kırmızı flanel bir gömlek vardı. Üstelik çok şaşkın görünüyordu. Saçları</p>

  <p>filmlerdeki deli bilginleri andıran bir biçimde kıvır kıvır ve kabarıktı.</p>

  <p>Adam Brian'a, «Kim bağırıyor?» diye sordu. «Uçak arızalandı mı, bayım?</p>

  <p>Düşmeyeceğiz ya?»</p>

  <p>Küçük kız bağırmaktan vazgeçti. Çırpınarak yuvarlandığı koltuktan kalktı ama bu kez de az kalsın diğer tarafa doğru düşüyordu. Delikanlı onu tam zamanında yakaladı. Şaşkınlığından ağır ağır hareket ediyordu.</p>

  <p>Brian, bu yolcular nereye gitti, diye kendi kendine sordu. Sevgili Tanrım! Hepsi de nereye gitti?</p>

  <p>Bir yandan da farkına varmadan delikanlıyla küçük kıza doğru yürümeye başlamıştı. O arada bir başka yolcunun yanından geçti. On yedi yaşlarında genç</p>

  <p>bir kızdı. Ağzını biçimsizce açmış, derin derin soluyordu.</p>

  <p>Brian delikanlıyla pembeli kızın yanına gitti.</p>

  <p>Albert Kaussner, Brian'a, «Yolcular neredeler?» diye sordu. Bir kolunu hıçkırarak ağlayan kızın omzuna atmıştı ama ona bakmıyordu. Gözleri hemen hemen boş olan ana salonu tarıyordu. «Ben uyurken uçak bir yere mi indi? O yolcuları</p>

  <p>indirdiler mi?»</p>

  <p>Küçük kız, «Teyzem gitmiş,» diye yakındı. «Vicky teyzem! Uçağın boş olduğunu sandım! Burada yalnız kaldığımı düşünerek korktum! Yalvarırım... teyzem nerede?</p>

  <p>Teyzemi istiyorum!»</p>

  <p>Brian kızın yanında diz çöktü. Böylece yüzleri hemen hemen aynı hizaya geldi bir art. Çocuğun kara gözlüğünü farketti, o zaman onun uçağa sarışın bir kadınla bindiğini anımsadı. «Endişelenme,» dedi. «Endişelenme, küçük hanım. Adın nedir?»</p>

  <p>Kız, «Dinah,» dedi hıçkırarak. «Teyzemi bulamıyorum. Körüm ve onu göremiyorum.</p>

  <p>Uyandığım zaman yeri boştu...»</p>

  <p>Kazaklı genç adam. «Ne oluyor?» diye sordu. Brian'la Dinah'ya aldırdığı yoktu.</p>

  <p>Yanındaki tişörtlü delikanlı ve flanel gömlekli yaşlıca adamla konuşuyordu.</p>

  <p>«Herkes nerede?»</p>

  <p>Brian, «Endişelenme, Dinah,» diye tekrarladı. «Burada başkaları da var. Onların seslerini duyuyor musun?»</p>

  <p>«E... Evet, duyuyorum. Ama Vicky teyzem nerede? Öldürülen kim?»</p>

  <p>Uçağın sancak tarafındaki koltuktan kalkmış olan kadın telaşla bağırdı.</p>

  <p>«Öldürülen mi?» Brian başını kaldırarak ona bir göz attı. Kadın genç ve güzel bir esmerdi. «Biri gerçekten öldürüldü mü? Uçağı mı kaçırdılar?»</p>

  <p>Brian, «Kimse öldürülmedi,» dedi. Bu tam da işe yarayacak bir laftı işte!</p>

  <p>Düşünceleri tuhaflaşmıştı, demirinden kurtulmuş bir tekneye benziyordu. «Sakin ol, yavrum.»</p>

  <p>Dinah, «Ama onun saçlarını tuttum,» diye ısrar etti. «Biri kafa derisini yüzmüştü!»</p>

  <p>Bütün bunların arasında bu olay da başa çıkılamayacak kadar inanılmazdı. Brian bu sözlerin üzerinde durmadı, Dinah'nın daha önce düşündüğü şey birdenbire onun da aklına geldi. «Kahretsin! Uçağı kim kullanıyor?»</p>

  <p>Ayağa kalkıp kırmızı gömlekli yaşlıca adama döndü. «Benim öne gitmem gerekiyor.</p>

  <p>Küçük kızın yanından ayrılmayın.»</p>

  <p>Kırmızı gömlekli adam, «Pekâlâ,» dedi. «Ama ne oluyor?»</p>

  <p>O sırada yanlarına otuz beş yaşlarında gösteren bir adam katıldı. İyi ütülenmiş</p>

  <p>bir blucin ve gömlek giymişti. Diğerlerinin aksine son derecede sakindi.</p>

  <p>Cebinden bağa çerçeveli bir gözlük çıkardı. Gözlüğü sallayarak saplarını açıp taktı. «Birkaç yolcumuz eksilmiş gibi gözüküyor,» dedi. «Öyle değil mi?» Çok belirgin İngiliz aksanıyla konuşuyordu.</p>

  <p>«Ben de bunu öğreneceğim.» Brian öne doğru yürüdü. Tam ara bölmeye geldiğinde dönerek hızla yolcuları saydı. Kara gözlüklü kızın etrafındaki gruba iki kişi daha katılmıştı. Biri derin uykudan uyanmış ya da uyuşturucu çekmiş gibi görünen bir genç kızdı. Diğeri ise spor ceketinin dikişleri büzülmüş yaşlıca bir beydi.</p>

  <p>«Sekiz kişi.» Brian buna kendini ve ikinci mevkideki derin derin uyuyan ve bu ana kadar hiçbir şeyin farkında olmayan o yolcuyu da kattı.</p>

  <p>On kişi.</p>

  <p>Tanrı aşkına. Geri kalan yolcular neredeler?</p>

  <p>Ama şimdi bunu düşünmenin zamanı değildi. Aslında daha önemli sorunlarla karşı</p>

  <p>karşıyaydılar. Brian hızla ilerledi. İkinci mevkideki uyuyan adama pek bakmadı</p>

  <p>bile.</p>

  <p>Servis yeri sinema perdesinin arkasındaydı. Perdeyle birinci mevki bölmesinin arasına sıkışmıştı. Orası da boştu. Mutfak da öyle. Ama orada gördüğü şey onu çok endişelendirdi. Tekerlekli içki servisi masası sancak tarafındaki tuvaletin yanına çaprazlamasına konmuştu, alt rafında kirli bardaklar vardı.</p>

  <p>İçki servisi yapmaya hazırlanıyorlarmış, diye düşündü. Olay başladığı sırada...</p>

  <p>o olay neyse... servis masasını çıkarıyorlarmış. Bu kirli bardakları daha önce toplamışlardı sanırım. Kalkıştan önce. O halde, olay neyse... kalkıştan sonraki yarım saat içerisinde oldu. Çölün yukarısında havanın çalkantılı olduğu bildirilmiş miydi? Öyle sanıyorum. Ya Kuzey Işıklarıyla ilgili o garip laflar...</p>

  <p>Brian bir an Kuzey Işıklarıyla ilgili sözleri rüyasında görmüş olduğunu sandı.</p>

  <p>Ne de olsa gördüğü düş çok garipti. Ama daha sonra iyice düşününce bunu kendisine Hostes Melanie Trevor'un söylemiş olduğunu hatırladı.</p>

  <p>Neyse, bunu bırak şimdi. Ne oldu burada? Tanrı adına, ne?</p>

  <p>Bunu bilmiyordu. Ama terkedilmiş içki servis arabasını gördüğünde batıl inançlarla ilgili bir korku ve dehşet duyduğunun da farkındaydı. Bir an içinden, herhalde Mary Celeste adlı hayalet gemiye ilk binenler de aynı şeyi hissettiler, dedi. Yelkenleri düzgünce açılmış, kaptanının sofrası akşam yemeği için hazırlanmış, halatlar özenle kangal haline getirilmiş ve burundaki güvertesinde hâlâ bir gemicinin piposu tüten bir gemi...</p>

  <p>Brian büyük bir çaba harcayarak onu felce uğratan bu düşünceleri kafasından kovdu. Servis yeriyle pilot kabini arasındaki kapıya gitti. Kapıya vurdu. Ama korktuğu başına geldi. Ona kimse yanıt vermedi. Hiçbir işe yaramayacağını</p>

  <p>bilmesine rağmen kapıyı yumrukladı.</p>

  <p>Ve tabii hiçbir şey olmadı.</p>

  <p>Tokmağı denedi ama yerinden kımıldatamadı. Uçakların Havana, Lübnan ve Tahran'a kaçırıldıkları bu çağda alınan önlemlerden sadece biriydi bu. Brian uçağı</p>

  <p>kullanabilirdi... Ama dışarıdan değil.</p>

  <p>«Hey!» diye bağırdı. «Hey, çocuklar! Şu kapıyı açın!»</p>

  <p>Ama aslında ne olduğunu biliyordu. Mürettebat ortadan kaybolmuştu. Yolcuların çoğu da öyle. Brian Engle iki pilotun da yok olduklarından emindi.</p>

  <p>Uçağın otomatik pilotla doğuya doğru uçtuğundan emin olduğu gibi.</p>

  <p>İKİNCİ BÖLÜM</p>

  <p>KARANLIK VE DAĞLAR. HAZİNE. KAZAKLI GENCİN BURNU. HAVLAMAYAN KÖPEKLER. PANİĞE</p>

  <p>İZİN YOK. GİDİLECEK YER DEĞİŞİYOR.</p>

  <p>Brian kırmızı gömlekli yaşlıca adamdan Dinah'ya bakmasını istemişti. Ancak kız sancak tarafındaki koltuktan kalkan kadının güzel ve yumuşak sesini duyar duymaz bütün dikkatini korkulacak bir heyecanla ona verdi. Kadına sokularak çekingence onun eline uzandı, Dinah, Miss Lee'yle geçen yıllardan sonra bir öğretmenin sesini hemen tanımayı öğrenmişti. Siyah saçlı genç kadın da kızın elini rahatça tuttu.</p>

  <p>«Adın Dinah mı, hayatım?»</p>

  <p>Kız, «Evet,» dedi. «Ben körüm. Ama Boston'daki ameliyattan sonra görmeye başlayacağım. Yani... herhalde göreceğim. Doktorlar gözlerimin biraz görmeye başlaması olasılığının yüzde yetmiş olduğunu söylediler. Tümüyle görme olasılığının ise yüzde kırk. Sizin adınız nedir?»</p>

  <p>Siyah saçlı kadın, «Laurel Stevenson,» diye karşılık verdi. Bakışlarıyla ana salonu taramayı sürdürüyordu. Yüzünde hâlâ o şaşkınlık ve sersemlik vardı.</p>

  <p>Dinah, «Laurel?» dedi. «Bu bir çiçek adı değil mi?» Telaşlı bir canlılıkla konuşmaya çalışmıştı.</p>

  <p>Laurel, «Öyle,» dedi.</p>

  <p>İngiliz aksanıyla konuşan bağa gözlüklü yolcu, «İzninizle,» diye mırıldandı.</p>

  <p>«Ben de öne giderek dostumuza katılacağım.»</p>

  <p>Kırmızı gömlekli yaşlıca adam da atıldı. «Ben de sizinle geleceğim.»</p>

  <p>Kazaklı genç adam aniden bağırdı. «Burada neler olduğunu öğrenmek istiyorum!»</p>

  <p>Yüzü bembeyaz kesilmişti. Sadece yanaklarında kırmızı halkalar vardı. Sanki allık sürmüş gibi. «Ne olduğunu hemen, şimdi öğrenmek istiyorum.»</p>

  <p>İngiliz, «Buna hiç şaşmadım,» diyerek öne doğru yürümeye başladı. Kırmızı</p>

  <p>gömlekli adam da onun peşinden gitti. Sersem sersem bakınan genç kız bir süre onları izledi ama sonra ana salonla ikinci mevki arasındaki bölmede durakladı.</p>

  <p>Nerede olduğunu bilemiyormuş gibi bir hali vardı.</p>

  <p>Eski spor ceketli, yaşlı bey iskele tarafındaki camlardan birine giderek dışarı</p>

  <p>baktı.</p>

  <p>Laurel Stevenson, «Ne görüyorsunuz?» diye sordu.</p>

  <p>«Karanlığı ve dağları.»</p>

  <p>Albert meraklandı. «Rocky dağlarını mı?»</p>

  <p>Eski spor ceketli yaşlı adam başını salladı. «Öyle sanıyorum, delikanlı.»</p>

  <p>Albert de öne gitmeye karar verdi. On yedi yaşında, son derece zeki bir çocuktu.</p>

  <p>O gecenin en önemli sorusu onun da aklına gelmişti. «Bu uçağı kim kullanıyor?»</p>

  <p>Sonra bunun önemli olmadığına karar verdi... Hiç olmazsa o ara. Uçak düzgünce ilerliyordu. Demek ki biri kullanıyordu. Ya da bir şey... yani otomatik pilot.</p>

  <p>Ama öyle de olsa onun yapabileceği bir şey yoktu. Yani Berklee Müzik Kolejine eğitim için giden Albert Kaussner'in yapabileceği bir şey. Ama As Kaussner olarak Mississippi'nin Batısındaki En Hızlı Silah Çeken Musevi de oydu. (Yani hiç olmazsa rüyalarında.) As Kaussner cumartesileri rahatına bakan, ayaklarını</p>

  <p>yatağına dayamamaya dikkat eden ve hiçbir fırsatı kaçırmayan bir ödül avcısıydı.</p>

  <p>Tozlu yollarda Musevi yiyecekleri satan bir yer adayan bir delikanlı. Herhalde bu As rolüyle beni fazla koruyan kalpleri bolca sevgi dolu annemle babamdan kaçmaya çalışıyorum, diye düşünüyordu. Benim Küçükler Beyzbol Takımına girmeme izin vermemişlerdi. Yetenekli ellerime zarar vermemden korktukları için.</p>

  <p>Zavallılar burnumun her akmaya başlayışında zatürreeye tutulduğumu sanırlardı.</p>

  <p>Ve ben şimdi silahşor bir kemancıyım. İlginç bir durum bu. Ama açıkçası</p>

  <p>uçakların kullanılması konusunda hiçbir şey bilmiyorum. Ve küçük kız onun hem ilgisini çeken, hem de aynı zamanda kanını donduran bir şey söylemişti. «Onun saçlarını tuttum. Biri kafa derisini Süzmüştü.»</p>

  <p>Albert, Dinah'yla Laurel'den uzaklaştı. (Eski spor ceketli adam pencerelerin birinden bakmak için sancak tarafına doğru gitmişti. Kazaklı genç adam ise kavgaya hazırlanıyormuşcasına gözlerini kişmiş ve diğerlerine katılmak için ön tarafa doğru yürümeye başlamıştı.) Albert Dinah'nın geldiği iskele yönündeki geçitte geriye doğru gitti.</p>

  <p>Kız, «Biri kafa derisini yüzmüştü!» demişti. Albert birkaç sıra sonra kızın ne demek istediğini anladı.</p>

  <p>İngiliz, «Birinci mevkideki koltuklardan birinin üzerinde duran pilot kasketinin sizin olması için dua ediyorum, efendim,» dedi.</p>

  <p>Brian kilitli kapının önünde durarak başını eğmişti. Kafası hızla çalışıyordu, İngiliz arkasından konuştuğunda hayretle irkildi ve topuklarının üzerinde hızla döndü.</p>

  <p>İngiliz yavaşça, «Sizi korkutmak istemedim. Adım Nick Hopewell,» diyerek elini uzattı.</p>

  <p>Brian da bu eli sıktı. Bu çok eski töreyi tekrarlarken bütün bunların rüya olabileceğini düşündü. Tokyo'dan yaptığı o korkunç uçuş ve Anne'in öldüğünü</p>

  <p>öğrenmek buna yol açmış olabilirdi.</p>

  <p>Kafasının bir bölümü aslında öyle olmadığını biliyordu. Küçük kızın çığlıklarının boş birinci mevkiyle ilişkisi olmadığını bildiği gibi. Ama Brian o fikre olduğu gibi buna da sıkıca sarıldı. Madem bunun yardımı oluyordu, böyle yapmaması için bir neden var mıydı? Her şey çılgıncaydı. Hem de öyle çılgınca ki, olanları düşünmeye kalktığında beyni yerinden oynuyordu adeta. Ayrıca düşünmek için de zamanı yoktu aslında. Hiç zamanı yoktu.</p>

  <p>«Benim adım da Brian Engle,» dedi. «Tanıştığımıza sevindim. Ama koşullar...»</p>

  <p>Beceriksizce omzunu silkti. Aslında koşullar neydi? Aklına durumu tanımlayabilecek bir sıfat gelmiyordu.</p>

  <p>Hopewell başını salladı. «Durum biraz garip değil mi? Ama galiba şu anda bunu düşünmemek daha iyi olacak. Mürettebat cevap vermiyor mu?»</p>

  <p>«Öyle.» Brian aniden yumruğunu düşkırıklığıyla kapıya vurdu.</p>

  <p>Hopewell onu yatıştırmaya çalıştı. «Yavaş. Yavaş. Bana o kasketten söz edin, Bay Engle. Sizi 'Kaptan Engle' diye çağırmanın beni ne kadar sevindirip rahatlatacağını bilemezsiniz.»</p>

  <p>Brian istememesine rağmen gülümsedi. «Ben gerçekten Kaptan Pilot Engle'ım. Ama bu durumda beni Brian diye çağırabilirsin.»</p>

  <p>Nick Hopewell, Brian'ın sol elini tutarak heyecanla öptü. «Galiba ben seni</p>

  <p>'Kurtarıcı' diye çağıracağım. Sence bunun bir sakıncası var mı?»</p>

  <p>Brian başını arkaya atarak gülmeye başladı. Nick de ona katıldı. Şimdi hemen hemen boş olan uçakta, kilitli uçuş kabinin kapısı önünde durmuş, deli gibi katılarak gülüyorlardı. Aynı anda kırmızı gömlekli adamla kazaklı yolcu oraya geldiler. İkisine de çıldırdıklarına inanıyorlarmış gibi bakıyorlardı.</p>

  <p>Albert Kaussner saçı bir süre sağ elinde tuttu. Düşünceli düşünceli ona bakıyordu. Siyah saçlar tavandaki lambaların ışığında parlıyordu. Delikanlı</p>

  <p>bunun küçük kızın ödünü patlatmış olmasına hiç şaşmadı. Çünkü Albert de saçı</p>

  <p>göremeseydi herhalde çok korkardı.</p>

  <p>Delikanlı peruğu tekrar koltuğa attı. Onun yanındaki koltukta duran çantaya bir göz attı. Sonra da çantanın yanındaki şeye dikkatle baktı. Altından sade bir nişan halkasıydı. Albert yüzüğü alıp inceledikten sonra yerine bıraktı. Ağır ağır uçağın arkasına doğru yürümeye başladı. Bir dakikadan daha da kışa bir sürede o kadar şaşırdı ki, uçağı kimin kullandığı sorusunu bile unuttu. Ya da otomatik pilotla uçtukları takdirde yere nasıl inecekleri sorununu.</p>

  <p>Uçağın yolcuları ortadan kaybolmuşlardı ama geride olağanüstü güzel ve bazen de şaşırtıcı bir hazine bırakmışlardı. Albert hemen her koltukta mücevher buldu; bunların çoğu nişan yüzükleriydi. Ama pırlantalar, zümrüt ve yakutlar da vardı.</p>

  <p>Küpelerin çoğu ucuz şeylerdi ama Albert bu konuda bilgili olmamasına rağmen bazılarının gerçekten pahalı parçalar olduklarını anladı. Annesinin de bir iki parça değerli ziynet eşyası vardı. Onlar buradakilerin yanında pek ucuz şeylermiş gibi gözüküyorlardı. Ayrıca koltukların üzerinde kol düğmeleri, gerdanlıklar, kimlikler de vardı. Ve saatler, saatler, saatler. Timex'lerden Rolex'lere kadar türlü saat. Kimisi kanepelere bırakılmıştı; kimisi bunların önüne yere, kimisi de aradaki geçide. Işıkların altında pırıldıyorlardı.</p>

  <p>Salonda en aşağı altmış gözlük olduğunu da farketti Albert. Tel, bağa ve altın çerçeveli gözlükler. Ciddi havalı gözlükler, punk'çı gözlükleri, sapları elmas taklidi taşlarla süslenmiş gözlükler.</p>

  <p>Etrafa kemer tokaları, askeri hizmet rozetleri ve avuçlar dolusu bozuk para da saçılmıştı. Kâğıt para hiç yoktu. Ama bozuk paraların toplamı en aşağı dört yüz dolardı. Salonda cüzdanlar da kalmıştı. Küçük bozuk para çantaları kadar fazla değildi bunlar. Ama delikanlı on iki kadar cüzdan saydı. Bunların bazıları en iyi deridendi, bazıları da plastikten. Sonra çakılar. Ve en aşağı on iki tane cep hesap makinesi.</p>

  <p>Bunlardan daha tuhaf olanları da vardı. Albert ten rengi plastikten yapılmış bir silindiri alarak bir süre inceledi. Sonunda bunun yapay bir cinsel organ olduğunu anlayarak telaşla yerine bıraktı. Bir koltukta güzel bir altın zincire takılı, yine altından yapılmış küçük bir kaşık duruyordu. Koltuklarda ve yerde madeni cisimler ışıldıyordu. Bunların çoğu gümüştü ama aralarında altından olanları da vardı. Delikanlı şaşkın kafasının vardığı sonucu desteklemek için birkaçını aldı. Evet, bunlardan bazıları krondular, çoğu ise diş dolguları.</p>

  <p>Albert arka sıralardan birinde çelikten yapılmış küçücük iki çubuk da buldu.</p>

  <p>Onlara birkaç dakika öylece bakakaldı. Sonunda bu çubukçukların aslında ameliyatlarda kullanılan çiviler olduklarını anladı. Onların yeri hemen hemen boş bir uçak değil, bir yolcunun dizi ya da omzuydu.</p>

  <p>Albert çevreyi incelerken bir yolcuya daha rastladı. Sakallı, genç bir adamdı.</p>

  <p>En son sırada, iki koltuğun üzerine yayılmış, yüksek sesle horluyordu. Aynı</p>

  <p>zamanda bir bira fabrikası gibi de kokuyordu.</p>

  <p>İki sıra ötede ise kalbe takılan pillere benzer bir şey vardı.</p>

  <p>Albert uçağın dibine gelince durdu ve bomboş salona baktı. Usulca, titrek bir sesle, «Kahretsin,» dedi. «Neler oluyor burada?»</p>

  <p>Kazaklı adam olanca sesiyle, «Burada ne olduğunu öğrenmek istiyorum!» diye bağırdı. Düşmanca bir tavırla, hızla servis yerine girdi.</p>

  <p>Nick Hopewell parlak gözlerini ona dikip, «Şu anda mı?» dedi. «Bu kapının kilidini kırmaya hazırlanıyoruz. Pilotların da herkes gibi tahttan feragat ettikleri anlaşılıyor. Ama yine de şansımız var. Bu yeni arkadaşım pilot. Şu anda bu uçakta ücretsiz yolculuk yapıyor...»</p>

  <p>Kazaklı adam homurdandı. «Öyle mi? Birinin işleri boş verdiği ortada. Ve ben onun kim olduğunu bulacağım. Bundan emin olabilirsin.» Nick'e hiç bakmadan onun önünden geçip suratını Brian'ınkine doğru uzattı. Hakemle tartışmaya hazırlanan bir futbolcuya benziyordu. «Sen American Pride'da mı çalışıyorsun, ahbap?»</p>

  <p>Brian, «Evet,» dedi. «Ama neden bu konuyu şimdilik bir yana bırakmıyoruz, efendim? Önemli olan...»</p>

  <p>Kazaklı genç adam, «Neyin önemli olduğunu sana ben söyleyeceğim!» diye bağırdı.</p>

  <p>Brian'ın yüzünü küçücük tükrük zerrelerinden oluşan bir perde kapladı. Brian bir an bu ukalanın boynunu iki eliyle kavramak ve kafasını kemikleri çatırdayıncaya kadar yana döndürmek istedi. Şaşılacak bir istekti bu. Adam hâlâ bağırıyordu.</p>

  <p>«Bu sabah dokuzda Preudential Merkezinde, Bankers International'ın temsilcileriyle randevum var. Tam saat dokuzda! Bu uçakta, iyi niyetle kendime yer ayırttım. Ve randevuma geç kalmak niyetinde de değilim! Şimdi üç şeyi öğrenmek istiyorum: Ben uyurken bu uçağın programda olmayan bir iniş yapmasına kim izin verdi? Uçak hangi alana indi? Ve bu neden yapıldı?»</p>

  <p>Nick Hopewell birdenbire, «Sen hiç 'Uzay Yolu' programını seyrettin mi?» diye sordu.</p>

  <p>Yüzü öfkeden kıpkırmızı kesilmiş olan kazaklı adam ona döndü. Suratından İngiliz'in çıldırdığına inanan bir ifade vardı. «Kahretsin! Sen neden söz ediyorsun?»</p>

  <p>Nick, «Olağanüstü bir Amerikan programından,» dedi. «Bilim kurgu. İnsanın kafasının içinde yaşadığı anlaşılan garip, yeni dünyaları inceliyorlar. Ve eğer sen, ahmak köpek, çeneni hemen kapatmazsan sana Bay Spock'un ünlü Volkan uyutma-tutuşunu gösteririm!»</p>

  <p>Kazaklı, «Benimle böyle konuşamazsın,» diye söylendi. «Sen benim kim olduğumu biliyor musun?»</p>

  <p>Nick, «Ah, tabii,» dedi. «Sen aşağılık, ahmak bir köpeksin! Uçak biletinin senin Dünyanın En Üstün Yaratığı olduğunu açıklayacağını sanan bir budala! Ayrıca çok da korkuyorsun. Bunun bir zararı yok. Ama bize engel oluyorsun.»</p>

  <p>Kazaklının suratına kan öylesine hücum etmişti ki, Brian adamın kafasının bir bomba gibi patlamasından korktu. Bir keresinde bir filmde böyle bir sahne görmüştü. Aynı şeyi gerçek yaşamda seyretmeyi istemiyordu. Adam, «Benimle böyle konuşamazsın!» diye bağırdı. «Sen Amerikan vatandaşı bile değilsin!»</p>

  <p>Nick Hopewell öyle hızla hareket etti ki, Brian olanları anlayamadı bile.</p>

  <p>Nick ellerini ütülü blucinin sardığı kalçalarına dayamış, Brian'ın yanında duruyor ve kazaklı adam da onun suratına suratına bağırıyordu. Sonra birdenbire durum değişti. Şimdi Nick kazaklı adamın burnunu sağ elinin işaret ve üçüncü</p>

  <p>parmaklarıyla sıkıca yakalamıştı. Kazaklı gerilemeye çalıştı, İngiliz parmaklarını sıktı... Sonra elini hafifçe çevirdi. Bir vidayı sıkıştıran ya da saati kuran bir adam gibi. Kazaklı böğürdü.</p>

  <p>Nick, «Burnunu kırabilirim...» diye uyardı. «Çok kolay olur. Bana inan.»</p>

  <p>Kazaklı hızla gerilemeye çabaladı. Ellerini Nick'in kollarına vurdu ama bir sonuç alamadı. Nick yine elini çevirdi ve adam tekrar böğürdü.</p>

  <p>«Galiba ne söylediğimi duymadın. Burnunu kırabilirim. Beni anlıyor musun?</p>

  <p>Anlıyorsan bunu söyle.»</p>

  <p>Kazaklı bu sefer sadece böğürmedi, bir çığlık da attı.</p>

  <p>Uyuşturucu çekmiş gibi görünen genç kız arkalarından, «Ah,» dedi. «Vay vay vay.»</p>

  <p>Nick adama yavaşça, «Senin iş randevularını konuşacak zamanım yok,» dedi.</p>

  <p>«Saldırganlık kılığına bürünmüş isteriyle uğraşacak zamanım da olmadığı gibi.</p>

  <p>Senin çözümün bir parçası olmadığın kesin. Ve ben senin sorunun bir parçası</p>

  <p>halini almana izin vermek niyetinde de değilim. Onun için seni tekrar ana salona göndereceğim. Kırmızı gömlekli bu centilmen...»</p>

  <p>Kırmızı gömlekli adam, «Adım Don Gaffney,» diye açıkladı. O da Brian gibi oldukça şaşırmıştı.</p>

  <p>Nick, «Teşekkür ederim,» dedi. Hâlâ o şaşılacak teknikle kazaklının burnunu tutuyordu. Brian adamın sıkışmış burun deliklerinin birinden ince bir kan sızdığını farketti.</p>

  <p>Nick kazaklı adamı kendine daha da çekerek sanki bir sır açıklayacakmış gibi dostça bir tavırla konuşmaya başladı. «Bay Gaffney sana refakat edecek. Ana salona varır varmaz, bir koltuğa otur, kemerini de gövdenin ortasına sıkıca bağla, tamam mı, benim ukala dostum. Daha sonra, kaptan pilotumuz bir dağa, bir binaya ya da bir başka uçağa çarpma tehlikesi olmadığını anladığı zaman durumumuzu uzun uzadıya görüşme fırsatını bulabiliriz. Ancak şimdilik senin yardımına ihtiyacımız yok. Sana söylediklerimin hepsini de anladın mı?»</p>

  <p>Kazaklı adam öfke ve can acısıyla inledi.</p>

  <p>«Anladıysan lütfen baş parmağını havaya kaldır.»</p>

  <p>Adam baş parmağını kaldırdı. Brian adamın tırnağına güzelce manikür yapılmış</p>

  <p>olduğunu farketti.</p>

  <p>Nick, «Güzel,» dedi. «Bir şey daha var. Burnunu bıraktığımda intikam alma isteğine kapılabilirsin. Böyle hissetmene hiçbir diyeceğim yok. Ama kendini bu duyguya kaptırman çok büyük bir hata olur. Şunu hatırlamanı istiyorum: Burnuna yaptığımı testislerine de kolaylıkla yapabilirim. Hatta onları öylesine kıvırıp bükerim ki, seni bıraktığım zaman kabinde çocukların uçakları gibi fırıl fırıl dönerek uçarsın. Şimdi Bay...» Soru sorarmış gibi kırmızı gömlekli adama baktı.</p>

  <p>O da, «Gaffney,» diye tekrarladı.</p>

  <p>«Evet, Gaffney. Tamam. Affedersin. Şimdi Bay Gaffney'le gitmeni istiyorum.</p>

  <p>İtiraz etmeyeceksin. Misilleme yapmak gibi bir şeye de kalkışmayacaksın. Hatta bir tek kelime söylediğin takdirde kendini şimdiye dek bilmediğin bir azaplar dünyasını incelerken bulursun. Bunu anlıyorsan baş parmağını kaldır.»</p>

  <p>Kazaklı adam baş parmağını öyle heyecanla salladı ki, bir an diyaresi olan bir oto-stopçuya bile benzedi.</p>

  <p>Nick, «Pekâlâ,» deyip adamın burnunu bıraktı.</p>

  <p>Kazaklı adam gerileyerek İngiliz'e baktı. Gözlerinde hem öfke hem de şaşkınlık vardı. Üzerine bir kova soğuk su dökülmüş bir kediye benziyordu Adamın öfkesi Brian'ı etkilemedi. Ama şaşkınlığı ona biraz acımasına neden oldu.</p>

  <p>Kazaklı adam elini burnuna götürerek yerinde olup olmadığına baktı. Şimdi iki burun deliğinden de ince bir kan sızıyordu. Parmaklarına kan bulaştı, bu kanlara gözlerine inanamıyormuşçasına şaşkınlıkla baktı. Sonra ağzını açtı.</p>

  <p>Don Gaffney, «Ben sizin yerinizde olsaydım buna kalkışmazdım,» dedi. «Bu adam sözlerinde ciddi. Benimle gelmen daha iyi olur.» Kazaklının kolunu tuttu. Adam bir an Gaffney'nin çekiştirmesine karşı koydu. Ağzını tekrar açtı.</p>

  <p>Uyuşturucu kullanmış gibi hareket eden genç kız, «Bu kötü bir fikir,» diye mırıldandı.</p>

  <p>Kazaklı ağzını kapatarak Gaffney'nin onu birinci mevkinin dibine doğru sürüklemesine izin verdi.</p>

  <p>O sırada Nick'in adama karşı duyduğu öfke sönmüştü bile. Pencerelerin birinden dışarı.bakıyordu. «Galiba Rocky dağlarının yukarısındayız. Güvenli bir yükseklikten uçtuğumuz da anlaşılıyor.»</p>

  <p>Brian da dışarı bir göz attı. Evet, gerçekten de Rocky'lerin üzerinde uçuyorlardı. Manzaraya bakılırsa dağ dizisinin tam ortasında bir yerdelerdi.</p>

  <p>Pilot on bin beş yüz metre yükseklikten uçtuklarını tahmin etti. Melanie Trevor'un söylediği gibi. Onun için durumları iyiydi... Yani şimdilik.</p>

  <p>Brian, «Haydi,» dedi. «Şu kapıyı kırmama yardım et.»</p>

  <p>Nick yanına gelip kapının önünde durdu. «Operasyonun bu bölümüne ben komuta edebilir miyim, kaptan? Bu konuda biraz deneyimim var.»</p>

  <p>Brian, «Aman buyur,» dedi. Bir yandan da, Nick Hopewell burun kıvırma ve kapı</p>

  <p>kırma deneyimlerini nasıl elde etti acaba, diye kendi kendine soruyordu.</p>

  <p>Herhalde onunki uzun bir hikâye.</p>

  <p>Nick, «Kilidin ne kadar sağlam olduğunu anlarsak yararı olur,» dedi. «Kilide fazla şiddetle vurduğumuzda pilot kabinine çok hızlı dalabiliriz. Çarpmamam gereken bir şeyin üzerine devrilmek hiç hoşuma gitmez.»</p>

  <p>Brian gerçeği söyledi. «Açıkçası bunu bilmiyorum. Ama kilidin pek sağlam olduğunu da sanmıyorum.»</p>

  <p>Nick, «Pekâlâ,» diye mırıldandı. «Şimdi bana doğru dön. Sağ omzun kapıya doğru olacak. Benim de sol omzum.»</p>

  <p>Brian, İngiliz’in isteğini yerine getirdi.</p>

  <p>«Şimdi saymaya başlıyorum. Üçe geldiğimde ikimiz de aynı anda kapıya omzumuzla vuracağız. Bunu yaparken dizlerini bük. Kapının aşağısına vurursak kilit daha çabuk kırılır. Kapıya olanca gücünle vurma. Ortalama bir güç uygula. Yeterli olmazsa yeniden deneyebiliriz. Anladın mı?»</p>

  <p>«Anladım.»</p>

  <p>Biraz kendine gelmiş gibi olan kız, «Herhalde kapının anahtarını paspasın altında bırakmıyorlar,» dedi. «Ya da buna benzer bîr şey yapmıyorlar. Öyle değil mi?»</p>

  <p>Nick şaşkınlıkla ona baktı, sonra da Brian'a döndü. «Gerçekten de anahtarı bir yere bırakmış olabilirler mi?»</p>

  <p>Kaptan Pilot, «Hayır,» der gibi başını salladı. «Korkarım bu imkânsız.</p>

  <p>Kilitlenmesi teröristlere karşı alınan bir önlem.»</p>

  <p>Nick, «Tabii ya,» dedi. «Tabii.» Kıza bakıp göz kırptı. «Ama yine de kafanı</p>

  <p>kullandın.»</p>

  <p>Kız ona şaşkın şaşkın gülümsedi.</p>

  <p>Nick, Brian'a döndü. «Hazır mısın?»</p>

  <p>«Hazırım.»</p>

  <p>«Pekâlâ. Bir... iki... üç!»</p>

  <p>İkisi birden aynı anda dizlerini bükerek kapıya yüklendiler ve kapı şaşılacak bir kolaylıkla açılıverdi. Servis yeriyle pilot kabini arasında alçak bir eşik vardı. Brian'ın ayağı buna takıldı. Az kalsın yanlamasına içeri yuvarlanıyordu.</p>

  <p>Ama Nick onu omzundan yakaladı, İngiliz bir kedi kadar çevikti.</p>

  <p>Sonra kendi kendine konuşurmuş gibi, «Tamam,» dedi. «Şimdi neyle karşı karşıya olduğumuzu anlamaya çalışalım mı?»</p>

  <p>Pilot kabini boştu. Brian içeri bakarken tüyleri diken diken oldu. Bir 767'nin iç seyir sistemine verilmiş bilgilere dayanarak otopilotla binlerce mil yol alabildiğini bilmek iyi bir şeydi. Tanrı da Brian’ın kaç mil uçtuğunu biliyordu.</p>

  <p>Ama iki boş koltuğa bakmak bambaşkaydı. Kaptan pilotu donduran da bu oldu. Tüm meslek yaşamı boyunca uçuş sırasında boş bir koltuk hiç görmemişti.</p>

  <p>Ve işte şimdi görüyordu. Pilot kontrolleri kendi başlarına hareket ediyor, uçağın Boston rotasında kalması için gerekli o çok ince düzeltmeleri yapıyorlardı. Panel yeşildi. Uçağın durumunu gösteren kadrandaki iki küçük kanat yapay ufkun üzerinde dümdüz duruyorlardı. İleriye doğru meyilli iki küçük pencerenin ötesinde sabahın bu erken saatlerinde milyarlarca yıldız ışıldıyordu.</p>

  <p>Genç kız usulca, «Vay vay vay...» diye mırıldandı.</p>

  <p>Nick de aynı anda, «Vay be,» dedi. «Şuraya bak, ahbap.» Pilot koltuğunun sol yanındaki servis masasının üzerinde duran yarısına kadar kahve dolu fincanı</p>

  <p>işaret etti. Bunun yanında da iki lokması koparılmış bir Danimarka çöreği duruyordu. Brian aniden gördüğü rüyayı hatırlayarak şiddetle titredi.</p>

  <p>Sonra, «Her şey çok çabuk olmuş,» dedi. «Ne olduysa... şuraya bak... şuraya.»</p>

  <p>Önce pilotun koltuğunu, sonra da yardımcı pilotunkini işaret etti. Kontrolların ışığında iki kol saati parlıyordu.</p>

  <p>Arkalarından biri, «Saat istiyorsanız,» dedi. «İstediğinizi seçebilirsiniz.</p>

  <p>Arkada tonlarla saat var.» Brian omzunun üzerinden baktığında Albert Kaussner orada duruyordu. Tişörtü ve başındaki küçük siyah kepiyle derli toplu ve çok da genç gözüküyordu. Yanında ise eski spor ceketli bey vardı.</p>

  <p>Nick, «Gerçekten mi?» diye sordu. İlk kez soğukkanlılığını kaybetmiş gibiydi.</p>

  <p>Albert, ekledi. «Saatler, mücevherler, gözlükler ve cüzdanlar. Ama işin en garip yanı... diğer şeyler. Onlar bana insanların içlerinden çıkmışlar gibi geliyor.</p>

  <p>Kalp pilleri ve ameliyatlarda kullanılan çiviler gibi şeyler.»</p>

  <p>Nick, Brian Engle'a baktı. Rengi iyice uçmuştu. «Aslında ben de o kaba ve geveze dostumuz gibi düşünüyordum. Yani... ben uyurken uçağın bir nedenle yere indiğini. Ve mürettebatla yolculardan çoğunun inerek uzaklaştıklarını.»</p>

  <p>Brian, «Uçak alçalmaya başladığı an uyanırdım,» diye açıkladı. «Bir alışkanlık bu.» Gözlerini boş koltuklardan, yarısı içilmiş kahve fincanından ve ısırılmış</p>

  <p>Danimarka çöreğinden alamıyordu.</p>

  <p>Nick başını salladı. «Normal koşullarda ben de böyle düşünürdüm. O yüzden bana verilen içkiye bir ilaç katılmış olduğuna karar verdim.»</p>

  <p>Brian, «Kimse benim içkime ilaç karıştırmadı,» dedi. «Çünkü ben hiçbir şey içmedim.»</p>

  <p>Albert atıldı. «Ben de öyle.»</p>

  <p>Brian, «Zaten uçak biz uyurken bir yere inmiş ve tekrar havalanmış olamaz,» diye açıkladı. «Bir uçak otopilotla ilerleyebilir. Concorde otopilotla iniş de yapabilir. Ama uçağı havalandırmak için kesinlikle insan gerekir.»</p>

  <p>Nick, «Demek hiçbir yere inmedik?» dedi.</p>

  <p>«Öyle.»</p>

  <p>«O halde bütün bu insanlar nereye gittiler, Brian?»</p>

  <p>«Bilmiyorum.» Brian ilerleyerek pilot yerine geçti.</p>

  <p>Brian seyir görevlisinin defterini aldı. Hızı gösteren kadrana baktıktan sonra çabucak hesap yaptı. Sonra kulaklıkları taktı.</p>

  <p>«Denver Merkezi, burası American Pride 29. Tamam.» Düğmeyi çevirdi... ama hiçbir şey duymadı. Hiçbir şey. Ne parazit, ne konuşma, ne alan kontrolü, ne de diğer uçaklar. Düğmeyi yeniden çevirdi. «Denver Merkezi, lütfen konuşun. Burası</p>

  <p>American Pride 29. Tekrarlıyorum. American Pride. Bir sorunumuz var. Denver, bir sorunumuz var.»</p>

  <p>Düğmeyi alıcıya getirdi. Dinledi.</p>

  <p>Sonra Albert Kaussner'in yüreğinin korkuyla çırpınmasına neden olan bir şey yaptı. Avucuyla kontrol paneline, telsiz aygıtının hemen aşağısına vurdu. Boeing 767 yüksek bir tekniğin ürünüydü. Böyle bir uçakta aygıtları çalıştırmak için bu tür bir yönteme başvurulmazdı. insan ancak eskiciden bir dolara aldığı modası</p>

  <p>geçmiş radyoyu çalıştırmak için böyle yapardı.</p>

  <p>Brian tekrar Denver Merkeziyle bağlantı kurmaya çalıştı. Ve yine yanıt alamadı.</p>

  <p>Hiçbir ses çıkmıyordu.</p>

  <p>Brian o ana kadar şaşkın şaşkın ve sersem sersem dolaşmıştı. Ama şimdi korkmaya başlıyordu. İyice korkmaya. Aslında o ana dek korkacak zaman bulamamıştı. Keşke hâlâ öyle olsaydı... diye düşünüyordu ama durum değişmişti. Brian telsizin imdat bandını bularak yeniden denedi. Yine bir yanıt alamıyordu. Özel uçak pilotlarının kullandıkları dalgayı denedi. Dikkatle dinledi. Ama en hafif bir ses duyamadı. Oysa özel uçak pilotları durmadan konuşurlardı.</p>

  <p>Brian yeniden imdat bandını denedi. «Denver, konuş! Hemen konuş! AP 29!</p>

  <p>Kahretsin! Bana cevap ver!»</p>

  <p>Nick onun omzuna dokundu. «Yavaş, ahbap.»</p>

  <p>Brian telaşla, «Köpekler havlamıyor!» diye bağırdı. «Bu imkânsız ama durum böyle! Tanrım, ne oldu? Nükleer savaş mı çıktı?»</p>

  <p>Nick tekrarladı. «Yavaş. Kendine gel, Brian. Ve bana, 'Köpek havlamıyor,'</p>

  <p>dediğin zaman ne demek istediğini söyle.»</p>

  <p>Brian bağırdı. «Denver Merkezini kastediyorum! O köpeği! İmdat bandını</p>

  <p>kastediyorum! O köpeği! Özel uçakların kullandığı dalgayı kastediyorum! Ben şimdiye kadar...» Başka bir düğmeyi çevirdi. «İşte bu orta dalga. Şimdi hepsinin de sıcak bir kaldırımda zıplayan kurbağalar gibi vıraklamaları gerekirdi. Ama bir fısıltı bile duyulmuyor.» Bir başka düğmeye uzandı. Sonra da başını</p>

  <p>kaldırarak ona iyice yaklaşmış olan Nick'le Albert Kaussner'e baktı. «Denver'den işaret sinyalleri gelmiyor.»</p>

  <p>«Yani?»</p>

  <p>«Yani telsizim çalışmıyor. Denver'den de yanıt gelmiyor. Ama panele bakarsan her şey yolunda. Saçma bu. Öyle olması gerekir.» Brian'ın kafasında korkunç bir düşünce belirmeye başladı. Tıpkı bir nehrin yüzeyine çıkan suda şişmiş bir cesede benziyordu bu. «Hey, delikanlı... pencereden bir baksana. Sol taraftakinden. Bana ne gördüğünü söyle.»</p>

  <p>Albert Kaussner uzun bir süre pencereden dışarı baktı. «Hiçbir şey görmüyorum.</p>

  <p>Hiçbir şey. Sadece Rocky dağlarının son etekleri ve ovaların başlangıcı.»</p>

  <p>«Hiç ışık yok mu?»</p>

  <p>«Yok.»</p>

  <p>Brian ayağa kalktı. Bacaklarının bütün gücü kesilmişti. Uzun bir süre gözlerini yere dikip öylece durdu.</p>

  <p>Sonunda Nick Hopewell usulca, «Denver ortadan kayboldu, değil mi?» diye sordu.</p>

  <p>Brian seyir uzmanının defterine ve paneldeki göstergelere göre o anda Denver'in yetmiş kilometre kadar güneyinde olmaları gerektiğini biliyordu... Ama aşağıda sadece kapkaranlık bir ova uzanıyordu. Sonunda, «Evet,» dedi. «Denver ortadan kayboldu.»</p>

  <p>Bir an derin bir sessizlik oldu. Sonra Nick, Albert, eski spor ceketli adam ve genç kıza döndü. Bir anaokulu öğretmeni gibi ellerini hızla birbirine vurdu.</p>

  <p>Konuşmaya başladığında yine bir öğretmenden farkı yoktu. «Pekâlâ, çocuklar!</p>

  <p>Artık yerlerinize dönün. Burada biraz sessizlik gerekiyor.»</p>

  <p>Kız haklı olarak, «Zaten sesimiz çıkmıyordu ki,» diye itiraz etti.</p>

  <p>Eski spor ceket giymiş olan yolcu, «Bu centilmen biraz yalnız kalmaları</p>

  <p>gerektiğini kastediyor sanırım,» dedi. Kültürlü bir adam gibi konuşuyordu. Ama yumuşak bakışlı, endişeli gözlerini Brian'a dikmişti.</p>

  <p>Nick başını salladı. «Evet, ben de bunu kastettim. Lütfen.»</p>

  <p>Adam alçak sesle, «Kendini toplayabilecek mi?» diye sordu. «Çok sarsılmışa benziyor.»</p>

  <p>Nick güvenle, «Evet,» dedi. «Kendini toplayacak. Ben bunu sağlayacağım.»</p>

  <p>Adam diğerlerine döndü. «Haydi, gelin, çocuklar.» Bir kolunu kızın, diğerini de Albert'in omzuna attı. «Arkaya gidip oturalım. Pilotumuzun işi var.»</p>

  <p>Brian hâlâ telsizle etrafı araştırıyordu. Ama bunun bir yararı yoktu. Denver'in sesi çıkmıyordu. Colorado Springs ve Omaha'nın da öyle. Sanki hepsi yeryüzünden silinmişti. Brian terlerin yanaklarından gözyaşları gibi aktıklarını</p>

  <p>hissediyordu. Gömleği sırtına yapışmıştı. Herhalde bir domuz gibi kokuyorum ya da... diye düşündü. Sonra birden aklına bir şey geldi. Hemen askeri uçakların kullandıkları dalgayı buldu. «Hava Kuvvetleri Kontrolü! Hava Kuvvetleri Kontrolü! Burası American Pride 29. Bir sorunumuz var. Büyük bir sorun. Beni duyuyor musunuz? Tamam.»</p>

  <p>Ama yine cevap alamadı.</p>

  <p>Brian o zaman kafasının derinliklerinde bir şeyin kaymaya başladığını hissetti.</p>

  <p>Kafasındaki o örgütlenmiş düşüncelerden oluşan yapı sanki kapkaranlık bir uçuruma doğru kayıyordu.</p>

  <p>Nick Hopewell aynı anda boynuna yakın bir yerden omzunu kavradı. Brian irkildi.</p>

  <p>Az kalsın bağırıyordu. Başını çevirdi. Nick yüzünü ona iyice yaklaştırmıştı. '-</p>

  <p>Şimdi de benim burnumu yakalayarak kıvırmaya başlayacak, diye düşündü Brian.</p>

  <p>Ancak İngiliz öyle bir şey yapmadı. Gözlerini ona dikip hafif ama heyecanlı bir sesle konuşmaya başladı. «Gözlerindeki ifadenin farkındayım, dostum... Ama bunu anlayabilmek için suratına bakmama gerek yok. Sesinden anlaşılıyor... Koltukta öyle oturuşundan da. Şimdi beni dinle. İyi dinle, paniğe izin yok!»</p>

  <p>İngiliz’in mavi gözleri Brian'ı dondurmuştu sanki. Nick'e öylece bakakaldı.</p>

  <p>«Beni anlıyor musun?»</p>

  <p>Brian konuşmak için çabaladı. «Paniğe kapılanlar bu meslekte tutunamazlar, Nick.»</p>

  <p>İngiliz, «Bunu biliyorum,» dedi. «Ama bu olağanüstü bir durum. Ve şunu da unutmaman gerekiyor: Bu uçakta on iki ya da daha fazla yolcu var. Görevin de her zamankinden farklı değil. Onları sağsalim yere indirmek.»</p>

  <p>Brian, «Bana görevimi hatırlatman gerekmiyor,» diye homurdandı.</p>

  <p>Nick, «Korkarım gerekiyordu,» dedi. «Ama neyse ki artık eskisinden yüzde yüz daha iyi gözüküyorsun. Bayağı rahatladım.»</p>

  <p>Brian kendini gerçekten daha iyi hissetmeye başlamıştı. Biraz da titrek bir sesle, «Sen ne iş yapıyorsun, Nick?» diye sordu.</p>

  <p>İngiliz başını arkaya atarak güldü. «İngiliz Elçiliğinde ataşeyim, dostum.»</p>

  <p>«Haydi oradan!»</p>

  <p>Nick omzunu silkti. «İyi ya... Yanımdaki belgeler de öyle yazıyor. Bence bu yeterli sayılır sanırım. Gerektiğinde o belgelere 'Majestelerinin Emiri' diye de ekleyebilirler. Ben düzeltilmesi gereken şeylerle ... onları düzeltirim. Ve şu anda da seninle ilgilenmem şart.»</p>

  <p>Brian alındı. «Sağol. Ama ben kendimdeyim.»</p>

  <p>«Pekâlâ. Şimdi... ne yapacaksın? Aşağıdan sinyal almadan bir şeyler başarabilecek misin? Diğer uçaklarla çarpışmaktan kaçınabilecek misin?»</p>

  <p>Brian, «Bu paneldeki aletlerle yolumu rahatlıkla bulabilirim,» dedi. «Diğer uçaklara gelince...» Radarı işaret etti. «Bu aygıt havada bizden başka hiç kimse olmadığını iddia ediyor.»</p>

  <p>Nick usulca, «Ama yine de olabilir,» diye belirtti. «Belki radar ve telsiz çalışmıyor. Hiç olmazsa şimdilik. Az önce nükleer savaştan söz ettin, Brian.</p>

  <p>Bence karşılıklı nükleer bomba atsalardı, bundan haberimiz" olurdu. Ama tabii bu bir kaza olmadığı anlamına da gelmez. 'Elektromanyetik püls' denilen fenomenin ne olduğunu biliyor musun?»</p>

  <p>Brian bir an Melanie Trevor'u düşündü. Kız Mojave Çölünün yukarısında Kuzey Işıklarının görüldüğünden söz etmişti. Acaba sorun bu mu, diye düşündü. Havayla ilgili garip bir fenomen? Evet, olabilir. Ama neden hiç parazit duyamıyorum?</p>

  <p>Neden radar ekranında dalgalanmalar yok? Ayrıca... yüz elli, iki yüz yolcunun kaybolmasına Kuzey Işıklarının yol açtığını da sanmıyorum.</p>

  <p>Nick, «Evet?» dedi,</p>

  <p>Brian sonunda, «Harika bir tamircisin, Nick,» diye mırıldandı. «Ama bu durumun elektromanyetik püls'lerle ilgisi olduğunu sanmıyorum. Baksana bütün aletler kusursuz çalışıyor.»</p>

  <p>«Ya... Boston'a kadar gitmek niyetinde misin?»</p>

  <p>Brian, artık panikten kurtulmuş, kendine güvenini kazanmıştı. Bu uçağın kaptanı</p>

  <p>artık benim... Ve önemli olan da bu. Aslında bana bunu daha başlangıçta hatırlatmalıydın, dostum. O zaman boşuna çabalamazdık. Sonra İngiliz'e döndü.</p>

  <p>«Aşağıda, ülkede ya da bütün dünyada neler olduğunu bilmeden yolumuza devam etmek mi? Hayır, olamaz.»</p>

  <p>«O halde nereye gidiyoruz? Yoksa bu konuyu düşünmek için zamana mı ihtiyacın var?»</p>

  <p>Pilotun böyle bir şeye ihtiyacı yoktu. Artık neler yapması gerektiğini biliyordu. «Bence yolcularla konuşmanın zamanı geldi. Yani geride kalan birkaç</p>

  <p>kişiyle.» Mikrofona uzandı.</p>

  <p>Aynı anda ikinci mevkide uyuyan kabak kafalı adam başını içeri uzattı. «Lütfen bana bu uçağın mürettebatına ne olduğunu açıklar mısınız? Güzelce uyudum... Ama artık akşam yemeği yemek istiyorum...»</p>

  <p>Dinah Bellman kendini çok daha iyi hissediyordu. Etrafında başkalarının olması</p>

  <p>içini rahatlatıyordu. Laurel Stevenson, Albert Kaussner ve adının Robert Jenkins olduğunu söyleyen eski spor ceketli adamla birlikte oturuyordu.</p>

  <p>Jenkins, «Şimdiye kadar kırktan fazla polisiye roman yazdım,» diye açıklamıştı.</p>

  <p>«Şimdi de, bu tür roman meraklılarına konferans vermek için Boston'a gidiyorum.»</p>

  <p>Sonra da eklemişti. «Ama şimdi yazmaya cesaret edemeyeceğim kadar olağanüstü bir esrarla karşı karşıyayım.»</p>

  <p>Dört yolcu orta bölümde, salonun ön tarafında oturuyorlardı. Kazaklı adam biraz daha geride, sancak tarafındaki bir koltuktaydı. Burnuna mendilini bastırmıştı.</p>

  <p>Oysa kanama birkaç dakika önce durmuştu. Yalnız başına oturan genç adam öfkesinden çıldırıyordu adeta. Onun yakınında oturan Don Gaffney kaygıyla onu inceliyordu. Gaffney bir tek kez onunla konuşmaya çalışmış ve adını sormuştu.</p>

  <p>Ama o, buruşuk mendilinin üzerinden müthiş bir öfkeyle bakmakla yetinmişti.</p>

  <p>Tabii Gaffney de ondan sonra herhangi bir şey sormaktan kaçınmıştı.</p>

  <p>Laurel yalvarırcasına, «Burada ne olduğunu biraz olsun bilen yok mu?» diye sordu. «Yarın tatilime başlıyorum. On yıldan beri ilk kez tatil yapacağım. Ve şu başımıza gelenlere bakın.»</p>

  <p>Bu sözleri söylediği sırada Albert ona bakıyordu. Kadının, «On yıldan beri ilk kez derken,» gözlerini yana doğru kaydırdığını ve kirpiklerini birkaç defa kırpıştırdığını farketti. Ve birdenbire, bu hanım yalan söylüyor, diye düşündü.</p>

  <p>Bir nedenle yalan söylüyor. Laurel Stevenson'a daha dikkatle baktı ama suratında yalan söylediğini belli eden bir ifade göremedi. Otuzuna basmak üzereydi. (Ona göre orta yaş otuzda başlıyordu.) Kadının güzelliği kayboluyordu. Pek yakında silik sönük bir tip olup çıkacaktı. Şu anda yanakları da kızarmıştı. Albert o yalanı niçin söylediğini bilmiyordu. Ama Laurel Stevenson bu yüzden biraz canlanmış ve eski güzelliğine kavuşmuştu.</p>

  <p>Albert, bu kadın sık sık yalan söylüyor olmalı, diye düşündü. Sonra o ya da bir başkası Laurel'e yanıt veremeden yukarıdaki hoparlörlerden Brian’ın sesi yükseldi.</p>

  <p>«Sayın bayanlar ve baylar, ben kaptan pilotunuzum.»</p>

  <p>Kazaklı homurdandı. «Haydi oradan!»</p>

  <p>Gaffney bağırdı. «Kes sesini!»</p>

  <p>Kazaklı adam ona şaşkınlıkla baktı ve sustu.</p>

  <p>Brian konuşmasını sürdürdü. «Bildiğiniz gibi şu anda olağanüstü bir durumla karşı karşıyayız. Bunu size açıklamama gerek yok. Etrafınıza bakarsanız ne demek istediğimi anlayacaksınız.»</p>

  <p>Albert, «Ben hiçbir şeyi anlayamıyorum...» diye mırıldandı.</p>

  <p>Brian, «Size öğrendiğim bazı şeyleri açıklamak istiyorum. Korkarım bunlar sizi sevindirmeyecek. Ama beraber olduğumuza göre mümkün olduğunca açık konuşmaya çalışacağım. Yerle bağlantı kurmam imkânsız. Beş dakika önce uçaktan Denver'in ışıklarını kolaylıkla görmemiz gerekirdi. Ama göremedik. Şu anda ancak bir tek sonuca razı olabilirim, o da aşağılarda biri elektrik faturasını ödemeyi unuttu.</p>

  <p>Ve biraz daha bilgi edininceye kadar hepimizin de bu sonucu kabul etmesi daha iyi olur,» dedi ve sustu.</p>

  <p>Laurel, Dinah'nın elini tutuyordu. Albert dehşetle hafif bir ıslık çaldı.</p>

  <p>Polisiye roman yazarı Robert Jenkins ellerini bacaklarına dayamış dalgın dalgın ilerideki bir noktaya bakıyordu.</p>

  <p>Brian, «Bütün bunlar kötü haberler,» diye konuşmasına yeniden başladı. «İyi haber ise şu: Uçak hiçbir zarar görmedi. Bol yakıtımız var. Ve ben bu tip uçakları hem kullanabilecek, hem de yere indirebilecek durumdayım. Herhalde hepiniz de benim gibi önce uçağın indirilmesi gerektiğini düşünüyorsunuz. Bunu başarıncaya dek yapabileceğimiz başka hiçbir şey yok: Ve bunun yapılabileceğine inanmanızı istiyorum. «Size son olarak şunu söyleyeceğim: Maine eyaletinde, Bangor kentine ineceğiz.»</p>

  <p>Kazaklı adam yerinde hızla doğrularak. «Neeee?» diye böğürdü.</p>

  <p>«Seyir aygıtlarımız gayet iyi çalışıyor. Ama seyir sinyalleri için aynı şeyi söyleyemeyeceğim. Bu koşullar altında Logan Havaalanına inmemeye karar verdim.</p>

  <p>Telsizle hiç kimseyle bağlantı kuramadım. Ne karada, ne de havada. Uçağın telsizi çalışıyor ama böyle bir durumda ona da güvenemiyorum. Bangor Uluslararası Havaalanının avantajlı yanları şunlar: Oraya denizden değil, kara üzerinden daha kolay yaklaşılıyor. Varış saatimiz olan 8.30'da hava trafiği de fazla değil. Tabii eğer hava trafiği diye bir şey varsa... Birleşik Devletler'in Doğu Kıyısındaki en uzun pist eskiden Hava Kuvvetlerine ait olan bu alanda.</p>

  <p>İngiliz ve Fransız dostlarımız, New York'a ulaşamadıkları zaman Concorde'larını</p>

  <p>oraya indiriyorlar.»</p>

  <p>Kazaktı adam olanca sesiyle, «BU SABAH SAAT DOKUZDA PRU'DA ÇOK ÖNEMLİ BİR İŞ</p>

  <p>TOPLANTISINA KATILACAĞIM.» diye bağırdı. MAINE'DEKİ ADİ BİR HAVAALANINA İNMENİ</p>

  <p>YASAKLIYORUM!»</p>

  <p>Dinah adamın sesini duyunca irkilerek büzüldü. Yanağını Laurel Stevenson'un göğsüne dayadı. Ağlamıyordu ama şimdilik.</p>

  <p>Adam hâlâ böğürüyordu. «BENİ DUYUYOR MUSUN? ÖNEMLİ BİR TAHVİLAT SATIŞI İÇİN</p>

  <p>BOSTON'DA BİR GÖRÜŞME YAPMAM GEREKİYOR! VE BEN O TOPLANTIYA ZAMANINDA YETİŞMEK</p>

  <p>NİYETİNDEYİM!»</p>

  <p>Laurel, «Lütfen» dedi. «Lütfen. Çocuğu korkutuyorsun.»</p>

  <p>Adam başını çevirip Laurel'e baktı. Bakışında ürkütücü bir ifade vardı. «ÇOCUĞU</p>

  <p>KORKUTUYOR MUYUM? CEHENNEMİN BUCAĞINDA KÜÇÜK BİR HAVAALANINA İNECEĞİZ VE SEN</p>

  <p>TUTMUŞ...»</p>

  <p>Gaffney yerinden fırladı. «Yerine otur ve sesini kes! Yoksa yumruğu patlatırım?»</p>

  <p>Aslında adamdan yirmi yaş kadar büyüktü. Ama kilosu daha fazla, göğsü de daha genişti. Kırmızı flanel gömleğinin kollarını dirseklerine kadar sıvamıştı.</p>

  <p>Yumruklarını sıktığında kollarındaki kaslar kabarıyordu. Onda emekliye ayrılmak üzere olan bir keresteci hali vardı.</p>

  <p>Kazaklı adam üst dudağını gererek dişlerini ortaya çıkardı. Köpeği anımsatan bu ifade Laurel'i korkuttu. Acaba bu adam deli mi, diye düşündü.</p>

  <p>Adam, «Bu işi yalnız başına yapamazsın, babalık,» dedi.</p>

  <p>«Zararı yok.» Konuşan ikinci mevki yolcusu olan kabak kafalı adamdı. «Sesini kesmezsen yumruğu indireceğim.»</p>

  <p>Albert Kaussner de bütün cesaretini topladı. «Ben de öyle ahmak herif.» Bu sözleri söyler söylemez çok rahatladı.</p>

  <p>Adam etrafına bakındı. Yine dudakları gerilip gerilip gevşiyor ve yüzünde o köpeklere özgü ifade beliriyordu. «Anlıyorum. Anlıyorum. Hepiniz de bana karşısınız. Çok güzel.» Yerine oturup yine sertçe etrafındakilere baktı. «Ama Güney Amerika tahvilleriyle ilgili piyasayı bilseydiniz...» Sözlerini tamamlamadı. Yanındaki koltuğun kenarında bir kokteyl peçetesi duruyordu. Onu aldı. Sonra da çekiştirmeye başladı.</p>

  <p>Gaffney, «Böyle olması gerekmiyor,» dedi. «Ben zalim biri olarak doğmadım. Öyle olmak istediğim de yok.» Laurel onun nazikçe konuşmaya çalıştığını ama yine de tetikte olduğunu düşündü. Hatta belki de hâlâ öfkeliydi. Gaffney konuşmasını</p>

  <p>sürdürdü. «Gevşeyip rahatına bak. İşin iyi yanını görmeye çalış. Herhalde havayolları biletinin parasını sana iade eder.»</p>

  <p>Kazaklı adam ona bir göz attı, sonra da kokteyl peçetesine baktı. Onu çekiştirmekten vazgeçip şerit şerit yırtmaya başladı.</p>

  <p>Kabak kafalı adam sanki hiçbir şey olmamış gibi, «Mutfaktaki küçük fırının nasıl yakılacağını bileniniz var mı?» diye sordu. «Çok acıktım»</p>

  <p>Kimse karşılık vermedi.</p>

  <p>Adam kederle, «Bilen olduğunu sanmıyordum,» dedi. «Uzmanlık çağı bu.</p>

  <p>Yaşanılmayacak, utanılacak bir çağ.» Dönerek ikinci mevkiye gitti.</p>

  <p>Laurel başını eğip Dinah Bellman'a baktığında kızın kırmızı plastik çerçeveli, kara camlı gözlüğünün gizlediği gözlerinden yaşlar aktığını farketti. O anda geçici olarak kendi korku ve şaşkınlığını biraz olsun unuttu. Küçük kıza sarılarak, «Ağlama hayatım,» diye fısıldadı. «Adam sadece sarsıldı, işte o kadar. Ama şimdi daha iyi» Sonra da için için ekledi. Eğer orada oturup kâğıt peçeteyi şerit şerit yırtmak ve sanki ipnotize olmuşsun gibi davranmak 'daha iyi" diye tanımlanabilirse.</p>

  <p>Dinah fısıltıyla, «Korkuyorum,» dedi. «O adam hepimizin birer canavar olduğunu düşünüyor.»</p>

  <p>Laurel şaşaladı. «Hayır, sanmıyorum. Bu da nereden aklına geldi?»</p>

  <p>Dinah mırıldandı. «Bilmiyorum...» Bu kadından hoşlanmıştı. Onun sesini ilk duyduğu an hem de. Ama Laurel'e bir an kendisi de dahil hepsini o gürültücü</p>

  <p>adama bakarken gördüğünü açıklayacak değildi. O gürültücü adamın içine girivermişti. Adamın adı Bay Tooms ya da Bay Tunney veya böyle bir şeydi. Ve hepsi de ona bencil, kötü gulyabaniler gibi gözükmüşlerdi.</p>

  <p>Ama Laurel'e böyle bir şey söylerse Dinah'nın delirmiş olduğunu sanabilirdi. O</p>

  <p>yüzden sesini çıkarmadı.</p>

  <p>Laurel kızı yanağından öptü. Dinah'nın yüzü ateş gibiydi. «Korkma, hayatım. Uçak güzel güzel uçuyor. Bunu hissetmiyor musun? Birkaç saat sonra yere inecek ve yine güvende olacağız.»</p>

  <p>«Bu çok iyi. Ama ben Vicky teyzemi istiyorum. Sence nerede olabilir?»</p>

  <p>Laurel, «Bilmiyorum, yavrum,» dedi. «Keşke bilseydim.»</p>

  <p>Dinah yine o gürültücü adamın gördüğü suratları düşündü. Kötü suratlar. Hain suratlar. Adam onu gözleri iri kara camların arkasında gizli, domuz suratlı bir bebeğe benzetmişti. Dinah boğuk boğuk hıçkırarak ağlamaya başladı. Laurel'in kalbi sızlamıştı. Kıza sarıldı. Birkaç dakika sonra o da ağlıyordu. Dinah az sonra biraz sakinleşti. Laurel, Albert'e baktığında onun da gözlerinin nemlenmiş</p>

  <p>olduğunu farketti. Kadının baktığını farkeden delikanlı gözlerini hemen telaşla ellerine dikti.</p>

  <p>Dinah, «Galiba ağlamanın yararı yok,» diye mırıldandı.</p>

  <p>Laurel, «Evet, galiba öyle,» dedi. «Neden uyumayı denemiyorsun, Dinah?»</p>

  <p>Kız üzüntüyle içini çekti. «Uyuyabileceğimi sanmıyorum. Daha önce uyuyordum.»</p>

  <p>Laurel içinden, bana bunu anlatsana, dedi.</p>

  <p>Ve uçak yoluna devam etti.</p>

  <p>ÜÇÜNCÜ BÖLÜM</p>

  <p>TÜMDENGELİM YÖNTEMİ. KAZALAR VE İSTATİSTİKLER. OLASILIKLAR. ÇUKURLARDA BASINÇ.</p>

  <p>BETHANY'NİN SORUNU. İNİŞ BAŞLIYOR.</p>

  <p>Robert Jenkins ansızın, «O küçük kız bir saat kadar önce ilginç bir şey söyledi,» dedi.</p>

  <p>O arada Dinah uykuya dalmıştı. Albert Kaussner de uyukluyordu. Belki de Tombstone kasabasına dönmek için. Keman kutusunu raftan alıp kucağına koymuştu.</p>

  <p>Doğrularak, «Ha?» diye mırıldandı.</p>

  <p>Jenkins, «Affedersin,» dedi. «Uyuyor muydun?»</p>

  <p>«Hayır. Uyanığım.» Albert sözlerini doğrulamak için kanlanmış iri gözleriyle Jenkins'e baktı. Gözlerinin altında mor lekeler belirmişti. «Kız ne dedi?»</p>

  <p>«Miss Stevenson'a uyuyamayacağını söyledi. 'Daha önce uyuyordum,' dedi. Daha önce.»</p>

  <p>Albert, Dinah'ya bir göz attı. «Eh, yine uyuyor.»</p>

  <p>«Biliyorum. Ama önemli olan bu değil, oğlum. Hiç değil.»</p>

  <p>Albert, Bay Jenkins'e, Mississippi'nin Batısındaki En Hızlı Silah Çeken Musevi As Kaussner'in kendine 'oğlum' diye hitap edilmesinden hoşlanmadığını</p>

  <p>belirtecekti! Ama sonra bunu... şimdilik yapmamaya karar verdi. «O halde önemli olan nedir?»</p>

  <p>«Ben de uyuyordum. Kaptan pilotumuz... yani asıl pilotumuz 'SİGARA İÇMEYİN'</p>

  <p>panosunun ışığını daha söndürmeden içim geçti. Ben her zaman böyleyimdir.</p>

  <p>Trenler, otobüsler, uçaklar... motorları çalışır çalışmaz ben de dalar giderim.</p>

  <p>Ya sen, oğlum?»</p>

  <p>«Ya ben ne?»</p>

  <p>«Sen de uyuyor muydun? Uyuyordun, öyle değil mi?»</p>

  <p>«Şey, evet.»</p>

  <p>«Hepimiz de uyuyorduk. Kaybolan yolcu ve mürettebatın hepsi de uyanıktı.»</p>

  <p>Albert bu konuyu düşündü. «Şey... Belki.»</p>

  <p>Jenkins adeta neşeyle, «Saçmalama,» dedi. «Ben ekmek parası kazanmak için polisiye romanlar yazıyorum. Tümdengelim benim bütün yaşamım denilebilir. O</p>

  <p>insanlar ortadan kaybolduğu sırada biri uyanık olsaydı avaz avaz haykırmaz mıydı? Bağırarak bizi uyandırmaz mıydı?»</p>

  <p>Albert düşünceli bir tavırla başını salladı. «Evet, öyle sanırım. Sadece en gerideki adam dışında. Onu hava saldırısının başladığını belirten sirenler bile uyandıramaz.»</p>

  <p>«Pekâlâ. Onun dışında, diyelim. Ama hiç kimse bağırmadı. Öyle değil mi? Ve hiç</p>

  <p>kimse geride kalan bizlere ne olduğunu açıklayacak bir ipucu bırakmadı, işte ben de bu yüzden şu sonuca vardım: Sadece uyanık yolcular götürüldü. Tabii mürettebat da.»</p>

  <p>«Evet. Belki.»</p>

  <p>«Endişeli görünüyorsun, oğlum. Yüzündeki ifadeden, bu fikir çok hoş ama buna yine de aklım yatmıyor' diye düşündüğün anlaşılıyor. Bunun nedenini sorabilir miyim? Neyi atladım?» Aslında Jenkins'in hiç bir şeyi atlamadığından emin olduğu belliydi.</p>

  <p>Albert dürüstçe, «Bilmiyorum,» dedi. «Şimdi kaç kişiyiz? On bir kişi mi?"</p>

  <p>«Evet. Dipteki.... komaya girmiş gibi yatan adamı da sayarsak tam on bir kişiyiz.»</p>

  <p>«Siz haklıysanız daha kalabalık olmamız gerekmez miydi?»</p>

  <p>«Neden?»</p>

  <p>Albert birdenbire sustu. Aklına çocukluğunda dinlediği bir hikâye gelmişti.</p>

  <p>Tanrının kara sabah meleğinin intikam aldığı firavunun hikâyesi. Şimdi gözlerinin önünde korkunç bir sahne vardı. Melek uçakta dolaşarak yolcuları</p>

  <p>birer birer topluyordu. Ama neden, diye düşündü. Neden? Ve titredi.</p>

  <p>«Albert?» Bay Jenkins'in sesi sanki çok uzaklardan geliyordu. «Albert, iyi misin?»</p>

  <p>«Evet. Sadece düşünüyordum.» Hafifçe öksürdü. «Uyuyan bütün yolcular geride bırakıldıysalar, o zaman altmış kişi kadar olmamız gerekirdi. Hatta daha fazla.</p>

  <p>Yani ne de olsa bu gece uçağı.»</p>

  <p>«Oğlum, sen hiç...»</p>

  <p>«Beni Albert diye çağırabilir misiniz, Bay Jenkins. Adım bu.»</p>

  <p>Yazar, delikanlının omzuna vurdu. «Affedersin. Üzgünüm. Gerçekten. Sana tepeden bakmak niyetinde değildim. Sadece çok sarsıldım. Ve ben sarsıldığım zaman hemen kabuğuma çekilirim... Tıpkı bir kaplumbağa gibi. Ama benim kabuğum polisiye romanlardan oluşur. Galiba şimdi de Philo Vance rolündeydim. O bir dedektif.</p>

  <p>Usta bir dedektif. Onu artık çoktan ölmüş olan S.S. Van Dine yaratmıştı.</p>

  <p>Herhalde o kitapları hiç okumadın. Son zamanlarda pek okuyan yok zaten. Çok yazık. Neyse... Özür dilerim.»</p>

  <p>Albert sıkılmıştı. «Rica ederim.»</p>

  <p>«Sen Albert'sin ve bundan sonra da Albert olarak kalacaksın... Az önce sana hiç</p>

  <p>gece yolculuğu yapıp yapmadığını soracaktım.»</p>

  <p>«Hayır. Şimdiye dek kıtanın bir yanından diğerine hiç uçmadım.»</p>

  <p>«Ben uçtum. Hem de kaç defa. Ve birkaç kez çok uykum olduğu halde bu isteğime inatla direndim. Bir süre mahsus uyumadım. Özellikle daha gençken. O zamanlar bu yolculuklar daha gürültülü olurdu. «Şimdi... şunu demek istiyorum. Bu tür gece uçuşlarında yolculardan pek azı hemen uyur... Yani ilk saatlerde uyuyan pek yoktur. Sonra hemen herkes uykuya dalar. Ama önce birçok kimse manzarayı</p>

  <p>seyreder, eşleri ya da yol arkadaşlarıyla konuşur, bir iki içki içer...».</p>

  <p>Albert, «Yani yerlerine yerleşirler...» dedi.</p>

  <p>Jenkins başını salladı. «Kendilerine küçük birer yuva hazırlarlar. Pilot kabininin önündeki servis arabasını farkettin mi oğ... Albert?»</p>

  <p>Delikanlı, «Evet, farkettim,» diye yanıt verdi.</p>

  <p>Jenkins'in gözleri parladı. «Evet. Tabii ya. Onu ya farkedecektin ya da üzerine yuvarlanacaktın. Ama tekerlekli servis arabasına iyice dikkat ettin mi?»</p>

  <p>«Sanmıyorum. Benim farketmediğim bir şeyi gördüğünüze göre... »</p>

  <p>«Çevremizde olup biteni gözler değil, kafa farkeder, Albert. Tümdengelim konusunda eğitilmiş bir kafa. Ben bir Sherlock Holmes değilim. Ama arabayı</p>

  <p>durduğu dolaptan yeni çıkarmış olduklarını farkettim. Uçak kalkmadan önce yolcuların içtikleri içkilerin kadehleri de alt rafta duruyordu. Bütün bunlardan şu sonucu çıkardım: Uçak kazasız belasız havalandı. Uçak belirli bir yüksekliğe erişti. Ve neyseki ondan sonra oto-pilot çalıştırıldı. Kaptan pilot kemerlerin bağlanmasıyla ilgili uyarı panosunun ışıklarını söndürdü. Eğer işaretleri yanlış</p>

  <p>yorumlamıyorsam bu olay yolculuğun ilk yarım saati içerisinde oldu. Yani gece birde. Panonun ışıkları söndürüldüğünde hostesler kalkıp ilk görevlerine başladılar. Yani yaklaşık yüz elli kişiye kokteyl verdiler. O arada pilot yükseklik ve rota konusunda otopilotu ayarladı. Birkaç kişi uykuya daldı. Yani biz, on bir kişi. Geri kalanlardan bazıları belki kestiriyorlardı. Ama uykuları</p>

  <p>olanlardan kurtulacak kadar derin değildi. Diğerleri ise uyanıktılar.»</p>

  <p>Albert, «Yuvalarını hazırlıyorlardı,» dedi.</p>

  <p>«Evet! Yuvalarını hazırlıyorlardı!» Jenkins bir an durdu, sonra da biraz melodrama kaçan bir tavırla ekledi. «Ve sonra olan oldu!»</p>

  <p>«Olan nedir, Bay Jenkins?» diye sordu Albert. «Bu konuda bir fikriniz var mı?»</p>

  <p>Jenkins uzun bir süre karşılık vermedi. Sonra keyifsizce konuşmaya başladı.</p>

  <p>Albert o zaman Robert Jenkins'in o dramatik tavırlarına rağmen kendisi kadar korktuğunu anladı. Yazar, «Kilitli oda esrarı tümdengelim yönteminin en katıksız halidir,» dedi. «Ben de bu türde birkaç roman yazdım. Daha doğrusu birçok şey yazdım. Ama açıkçası böyle bir olaya karışacağım hiç aklıma gelmezdi.»</p>

  <p>Albert ona baktı ve söyleyecek bir şey bulamadı. Uçak kapalı bir oda sayılabilirdi. Belki burada cinayet de işlenmiş olabilirdi. Ama o zaman cesetler neredeydi? Cesetler neredeydi? Korku yeniden bacaklarından karnına doğru sızmaya başladı. O zaman, kendimi hiç de ünlü silahşor As Kaussner gibi hissetmiyorum, diye düşündü. İlk kez oluyor bu.</p>

  <p>Jenkins alçak sesle konuşmasını sürdürdü. «İş sadece uçakla ilgili olsaydı, bir senaryo yazabilirdim. Ne de olsa şu son yirmi beş yıl ekmek paramı bundan çıkardım. Böyle bir senaryoyu dinlemek ister misin?»</p>

  <p>Albert, «Tabii,» dedi.</p>

  <p>«Pekâlâ. Diyelim ki 'Dükkân' gibi gizli bir resmi örgüt bir deney yapmaya karar verdi. Ve biz de deney konularıyız. Bu tür bir deneyin amacı... bu koşullar altında... ciddi zihinsel ve ruhsal stresin sıradan Amerikalıların üzerindeki etkisini belgelemek olabilir. Onlar, yani deneyi yapan bilim adamları uçağın oksijen sistemine insanı ipnotize eden kokusuz bir gaz katarak...»</p>

  <p>Albert sanki büyülenmişti. «Öyle gazlar var mı?»</p>

  <p>Jenkins, «Tabii var,» dedi. «Örneğin, Diazaline. Ya da Methoprominol. Bir zamanlar kendilerini 'ciddi' sayan okuyucuların Sax Rohmer'ın Fu Manchu romanlarına güldüklerini anımsıyorum. Onlardan 'utanılacak sıradan melodramlar'</p>

  <p>diye söz ediyorlardı.» Başım salladı. «Şimdi CIA ve DIA gibi alfebetik örgütlerin paranoyaları sayesinde Sax Rohmer'ın en korkunç kâbusu sayılabilecek bir dünyada yaşıyoruz. Aslında bir sinir gazı olan Diazaline en iyisi! Bu gazın çok çabuk etki yaptığını söylüyorlar. Şimdi, gaz havaya verildikten sonra herkes uykuya daldı, Pilot dışında. Onun maskesi vardı ve bu yüzden temiz hava soluyordu.»</p>

  <p>Albert, «Ama...» diye başladı.</p>

  <p>Jenkins gülerek tek elini kaldırdı. «Neye itiraz edeceğini biliyorum, Albert.</p>

  <p>Ama ben bunu açıklayabilirim. İzin veriyor musun?»</p>

  <p>Delikanlı, «Evet,» der gibi başını salladı.</p>

  <p>«Pilot uçağı indirdi. Diyelim ki Nevada'da gizli bir havaalanına. Gaz verildiğinde uyanık olan yolcular... ve tabii hostesler, beyaz tulumlu, tehlikeli görünüşlü adamlar tarafından uçaktan alındılar. Gaz verildiği sırada uykuda olan yolculara... onların arasında sen ve ben de vardık... dokunulmadı.</p>

  <p>Biz uyumayı sürdürdük. Sadece uykumuz biraz daha derinleşti. Pilot da uçağı</p>

  <p>tekrar havalandırdı. Normal yüksekliğe erişince eski rotayı buldu. Otopilotu çalıştırdı. Uçak Rocky dağlarına vardığında gazın etkisi kaybolmaya başladı.</p>

  <p>Diazaline 'hafif etkili' diye tanımlanan gazlardan. Yani sonradan bir yan etkisi görülmüyor. Bizde de sersemlik, baş ağrısı gibi şeyler yapmadı. Pilot iç</p>

  <p>iletişim sistemiyle kör kızın bağırarak teyzesini çağırdığını duydu. Çocuğun herkesi uyandıracağını anladı. Deneyin ikinci evresi başlamak üzereydi. O yüzden pilot yerinden kalkarak kabinden çıktı. Kapıyı da arkasından kapattı.»</p>

  <p>«Bunu nasıl yapabilir? Dışarıda tokmak yok ki.»</p>

  <p>Jenkins bunun çok basit bir sorun olduğunu belirtmek için elini salladı. «Ah, bu dünyanın en basit şeyi, Albert. Pilot bir seloteyp parçasından yararlandı. Bunu yapışkan tarafı dışa gelecek şekilde yerleştirdi. Kapıyı böylece çekti ve o da kendi kendine kilitlendi tabii.»</p>

  <p>Albert hayran hayran gülümsedi. Sonra da gülümsemesi dondu. «O zaman pilot içimizden biri.»</p>

  <p>«Evet ve hayır. Senaryoma göre pilot yine pilot, Albert. Yani izinli olarak Boston'a gittiği söylenilen ve sözde o yüzden aramızda olan kaptan. Felaket anlaşıldığı sırada o birinci mevkide, pilot yerinin ancak dokuz metre kadar gerisinde bir koltukta oturuyordu.»</p>

  <p>Albert dehşet dolu, alçak bir sesle, «Kaptan Engle,» dedi.</p>

  <p>Jenkins, bir teoremi kanıtlamış bir geometri profesörü edasıyla memnun memnun başını salladı. «Evet. Kaptan Engle.»</p>

  <p>İkisi de kazaklı adamın sanki ateşi varmış gibi garip garip parlayan gözleriyle onları süzdüğünü farketmediler. Sonra adam önündeki koltuğun arkalığındaki cepten uçağın özel dergisini aldı. Kapağını kopararak şerit şerit yırtmaya başladı.</p>

  <p>Dudakları sessizce kıpırdıyordu.</p>

  <p>Albert, Robert Jenkins'e heyecanla bakıyordu. Gözleri ışıl ısıldı. Ceketi eski olsun olmasın yazar gerçekten kafalı bir adamdı. Her şeyi bir çırpıda açıklayıvermişti.</p>

  <p>Jenkins delikanlıyı dikkatle süzüyordu. Neşesizce gülerek, «İlginç bir senaryo değil mi?» diye sordu.</p>

  <p>«Yere iner inmez o adamı yakalamalıyız.» Albert telaşla yanağını ovuşturup duruyordu. «Siz, ben, Bay Gaffney ve o İngiliz. O sert bir adama benziyor. Ama ya İngiliz de pilotla birlikse? Kaptan Engle'ın gorili olabilir. Yani biri sizin gibi işin içyüzünü anladığı takdirde pilota yardım edecek biri.» Jenkins karşılık vermek için ağzını açtı ama delikanlı heyecanla sözlerini sürdürdü.</p>

  <p>«İkisini de yakalamalıyız. Bunun bir yolunu bulmalıyız.» As Kaussner'e yakışacak bir biçimde güldü. Yıldırımdan daha hızlı olduğunu bilen bir erkeğin gülüşüydü</p>

  <p>bu. «Ben belki dünyanın en zeki insanı değilim, Bay Jenkins. Ama beni bir deney faresi gibi kullanmalarına da izin veremem.»</p>

  <p>Jenkins uysalca, «Ama aslında bu imkânsız,» dedi.</p>

  <p>Albert gözlerini kırpıştırdı. «Ne?»</p>

  <p>«Sana özetlediğim senaryo. Bu imkânsız.»</p>

  <p>«Ama... ama... siz dediniz ki...»</p>

  <p>«Ben, 'İş sadece uçakla ilgili olsaydı... bir senaryo yazabilirdim,' dedim. Ve bir hikâye uydurdum. Güzel bir hikâye. Bu fikri bir kitapta kullansaydım, menajerim romanı hemen satabilirdi... Ama ne yazık ki bu olay sadece uçakla ilgili değil. Denver kenti belki hâlâ aşağılarda bir yerde. Öyleyse biri kentin bütün ışıklarını söndürdü. Deminden beri saat tutuyor ve bunu rotamıza uydurmaya çalışıyorum. Ve artık sorunun sadece Denver'le bitmediğini de anlıyorum. Omaha, Des Moines... aşağıda, karanlıklarda o kentlerden en ufak bir iz bile yok. Hatta ben bir tek ışık bile göremedim. Ne çiftlik evleri, ne ambarlar ne de turnikeler. Bütün bunlar gece çok iyi gözükür. Ama şimdi her taraf zifiri karanlık. Tepkilerimizi incelemek için hepimize gaz verecek kadar ahlak kurallarına aldırmayan resmi bir örgüt olduğuna inanabilirim. Hiç olmazsa teoride. Ama ben 'Dükkân'ın bile üzerinden geçtiğimiz her kentin yöneticilerini bütün ışıkları söndürmeleri için ikna edebileceklerine ve böylece kendimizi yapayalnız sanmamızı sağlayabileceklerine inanamam.»</p>

  <p>Albert başka bir tahminde bulundu. «Şey... Belki bunların hepsi de bir oyun.</p>

  <p>Yani belki de hâlâ yerdeyiz ve pencere dışındaki her görüntü projeksiyon makineleriyle sağlanıyor. Bir keresinde böyle bir film görmüştüm.»</p>

  <p>Jenkins başını üzüntüyle, ağır ağır salladı. «Onun ilginç bir film olduğundan eminim. Ama bu yöntemin gerçek yaşamda uygulanabileceğini sanmıyorum. Tabii bizim teorik gizli örgüt süper geniş perdeli üç boyutlu bir film tekniği geliştirmiş olabilir. Ama sanmıyorum. Olaylar sadece bu uçağın içinde geçmiyor, Albert. İşte tümdengelim de bu noktada bir işe yaramıyor.»</p>

  <p>Albert deli gibi, «Ama pilot!» diye bağırdı. «O en uygun zamanda, en uygun yerdeydi. Buna ne diyeceksiniz?»</p>

  <p>«Sen beyzbola meraklı mısın, Albert?»</p>

  <p>«Efendim? Hayır. Yani bazen Dodgers takımını televizyonda seyrediyorum. Ama gerçek bir meraklı sayılmam.»</p>

  <p>«Sana çok şaşırtıcı, bir istatistikten söz edeceğim. Ted Williams 1957'de arka arkaya on altı sayı yaptı. Bu rekoru bir daha kimse kıramadı. Bin yıl sonra bile kıramayacaklar.»</p>

  <p>«Yani?»</p>

  <p>«Bence Kaptan Pilot Engle'ın bu gece uçakta olması bir rastlantıydı. Ted Williams'ın yaptığı on altı sayı da öyle. Ve böyle bir durumu düşündüğümde bunun bizim için şanslı bir rastlantı olduğuna inanıyorum.»</p>

  <p>Albert, «O halde neler oluyor?» diye fısıldadı.</p>

  <p>Yazar endişeyle uzun uzun içini çekti. «Korkarım bunu bana değil, bir başkasına sorman gerekiyor. Ne yazık ki, Larry Niven ya da John Varley uçakta değil.»</p>

  <p>«Onlar da kim?»</p>

  <p>Jenkins, «Bilim kurgu yazarları,» dedi.</p>

  <p>Nick Hopewell ansızın, «Sen herhalde bilim kurgu hikâyeleri okumuyorsun,»</p>

  <p>deyiverdi. Brian başını çevirip o ana kadar seyir görevlisinin yerinde sessizce oturan İngiliz’e baktı.</p>

  <p>«Çocukken onlar için çıldırırdım. Ya sen?»</p>

  <p>Nick gülümsedi. «On sekiz yaşına kadar Kutsal Üçlü'nün, Robert Heinlein, John Christopher ve John Wyndham'dan oluştuğuna inanırdım. Şimdi burada oturmuş o eski hikâyeleri kafamdan geçiriyorum, ahbap. Zaman-çarpılması, uzay-yarılması ve yabancı yaratıkların baskını gibi tuhaf şeyler düşünüyorum.»</p>

  <p>Brian başını salladı. Tuhaf şeyler düşünen sadece kendi olmadığı için rahatlamıştı.</p>

  <p>«Aşağıda bir şeyler kalıp kalmadığını anlamanın yolu yok değil mi?»</p>

  <p>Pilot, «Hayır,» dedi. «Yok.» Kafasında türlü kötü senaryo dolaşıyordu. En kötüsü</p>

  <p>de bulutlardan sıyrıldıklarında yeryüzünden bütün insanların ve ineceği alanın da silinmiş olduğuyla ilgili hikâyeydi. O zaman bu kuşu nereye konduracaktı?</p>

  <p>Nick, «Beklemek bana her zaman zor gelmiştir,» diye açıkladı. «Yani işin en zor bölümü.»</p>

  <p>Brian, hangi işin, diye düşündü ama sesini çıkarmadı.</p>

  <p>Nick birdenbire, «Bizi iyice aşağılara indirsen,» diye önerdi. «Yani yerden bin beş yüz metre yüksekliğe. Çevreyi çabucak inceleyebilmek için. Belki birkaç</p>

  <p>küçük kent ve karayolu görebilirsek içimiz rahat eder.»</p>

  <p>Brian bunu çoktan düşünmüştü. Hem de büyük bir istekle. «Güzel bir fikir. Ama yapamam.»</p>

  <p>«Neden?»</p>

  <p>«Benim ilk sorumluluğum yine de yolcular, Nick. Onlar paniğe kapılabilirler. Ne yapacağımı önceden açıklasam bile. Özellikle Pru'da çok önemli bir randevusu olan o ağzıbozuk dostumuzu düşünüyorum. Şu burnunu büktüğün adamı.»</p>

  <p>Nick, «Ben onun icabına bakarım,» diye yanıt verdi. «Mesele çıkarmaya kalkacak diğerlerinin de.»</p>

  <p>Brian, «Bunu başarabileceğinden eminim,» dedi. «Ama yolcuları boş yere korkutmanın da hiç gereği yok. Zaten eninde sonunda ne olduğunu öğreneceğiz.</p>

  <p>Bildiğin gibi sonsuza dek havalarda uçamayız.»</p>

  <p>«Çok doğru, ahbap.» Nick'in sesi alaycıydı.</p>

  <p>«Tabii bu söylediğini yine de yapabilirim. Bin beş yüz metreda bulutların altına inebileceğimden emin olduğumda. Ne yazık ki, haberleşebileceğim başka uçak olmadığı için bu konuda karar veremiyorum.</p>

  <p>Aslında aşağıda havanın nasıl olduğundan bile haberim yok. Ve şu anda normal havadan da söz etmiyorum. İstiyorsan bana gülebilirsin.»</p>

  <p>«Güldüğüm yok, ahbap. Hatta gülecek halde bile değilim. Bana inan.»</p>

  <p>«Bilim kurgu hikâyelerindeki gibi bir zaman çatlağından geçtiğimizi farzedelim.</p>

  <p>Bulutların arasından aşağıya iniyoruz ve bir de bakıyoruz ki Çiftçi Jones'un tarlalarında bir sürü brontozor otluyor. Tabii hemen arkasından bir siklon bizi parça parça ediyor. Ya da elektrik fırtınasında kavruluyoruz.»</p>

  <p>Nick sordu. «Sence bu mümkün mü?»</p>

  <p>«Pek sanmıyorum. Ama ne demek istediğimi anlıyorsun değil mi? Neyle karşı</p>

  <p>karşıya olduğumuzu bilmiyoruz. New York'un yerinde belirmiş olan bir dağa çarpabiliriz. Ya da başka bir uçağa. Kahretsin! Hatta belki de bir roket mekiğe.</p>

  <p>Eğer bu bir zaman çatlağıysa, geçmiş gibi geleceğe de kolaylıkla geçebiliriz.»</p>

  <p>Nick pencereden dışarı baktı. «Gökyüzünde bizden başka kimse yok gibi.»</p>

  <p>«Evet, bu yükseklikte öyle. Ama aşağıda ne olduğunu kim bilir? Ve 'kim bilir'</p>

  <p>sözcükleri bir pilot için oldukça tehlikeli bir şeye işaret ediyor demektir.</p>

  <p>Bangor'a vardığımızda kentin üzerinden uçacağım. Tabii yine bu yükseklikte bulut varsa. Atlantik Okyanusunun üzerinde uçarak dönüp bulutların altına ineceğim.</p>

  <p>İlk inişe okyanus üzerinde geçersek bizim için daha iyi olur.»</p>

  <p>«Demek yolumuza devam edeceğiz.»</p>

  <p>«Evet.»</p>

  <p>«Ve bekleyeceğiz?»</p>

  <p>«Yine, evet.»</p>

  <p>Nick içini çekti. «Eh, kaptan sensin.»</p>

  <p>Brian güldü. «Bu da üçüncü 'evet'.»</p>

  <p>Pasifik ve Hint Okyanuslarının diplerindeki derin çukurlarda balıklar güneşi görmeden, hatta hissetmeden yaşar ve ölürler. Bu harika yaratıklar çukurların dibinde hayalet balonlar gibi dolaşırlar. İçlerinden sızan ışık onları</p>

  <p>aydınlatır. Görünüşte oldukça zarif ve dayanıksızdırlar. Oysa aslında biyolojik gelişimin birer harikası sayılabilirler. Çünkü bir insanı kaşla göz arasında pencere camı gibi yamyassı edecek derecede şiddetli basınçlara dayanabilecek biçimde yaratılmışlardır. Ama o büyük güçleri aynı zamanda da en zayıf yanlarıdır. Kendi garip gövdelerinde hapistir onlar. Sonsuza kadar o karanlık derinliklerde yaşarlar. Yakalandıkları ve yüzeye, güneşe doğru çekildikleri an patlayıverirler. Onları yok eden dış basınç değil, bunun yokluğudur.</p>

  <p>Craig Toomy de kendi karanlık çukurunda yetişmiş, yüksek basınçlı bir ortamda yaşamıştı. Babası Amerikan Bankasının müdürlerindendi. Evden uzun sürelerle ayrılan, fazla hırslı biriydi. Kendisi gibi tek oğlunu da amansızca, zalimce zorluyordu. Craig küçük bir çocukken babasının anlattığı hikâyeleri dehşetle, titreyerek dinlerdi. Ama bu da şaşılacak bir şey değildi. Çünkü Roger Tommy tek çocuğunda dehşet duygusunu uyandırmayı istiyordu. Bu hikâyelerin çoğu</p>

  <p>'Umacılar'diye bilinen korkunç bir ırkla ilgiliydi.</p>

  <p>Onların işi, hayattaki görevleri zamanlarını ziyan eden tembel çocukları</p>

  <p>avlamaktı. (Roger Toomy'nin dünyasında herkesin ve her şeyin bir işi, yapılacak ciddi bir görevi vardı.) Craig yedi yaşına geldiğinde babası gibi fazla hırslı</p>

  <p>bir yaratık oldu. Çocuk kararını vermişti: Umacılar onu hiçbir zaman yakalayamayacaklardı.</p>

  <p>Craig'in annesi alkolikti. Kadın ancak kocasından korktuğu için içkisini kontrol etmeye çalışıyordu. Roger Toomy ölüp mezara gömüldüğü zaman o da rahat bir soluk aldı. Artık içki şişelerini arayıp bulacak ve onları kıracak, onu tokatlayarak,</p>

  <p>«Tanrı aşkına, kendini topla,» diye bağıracak kimse kalmamıştı. Catherine Toomy de kendisini iyice içkiye verdi. Craig'i kâh şımartıyor, kâh büyük bir kayıtsızlıkla davranarak çocuğu adeta donduruyordu. Bu, kadının damarlarındaki cinin miktarına bağlıydı. Catherine Toomy'nin davranışları tuhaf, hatta bazen korkunçtu. Craig on yaşına bastığı gün çocuğun iki ayak parmağının arasına iri bir kibrit sokarak yaktı. Alev Craig'in etine doğru ağır ağır yaklaşırken kadın da «İyi ki Doğdun» şarkısını söylemeye başladı. Ayrıca oğluna, «Onu söndürmeye ya da atmaya kalkarsan seni hemen yetimhaneye götürürüm,» demeyi de unutmadı.</p>

  <p>Catherine Toomy sarhoşken hep bu tehdidi savururdu. «Aslında senin yerin yetimhane, Craig.» Çocuk korkudan ağlarken, «Tıpkı babana benziyorsun,» diye bağırdı. «Eğlenmeyi hiç bilmezdi. Sen de bilmiyorsun. Sen iç sıkıcı bir yaratıksın, Craig'im.» Çocuğun derisi yanmaya başladığı an doğumgünü şarkısını</p>

  <p>bitirip kibriti söndürdü. Ama Craig kibritin sarı alevini ve yanarak kararan çöpünü hiç unutmadı.</p>

  <p>Basınç.</p>

  <p>Çukurda basınç.</p>

  <p>Craig Toomy okulda başarılarını sürdürdü. Daha sonra girdiği şirkette de öyle.</p>

  <p>Ve beş yılda iyice yükseldi.</p>

  <p>Craig sekiz ay önce çalıştığı şirketin yönetim kuruluna cüretli bir plan sundu.</p>

  <p>Buna göre piyasada kuşku uyandıran Arjantin tahvillerinden çok miktarda alınacaktı. Craig bu tahvillerin sanıldığından daha sağlam olduklarına inanıyordu. Bu sayede oldukça fazla para kazanabileceklerine de. Güvenle,</p>

  <p>«Yüzyılın en başarılı vurgunu olacak,» diyordu. Ama aslında bu konuda kuşkuları</p>

  <p>da yok değildi. Ancak nedense ısrarla bu konu üzerinde duruyordu. Sonunda Çöl Güneşi Bankacılık Şirketi planı uyguladı.</p>

  <p>Craig Toomy şimdi Boston'daki Prudence Merkezinde beş büyük bankanın tahvilat bölümlerinin yöneticileriyle buluşacaktı. Ve üç gün sürecek toplantı daha başlarken herkes Craig Toomy'nin doksan günden beri bildiği o gerçeği öğrenecekti. Satın aldığı tahvillerin değerleri iyice düşmüş ve altı sente kadar inmişti. Çöl Güneşi yönetim kurulu üyeleri gerçeğin geri kalan bölümünü de öğreneceklerdi. Craig izin verilen miktarın üç katı fazla tahvil satın almıştı.</p>

  <p>Bu uğurda kendi parasını da son kuruşuna kadar harcamıştı. Ama adamlar tabii buna aldıracak değillerdi.</p>

  <p>Denizin dibindeki o derin çukurlarda yakalanıp hızla yüzeye, varlığından bile kuşkulanmadıkları güneşe doğru sürüklenen o balıkların neler hissettiklerini kim bilebilir? Son anlarında dehşet yerine mutluluk duymaları olasılığı yok mudur?</p>

  <p>İşte Craig Toomy de American Pride'in Boston'a gidecek olan uçağına binerken utanç yerine müthiş bir rahatlık, dehşetle karışık çılgınca bir mutluluk duyuyordu.Patlayacaktı ama buna da aldırmıyordu. Hatta o anı sabırsızlıkla bekliyordu. Haftalardan beri ilk kez bulduğu kâğıtları yırtmamış, uçak daha kalkarken uykuya dalmıştı. O kör yumurcak ciyaklamaya başlayıncaya kadar da bir bebek gibi uyumuştu.</p>

  <p>Ama şimdi ona her şeyin değiştiğini söylüyorlardı. Buna izin verilemezdi.</p>

  <p>Verilmemeliydi. Onu ağla yakalayıp yüzeye doğru çıkarmaya başlamışlardı.</p>

  <p>Derisinin gerildiğini hissediyordu. Artık fikir değiştirip onu tekrar denizin derinliklerine atamazlardı.</p>

  <p>Bangor?</p>

  <p>Maine eyaletinde Bangor kenti?</p>

  <p>Ah, hayır! Olamaz!</p>

  <p>Craig Toomy uçaktaki yolcuların çoğunun ortadan kaybolduklarının belli belirsiz farkındaydı. Ama buna aldırdığı yoktu. Önemli olanlar onlar değillerdi ki. O</p>

  <p>yolcuların babasının her zaman BÜYÜK TABLO diye tanımladığı şeyde yerleri yoktu.</p>

  <p>Asıl Pru'daki toplantı BÜYÜK TABLO'nun bir parçasıydı.</p>

  <p>Boston yerine Maine eyaletine, Bangor'a gitmek... Kimin fikri bu? Tabii ki pilotun. Engle'ın fikri. Şu uyduruk kaptanın. Engle... Bak işte o BÜYÜK</p>

  <p>TABLO'nun bir parçası olabilir pekâlâ. Hatta bir DÜŞMAN AJANI da olabilir. Engle mikrofonla konuşmaya başlar başlamaz bunu sezdim. Ama bu sefer kendi önsezilerime güvenmeme gerek yoktu. Öyle değil mi? Tabii. Ve şu sıska delikanlıyla eski püskü spor ceketli adamın konuşmalarını dinledim. Adamın giyim konusunda hiç zevki yok ama sözleri çok mantıklıydı... Hiç olmazsa bir noktaya kadar. Bütün yolcuların deney konusu olduğunu sanıyor.</p>

  <p>Oysa deney konusu olan benim. Sadece ben.</p>

  <p>Ama ben onlara göstereceğimi</p>

  <p>Tabii belki de pilotu öldürmem gerekecek. İngiliz'i de.</p>

  <p>Ama şimdiye kadar hiç kimseyi öldüremedim. Bu işi başarabilir miyim? Evet, evet!</p>

  <p>Havadayken değil ama. İngiliz çok çevik ve güçlü. Burada işi güvenle yapmamı</p>

  <p>sağlayacak silah da yok. Ama yere inince?</p>

  <p>Evet! Gerekiyorsa yapacağım!</p>

  <p>Gerekiyorsa ikisini de öldürebilirim. Hatta hepsini de.</p>

  <p>Laurel Stevenson kestiriyordu. On yıldan beri ilk kez tatil yapacağı yalandı.</p>

  <p>Boston'a hiç tanımadığı bir adamla buluşmaya ve onunla yatmaya gidiyordu. Adamın adı Darren Crosby'di. Genç kadının onun yüzünü hatırlaması için fotoğrafına bakmasına da gerek yoktu. Çünkü Darren Crosby'nin suratının hatlarını</p>

  <p>ezberlemişti bile. Laurel sadece bu işe neden giriştiğini anlayamıyordu.</p>

  <p>California Üniversitesi'nin Kütüphanecilik Bölümünden mezun olmuştu. Belki bir model kadar güzel değildi. Ama vücudu biçimli, yüzü de hoştu. Birkaç yakın arkadaşı vardı. Laurel'in 'Dostlar ve Âşıklar' sütununun yardımıyla mektuplaştığı bir adamla buluşmak için Boston'a gittiğini duysalar herhalde çok şaşırırlardı. Aslında Laurel de şaşıyordu ya buna.</p>

  <p>Genç kadın kendi kendine yine, ben ne yapmaya çalışıyorum diye sordu.</p>

  <p>Uçak hava boşluğuna rastladığı için bir an sarsıldı. Gözlerini açarak etrafına bakındı. Daha önce gördüğü genç kız önündeki koltuktan dışarıyı seyrediyordu.</p>

  <p>Laurel, «Ne görüyorsun?» diye sordu. «Bir şey var mı?»</p>

  <p>Kız, «Eh,» dedi. «Güneş doğdu. Ama hepsi o kadar.»</p>

  <p>«Ya yer?» Laurel bakmak için yerinden kalkmak istemiyordu. Dinah'nın başı hâlâ</p>

  <p>göğsündeydi. Onu uyandırmaktan kaçınıyordu.</p>

  <p>«Yer gözükmüyor. Aşağısı bulutlarla kaplı.» Kız dönüp baktı. Gözleri biraz berraklaşmış, yüzüne hafif bir renk gelmişti. «Benim adım Bethany Simms. Ya sizinki?»</p>

  <p>«Laurel Stevenson.»</p>

  <p>«Her şey yoluna girecek mi dersin?»</p>

  <p>Laurel, «Öyle sanırım,» dedi. Sonra da istemeye istemeye ekledi. «Umarım.»</p>

  <p>«Bulutların aşağısında neler olabileceğini düşünerek korkuyorum. Zaten Boston'a gitmem konusunda endişeliyim. Annem birdenbire Shawna teyzemin yanında birkaç</p>

  <p>hafta geçirmemin harika bir şey olacağına karar verdi. Oysa okul on gün sonra açılacak. Tabii aslında annem uçaktan kuzu kuzu ineceğimi, ondan sonra da Shawna teyzemin iplerimi çekeceğini sanıyordu.»</p>

  <p>«Hangi ipleri?»</p>

  <p>«Uyuşturucuyu bırak. En yakındaki merkeze giderek bu alışkanlıktan kurtulmaya çalış.» Bethany parmaklarını kısa kesilmiş siyah saçlarının arasına soktu. «Her şey çok tuhaflaştı. Bana bu olay da onların bir devamıymış gibi geliyor.»</p>

  <p>Laurel'e dikkatle baktı, sonra da ciddi ciddi ekledi. «Bütün bunlar gerçekten oluyor değil mi? Yani... kendimi çimdikledim tabii. Birkaç defa. Ve hiçbir şey değişmedi.»</p>

  <p>«Bütün bu olanlar gerçek.»</p>

  <p>Bethany, «Ama gerçeğe hiç benzemiyor,» dedi. «Sanki felaketlerle ilgili o budalaca filmlerden birini çeviriyoruz. 'Hava Alanı 1990' gibi bir şeyi. Wilford Brimley ve Olivia de Haviland gibi eski oyuncuları görebilmek için etrafıma bakınıp duruyorum. Tehlike anında karşılaşıp birbirlerine âşık olacaklar.»</p>

  <p>Laurel, «Onların uçakta olduklarını sanmıyorum,» dedi.</p>

  <p>«Ya sen Laurel? Senin de felaket-filmi gibi bir sorunun var mı?»</p>

  <p>Laurel, «Sanırım yok,» diye karşılık verdi. Sonra gülmeye başladı. Çünkü</p>

  <p>kafasında kırmızı neon ışıklarıyla yazılmış gibi parlayan bir cümle belirmişti.</p>

  <p>Seni gidi yalancı.</p>

  <p>Bethany de eliyle ağzını kapatarak kıkır kıkır güldü. «Tanrım... Bu durum gerçekten çılgınca.»</p>

  <p>Laurel başını salladı. «Biliyorum...» Bir an durdu, sonra da, «Uyuşturucudan kurtarılmaya gerçekten ihtiyacın var mı, Bethany?» diye sordu.</p>

  <p>«Bilmiyorum.» Kız dönerek tekrar pencereden dışarı baktı. Artık gülmüyordu. Sesi de sıkıntılıydı. «Belki. Eskiden bunu eğlenmek için yaptığımı düşünüyordum. Ama artık bilmiyorum. Galiba bu alışkanlık kontroldan çıktı. Ama bu şekilde gönderilmek... Kendimi mezbahaya sokulmuş bir domuz gibi hissediyorum.»</p>

  <p>Laurel, «Üzgünüm...» dedi ama aslında kendisi için de üzülüyordu. Kör kız onu seçmişti. Bir ikinci yolcunun sorumluluğunu daha yüklenmek istemiyordu. Artık iyice uyandığından çok korktuğunu da anlıyordu.</p>

  <p>Bethany mırıldandı. «Ben de öyle. Ama şimdi bunu düşünerek üzülmenin zamanı</p>

  <p>değil sanırım.»</p>

  <p>Laurel, «Galiba öyle,» dedi.</p>

  <p>«O 'Havaalanı' tarzı felaket filmlerinde pilotlar ortadan hiç kaybolmuyorlar, değil mi?»</p>

  <p>«Anımsadığım kadarıyla kaybolmuyorlar.»</p>

  <p>«Saat altı oldu. Daha iki buçuk saatimiz var.»</p>

  <p>«Evet.»</p>

  <p>Bethany içini çekti. «Hiç olmazsa dünya yerli yerinde olsa bari! Bu da bir başlangıç sayılır.» Laurel'e dikkatle baktı. «Sende 'Ot' yok değil mi?»</p>

  <p>«Korkarım yok.»</p>

  <p>Bethany omzunu silkerek Laurel e yorgun yorgun gülümsedi. Etkileyici bir gülümsemeydi bu. «Eh... Sen benden ilerdesin. Ben sadece korkuyorum.»</p>

  <p>Brian Engle bir süre daha hesaplarını inceledi. Kol saatine bir göz attı. Sekizi iki geçiyordu. Nick'e bakmadan, «Tamam,» dedi. «Zamanı geldi sanırım. Ya öleceğiz ya da yaşayacağız.»</p>

  <p>Uzanarak, «Lütfen Kemerlerinizi Bağlayın» yazılı panonun ışıklarını yaktı. Zil alçak ve tatlı bir sesle çaldı. Brian mikrofonu aldı. «Sayın bayanlar ve baylar.</p>

  <p>Konuşan yine Kaptan Engle. Şu anda Atlantik Okyanusunun üzerindeyiz. Maine kıyılarının yaklaşık kırk beş kilometre doğusunda. Biraz sonra Bangor yöresine doğru ilk dalışımıza geçeceğim. Normal şartlarda panonun ışıklarını bu kadar erken yakmazdım. Ama durum normal değil. Ve annem bana her zaman, 'Cesaretin en önemli yanı tedbirdir,' derdi. Bu nedenle sizin de kemerlerinizi sıkıca bağlamanızı istiyorum. Görünüşte aşağıda tehlikeli bir durum yok. Ama telsiz bağlantımız kesildiğinden, hava koşulları hepimizi şaşırtabilir. Bulutların dağılacağını ummuştum. Vermont üzerinde bulutlar yer yer açılmıştı. Ne yazık ki, sonra tekrar kapandılar. Ancak deneyimli bir pilot olarak size şunu söyleyebilirim: Aşağıda gördüğünüz bulutlardan havanın pek de kötü olmadığı</p>

  <p>anlaşılıyor. Bangor'da hava kapalı, hatta hafif yağmurlu olabilir. Artık inişe geçiyorum. Lütfen sakin olun. Her şey yolunda.»</p>

  <p>Nick, «Sözlerin çok rahatlatıcıydı,» dedi. «Sen politikacı olmalıymış-sın, ahbap.»</p>

  <p>Brian mikrofonu kapattı. «Onların şu anda rahat olduklarını pek sanmıyorum.</p>

  <p>Açıkçası ben de hiç rahat değilim.» Aslında meslek yaşamı boyunca bu kadar korktuğunu hiç hatırlamıyordu. Tokyo'dan yaptığı uçuş sırasındaki basınç kaybı</p>

  <p>bile şimdiki durumun yanında gölgede kalıyordu.</p>

  <p>«Benim de ödüm patlıyor, ahbap.» Nick'in sesi tuhaflaşmış, boğuklaşmıştı.</p>

  <p>«Falkland'da insanların öldüklerini gördüm. Ben de bacağıma Kurşunu yedim.</p>

  <p>Teflon dizim de bunun kanıtı. Beyrut'ta kamyon dolusu patlayıcı yüzünden havaya uçmama ramak kaldı. 1982'de oldu bu. Ama şimdiye dek hiç böyle korkmamıştım.</p>

  <p>İçimden seni yakalayarak tekrar yükselmemizi söylemek geliyor. 'Bu kuş bizi nereye kadar götürebilirse götürsün,' diyorum.»</p>

  <p>«Bunun bir yararı olmaz ki.» Brian’ın sesi de titriyordu. «Sana daha önce söylediğimi unutma. Sonsuza kadar havada kalamayız.» .</p>

  <p>«Biliyorum. Ama bulutların altında neler varsa onlardan korkuyorum. Ya da neler yoksa...»</p>

  <p>«Eh, bunu birlikte öğreneceğiz.»</p>

  <p>«Başka çare yok, değil mi, ahbap?»</p>

  <p>«Hiç yok.»</p>

  <p>Uçak hâlâ alçalıyordu.</p>

  <p>Bütün yolcular ana salondaydı. Çoğu zaman inatla ikinci mevkide oturmayı</p>

  <p>sürdürmüş olan kabak kafalı adam bile aralarına katılmıştı. Uçağın en dibindeki sakallı yolcu dışında yolcuların hepsi uyanıktılar. Hepsi de adamın horultularını duyuyorlardı. Albert Kaussner bir an ona karşı acı bir kıskançlık duydu. Keşke ben de sağsalim yere indikten sonra uyansaydım. Bu adamın yapacağı</p>

  <p>gibi, «Biz neredeyiz yahu?» deseydim.</p>

  <p>Salondan duyulan diğer ses de Craig Toomy'nin dergiyi yırtarken çıkan hışırtıydı. Adamın ayaklarının etrafı kâğıt şeritlerle dolmuştu.</p>

  <p>Don Gaffney, «Lütfen şundan vazgeçer misin?» dedi. Sesi sinirliydi. «Bu ses insan, çıldırtıyor, ahbap.»</p>

  <p>Craig başını çevirip iri, ifadesiz gözlerle ona baktı. Sonra döndü ve tekrar dergiyi yırtmayı sürdürdü.</p>

  <p>Don Gaffney bir şey söylemek için ağzını açtı, ama vazgeçti.</p>

  <p>Laurel kolunu Dinah'nın omzuna atmıştı. Küçük kız da onun diğer elini avuçlarının arasına almıştı.</p>

  <p>Albert, Gaffney'in hemen önünde Jenkins'le beraberdi. Onun önünde de kısa, siyah saçlı genç kız dimdik oturuyordu. Bethany'nin önünde ise kabak kafalı ikinci mevki yolcusu vardı.</p>

  <p>Adam yüksek sesle, «Neyse sonunda yemek yiyebileceğiz,» dedi.</p>

  <p>Kimse sesini çıkarmadı. Salonun havası iyice gerilmişti. Albert Kaussner vücudundaki bütün tüylerin diken diken olduğunun farkındaydı. Rahatlamak için As Kaussner kişiliğine bürünmeye çalıştı. Ama anlaşılan As tatile çıkmıştı.</p>

  <p>Bulutlara iyice yaklaşmışlardı artık. Laurel, aşağıya inmeyelim, diye. haykırmak istedi. Ah, lütfen. Uçağı indirmeyin. Ama başka ne seçenekleri vardı ki?</p>

  <p>Bethany Simms boğuk bir sesle, «Çok korkuyorum,» diye mırıldandı. Orta bölümdeki koltuklardan birine geçip kemerini bağladı. Ellerini sıkıca karnına dayadı.</p>

  <p>«Galiba bayılacağım.»</p>

  <p>Craig Toomy ona bir göz attı. Sonra bulduğu bir haritayı yırtmaya koyuldu.</p>

  <p>Albert bir dakika sonra kemerini çözüp yerinden kalktı. Gidip Bethany'nin yanına oturdu. Kemeri bağlamayı da unutmadı. Kız hemen delikanlının elini yakaladı.</p>

  <p>Cildi mermer kadar soğuktu.</p>

  <p>Albert, «Her şey düzelecek,» dedi. Mississippi'nin Batısındaki En Hızlı Silah Çeken Musevi gibi konuşmaya gayret etmişti. Ama ağzından korkudan ödü patlayan on yedi yaşındaki keman öğrencisinin sesi çıktı.</p>

  <p>Bethany, «Keşke...» diye söze başladı. Ancak uçak sarsıldığı için bir çığlık attı.</p>

  <p>Dinah tiz ve kaygılı bir sesle Laurel'e, «Ne oldu?» diye sordu.</p>

  <p>«Uçak mı bozuldu? Yere mi düşeceğiz?»</p>

  <p>«Hayır, sanmıyorum...»</p>

  <p>Brian’ın sesi hoparlörlerden yükseldi. «Bu normal, hafif bir çalkantı. Lütfen sakin olun. Bulutların arasına girdiğimizde biraz daha şiddetli sarsılacağız.</p>

  <p>Çoğumuz böyle şeyleri yaşamıştır. Onun için telaşlanmayın.»</p>

  <p>«Cıııırt!»</p>

  <p>Don Gaffney tekrar Craig Toomy'ye bir göz attı. Ve içinden o kaçık köpeğin elindeki dergiyi kapıp bununla adamı dövmek geldi.</p>

  <p>Bulutlara iyice yaklaşmışlardı artık. Robert Jenkins'in güçlü önsezileri yoktu.</p>

  <p>Ama içinden bir ses, o bulutlardan sıyrıldığımız an insanların şimdiye dek görmediği bir şeyle karşılaşacağız, diye fısıldıyordu. İnanılmayacak bir şey olacak bu... Ama yine de ona inanmak zorunda kalacağız. Başka seçeneğimiz olmayacak. Elleriyle koltuğun iki yanını kavradı. Bir ter damlası gözüne doğru aktı.</p>

  <p>Dinah telaşla, «Her şey düzelecek mi?» diye sordu. Küçücük elleriyle Laurel'in parmaklarını hemen hemen canını yakacak bir güçle sıkıyordu. «Her şey gerçekten düzelecek mi?»</p>

  <p>Laurel dışarı baktı. Uçak bulutları yalayarak ilerliyordu. Sonra tekrar sarsıldı. Kadın inlememek için kendini zor tuttu. Yaşamında ilk kez korku yüzünden hastalanmıştı. «Öyle olacağını umarım, hayatım,» diye mırıldandı. «Öyle olacağını umarım. Ama bilmiyorum...»</p>

  <p>Nick, «Radarda ne görüyorsun, Brian?» diye sordu. «Olağanüstü bir şey var mı?</p>

  <p>Herhangi bir şey?»</p>

  <p>Brian, «Hayır,» dedi. «Radar sadece dünyanın aşağıda olduğunu açıklıyor ama işte o kadar. Biz...»</p>

  <p>«Dur!» Nick sanki boğazı iyice sıkılmış gibi boğuk bir sesle konuşuyordu.</p>

  <p>«Yüksel. Bu işi tekrar düşünelim. Bulutların dağılmasını bekleyelim...»</p>

  <p>«Ne yeteri kadar zamanımız ne de yakıtımız var.» Brian gözlerini panele dikmişti. «Sıkı tutun. İniyoruz.»</p>

  <p>Uçak bulutların arasına daldı. Şimdi gökyüzü bomboştu. Sanki az önce orada bir uçak yokmuş gibi.</p>

  <p>DÖRDÜNCÜ BÖLÜM</p>

  <p>BULUTLARIN İÇİNDE. BANGOR'A HOŞGELDİNİZ. ALKIŞLAR. TAŞIYICI KAYIŞ. ÇALMAYAN</p>

  <p>TELEFONLAR. GRAİG TOOMY UFAK BİR YOLCULUK YAPIYOR. KÜÇÜK KÖR KIZIN UYARISI.</p>

  <p>Ana salonun ışıkları azaldı. Uçak şimdi daha şiddetle sarsılıyordu. Yine müthiş</p>

  <p>bir yalpalamadan sonra Albert sağ omzunda bir ağırlık hissetti. Bethany'nin başı</p>

  <p>omzuna dayanıp kalmıştı. Genç kız bayılmıştı.</p>

  <p>Uçak yeniden sarsıldı. Bir gürültü oldu. Dinah bir çığlık atarken, Gaffney de bağırdı. «Neydi bu? Tanrı aşkına, neydi bu!»</p>

  <p>Robert Jenkins alçak sesle, «İçki servis arabası,» diye açıkladı. «Araba çıkarılmıştı ya. Herhalde o yana doğru kaydı.»</p>

  <p>Uçak baş döndürücü şekilde bir dalış yaparken servis arabası da devrildi.</p>

  <p>Bardaklar kırıldı. Dinah yine bir çığlık attı.</p>

  <p>Laurel telaşla, «Bir şey yok,» dedi. «Bana o kadar sıkı sarılma, Dinah, yavrum.</p>

  <p>Her şey yolunda...»</p>

  <p>«Lütfen! Ölmek istemiyorum! Ölmek istemiyorum ben!»</p>

  <p>«Bu normal bir sarsıntı,» Brian'ın hoparlörden yükselen sesi oldukça sakindi...</p>

  <p>Ama yazar Jenkins'e bu seste zorla kontrol altında tutulan dehşet varmış gibi geldi. Pilot sözlerini tamamladı. «Sakin olun.»</p>

  <p>Koridorun diğer yanından bir ses geldi. «Caart!»</p>

  <p>Gaffney o tarafa doğru döndü. «Bırak artık, aşağılık herif! Yoksa derginin geri kalan kısmını sana yuttururum.»</p>

  <p>Craig ona nazik nazik baktı. «Dene bakalım, seni yaşlı eşşek!»</p>

  <p>Uçak yine yükselip alçaldı. Albert, Bethany'nin üzerinden eğilip dışarıya baktı.</p>

  <p>Bulutların arasında bir açıklık olması için çaresizce dua ediyordu.</p>

  <p>Ama her taraf göz alabildiğine koyu kurşuniydi.</p>

  <p>Nick, «Bulutların yüksekliği nedir, ahbap?» diye sordu. Bulutların arasına girildiğinden bu yana oldukça rahatlamış görünüyordu.</p>

  <p>Brian, «Bilmiyorum,» dedi. «Sana sadece şu kadarını söyleyebilirim. Bulutlar umduğumdan daha alçak.»</p>

  <p>«Ya çok alçaksa?»</p>

  <p>Pilot açık açık, «Aletlerde hafif bir aksama olursa kendimizi "denizde buluruz,»</p>

  <p>dedi. «Ama öyle olacağını sanmıyorum. Yüz elli metreye kadar ineceğim. Etraf hâlâ bulutlarla kaplı olursa o zaman yeniden yükselip Portland'a gideceğim.»</p>

  <p>«Belki şimdiden oraya doğru gitmen daha iyi olur.»</p>

  <p>Brian başını salladı. «Orada hava hemen hemen her zaman buradakinden kötüdür.»</p>

  <p>«Ya Presque adası? Orada uzak mesafeli bir SAC üssü yok mu?»</p>

  <p>Kaptan pilot bir an, bu adam gereğinden fazla şey biliyor, diye düşündü. Sonra da cevap verdi. «Oraya ulaşamayız. Ormana düşeriz.»</p>

  <p>«O halde Boston'a ulaşmamız da imkânsız.»</p>

  <p>«Tabii ya.»</p>

  <p>«Ama bu da kötü bir kararmış gibi gözüküyor, ahbap.» Uçak yine görünmeyen bir hava akımıyla karşılaşıp üşümüş bir köpek gibi sarsıldı.</p>

  <p>Brian, «Daha başımız dertte değil,» diye hatırlattı. «Ama yere çok yaklaştık.»</p>

  <p>«Biz...» Brian birdenbire sustu. Çok rahatlamıştı. «Tamam! Bulutlardan sıyrılıyoruz.»</p>

  <p>Uçağın kara burnunun ötesinde bulutlar sise dönüşüyordu. Daha aşağılarda kurşuni Atlantik Okyanusu uzanmaktaydı.</p>

  <p>Brian mikrofondan, «Bulutların altına indik, bayanlar baylar,» dedi. «Onlardan iyice sıyrılır sıyrılmaz bu hafif sarsıntılar da sona erecek. Birkaç dakika sonra aşağıdan gelen bir gürültü duyacaksınız. Bu size iniş takımlarının açıldığını haber verecek. Bangor yöresine inmeye hazırlanıyorum.» Mikrofonu kapayarak seyir görevlisinin yerinde oturan Nick'e, «Bana şans dile,» dedi.</p>

  <p>«Dilemez olur muyum, ahbap... dilemez olur muyum?»</p>

  <p>Laurel pencereden dışarı baktı ve nefesi gırtlağına takılıp kaldı. Bulutların arasından okyanus gözüküyordu. Sonra karaya yaklaştılar. Tarlaların, ağaçlıkların ve bir gölcüğe benzeyen su birikintisinin üzerinden geçtiler.</p>

  <p>Kadın, ama evler nerede, diye düşündü. Yollar, arabalar, binalar ve elektrik telleri? Bir çığlık attı.</p>

  <p>Dinah da neredeyse haykırıyordu. «Ne var? Ne var, Laurel? Ne oldu?»</p>

  <p>Laurel aniden zaferle, «Hiçbir şey olmadı,» diye bağırdı. Aşağıda bir yolun deniz kıyısındaki küçük bir kente doğru uzandığını görmüştü.</p>

  <p>«Hiçbir şey olmadı! Hepsi aşağıda! Hepsi hâlâ aşağıda!»</p>

  <p>Robert Jenkins arkasından, «Bayan,» dedi. «Korkarım çok yanılıyorsunuz»</p>

  <p>American Pride uçağı Bangor'a doğru alçalmayı sürdürüyordu. Nick birdenbire,</p>

  <p>«Onu görüyorum!» diye bağırdı. «Havaalanını görüyorum! Tanrım! Ne harika bir manzara!»</p>

  <p>Brian homurdandı. «Alanı görüyorsan yerinden kalkmışsın demektir.» Dönmeden konuşmuştu. Çünkü dönüp bakacak zamanı yoktu. «Kemerini bağla ve sesini de kes!»</p>

  <p>Ama o uzun pist gerçekten harikaydı!</p>

  <p>Brian telsizle tekrar bağlantı kurmaya çalıştıysa da, bunun bir yararı</p>

  <p>olmayacağını biliyordu. «Bangor kulesi. Acil durum. Acil durum. Pistte trafik varsa yolumdan çekin. İnişe geçiyorum.»</p>

  <p>Uçak yavaşlıyordu. Sonra alana indi. Bu işi başarmışlardı!</p>

  <p>Brian, «Normal bir inişti,» dedi. «Önemli bir şey değildi.» Titreyerek uzun uzun soluk verdi ve uçağı durdurdu. İnce vücudu sarsılarak büküldü. Eliyle yüzünü</p>

  <p>silmeye çalıştı. Avucuna terler dolduğunda da bitkince güldü.</p>

  <p>Nick elini onun omzuna koydu. «İyi misin,Brian?»</p>

  <p>«Evet.» Brian yine mikrofona uzandı. «Bayanlar, baylar Bangor'a hoşgeldiniz.»</p>

  <p>Arkadan, «Yaşa!» sesleri gelince de güldü.</p>

  <p>Nick Hopewell gülmüyordu. Brian'ın koltuğunun üzerinden eğilmiş ön camdan dışarı</p>

  <p>bakıyordu. Etrafta hiçbir hareket yoktu. Ne ilerleyen bir uçak, ne de bir kamyonet.</p>

  <p>Nick usulca, «Bu 'Hoşgeldiniz' sözcüğü için teşekkür ederim, dostum,» dedi.</p>

  <p>«Sana derin bir minnet duyuyorum. Çünkü galiba bu sözleri senden başka söyleyen olmayacak. Burada bir tek insan bile yok»</p>

  <p>Brian telsizden hiç ses alamamış olmasına rağmen Nick'in fikrini kabul etmeyi de pek istemiyordu. Üzerinde 'İç Güç' yazdı düğmeye doğru uzandı. Sonra nedense içinden gelen sese uyarak düğmeyi çevirmedi. Zaten yakıt harcadığım için bana çatacak kimse yok, diye düşündü. Hoş, ziyan edecek fazla yakıtımız da kalmamıştı</p>

  <p>ya. Kemeri çözüp ayağa kalktı.</p>

  <p>Nick, «Şimdi ne olacak, Brian?» diye sordu. O da ayağa kalkmıştı, pilot ilk kez o zaman İngiliz'in kendisinden on santim daha uzun olduğunu farketti. Kendi kendine, şu ana kadar komuta bendeydi, dedi. Bu garip olayların başlangıcından beri bendeydi. Ama galiba artık durum değişecek. Ancak buna aldırdığı yoktu.</p>

  <p>Uçağı bulutların arasına sokarken bütün cesaretini tüketmişti. İçin için, herkesin burnunu kıvırıp büken, dostum, diye ekledi. Komutayı ele almayı</p>

  <p>istiyorsan bunu sana memnunlukla devrederim. Hatta istiyorsan kasketimi de veririm. Ama ancak uçaktan indikten sonra. Sen ve geri kalan 'Kazlar' yere ayak basıncaya kadar sizden sorumluyum.</p>

  <p>Az önce Nick bir soru sormuştu. Brian ona cevap vermesi gerektiğini düşündü.</p>

  <p>«Şimdi uçaktan inecek ve neler olduğunu anlayacağız.»</p>

  <p>Nick onun omzunu tuttu. «Sence...»</p>

  <p>Kaptan pilot nedense bu harekete öfkelendi. Nick'in elinden kurtularak, «Bence uçaktan inmemiz gerekiyor,» diye homurdandı. «Uçağa merdiveni yaklaştıracak hiç</p>

  <p>kimse yok. Onun için acil durumlarda kullanılan kızaktan yararlanacağız. Ondan sonra her şeye sen karar vereceksin, ahbap.» Kabinden çıktı... Az kalsın yan yatan servis arabasının üzerine devriliyordu. Cam kırıkları etrafa saçılmıştı.</p>

  <p>Alkol kokusu insanın gözlerini yaşartıyordu. Brian arabanın üzerinden atladı, Nick birinci mevki kompartmanının dibinde onu yakaladı.</p>

  <p>«Brian, seni kıracak bir şey söylediysem özür dilerim. Harika bir iş basardın.»</p>

  <p>Brian, «Beni kırmadın,» dedi. «Sadece şu son on saatlik süre için de, Pasifik Okyanusunun üzerinde basınç düşmesiyle uğraşmak zorunda kaldım. Sonra eski karımın Boston'da olmayacak bir yangında öldüğünü öğrendim. Ve Birleşik Devletlerin ortadan kalktığını da. Biraz sersemim.» ikinci mevkiden geçip ana salona girdi. Bir an derin bir sessizlik oldu. Yolcular bembeyaz suratlarıyla ne olduğunu anlamamışçasına oturuyor ve ona bakıyorlardı.</p>

  <p>Sonra Albert Kaussner kaptan pilotu alkışlamaya başladı. Bir dakika Bob Jenkins de ona katıldı... Don Gaffney ve... Laurel de... Kabak kafalı adam etrafına bakındı, sonra o da el çırpmaya başladı.</p>

  <p>Dinah, Laurel'e, «Ne var?» diye sordu. «Ne oluyor?»</p>

  <p>«Kaptan pilot...» Laurel ağlamaya başladı. «Bizi sağsalim aşağıya indiren kaptan.»</p>

  <p>O zaman Dinah da alkışlamaya başladı.</p>

  <p>Brian sersem sersem onlara bakakaldı. Arkasında duran Nick de alkışlayanlara katıldı. Yolcular kemerlerini çözerek ayağa kalktılar. Sadece üç kişi Brian'ı</p>

  <p>alkışlamıyordu. Baygın olan Bethany, hâlâ arka sırada horlayan sakallı yolcu ve Craig Toomy. Toomy garip bir şekilde parlayan irileşmiş gözleriyle onlara bakıyordu. Sonra dergiden bir şerit daha yırttı.</p>

  <p>Brian kızardığını hissetti. Delilikti bu. Ellerini kaldırdı ama yolcular onu alkışlamayı sürdürdüler. «Bayanlar, baylar, lütfen... lütfen... Emin olun sıradan bir inişti bu...»</p>

  <p>Bob Jenkins, Gary Cooper'in başarılı bir taklidini yaptı. «Ah, ama... Ben bir şey yapmadım ki.» Albert kahkahalarla gülmeye başladı, Bethany gözlerini açarak şaşkın şaşkın etrafına bakındı.</p>

  <p>«Sağsalim yere indik değil mi? Tanrım! Harika! Hepimizin öleceğini sanıyordum.»</p>

  <p>Brian, «Lütfen,» diye tekrarladı. Yolcular bir kahraman arıyorlardı ve onu bulmuşlardı. Bunu kabul etmeli, hatta bu durumdan yararlanmalıydı. Çünkü daha onları uçaktan indirmesi gerekiyordu. «Pencerelerden dışarı baktınız. Onun için sizin de benim kadar bilginiz var. Uçaktaki yolcuların çoğu ve mürettebat biz uyurken ortadan kayboldular. Bu delice bir şey. Ama şimdi daha da delice bir olayla karşı karşıyayız. Görünüşe bakılırsa başka pek çok insan daha ortadan kayboldu... Ama mantık etrafta bir yerde başkalarının da olması gerektiğini söylüyor. Bu olay neyse, ondan sağsalim kurtulduk. Onun için başkalarının da kurtulmuş olmaları gerekir.»</p>

  <p>Polisiye roman yazarı Bob Jenkins usulca bir şeyler mırıldandı. Albert onu duydu ama sözcükleri seçemedi. «Yanlış mantık...» gibi bir şeyler söylemişti galiba.</p>

  <p>«Bence bu olayla başa çıkmanın en iyi yolu her şeyi teker teker ele almak olacak. Atacağımız birinci adım şu: Uçaktan ineceğiz.»</p>

  <p>Craig Toomy sakin ve mantıklı bir tavırla, «Ben Boston'a gitmek için bilet aldım,» dedi. «Ve Boston'a gitmek istiyorum.»</p>

  <p>Nick, Brian'ın arkasından öne çıktı. Craig, İngiliz’e baktı ve gözleri kısıldı.</p>

  <p>Nick parmaklarını adamın burnunu yine sıkacakmış gibi oynattı. Vaktiyle annesi</p>

  <p>«İyi ki Doğdun» şarkısını söylerken ayak parmaklarının arasında yanan bir kibritle oturmak zorunda kalan Craig, İngiliz’in ne demek istediğini hemen anladı. Zeki bir insandı o, bekleyebilirdi.</p>

  <p>Brian, «Acil durumlarda kullanılan kızaktan yararlanacağız,» dedi. «Size bunun nasıl yapıldığını anlatmak istiyorum. Beni dikkatle dinleyin, sonra tek sıra halinde dizilin ve peşimden uçağın burnuna doğru gelin.»</p>

  <p>Dört dakika sonra uçağın ön kapısı içeri doğru açıldı. Bir hışım oldu ve turuncu bir yatağa benzeyen kızak yere doğru uzandı. Brians Nick yolculardan oluşan kısa sıranın başında duruyorlardı.</p>

  <p>İngiliz alçak sesle, «Dışarıdaki havada bir tuhaflık var,» diye fısıldadı.</p>

  <p>«Ne demek istiyorsun?» Brian sesini daha da alçalttı. «Hava zehirli mi?»</p>

  <p>«Hayır... Daha doğrusu sanmıyorum. Ama bu havanın ne tadı var, ne de kokusu.»</p>

  <p>Brian endişeyle, «Sen kaçırmışsın,» dedi.</p>

  <p>Nick başını salladı. «Hayır, kaçırmadım. Burası bir havaalanı, ahbap, kahrolasıca bir buğday tarlası değil. Burnuna petrol ya da mazot kokusu geliyor mu?»</p>

  <p>Kaptan pilot havayı kokladı. Gerçekten de havada hiç koku yoktu. İngiliz’in</p>

  <p>'tat' diye tanımladığı, kolaylıkla adlandırılamayan o nitelik de.</p>

  <p>Bethany Simms endişeyle sordu. «Bir şey mi var? Yani... kötü bir şey varsa öğrenmek istediğimi pek sanmıyorum. Ama...»</p>

  <p>Brian, «Kötü bir şey yok,» dedi. Yolcuları saydı. On kişiydiler. Pilot Nick'e döndü. «Arkadaki yolcu hâlâ uyuyor. Onu kaldıralım mı dersin?»</p>

  <p>Nick bir an düşündü, sonra da, «Hayır,» der gibi başını salladı. «Boşver!</p>

  <p>Derdimiz başımızdan aşkın. Bir de akşamdan kalma birine dadılık mı edeceğiz?»</p>

  <p>Brian güldü. O da aynı şeyi düşünüyordu. «Haklısın. Pekâlâ. Önce sen kay bakalım, Nick. Kızağın alt ucunu tut. Ben de geri kalanlara yardım edeceğim.»</p>

  <p>«Belki önce senin inmen daha doğru olur. Belki o gürültücü dostumuz buraya indiğimiz için yine olay çıkarmaya kalkışır.»</p>

  <p>Brian, Craig'e bir göz attı. Adam elinde ince bir evrak çantasıyla sıranın en arkasında duruyor, boş gözlerle tavana bakıyordu. Yüzü vitrin mankenlerininki kadar ifadesizdi. Pilot, «Onunla başım derde girecek değil," diye açıkladı...</p>

  <p>«Çünkü ne yapacağı beni hiç ilgilendirmiyor, ister uçakta kalsın, ister insin, benim için bir.»</p>

  <p>Nick güldü. «Benim için de öyle. Haydi bakalım, büyük göç başlasın.»</p>

  <p>«Ayakkabılarını çıkardın mı?» Nick elindeki siyah mokasenleri havaya kaldırdı.</p>

  <p>Brian, «Tamam,» dedi. «Haydi bakalım.» Bethany Simms'e döndü. «Dikkatle bak. Onu sen izleyeceksin.»</p>

  <p>«Ah, Tanrım... bu hiç hoşuma gitmiyor.» Ama Bethany yine de Brian'a yaklaşarak kaygıyla Nick'in kayışını izledi. İngiliz bu işi ustalıkla başarmıştı.</p>

  <p>Sonra yukarıya, «Çok kolay,» diye seslendi. «İlk müşterimizi bekliyorum.»</p>

  <p>Brian kıza döndü. «Bu sensin. Adın Bethany'ydi değil mi?»</p>

  <p>Genç kız endişeyle, «Evet,» dedi. «Ama bu işi yapabileceğimi sanmıyorum. Her sömestr beden eğitiminden çakardım. Sonunda ev bilgisi sınıfına geçmeme izin verdiler.»</p>

  <p>Brian, «Bu işi kolaylıkla başaracaksın,» dedi. «Ayakkabılarını çıkardın mı?»</p>

  <p>Bethany eski, pembe bez ayakkabılarını çıkarmıştı. Ama kapıdan uzaklaşmaya çalışıyordu. «Kaymadan önce bir içki içersem belki...»</p>

  <p>Albert birdenbire, «Haydi, Bethany,» dedi. Delikanlı keman kutusunu koltuğunun altına sıkıştırmıştı. «O kızaktan benim de ödüm patlıyor. Ama sen kayarsan, ben de aynı şeyi yapmak zorunda kalacağım.»</p>

  <p>Kız ona şaşkınlıkla baktı. «Neden?»</p>

  <p>Albert'in suratı kıpkırmızıydı. «Çünkü sen kızsın. Evet, biliyorum, ben cins ayrımı yapan bir köpeğim. Ama gerçek bu.»</p>

  <p>Bethany bir an delikanlıya baktı. Sonra gülerek kızağa yöneldi. Biraz beceriksizce de olsa aşağıya kaymayı başardı, «Ah, Tanrım! Sanki çocukluğuma döndüm.»</p>

  <p>Bethany'yi Albert izledi. Sonra Jenkins, Gaffney ve kabak kafalı adam.</p>

  <p>Sıra Laurel'le Dinah'ya geldiğinde küçük kız durakladı. «Uçaktan neden iniyoruz?</p>

  <p>Burada hiç kimse yok ki!»</p>

  <p>Brian'la Laurel bir an birbirlerine baktılar. Sonra pilot, «Gidip bakmadıkça bunu kesin olarak bilemeyiz ki,» dedi. «Öyle değil mi?»</p>

  <p>Dinah başını salladı. «Ama ben biliyorum. Burada ne bir koku var, ne de ses.</p>

  <p>Ama... ama...»</p>

  <p>Laurel, «Ama ne, Dinah?» diye sordu.</p>

  <p>Kız kararsızca durdu. Onlara uçaktan inmekten korkmadığımı açıklamalıyım, diye düşündü. Laurel nasıl olsa bana yardım edecek. Ama burada... ters bir şeyler var. Kötü bir şeyler. Ve işte ben bundan korkuyorum. Ama büyükler çocuklara inanmazlar ki. Özellikle kör olanlarına. Onlara burada kalamayacağımızı</p>

  <p>anlatmalıyım. Uçağa binmeli ve yeniden havalanarak buradan uzaklaşmalıyız. Ama tabii beni dinlemezler.</p>

  <p>Kız sonra boyun eğmiş gibi, «Neyse...» dedi. «Yardım et de ineyim, Laurel.»</p>

  <p>Kör kızı, genç kadın izledi.</p>

  <p>Böylece uçakta sadece Brian, arkada uyuyan sarhoş ve kâğıt yırtmaktan hoşlanan Craig Toomy kalmıştı.</p>

  <p>Pilot olabildiğince nazik bir tavırla, «Sıra sizde, dostum,» dedi.</p>

  <p>Craig Toomy garip bir sesle, «Seni şikâyet edeceğimi biliyorsun, değil mi?» diye sordu. «Havayollarından otuz milyon dolar tazminat isteyeceğim. Ve baş suçlunun da sen olduğunu bildireceğim.»</p>

  <p>«Bu sizin bileceğiniz bir şey, Bay...»</p>

  <p>«Toomy. Craig Toomy.»</p>

  <p>«Bay Toomy.» Brian bir an duraksadı. «Bay Toomy başımıza neler geldiğini biliyor musunuz?»</p>

  <p>Craig bir süre kapıdan bomboş alana baktı. Tabii biliyorum, diye düşünüyordu.</p>

  <p>Umacıların işi bu. Umacılar akılsız ve tembel insanları toplamaya geldiler.</p>

  <p>Tıpkı babamın dediği gibi. Sonra aynı garip sesle Houston'daki Prudential Merkezinde yapılacak toplantının ne kadar önemli olduğunu bilmiyorsun tabii,»</p>

  <p>dedi. «Oysa ülkelerin ekonomik Ederi buna bağlı...»</p>

  <p>«Bay Toomy, bütün bunlar çok ilginç. Ne yazık ki zamanım yok...»</p>

  <p>Craig birdenbire haykırdı. «Zaman! Sen zaman konusunda ne biliyorsun ki? Bunu bana sor! Bana sor! Ben zamanla ilgili her şeyi biliyorum! Her şeyi. Zaman az!</p>

  <p>Zaman çok az!»</p>

  <p>Brian kendi kendine, kahretsin, dedi. Bu deli köpeği aşağıya iteceğim. Ama aynı</p>

  <p>anda Craig Toomy dönerek atladı.</p>

  <p>Aşağıya doğru kayarken hâlâ bağırıyordu. «Lanet olsun! Zaman çok az!»</p>

  <p>Brian, «Kahretsin,» diye homurdandı. «Amma da kaçık!» Bir süre kızağın yukarısında durup etrafına, uçağının o rahatlatıcı, tanıdık dünyasına baktı...</p>

  <p>Sonra da atladı.</p>

  <p>On yolcu uçağın dev kanadının altında toplanmıştı.</p>

  <p>Nick, «Şimdi ne yapacağız, kaptan?» diye sordu.</p>

  <p>«Bunu sen bana söyle.Yani... bize.»</p>

  <p>İngiliz, pilota, «Ciddi misin?» der gibi baktı. Brian da hafifçe başını salladı.</p>

  <p>Nick, «Galiba önce terminal binasına girmemiz doğru olacak,» dedi. «Oraya en çabuk hangi yoldan gidebiliriz? Bu konuda bir fikrin var mı?»</p>

  <p>Brian başıyla yanda duran bagaj arabalarını işaret etti. «Herhalde bu işi en çabuk bagaj taşıma kayısıyla başarabiliriz.»</p>

  <p>«Pekâlâ. O tarafa doğru gidelim mi, sayın bayanlar ve baylar?»</p>

  <p>Kısa bir yürüyüştü. Ama Dinah'yla el ele ilerleyen Laurel bunun yaşamının en garip yürüyüşü olduğunu düşündü. Etrafta çıt çıkmıyordu. Ne bir kuş ötüyor, ne de bir motor homurdanıyordu.</p>

  <p>Hepsi Nick'in peşi sıra teker teker taşıma kayışına yerleşerek içeri ye girdiler.</p>

  <p>Yolcular büyük salonda sessiz bir şaşkınlıkla etraflarına bakınıyorlardı. O</p>

  <p>zamana dek böylesine bomboş bir terminal hiç görmemişlerdi Tavandaki lambalar yanmıyordu. Kapılardan süzülen loş ışığın ise içeri, yi aydınlatması imkânsızdı.</p>

  <p>Nick kesin bir tavırla konuşmaya çalıştı ama sesi kaygılıydı. «Tamam.</p>

  <p>Telefonları bir deneyelim mi?»</p>

  <p>İngiliz telefonlara doğru giderken, Albert de araba kiralanan kontuara yaklaştı.</p>

  <p>Burası kapkaranlıktı. Delikanlı ansızın irkildi. Arkasında bir hışırtı olmuştu.</p>

  <p>Albert keman kutusunu bir sopa gibi havaya kaldırarak döndü. Ama hemen arkasında Bethany duruyordu. Kız sigarasını yakmakla meşguldü.</p>

  <p>Kaşlarını kaldırarak, «Seni korkuttum mu?» diye sordu.</p>

  <p>Albert keman kutusunu indirirken mahcup mahcup gülümsedi. «Biraz.»</p>

  <p>«Affedersin.» Kız kibriti söndürüp yere attı. Sigarasından derin bir nefes çekti. «Oh. Hiç olmazsa bu daha iyi. Uçakta sigara içmeye cesaret edemedim. Bir şeyi patlatırım diye.»</p>

  <p>Bob Jenkins ağır ağır onlara yaklaştı. «Biliyor musunuz sigarayı on yıl önce bıraktım.»</p>

  <p>Bethany, «Lütfen nutuk çekme,» dedi. «Bu işten sağsalim ve aklımız da başımızda olarak kurtulursak bir ay her gün nutuk dinleyeceğim zaten.»</p>

  <p>Jenkins kaşlarını kaldırdı. «Aslında ben senden bir sigara isteyecektim. Bana eski alışkanlıkları yenilemenin tam zamanıymış gibi geliyor.»</p>

  <p>Bethany gülerek yazara bir sigara uzattı. Jenkins sigarayı dudaklarının arasına sıkıştırdı. Kız da yaktı. Yazar bir süre öksürdü.</p>

  <p>Bethany kayıtsızca «Sen sigarayı bırakalı gerçekten çok olmuş,» diye mırıldandı.</p>

  <p>Jenkins, «Öyle,» der gibi başını salladı. «Ama yine çabucak alışacağım. Eski alışkanlıkların en dehşet verici yanı da bu... Siz, ikiniz, saati farkettiniz mi?»</p>

  <p>Albert, «Hayır,» dedi.</p>

  <p>Jenkins tuvalet kapısının üzerindeki saati işaret etti. Saat 4.07'de durmuştu.</p>

  <p>«Bu her şeye uyuyor. Şimdi olanlardan 'Olay' diye söz edelim. Çünkü aklıma başka bir sözcük gelmiyor. Olay, biz bir hayli yol aldıktan sonra başladı. 4.07 Doğu Yaz Saati, 1.07 Pasifik Yaz Saati demektir. İşte böylece her şeyin ne zaman olup bittiğini biliyoruz.»</p>

  <p>Bethany, «Harika!» diye bağırdı.</p>

  <p>Jenkins onun sesindeki hafif alayı ya farketmedi ya da aldırmadı. «Ama bana bu işte bir yanlışlık varmış gibi geliyor. Keşke güneşi görebilseydik. O zaman emin olabilirdim.»</p>

  <p>Albert «Ne demek istiyorsunuz?» diye sordu.</p>

  <p>«Saatler... daha doğrusu elektrikli saatler bir işe yaramıyor. Çünkü ceryan yok.</p>

  <p>Ama güneşi görebilseydik o zaman gölgelerimizin yönü ve uzunluğuna bakıp zaman konusunda bir fikir edinebilirdik. Saatim dokuzu çeyrek geçtiğini gösteriyor ama ona da güvenemiyorum. Bana sanki daha geçmiş gibi geliyor. Tabii bunu kanıtlamam da, açıklamam da imkânsız. Ama bana öyle geliyor.»</p>

  <p>Albert bir an düşündü. Çevresine bakındı. Sonra Jenkins'e döndü. «Biliyor musunuz, gerçekten öyle galiba. Bana da sanki öğle yemeği zamanı yaklaşmış gibi geliyor. Ne delice bir fikir değil mi?»</p>
</body>
</html>
