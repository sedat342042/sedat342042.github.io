<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>��</title>
  <meta content="pdftohtml 0.36" name="generator" />
  <meta content="MEK" name="author" />
  <meta content="2010-09-29T18:47:16+00:00" name="date" />
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 5.000000pt; margin-top: 5.000000pt; }
</style>
</head>

<body>
  <p>Bethany, «Hiç de delice sayılmaz,» diye cevap verdi. «Buna jetle yolculuk yapmak neden oldu.»</p>

  <p>Jenkins, «Ben aynı görüşte değilim,» dedi. «Biz batıdan doğuya doğru geldik, küçük hanım. Bu durumda yolcular tersini, yani saati olduğundan daha erken sanırlar.»</p>

  <p>Albert'in aklına bir şey geldi. «Uçakta bir şeyler söylediniz. Kaptan burada başkalarının olabileceğini söylediğinde, 'Yanlış mantık,' dediniz. Ama bana her şey doğruymuş gibi geliyor. Hepimiz uyuyorduk. Ve şimdi de buradayız. Olay, Bangor saatiyle 4.07'de olduysa o zaman kentte hemen herkes uykudaydı demektir.»</p>

  <p>Jenkins nazikçe, «Evet,» dedi. «O zaman şimdi neredeler?»</p>

  <p>Albert şaşaladı. «Şey...»</p>

  <p>Nick telefonu hızla kaparken bir gürültü oldu. Denediği son telefondu bu. «İş</p>

  <p>yok! Hiçbiri çalışmıyor. Kumbaralılar da, kumbarasızlar da. Köpeklerin Cavlamadığını söylüyordun, Brian. Buna telefonların çalışmadıklarını da ekleyebilirsin.»</p>

  <p>Laurel usulca sordu. «Şimdi ne yapacağız?»</p>

  <p>Kabak kafalı yolcu, «Yukarıya çıkalım,» diye önerdi. «Lokanta orada olmalı.»</p>

  <p>Hepsi dönüp ona baktılar. Gaffney burun kıvırdı. «Senin aklın da buna takılmış, ahbap.»</p>

  <p>Kabak kafalı adam tek kaşını kaldırarak ona baktı. «Bir kere adım, 'ahbap'</p>

  <p>değil, Rudy Warwick. Sonra insan karnı tokken daha iyi düşünür.» Omzunu silkti.</p>

  <p>«Doğa kanunu bu.»</p>

  <p>Jenkins, «Bence Bay Warwick çok haklı,» dedi. «Hepimizin biraz bir şeyler yemesi gerekiyor. Ayrıca yukarıda olanları açıklayacak ipuçları bulabiliriz. Hatta bana bunu başaracakmışız gibi geliyor.»</p>

  <p>Nick omzunu silkti. Aniden yorulmuş ve sersemlemiş gibiydi. «Neden olmasın?</p>

  <p>Kendimi kahrolasıca Robinson Crusoe gibi hissetmeye başlıyorum.»</p>

  <p>Artık çalışmayan yürüyen merdivene doğru ilerlediler. Albert, Bethany ve Jenkins en arkadaydılar.</p>

  <p>Albert birdenbire, «Siz bir şey biliyorsunuz, değil mi?» diye sordu. «Nedir bu?»</p>

  <p>Jenkins düzeltti. «Belki bir şey biliyorum. Belki de bilmiyorum. Ama şu ara bir şey söyleyecek değilim... Sadece bir öneride bulunacağım.»</p>

  <p>«Nasıl bir öneri?»</p>

  <p>«Sözüm sana değil, bu küçük hanıma. Kibritlerini harcama, Bethany. İşte önerim bu.»</p>

  <p>«Ne?» Kız kaşlarını çatıp yazara baktı.</p>

  <p>«Ne dediğimi duydun.»</p>

  <p>«Evet, duydum ama ne demek istediğinizi anlamadım. Herhalde yukarıda bir tütüncü</p>

  <p>var, Bay Jenkins. Orada bol bol kibrit olduğundan eminim. Sigaralar ve kullanıldıktan sonra atılan çakmaklardan da vardır.»</p>

  <p>Jenkins başını salladı. «Ben de aynı fikirdeyim. Ama yine de kibritlerini ziyan etmemeni söyleyeceğim.»</p>

  <p>Albert, dedektifin adı Philo Christie mi neydi, diye düşündü. Şimdi nerede.</p>

  <p>Jenkins'e tam bunu söyleyeceği ve romanlarından biri olmadığını anımsatacağı</p>

  <p>sırada Brian Engle birdenbire merdivenin aşağısında durdu.</p>

  <p>«Bay Toomy nerede?»</p>

  <p>Warwick, «Kim?» diye sordu.</p>

  <p>«Boston'da önemli bir randevusu olan yolcu.»</p>

  <p>Gaffney homurdandı. «Ondan bize ne? O beladan kurtulduğumuza sevinmeliyiz.»</p>

  <p>Ama Brian kaygılıydı. Toomy'nin onlardan ayrılmış olması hoşuna gitmiyordu.</p>

  <p>Bunun nedenini bilmiyordu ama sinirleri gerilmişti. Soru sorarcasına Nick'e baktı.</p>

  <p>İngiliz omzunu silkti, sonra da başını salladı. «Onun gittiğini görmedim, ahbap.</p>

  <p>Telefonlarla uğraşıyordum. Üzgünüm.»</p>

  <p>Brian, «Toomy!» diye bağırdı. «Craig Toomy! Neredesin?»</p>

  <p>Ama ona yanıt veren olmadı. Etrafa yine o sıkıcı, garip sessizlik çöktü. Sonra Laurel'in tüyleri diken diken oldu. Böyle yüksek tavanlı bir yerde pilotun sesinin yankılanması gerekmez miydi? Ama böyle olmamıştı.</p>

  <p>Diğerleri aşağıda etrafı araştırırken Craig Toomy çalışmayan yürü. yen merdivenden bir fare sessizliğiyle çıkmıştı. Nereye gitmesi gerektiğini biliyordu. Oraya eriştiğinde neyi bulması gerektiğini de.</p>

  <p>Geniş bir salondan geçerek bir koridora çıktı. Tam koridorun sonuna vardığında geniş pencerelerin birinden tekrar alana baktı. Görülecek bir şey yoktu orada.</p>

  <p>Ama Craig'in gözleri irileşmeye, kalbi korkuyla dolmaya başladı.</p>

  <p>Birdenbire bir ölü ona, geliyorlar, dedi. Bu Craig'in babasının sesiydi. Oğlunun kalbinin karanlık bir köşesindeki hayaletlerle dolu, ufak mozoleden konuşuyordu.</p>

  <p>Craig, «Hayır,» diye fısıldadı. «Kimse gelecek değil.»</p>

  <p>Sen çok kötü davrandın. Daha da kötüsü tembellik ettin.</p>

  <p>«Hayır.»</p>

  <p>Evet. Bir randevun vardı, bunu atlattın. Kaçtın. En olmayacak yere hem del Maine eyaletindeki Bangor kentine.</p>

  <p>Craig, «Suç bende değildi,» diye mırıldandı. «Beni istemememe rağmen buraya getirdiler. Beni... beni kaçırdılar.»</p>

  <p>İçindeki o ses cevap vermedi. Sadece bir hoşnutsuzluk dalga dalga etrafını</p>

  <p>sardı.</p>

  <p>ONLAR buradalardı... Ve dönecekler. Bunu biliyorsun değil mi? ]</p>

  <p>Craig bunu biliyordu. Umacılar geri geleceklerdi. Onu avlamak için döneceklerdi.</p>

  <p>Craig umacıları hissediyordu. Onları hiç görmemişti ama ne dehşet verici yaratıklar olduklarını biliyordu. Bu konuyu bilen sadece kendisi miydi? Craig, ah, hayır, dedi içinden. Bence o küçük kör kızın da Umacılar konusunda bilgisi var. Ama bu önemli değil. Önemli olan, Umacılar o bela dolu, korkunç inlerinden çıkıp Bangor'a gelmeden önce Boston'a gidebilmek. Yoksa onlar beni bağırıp haykırtarak diri diri yiyecekler. Pru'ya gitmeli ve bizimkilere neler yaptığımı</p>

  <p>anlatmalıyım. Ondan sonra özgür olurum.</p>

  <p>Craig pencerenin önünden ayrılıp koridorun dibine doğru ilerledi orada aradığı</p>

  <p>kapıyı buldu. Kapının üzerinde, «Hava Alanı Güvenlik Gücü» yazılıydı. İçeri girmeliyim, diye düşündü. Şöyle ya da böyle içeri girmeliyim. Bütün bunların...</p>

  <p>bu çılgınlıkların benimle bir ilgileri olması gerekmiyor. Onları kabullenmem şart değil. Artık hiç değil... Elini uzatarak kapının tokmağına dokundu. Boş boş</p>

  <p>bakan gözlerinde birdenbire kararlı bir ifade belirdi. Uzun, çok uzun bir süreden beri stres içindeyim. Yedi yaşından beri mi? Hayır... galiba daha da önce başladı. Kendimi bildim bileli stres içindeyim ben. Şu sonuncu delilik de sürtün başka bir türü. Belki de bütün bunlar, o eski püskü ceketli adamın dediği gibi bir deney. Gizli bir resmi örgütün ya da tehlikeli yabancı bir gücün ajanları deney yapıyorlar. Ama ben artık deneylere katılacak değilim. Ben kaçmayı tercih ediyorum. Boston'a gidecek ve başladığım işi bitireceğim. Böyle yapmazsam...</p>

  <p>Craig o zaman ne olacağını biliyordu. Çıldıracaktı. Tokmağı çevirdi ve kapı</p>

  <p>açıldı. Craig içeri girdi.</p>

  <p>Brian'la Nick hepsinden önce ikinci kata çıktılar. Diğerleri de onların etrafında toplandılar.</p>

  <p>İngiliz, «Haydi,» diye başladı. Ama Dinah atıldı. «Durun.» Sesi güçlü ve telaşlıydı. Diğerleri merakla kıza döndüler. Dinah, Laurel'in elini bırakarak kollarını havaya kaldırdı. Başparmaklarını kulaklarının arkasına dayayarak ellerini yelpaze gibi açtı.</p>

  <p>Brian, «Ne...» diyecek oldu. Dinah kesin bir tavırla onu susturdu. «Hişşş...»</p>

  <p>Kız önce hafifçe sola döndü. Durakladı. Sonra pencerelerden içeri süzülen beyaz ışık üzerine düşünceye kadar diğer yana dönmesini sürdürdü. Bu ışıkta uçuk rengi daha da solgun görünüyordu. Sanki bir hayaletin suratıydı bu. Dinah kara gözlüğünü çıkardı. İri kahverengi gözleri hiç de boş boş bakmıyorlardı.</p>

  <p>Uykudaymış gibi, alçak sesle, «İşte...» dedi. Laurel korkunun buzdan bir el gibi kalbini kavradığını hissetti. Bunu hisseden yalnız o değildi. Bethany'le Don Gaffney iki yandan ona sokuldular. Dinah mırıldandı. «İşte... ışığı</p>

  <p>hissedebiliyorum. Doktorlar tekrar görebileceğimi bu yüzden anladıklarını</p>

  <p>söylediler. Ben ışığı her zaman hissederim. Işık kafamın içindeki bir ısı</p>

  <p>kaynağına benzer.»</p>

  <p>Brian, «Dinah, ne...» diye başladı.</p>

  <p>Nick dirseğiyle onu dürttü. İngiliz’in yüzü sarkmış, hatları gerilmişti. Alnı</p>

  <p>kırış kırış olmuştu. «Sesini çıkarma, ahbap.»</p>

  <p>Dinah pencereye doğru yürüdü. «Işık burada.» Ellerini uzatıp parmaklarıyla cama dokundu. Sonra da usulca, mutsuz bir ifadeyle, «Camda da bir tuhaflık var,» diye mırıldandı.</p>

  <p>Laurel, «Dinah,» dedi.</p>

  <p>Kız dönmeden, «Hişş...» diye fısıldadı. «Bir şey duyuyorum.»</p>

  <p>Fısıltıyla söylenen bu sözcükler Albert Kaussner'in kafasının isimsiz ve mantıksız bir korkuyla dolmasına neden oldu. Brian ise bütün dikkatini Dinah'ya vermişti. Kendi soluklarını işitiyordu. Diğerlerininkini de... Ama başka hiçbir ses duyulmuyordu. Pilot, Dinah'ya öyle geliyor... diye düşündü. Hepsi o kadar.</p>

  <p>Ama yine de emin değildi.</p>

  <p>Laurel telaşla, «Ne?» diye sordu. «Ne duyuyorsun, Dinah?»</p>

  <p>Dinah pencereden dönmeden karşılık verdi. «Bilmiyorum. Ses çok hafif. Uçaktan indiğimizde de bu sesi duyduğumu sandım. Ancak sonra yanıldığıma karar verdim.</p>

  <p>Ama şimdi daha iyi duyuyorum. Hatta camın arkasından bile. Bu biraz... çatırtıya benziyor.»</p>

  <p>Brian, Nick'e dönüp alçak sesle, «Sen bir şey duyuyor musun?» diye sordu.</p>

  <p>Nick de yine fısıltıyla yanıt verdi. «Hiçbir şey duymuyorum. Ama çocuk kör.</p>

  <p>Kulaklarına çifte görev yaptırmaya alışmış.»</p>

  <p>Brian, Nick'in kulağına, «Bence bu bir sinir krizi,» diye fısıldadı.</p>

  <p>Dinah pencereden dönerek iki adamın taklidini yaptı. «'Sen bir şey duyuyor musun?' 'Hiçbir şey duymuyorum. Ama çocuk kör. Kulaklarına çifte görev yaptırmaya alışmış.'» Bir an durdu, sonra da ekledi, «'Bence bu bir sinir krizi.'»</p>

  <p>Dinah'nın bu davranışı Laurel'i hem korkuttu, hem de şaşırttı. «Dinah, sen neden söz ediyorsun?» Nick ve Brian'a Dinah'dan çok daha yakın olmasına rağmen onların fısıldaşmalarını duymamıştı.</p>

  <p>«Onlara sor.» Kızın sesi titriyordu. «Ben deli değilim! Gözlerim görmüyor ama deli değilim!»</p>

  <p>Brian çok sarsılmıştı. «Pekâlâ, Dinah. Pekâlâ.» Laurel'e baktı. «Nick'le konuşuyorduk. Bizi duymuş. Tâ pencerenin önünden hem de.»</p>

  <p>Bethany, «Kulakların çok keskin, hayatım,» dedi.</p>

  <p>Dinah başını salladı. «Ben bir şeyler duyuyorum. Ve şimdi de dışarıdan gelen sesi işitiyorum. Şu yönden geliyor.» Pencereden doğuyu işaret ediyordu. «Ve bu kötü bir şey. Korkunç bir ses. İnsanın ödünü patlatıyor.»</p>

  <p>Don Gaffney kararsızca, «Onun ne olduğunu biliyor musun küçük hanım?» diye sordu. «Belki bunun bir yararı olur.»</p>

  <p>Dinah, «Bilmiyorum,» dedi. «Ama onun gittikçe daha çok yaklaştığını</p>

  <p>hissediyorum.» Kara camlı gözlüğünü takarken elleri titriyordu. «Buradan gitmemiz gerekiyor. Hem de çabucak. Çünkü bir şey geliyor. O çatırtıya benzeyen sesleri çıkaran şey.»</p>

  <p>Brian, «Dinah, geldiğimiz uçağın yakıtı tükenmek üzereydi,» diye açıkladı.</p>

  <p>Kız tiz bir sesle haykırdı. «O halde uçağa yakıt koy? O geliyor! Bunu anlamıyor musun? Geliyor. O geldiği zaman biz burada olursak hepimiz öleceğiz! Hepimiz de öleceğiz.» Hıçkırarak ağlamaya başladı Laurel ona sarıldı. Ama Dinah'nın son sözleri genç kadının şok yüzünden sersemleyen kafasında yankılanıyordu. «O</p>

  <p>geldiği zaman biz burada olursak hepimiz öleceğiz. Hepimiz de öleceğiz.»</p>

  <p>Craig Toomy o piç kurusunun yaygarasını duydu ama aldırmadı Aradığını 'Markey'</p>

  <p>yazılı bir çekmecede bulmuştu. Bu bir tabancaydı ve aynı zamanda doluydu.</p>

  <p>Silahlardan pek anlamayan Craig tabancanın .32'lik mi yoksa .38'lik mi olduğuna karar veremedi. Ama bu onun için hiç önemli değildi.</p>

  <p>Craig döndü ve birdenbire kendini yapayalnız hissetti. Olgunluk çağına eriştiğinden beri hiç böyle korkunç bir yalnızlık duymamıştı.</p>

  <p>Elindeki tabanca birden iyice ağırlaştı. Şimdi bir elinde silah, diğerinde de çantayla öylece duruyordu. Yüzünde son derecede mutsuz bir ifade vardı.</p>

  <p>Gözyaşları arasında, «Kimseye zarar vermek istemiyorum...» diye mırıldandı. «Ama bu... dayanılacak gibi değil...» Bir an gerçekler etrafını sardı. Nörotik kalkanlardan oluşan karmaşık savunma sistemini aşarak hayatı boyunca yaşadığı o sığınağa girmeye çalıştılar. Craig, inleyerek bir iskemleye çöktü. «Hayır, olamaz. Öyle değil. Bu fikri reddediyorum. Tümüyle reddediyorum.»</p>

  <p>Babası hemen, Umacılar buradaydılar, dedi. Ve geri dönecekler. Onlar geldikleri zaman burada olmamaya çalış... Yoksa neler olur, biliyorsun.</p>

  <p>Craig biliyordu tabii. Umacılar onu yiyeceklerdi. Diri diri yiyeceklerdi.</p>

  <p>Genç adam üzüntüyle şaşkın şaşkın, «Ama ben kimseye zarar vermek istemiyorum ki,» diye mırıldandı. Dalgın dalgın uzanıp yan masadaki bir kâğıdı aldı, şerit şerit yırtmaya başladı. Ama babasının o buz gibi sesini hâlâ duyuyordu. Yoksa neler olur, biliyorsun.</p>

  <p>BEŞİNCİ BÖLÜM</p>

  <p>KİBRİTLER. SALAMLI SANDVİÇİN MACERASI. TÜMDENGELİM YÖNTEMİYLE İLGİLİ BİR ÖRNEK</p>

  <p>DAHA. ARİZONALI YAHUDİ KEMAN ÇALIYOR. KENTTEKİ TEK SES.</p>

  <p>Dinah'nın uyarısını izleyen o sıkıntılı sessizliği en sonunda Robert Jenkins bozdu. Konferans veriyormuşçasına, «Şu anda bazı sorunlarla karşı karşıyayız,»</p>

  <p>dedi. «Dinah bir şey duyuyorsa bunun ne olduğunu öğrenmemiz gerekir. Ve ben az önceki gösteriden sonra Dinah'ya inanıyorum. Sesin ne olduğunu bilmiyoruz.</p>

  <p>Sorunlarımızdan biri bu. Uçakta yakıt olmaması da bir ikincisi.»</p>

  <p>Nick. «Alanın dibinde bir 727 var,» diye hatırlattı. «Onu uçurabilir misin, Brian?»</p>

  <p>Pilot, «Evet,» dedi.</p>

  <p>Nick ellerini Bob Jenkins'e doğru uzatarak, «İşte, bir sorunumuzu daha hallettik,» dercesine omzunu silkti.</p>

  <p>Bob Jenkins, «Tekrar havalanabildiğimizi düşünelim,» diye konuşmasını sürdürdü.</p>

  <p>«Nereye gideceğiz? İşte bu da üçüncü sorun.»</p>

  <p>Dinah hemen atıldı. «Uzaklara. O sesten çok uzaklara. O sesten ve onu çıkaran şeyden kaçmalıyız.»</p>

  <p>Bob Jenkins usulca, «Sence ne kadar zamanımız var?» diye sordu. «O buraya ne zaman erişecek? Bu konuda bir fikrin var mı?»</p>

  <p>Laurel'in kollarında kendini güvende hisseden Dinah, «Hayır,» dedi. «Bence o hâlâ çok uzakta. Henüz zamanımız var sanıyorum. Ama...»</p>

  <p>Jenkins, «Öyleyse Bay Warwick'in önerdiği şeyi yapalım,» diyerek başını salladı.</p>

  <p>«Restorana gidip biraz bir şeyler yiyelim. Ondan sonra ne yapacağımızı</p>

  <p>konuşuruz. Yemeğin, Mösyö Poirot'nun 'küçük gri hücrelerim' dediği şeylerin üzerinde iyi bir etkisi vardır.»</p>

  <p>Dinah telaşlandı. «Oyalanmamalıyız.»</p>

  <p>Bob Jenkins, «On beş dakika,» dedi. «Hepsi o kadar. Dinah, sen bile doğru hareket etmeden önce mantıklı düşünmenin gerektiğini bilecek yaştasın.»</p>

  <p>Albert ansızın polisiye roman yazarının lokantaya belirli bir nedenle gitmek istediğini anladı. Bay Jenkins'in küçük gri hücreleri gerçekten iyi çalışıyordu.</p>

  <p>Albert, bize bir şey gösterecek, diye düşündü. Ya da kanıtlayacak. Sonra da Dinah'ya, «Canım herhalde on beş dakikamız var,» dedi.</p>

  <p>«Şey...» Dinah oradan hemen gitmek istiyordu. «Galiba...»</p>

  <p>Bob Jenkins, «Tamam,» diye bağırdı. «Karar verildi.» Diğerlerinin kendini izleyeceklerinden emin bir tavırla lokantaya doğru yürümeye başladı.</p>

  <p>Brian'la Nick birbirlerine baktılar.</p>

  <p>Albert usulca, «Biz de gidelim,» dedi. «Bir şeyler biliyor sanırım.»</p>

  <p>Brian, «Neler örneğin?» diye sordu.</p>

  <p>«Bunu tam olarak bilmiyorum. Ama öğrenmeye değecektir sanıyorum.»</p>

  <p>Albert, Jenkins'i izledi. Bethany de onu. Diğerleri de peşlerine takıldılar.</p>

  <p>Laurel, Dinah'nın elini tutmuştu. Küçük kızın yüzü bembeyazdı.</p>

  <p>Dokuzuncu Bulut Lokantası aslında bir kafeteryaydı. Dipte şişeler ve sandviçlerle dolu bir buzdolabı vardı. Yanda ise paslanmaz çelikten yapılmış bir kontuar.</p>

  <p>Robert Jenkins kasanın yanında durdu. Albert'le genç kız içeri girerlerken,</p>

  <p>«Bana bir sigara daha verir misin, Bethany?» dedi.</p>

  <p>Bethany, «Sen de amma bedavacısın» diye söylendi, ama aslında şaka ediyordu.</p>

  <p>Yazara bir sigara uzattı. Sigarayı yakmak için kibrit kutusunu da çıkarmıştı.</p>

  <p>Bob Jenkins o zaman, «Ben bunlardan birini kullanayım, daha iyi,» diyerek kasanın yanında duran kâseyi işaret etti. Buraya kutularla kibrit doldurulmuştu.</p>

  <p>Yazar bir kutuyu alıp açtı. Bir kibrit aldı.</p>

  <p>Bethany başını salladı. «İyi ya. Ama neden?»</p>

  <p>Jenkins, «İşte bunu şimdi öğreneceğiz,» diyerek diğerlerine baktı. Hepsi onların çevresinde bir yarım daire oluşturmuşlardı. Sadece Rudy Warwick buzdolabını</p>

  <p>açmış içindekileri inceliyordu.</p>

  <p>Jenkins kibriti çaktı. Ama kibrit yanmadı. Tekrar tekrar denedi. Fakat her seferinde başarısız oldu. «Vay vay vay.» Jenkins'in sesinde hiç şaşkınlık belirtisi yoktu. «Galiba bunlar ıslak. O halde kâsenin dibinden bir kutu alalım.» Dediği gibi de yaptı.</p>

  <p>Albert bütün kibritlerin kuru gibi gözüktüklerini düşünüyordu. Onun arkasında Nick'le Brian tekrar bakıştılar. Jenkins yeni kutudan aldığı kibriti de yakamamıştı.</p>

  <p>«Vay vay vay. İşte yeni bir sorun daha. Bethany, senin kibrit kutunu ödünç</p>

  <p>alabilir miyim?» Kız kutuyu sessizce ona uzattı.</p>

  <p>Nick atıldı. «Bir dakika! Bildiğin nedir, ahbap?»</p>

  <p>«Sadece içinde bulunduğumuz durumun başlangıçta sandığımızdan daha karmaşık olduğunu biliyorum.» Jenkins'in bakışları sakindi ama yüzünde bitkin bir ifade belirmişti. «Bana hepimiz de bir tek büyük hata yapmışız gibi geliyor. Ama bu şartlar altında başka türlü davranamazdı... Ancak bu konuda düşüncemizi değiştirmediğimiz sürece bir ilerleme gösteremeyiz. Ben bu yanlışı 'perspektif hatası' diye tanımlayacağım.»</p>

  <p>Warwick onlara doğru geldi. Bir sandviçle bir şişe bira almıştı. Bu yüzden oldukça keyiflendiği anlaşılıyordu. «Ne oluyor, çocuklar?»</p>

  <p>Brian, «Biliyorsam, kahrolayım,» diye homurdandı. «Ama açıkçası durum hiç hoşuma gitmiyor.»</p>

  <p>Bob Jenkins, Bethany'nin kutusundan aldığı kibriti çaktı. Kibrit daha ilk denemede yandı. «Ah...» Yazar sigarasını yaktı. Tütünün kokusu Brian'ın hoşuna gitti. Bir an düşününce bunun nedenini anladı. Nick Hopewell'in traş losyonu ve Lauret'in parfümü dışında burnuna gelen tek koku buydu. Birdenbire yol arkadaşlarının ter kokularını bile duymadığını farketti.</p>

  <p>Jenkins elinde yanan kibrit çöpünü kasedekilerin başlarına dokundurdu. Ama hiçbiri tutuşmadı. Hepsi de büyülenmiş gibi olanları seyrediyordu. Sonunda birkaç kibrit hafifçe parıldar gibi olup söndüler. Çöplerden hafif bir duman yükseldi. Bunun da kokusu yoktu.</p>

  <p>Jenkins diğerlerine dönüp düşünceli bir ifadeyle gülümsedi. «Ben bu kadarını</p>

  <p>bile beklemiyordum.»</p>

  <p>Brian, «Pekâlâ,» dedi. «Şimdi bize ne olduğunu anlat. Ben...»</p>

  <p>O sırada Rudy Warwick peynirli ve salamlı sandviçin üzerindeki, kâğıdı açıp ekmekten irice bir parça ısırdı. Sonra yüzünü tiksintiyle buruşturup lokmasını</p>

  <p>yere tükürdü. «Bozulmuş! Kahretsin! Böyle şeylerden nefret ederim.»</p>

  <p>Jenkins çabucak sordu. «Bozulmuş mu?» Gözlerinden mavi elektrik kıvılcımları</p>

  <p>saçılıyordu adeta. «Ama, hiç sanmıyorum! Bu tür etlere son zamanlarda o kadar çok koruyucu madde katıyorlar ki, güneşte sekiz saat kalmadıkça kokmaz. Ayrıca buzdolabının elektriğinin ne Zaman kesildiğini saate bakarak saptayabiliriz.</p>

  <p>Aradan daha beş saat bile geçmemiş.»</p>

  <p>Albert, «Belki,» dedi. «Ama zamanın saatlerin gösterdiğinden daha geç olduğunu söyledin.»</p>

  <p>«Evet, ama sanmam ki... Buzdolabının içi hâlâ soğuk muydu, Warwick? Kapağı</p>

  <p>açtığın zaman içi hâlâ soğuk muydu?»</p>

  <p>Rudy Warwick, «Pek de soğuk değildi,» diye karşılık verdi. «Daha çok serindi.</p>

  <p>Ama bu sandviç berbat, işte.» Sandviçi ona uzattı. «Bunun bozulmadığını</p>

  <p>düşünüyorsan bir dene.»</p>

  <p>Jenkins sandviçe baktı. Sonra bütün cesaretini toplayarak diğer ucundan ısırdı.</p>

  <p>Yüzünde tiksinti dolu, bir ifade belirdi ama lokmasını hemen tükürmedi. Bir iki kez çiğnedi. Sonra da dönerek ekmek parçasını avucuna çıkardı. Daha sonra yandaki çöp kutusuna attı. «Bayatlayıp bozulmamış. Tadı kalmamış. Bana sanki bir kâğıt parçasını çiğniyormuşum gibi geldi. Doğrusu sandviçin koktuğunu sanmana hiç şaşmadım.»</p>

  <p>Warwick inatla, «Kokmuştu,» diye ısrar etti.</p>

  <p>Jenkins, «Şimdi birayı dene,» diye önerdi. «O bozulmuş olamaz. Kapağı sıkıca kapalı. Buzdolabına konmamış bile olsa yine de bozulmaz.»</p>

  <p>Warwick elindeki bira şişesine düşünceli düşünceli baktı. Sonra da başını</p>

  <p>sallayarak yazara uzattı. «Artık bunu istemiyorum.»</p>

  <p>Jenkins, «Gerekiyorsa biradan da içerim,» dedi. «Ama kendimi bilim uğruna bir kez tehlikeye attım, içinizden biri şu birayı dener mi? Bence bu önemli.»</p>

  <p>Nick, «Birayı bana ver,» diyerek uzandı.</p>

  <p>«Hayır, bana ver.» Konuşan Don Gaffney'di. «Tanrım! Bir biraya ihtiyacım var.</p>

  <p>Daha önce sıcak bira bile içtim ama gözlerim şaşılaşmadı.» Şişeyi açıp başına dikti. Sonra da dönerek ağzındaki birayı tükürdü. «Tanrım! Köpüğü filan kalmamış</p>

  <p>bunun.»</p>

  <p>Bob Jenkins, «Sahi mi?» diye bağırdı. «Güzel! Harika! Bu hepimizin de görebileceği bir şey!» Kontuarın arkasına girerek raftan bir bardak aldı. Don Gaffney'nin tezgâha bıraktığı şişeyi alıp bardağa bira doldurdu. Ama biraya benzemiyordu artık. Hiç köpüğü yoktu.</p>

  <p>Nick ağır ağır, «Pekâlâ,» dedi. «Biranın köpüğü kesilmiş. Bazen böyle olur.</p>

  <p>Kapak iyi sıkıştırılmamıştır...»</p>

  <p>«Ancak buna tatsız bir salamlı sandviçi de eklersen o zaman bazı olasılıklar ortaya çıkar.»</p>

  <p>Brian patladı. «Hangi olasılıklar?»</p>

  <p>Jenkins, «Bir dakika,» dedi. «Önce Nick'in iddiasını çürütelim.» Raftan aldığı</p>

  <p>bardakları hızla kontuarın üzerine dizdi. «Bana bira getirin. Birkaç şişe de alkolsüz içki.»</p>

  <p>Albert'le Bethany bu isteği yerine getirmek için buzdolabına gittiler. Kız alçak sesle, «Bu adam deli mi?» diye sordu.</p>

  <p>«Sanmıyorum.» Albert, Jenkins'in ne yapmak istediğini belli belirsiz kavramaya başlıyordu. «Sana kibritini harcamamanı söylemişti, hatırlıyor musun? Böyle bir şey olacağını biliyordu. İşte o yüzden lokantaya girmemizi istedi. Bize bu olayı</p>

  <p>göstermek için.»</p>

  <p>Craig bu arada kâğıttan otuz altı ince şerit yırtmıştı. Umacılar daha da yaklaşmışlardı artık. Craig onların yaklaştıklarını kafasında sezinleyebiliyordu. Bu da ayrı bir ağırlıktı. Yine taşıyamayacağı bir ağırlık.</p>

  <p>Artık gitme zamanı gelmişti.</p>

  <p>Craig tabancayla çantasını alarak ayağa kalktı. Odadan çıkıp koridora ilerlerken kafasında neler söyleyeceğini tasarlıyordu. Seni vurmak istemiyorum. Ama gerekirse vuracağım. Beni Boston'a götür. Seni vurmak istemiyorum. Ama gerekirse vuracağım. Beni Boston'a götür.</p>

  <p>Craig bekleme salonuna girerken, «Gerekirse vuracağım,» diye homurdandı.</p>

  <p>«Gerekirse vuracağım...» Sonra yine dikkatini pencerelerden içeri süzülen o sönük ışık çekti. O yöne doğru döndü. Umacıların dışarıda bir yerde olduklarını</p>

  <p>hissediyordu. Bir işe yaramayan, tembel insanların hepsini yemişti onlar. Şimdi Craig'i avlamak için geliyorlardı. Boston'a gitmeliyim. Geri kalan kısmımı ancak böyle koruyabilirim... Çünkü onlar insanı korkunç bir biçimde öldürüyorlar...</p>

  <p>Feci bir biçimde.</p>

  <p>Ağır ağır pencerelere yaklaşarak dışarı baktı. Diğer yolcuların mırıltılarına da aldırmadı.</p>

  <p>Bob Jenkins bardaklara her şişeden biraz bira koydu. Bunların hepsi de köpüksüzdü. Nick'e, «Şimdi ikna oldun mu?» diye sordu.</p>

  <p>İngiliz, «Evet,» dedi. «Şimdi... neler olduğunu biliyorsan hemen açıkla, ahbap.</p>

  <p>Lütfen açıkla.»</p>

  <p>Yazar, «Bir fikrim var,» diye yanıt verdi. «Korkarım pek iç açıcı bir şey değil.</p>

  <p>Ama ben bilginin uzun vadede bilgisizlikten daha iyi... daha güvenli olduğuna inanırım. İnsan gerçekleri ilk öğrendiği an ne kadar sarsılırsa sarsılsın bu böyledir. Sizce de mantıklı değil mi?»</p>

  <p>Gaffney hemen, «Hayır,» dedi.</p>

  <p>Jenkins omzunu silkip alaycı bir tavırla hafifçe güldü. «Ne olursa olsun ben böyle düşünüyorum. Şimdi... başka bir açıklamada bulunmadan lütfen hepiniz etrafınıza bakın. Gördüklerinizi bana söyleyin.»</p>

  <p>Diğerleri yakın çevrelerine büyük bir dikkatle bakındılar. Bu yüzden de lokantanın dibinde duran ve pencereden bakan Craig Toomy'yi farketmediler.</p>

  <p>Laurel sonunda, «Ben hiçbir şey göremiyorum,» dedi. «Çok üzgünüm, ama bir şey göremiyorum. Gözlerin benimkilerden keskin olmalı.»</p>

  <p>«Hiç de değil. Ben de senin gibi hiçbir şey göremiyorum. Ama havaalanları günde yirmi dört saat açıktır. Olay sırasında belki havaalanı tenhaydı. Günün o saatinde yani. Ama terminalin böyle bomboş olduğuna da inanamam. Herhalde burada birkaç kişi vardı. Kahve içiyor ve belki de erkenden kahvaltı ediyorlardı. Sonra uçak bakım teknisyenleri. Havaalanı personeli. Aktarma yapacak yolcular.</p>

  <p>Terminal binasına ilk girdiğim zaman aklım iyice karıştı. Neden? Çünkü</p>

  <p>havaalanları hiçbir zaman tümüyle bomboş olamazlar. İtfaiye ve polis karakollarının hiçbir zaman bomboş olmadıkları gibi. Şimdi etrafınıza bakın ve kendi kendinize şunu sorun: 'Yarı yenmiş yemekler nerede? Ya yarı içilmiş</p>

  <p>içkiler?' Uçaktaki servis arabasını anımsayın. Alt rafta kirli kadehler vardı.</p>

  <p>Sonra pilot kabinindeki yarı yenmiş çörek. Ve yarısı içilmiş kahve. Ama burada öyle bir şey yok. Olay sırasında burada insanların bulunduğunu gösteren izler nerede?»</p>

  <p>Albert yavaşça, «Uçakta, hakkında yazı okuduğum bir gemiyi düşünüyordum,» diye anlattı. «Mary Celeste adlı tekneyi. Gemiyi buldukları zaman bomboşmuş. Ama mürettebatın eşyası hâlâ yerli yerinde duruyormuş. Hatta ocakta yemek bile pişiyormuş. Biri ön güvertede hâlâ yanan bir pipo bulmuş.»</p>

  <p>Jenkins heyecanla, «Bravo!» diye bağırdı. Şimdi hepsi de ona bakıyorlardı. Bu yüzden de Craig Toomy'nin yaklaştığını görmediler. Üstelik elindeki tabancanın namlusu da artık üzerlerine doğru çevrilmişti.</p>

  <p>Jenkins, «Bravo,» diye tekrarladı. «İşte işin canalıcı noktasına parmağını</p>

  <p>bastın, Albert. Şimdi bir adım daha at ve bana bu terminalle uçağımızın arasında ne fark olduğunu söyle.»</p>

  <p>Albert bir an ona boş gözlerle baktı. Sonra da birdenbire durumu kavradı.</p>

  <p>«Yüzükler! Çantalar! Cüzdanlar! Paralar! Çiviler! Burada öyle şeyler yok!»</p>

  <p>Jenkins usulca, «Doğru,» dedi. «Yüzde yüz doğru. Dediğin gibi, burada öyle şeyler yok. Ama biz uyandığımızda uçakta bu tür eşyalar vardı.»</p>

  <p>«Başka bir boyuta uçtuğumuzu düşünüyorsun değil mi?» Albert'in sesi inanç</p>

  <p>doluydu. «Tıpkı bilim kurgu hikâyelerinde olduğu gibi.»</p>

  <p>Dinah birdenbire başını yana doğru eğdi.</p>

  <p>Yazar, «Hayır,» dedi. «Bence...»</p>

  <p>Dinah tiz bir sesle, «Dikkat edin!» diye bağırdı. «Birinin geldiğini...»</p>

  <p>Ama çok geç kalmıştı. Craig Toomy uyuşukluktan kurtulur kurtulmaz hızla harekete geçti. Daha Nick ya da Brian dönemeden bir kolunu Bethany'nin boynuna dolayarak kızı geri çekti. Tabancayı onun şakağına dayadı. Bethany dehşetle, çaresizce gıdaklar gibi bir ses çıkardı.</p>

  <p>«Onu vurmak istemiyorum. Ama gerekirse vururum.» Craig soluk soluğaydı. Artık boş boş da bakmıyordu. Gözleri dehşet ve paranoyak bir zekâyla doluydu. «Duyuyor musunuz? Beni Boston'a götürün.»</p>

  <p>Brian ona doğru hamle yapmak istedi ama Nick elini göğsüne dayayarak onu engelledi. Gözleri hâlâ Craig'deydi. «Yavaş, ahbap. Bu tehlikeli olur. Dostumuz iyice kaçırmış.»</p>

  <p>Bethany kıpırdanıp duruyordu. «Beni neredeyse boğacaksın! Lütfen, kolunu boğazıma bastırma!»</p>

  <p>Dinah, «Ne oluyor?» diye haykırdı. «Ne var?»</p>

  <p>Craig, Bethany'ye bağırdı. «Kımıldama! Kıpırdanıp durma! Beni istemediğim bir şeyi yapmaya zorlayacaksın!» Tabancayı kızın şakağına iyice bastırdı. Ama Bethany hâlâ çırpınıyordu. Albert o zaman Bethany'nin Craig'in elindekinin tabanca olduğunu farketmediğini anladı.</p>

  <p>Nick sert sert, «Dur, kızım,» dedi. «Çırpınma.»</p>

  <p>Albert yaşamında ilk kez Arizonalı Yahudi gibi düşünmekle kalmadı. O efsanevi silahşor gibi davranmaya da karar verdi. Gözlerini Craig'den ayırmadan keman kutusunun ucunu iki eliyle kavradı.</p>

  <p>Craig yine, «Onu öldürmek istemiyorum...» diye konuşmaya başlarken kız dişlerini onun koluna geçirdi. Craig, «Ahhh!» diye haykırdı. Kolu gevşemişti. Bethany eğilerek kaçmaya çalıştı. Craig tabancayı ona doğru çevirirken, Albert keman kutusunu havaya kaldırıp öne doğru atıldı.</p>

  <p>Craig'in yüzünden hem canının yandığı, hem de çok öfkelendiği anlaşılıyordu.</p>

  <p>Nick kükredi. «Yapma, Albert!»</p>

  <p>Craig Toomy delikanlının yaklaştığını farkederek namluyu ona doğru çevirdi.</p>

  <p>Albert bir an namluya baktı. Bu hiç de rüya ya da hayallerindekine benzemiyordu.</p>

  <p>Namluya bakmak, açık bir mezara bakmaktan farksızdı. Albert, galiba bir hata yaptım, diye düşünürken Craig tetiği çekti.</p>

  <p>Patlama yerine, «Pat,» diye bir ses duyuldu. Albert tişörtünün göğsüne bir şeyin çarptığını hissetti. Ama vurulduğunu anlayacak zaman bulamadan keman kutusunu olanca gücüyle Craig'in kafasına indirdi. Aynı anda babasının öfkeli sesi kulaklarında çınladı. Nen var senin, Albert? Pahalı bir müzik aletine böyle yapılır mı?</p>

  <p>Kemanın pirinç kilitlerinden biri Craig Toomy'nin alnına gelip yardı. Yaradan şaşılacak kadar çok kan fışkırmaya başlamıştı. Adamın dizleri büküldü. Bayılarak yere yığıldı.</p>

  <p>Albert bir an delice ama harika bir şey düşündü. Tanrım! Bu rolü: şimdiye dek hiç böyle başarıyla oynamamıştım! Sonra soluk alamadığını farketti. Çevresine şaşkın şaşkın bakarak hafifçe gülümsedi. Ve As Kaussner'in, «Galiba vuruldum,»</p>

  <p>derken, Craig gibi dizleri büküldü. Delikanlı keman kutusunun üzerine yığılıp kaldı.</p>

  <p>Albert sadece otuz saniye baygın kaldı. Kendine geldiğinde Brian endişeyle onun yanaklarını tokatlıyordu. Bethany yanında diz çökmüş, ışıl ışıl gözleriyle ona,</p>

  <p>«Kahramanım benim,» dercesine bakıyordu.</p>

  <p>Onun arkasında Dinah, Laurel'in kollarında ağlıyordu. Albert tekrar Bethany'ye baktı ve kalbinin sanki bütün göğsünü kaplayacak kadar şiştiğini hissetti.</p>

  <p>«Arizona Yahudisi yine ortaya çıktı.»</p>

  <p>Bethany, «Ne dedin, Albert?» diye sorarken bir yandan da onun yanağını</p>

  <p>okşuyordu. Eli harika denilecek kadar yumuşak ve serindi. Albert âşık olduğuna karar verdi.</p>

  <p>Delikanlı, «Hiç,» dedi. Pilot yine yüzüne tokadı indirdi. Bir taraftan da endişeyle tekrarlayıp duruyordu. «İyi misin, oğlum? İyi misin?»</p>

  <p>Albert, «Sanırım,» dedi. «Beni tokatlayıp durma artık. Adım 'Albert'. Ama dostlarım beni 'As' diye çağırırlar.»</p>

  <p>Nick Hopewell, Bethanyn'nin yanına diz çöktü. Gözlerine inanamıyormuşçasına şaşkın şaşkın gülümsüyordu. «Yaşayacaksın sanırım, ahbap. Yaşamım boyunca böyle bir şey hiç görmedim... Üstelik az şey görmüş de sayılmam. Siz Amerikalılar sevmekten kaçınmayacak kadar delisiniz. Elini uzat. Sana bir hatıra vereceğim.»</p>

  <p>Albert onun dediğini yaptı. Eli titriyordu. Nick delikanlının avucuna bir kurşun bıraktı. «Onu yerden aldım. Ezilmemiş bile. Kurşun tam göğsüne geldi sanırım.</p>

  <p>Sonra da sekti. Tişörtünde hafif bir barut yanığı var. Tanrı seni çok seviyor olmalı, ahbap.»</p>

  <p>Albert bitkinlikle, «Tabancanın ateş almayacağını sanmıştım,» diye itiraf etti.</p>

  <p>Bob Jenkins, «Hem budalaca, hem de çok cesur bir davranıştı, delikanlı,» dedi.</p>

  <p>Yüzü bembeyazdı. Sanki her an bayılıverecekmiş gibiydi. «Yazarlara hiçbir zaman inanma. Onları dinle ama sakın inanma! Tanrım, ya yanılmış olsaydım?»</p>

  <p>Brian, «Neredeyse yanıldığın kanıtlanacaktı,» diye mırıldanarak Albert'in ayağa kalkmasına yardım etti. «Bu tıpkı kâsedeki kibritleri yakmana benziyordu.</p>

  <p>Tabancada, sadece kurşunu namludan fırlatacak kadar güç vardı. Ama biraz daha güç olsaydı, kurşun Albert'in ciğerlerine girerdi.»</p>

  <p>Albert'in başı döndü ve yalpaladı. Bethany kolunu hemen onun beline doladı.</p>

  <p>Hayran hayran Albert'e bakarak gülümsedi. «Çok cesur davrandın! İnanılmayacak bir şeydi bu.»</p>

  <p>Albert sakin sakin -ve biraz da sersemce- güldü. «Sağol. Fazla bir şey yapmış</p>

  <p>sayılmam.» Birdenbire kızın kendisine iyice sokulmuş olduğunu farketti. Bethany dayanılamayacak kadar nefis kokuyordu. Albert o zaman kendini çok iyi hissetti.</p>

  <p>Sonra eğilip keman kutusunu aldı. Üzerine kan ve saç telleri yapışmıştı.</p>

  <p>Delikanlının midesi bulandı. Sonra kutuyu açıp kemanına baktı. Pek zarar görmemişe benziyordu. Albert soluğunu hafifçe verdi. Sonra aklına Craig Toomy geldi ve rahatlığın yerini endişe aldı. «Hey... o adamı öldürmedim ya? Kafasına çok sert vurdum da.» Lokanta kapısının yakınında yerde yatan Craig Toomy'ye baktı. Don Gaffney onun yanında diz çökmüştü. Craig'in alnı ve yüzü kan içindeydi.</p>

  <p>Gaffney, «Yaşıyor,» dedi. «Sadece bayıldı.»</p>

  <p>Rüyalarında az adam temizlememiş olan Albert'in midesi ağzına geldi. «Tanrım!</p>

  <p>Kan içinde!»</p>

  <p>Nick «Önemli değil,» dedi. «Baştaki yaralar fazla kanar.» Craig'in; yanına gidip nabzını saydı. «Onun kızın şakağına tabancayı dayadığını unutma, ahbap. Tetiği çekseydi kurşun o kadar yakından kızın beynine saplanabilirdi. Sayın Bay Toomy bunu hak etti. Hiç üzülme.» Ayağa kalktı. «Zaten nabzı da düzgün ve güçlü.» Bir masadaki kutudan kağıt peçeteler aldı. «Birkaç dakika sonra kendine gelir sanırım. Sadece başı ağrıyacak, işte o kadar. Bence o mutlu anı düşünerek bazı</p>

  <p>önlemler almamız doğru olur. Gaffney, şu taraftaki masalarda örtüler var. Bana bir iki örtü getirebilir misin? Şu bizim Bay 'Boston'a Hemen Gitmeliyim'in ellerini arkasından bağlamalıyız.»</p>

  <p>Laurel usulca, «Bunu yapman şart mı?» diye sordu. «Ne de olsa adam baygın ve yarası da kanıyor.»</p>

  <p>Nick kâğıt peçeteleri Craig'in başındaki yaraya bastırdı. Kafasını kaldırıp genç</p>

  <p>kadına baktı. «Sen Laurel'sin değil mi?»</p>

  <p>«Evet.»</p>

  <p>«Eh, Laurel, bu kadar ince düşünmesek de olur. Bu adam deli. Bilmiyorum onu bu hale şu son maceramız mı soktu, yoksa zaten kaçığın teki miydi. Bütün bildiğim onun tehlikeli olduğu. Eğer Dinah'ya yakın olsaydı, Bethany yerine onu yakalardı. Onu bağlamazsak bir dahaki sefere bunu yapabilir.»</p>

  <p>Craig inleyerek ellerini bitkince salladı. Bob Jenkins hemen ondan uzaklaştı.</p>

  <p>Oysa adamın tabancasını Brian Engle pantolonunun beline sokmuştu bile. Laurel de gerileyerek Dinah'yı yanına çekti.</p>

  <p>Küçük kız endişeyle, «Biri mi öldü?» diye sordu.</p>

  <p>«Hayır, hayatım.»</p>

  <p>«Onun geldiğini daha önceden duymam gerekirdi. Ama öğretmen gibi konuşan o adamı</p>

  <p>dinliyordum.»</p>

  <p>Laurel, «Üzülme,» dedi. «Her şey yoluna girdi, Dinah.» Sonra gözlerini boş</p>

  <p>terminal binasında gezdirdi. Burada hiçbir şey yolunda değildi. Hiçbir şey.</p>

  <p>O arada Nick, Gaffney'in getirdiği kırmızı beyaz masa örtülerinden birini alıp ustalıkla büktü. Sonra Craig'i hızla döndürdü.</p>

  <p>Laurel sert sert, «Bu kadar katı davranman şart mı?» diye sordu.</p>

  <p>Nick onu süzdü. Kadın gözlerini hemen ondan kaçırdı. Elinde olmadan Nick Hopewell'in gözleriyle Darren Crosby'ninkileri karşılaştırdı. Darren ona pek çok fotoğraf göndermişti. Laurel de onun gözlerine bakarak, bu adam doğru dürüst davranacak biri, diye düşünmüştü. Uçağa binerken de kendi kendine, bu benim için büyük bir macera olacak, demişti. Müthiş, romantik bir macera. Evet... Orta yaşa gelmeden başından bir macera geçsin istemişti. Ve sonra kendini bu garip maceranın ortasında bulmuştu. Acil inişler... Bomboş havaalanları... Tabancalı</p>

  <p>bir deli... Her şey insanın aklını karıştırıyordu. Nick Hopeweli'in gözlerinde hiç şaşkınlık yoktu. Ama merhamet de. İngiliz’in mavi gözleri, Laurel'in ürpermesine neden oluyordu. Bu duygunun romantik şeylerle ilişkisi olduğu da söylenemezdi. Bir ses, bundan emin misin, diye fısıldadı. Laurel bu sesi hemen susturdu.</p>

  <p>Nick, Craig'in ellerini arkasından bağlarken adam çaresizce çırpındı, İngiliz,</p>

  <p>«Yavaş, sevgili dostum,» dedi. «İşte oldu.» Ayağa kalktı «Onu bir Noel hindisi gibi bağladık. Gerekirse ikinci bir masa örtüsü daha kullanabiliriz.» Bir masanın kenarına ilişerek Bob Jenkins'e döndü. «Konuşmamız kabaca yarıda kesildiği zaman ne anlatıyordun?»</p>

  <p>Jenkins ona şaşkın şaşkın baktı. «Ne?»</p>

  <p>«Haydi.» Nick'i gören herkes onun ilgiyle konferans dinleyen biri olduğunu sanırdı. «Yanılmıyorsam, bizim uçağın Mary Celeste gemisine benzediğinden söz ediyordun.»</p>

  <p>Jenkins kulaklarına inanamıyormuş gibi, «Yani... devam etmemi mi istiyorsun?»</p>

  <p>diye sordu. «Sanki hiçbir şey olmamış gibi?»</p>

  <p>Craig bağırdı. «Beni ayağa kaldırın!» Yüzü yerdeki halıya dayandığı için sesi boğuk çıkmıştı. «Beni hemen yerden kaldırın! Bunu talep ediyorum...»</p>

  <p>O zaman Nick hepsini de sarsan bir şey yaptı. Craig'in kaburgalarına tekmeyi indirdi. «Bir daha ağzını açarsan, kaburgalarını çökertirim, ahbap. Sabrımı</p>

  <p>taşırıyorsun!»</p>

  <p>Gaffney şaşkın şaşkın, «Hey!» diye bağırdı. «Bunu neden yaptın...»</p>

  <p>Nick, «Beni dinleyin,» diyerek etrafına bakındı. O nazik tavırları kaybolmuştu.</p>

  <p>Sesi öfkeden titriyordu. «Artık uyanmamız gerekiyor, küçük hanımlar ve beyler!</p>

  <p>Ve benim bunu nazik nazik yapacak zamanım da yok. Şu küçük kız... Dinah...</p>

  <p>başımızın iyice dertte olduğunu söylüyor. Ben ona inanıyorum. O bir ses duyuyor.</p>

  <p>Belki de buraya doğru gelen bir şeyin sesini. Buna da inanıyorum. Kahretsin! Ben hiçbir şey duymuyorum ama sinirlerim iyice gerildi. Sinirlerimin bu uyarısına da ben her zaman önem veririm. Bence gerçekten bir şey geliyor. O buraya geldiğinde bize elektrikli süpürge ya da sigorta poliçesi satmaya çalışacağını da sanmıyorum. Şimdi... hepimiz bu yüzü kanlı deliye bakıp nazik ve uygar insanlara yakışacak sesler çıkarabiliriz. Ya da başımıza gelenleri anlamaya çalışırız.</p>

  <p>Olayı anlamamız belki canımızı kurtarmaz. Ama ben olanları anlamazsak pek çabuk öleceğimize gitgide daha fazla inanmaya başlıyorum.» Dinah'ya baktı.</p>

  <p>«Yanılıyorsam bana söyle, Dinah. O zaman seni dinlerim. Hem de sevinçle.»</p>

  <p>Dinah hafif ve titrek bir sesle karşılık verdi. «Bay Toomy'ye zarar vermeni istemiyorum. Ama yanılmıyorsun.»</p>

  <p>Nick, «Pekâlâ,» dedi. «Bu kadarı yeterli. Ona zarar vermemek için elimden geleni yapacağım... Ama söz vermiyorum. Şimdi çok basit bir kavramla işe başlayalım.</p>

  <p>Bağladığım bu adam...»</p>

  <p>Brian atıldı. «Toomy. Adı Craig Toomy.»</p>

  <p>«Pekâlâ, Bay Toomy deli. Gideceğimiz yere ulaştığımızda onun için yardım isteyebiliriz. Ya da diğer insanların olduğu yere vardığımızda. Ama şu anda ona, ancak başkalarına zarar veremeyecek duruma getirdiğimiz takdirde, yardım edebiliriz. Ben de bunu yaptım. Albert'in çok cömert ama delice yardımıyla başardım bunu. Şimdi... içinizde benim gibi düşünmeyeniniz var mı?»</p>

  <p>Yolcular ona kaygıyla baktılar.</p>

  <p>Nick, «Pekâlâ,» dedi. «Lütfen konuş, Jenkins:»</p>

  <p>«Be... ben... böyle şeylere alışık değilim.» Kendini toplamaya çalıştı.</p>

  <p>«Romanlarımda bizi buraya getiren uçağı dolduracak kadar adam öldürdüm sanırım.</p>

  <p>Ama az önceki, yaşamım boyunca tanık olduğum ilk şiddet hareketiydi. Şey... kötü</p>

  <p>davrandıysam özür dilerim.»</p>

  <p>Dinah, «Bence çok iyi konuşuyorsunuz, Bay Jenkins,» dedi. «Sizi dinlemek hoşuma gidiyor. O zaman kendimi daha iyi hissediyorum.»</p>

  <p>Jenkins ona minnetle bakıp gülümsedi. «Sağol, Dinah... Size düşüncelerimizin dayandığı temelin yanlış olduğunu söyledim sanırım. Hatamız şuydu: Bu olayın boyutlarını kavramaya başladığımız zaman dünyanın geri kalan bölümüne de bir şeyler olduğunu düşündük. Ama önümüzdeki kanıtlar bu düşüncemizi desteklemiyor.</p>

  <p>Olanlar sadece bizim başımıza geldi. Sadece bizim başımıza. Ve ben bildiğimiz dünyanın hâlâ yerli yerinde olduğuna inanıyorum.</p>

  <p>«Asıl kaybolan bizleriz. Uçakta kaybolan yolcularla biz, geride kalan on bir kişi.»</p>

  <p>Rudy Warwick kısa bir sessizlikten sonra, «Ben galiba aptalım.» dedi.</p>

  <p>«Ne demek istediğini anlayamadım.»</p>

  <p>Laurel ekledi. «Ben de öyle.»</p>

  <p>Jenkins usulca, «Daha önce kayıp bir gemiden söz ettik,» diye hatırlattı. «Ama buna benzer başka olaylar da var. Aklıma uçaklarla ilgili iki örnek geliyor.</p>

  <p>Kadın pilot Amelia Earhart'ın Pasifik üzerinde kaybolması. Deniz Kuvvetlerine ait birkaç uçağın Atlantik'in 'Bermuda Üçgeni' diye bilinen bölümünün üzerinden uçarken yok olması. Tabii Amerika'nın üzerinde uçan başka uçakların kaybolup kaybolmadıklarını bilmiyorum ama...»</p>

  <p>Brian atıldı. «Pek çok küçük uçak kayboldu. Otuz beş yıl önce de büyük bir yolcu uçağı. Uçak Denver'e gitmek için San Francisco'dan kalktı. Pilot her zamanki gibi telsizle Reno kulesiyle konuştu. Sonra da ortadan kayboldu. Tabii araştırmalar yapıldı ama uçak bir daha bulunamadı...»</p>

  <p>Jenkins, «Hepsi de oradan geçtiler sanırım...» diye mırıldandı. Eliyle yine yanağını ovuşturuyordu. Yüzünde üzgün, hatta dehşet dolu bir ifade vardı. «Tabii cesetleri buldularsa o başka...»</p>

  <p>Laurel, «Lütfen bize bildiklerini açıkla,» dedi. «Bu olay insanı gitgide daha fazla etkiliyor. Açıklamazsanız beni de. bağlayıp Bay Toomy'nin yanına yatırabilirsiniz.»</p>

  <p>Jenkins anlatmaya çalıştı. «Burada artık yemekler filan yok. Ama uçakta var.</p>

  <p>Burada elektrik yok. Uçakta var. Tabii bunlar kesin bir kanıt sayılamaz. Uçak kendi elektriğini üretiyor. Buraya ise elektrik bir merkezden geliyor. Ama kibritleri düşünün. Bethany uçaktaydı ve kibritleri güzelce yanıyor. Buradaki kâseden aldıklarım yanmıyor. Bay Toomy'nin... güvenlik bürosundan aldığını</p>

  <p>sandığım tabancası fazla bir işe yaramadı. Pilli bir cep fenerini denerseniz onun da çalışmadığını görürsünüz sanırım.»</p>

  <p>Nick, «Haklısın,» dedi. «Bunu kanıtlamak için cep feneri arayıp bulmamıza da gerek yok.» Yukarıyı işaret etti. Kontuarın arkasındaki duvarda elektrik kesildiğinde yakılan bir lamba vardı. O da tavandaki ışıklar gibi yanmıyordu.</p>

  <p>«Lamba pille çalışıyor. Ve piller tükenmiş sanırım.»</p>

  <p>Jenkins, «Öyle,» deyip başını sallayarak lokantanın kapısına doğru ilerledi.</p>

  <p>Dışarı baktı. «Tammış gibi gözüken bir dünyadayız. Ama aynı zamanda tükenmek üzere olan bir dünya. Köpüklü içki içinde bir tek hava kabarcığı bile yok.</p>

  <p>Yiyecekler tatsız. Hava kokusuz... Aynı şey sesler için de geçerli. Sesler boğuk, tek boyutlu ve titreşimsiz. Albert, senden bize kemanla bir parça çalmanı</p>

  <p>isteyebilir miyim?»</p>

  <p>Albert, Berhany'ye bir göz attı. Kız gülümseyerek onaylarcasına başını salladı.</p>

  <p>Delikanlı da, «Peki,» dedi. «Ben de kemana ne olduğunu merak ediyorum... Yani...</p>

  <p>şeyden sonra...» Craig Toomy'ye baktı. Sonra kutuyu açıp kemanı çıkardı. Bir an durup ne çalacağını düşündü. Telefonların çalmadığı, köpeklerin havlamadığı bu yeni ve garip dünyaya hangi müzik uyar, diye düşünüyordu. Ralph Vaughan Williams mı? Stravinsky mi? Mozart mı? Yoksa Dvojak mı? Hayır. Hiçbiri de uygun değildi.</p>

  <p>Sonra ilham geldi ve o ünlü, eski şarkıyı çalmaya başladı. «Mutfakta, Dinah'nın Yanında Biri Var.» Ama şarkının ortasında durakladı.</p>

  <p>Don Gaffney, «Galiba Craig'in kafasına kemanla vurduğunda bozuldu,» dedi. «Ses çok boğuk çıkıyor.»</p>

  <p>Albert ağır ağır, «Hayır,» diye yanıt verdi. «Kemanımda bir bozukluk yok. Olsa hemen anlarım. Ama başka bir şey var. Yanıma gelir misin?» Gaffney ona yaklaşıp yanında durdu. Albert ekledi. «Şimdi kemana mümkün olduğu kadar sokul. Tamam.</p>

  <p>Şimdi tekrar dinle.»</p>

  <p>Albert yine, «Dinah» şarkısına başladı. Parça sona erince de Gaffney'e, «Farkı</p>

  <p>anladın mı?» diye sordu.</p>

  <p>«Yakından dinlediğin zaman kemanın sesi kulağa daha hoş geliyor. Kastettiğin bu muydu?» Gaffney, Albert'e gerçek bir saygıyla bakıyordu. «Sen iyi bir kemancısın, evlat.»</p>

  <p>Albert ona gülümsedi ama aslında gözleri Bethany Simms'deydi. «Müzik öğretmenim de öyle söylüyor.» Jenkins'e döndü. «Her neyse... bu senin söylediklerine uyuyor. Kemana ne kadar yaklaşırsan ses de o kadar güzel geliyor. Bozuk olan hava, keman değil. Hava sesleri gerektiği gibi iletmiyor. Bundan dolayı da çıkan sesler o köpüksüz biralara benziyor.»</p>

  <p>Brian, «Tatsız,» dedi.</p>

  <p>Albert, «Evet,» der gibi başını salladı.</p>

  <p>Jenkins gülümsedi. «Teşekkür ederim, Albert.»</p>

  <p>«Rica ederim. Artık kemanımı kaldırabilir miyim?»</p>

  <p>«Tabii...» Albert bu işi yaparken, Jenkins de konuşmasına kaldığı yerden devam etti. «Bu olayda garip olan sadece ses ve tat değil. Örneğin bulutları ele alalım.»</p>

  <p>Rudy Warwick, «Bulutlara ne olmuş?» diye sordu.</p>

  <p>«Biz buraya geldiğimizden beri bulutlar yerlerinden hiç kımıldamadılar.</p>

  <p>Kımıldayacaklarını da sanmıyorum. Her şey durmuş.» Jenkins bir an sustu. Ansızın yaşlanmış gibiydi. Korkuyordu ve çaresizdi. «Dinah'nın bütün duyuları</p>

  <p>bizimkilerden güçlü. Ayrıca 'altıncı his' denilen o garip ve açıklayamadığımız duyusu da iyice gelişmiş. Dinah'nın bütün bunları bizden daha iyi algıladığını</p>

  <p>sanıyorum. Ama biz de bütün olanları bir dereceye kadar hissettik. Burada her şey bir tuhaf.</p>

  <p>«Ve şimdi işin can alıcı noktasına geliyorum. Sadece on beş dakika kadar önce</p>

  <p>'Bana, öğle yemeği zamanıymış gibi geliyor,'demiştim. Ama şimdi, sanki daha geçmiş gibi bir duyguya kapılıyorum. Belki öğleden sonra üç. Hatta belki de dört. Saatlerimiz sabahın onu olduğunu gösterirken dışarıda havanın kararmasından korkuyorum.»</p>

  <p>Nick, «Konuya gir, ahbap,» dedi.</p>

  <p>Bob Jenkins, «Evet, bunun zamanı geldi sanırım,» diyerek içini çekti. «Bence olay Albert'in söylediği gibi boyut değil, zamanla ilgili. Belki de zaman akımında arada sırada bir delik açılıyor. Bu 'zamanın çarpılması' olayı değil de bir yırtılma.»</p>

  <p>Don Gaffney bağırdı. «Şimdiye dek bundan daha zırva ve çılgınca bir şey duymadım!».</p>

  <p>Craig Toomy yattığı yerden, «Amin,» dedi.</p>

  <p>«Hayır!» Jenkins'in sesi sertleşmişti. «Eğer zırva diyorsan Albert'in kemanının sesinin bir buçuk metre öteden kulağına nasıl geldiğini hatırlayın! Ya da çevrene bak, Gaffney. Sadece çevrene bak. Başımıza gelenler... bütün bu olanlar... işte asıl onlar çılgınca.»</p>

  <p>Gaffney kaşlarını çatıp ellerini ceplerine soktu.</p>

  <p>Brian, «Devam et,» dedi.</p>

  <p>«Pekâlâ. İddiamın doğru olduğunu söylemiyorum. Benimki sadece içinde bulunduğumuz duruma uyan bir varsayım. Şimdi... zamanda bu yırtıkların arada sırada belirdiğini düşünelim. Ama bu çoğunlukla insanların yaşamadığı yerlerde oluyor... Yani okyanuslarda... Arada sırada yer değiştirerek karalarda da görülebiliyor. Belki de dün gece karada yine böyle bir delik belirdi... Ve biz şanssızlığımız yüzünden bunun içine dalmış olabiliriz. Belki de bu olağanüstü</p>

  <p>meteoroloji olayı sırasında canlılar uykuda değillerse o delikten geçemiyorlardı.»</p>

  <p>Gaffney, «işte bu bir peri masalı,» diye homurdandı.</p>

  <p>Craig yerden, «Ben de seninle aynı fikirdeyim,» dedi.</p>

  <p>Gaffney kızdı. «Kes sesini!» Craig gözlerini kırpıştırdı, sonra da bitkince dudak büktü.</p>

  <p>Bethany alçak sesle, «Söylediklerin bana doğruymuş gibi geliyor,» dedi.</p>

  <p>«Sanki... her zamanki tempoya ayak uyduramıyoruz.»</p>

  <p>Albert sordu. «Mürettebatla diğer yolculara ne oldu?» Hastalanmış gibi bir hali vardı. «Uçak delikten girdi. Biz de öyle. Geri kalanlara ne oldu?»</p>

  <p>Jenkins, «Benim tahminim şu,» dedi. «Onlar buharlaştılar.»</p>

  <p>Dinah önce onun ne demek istediğini anlayamadı. Sonra Vicky teyzenin çantasını</p>

  <p>hatırlayarak usulca ağlamaya başladı. Laurel ona sarıldı. Albert ise o sırada, şükürler olsun, diye düşünüyordu. Annem iyi ki son anda benimle gelmekten vazgeçti.</p>

  <p>Jenkins konuşmasını sürdürdü. «Çoğunun eşyaları da onlarla birlikte buharlaştı.</p>

  <p>Geride kalan küçük para çantası ve cüzdanlara gelince... Belki sahipleri onları</p>

  <p>daha önce üzerlerinden çıkarmışlardı. Ya da büyük el çantalarından. Ama doğrusu bütün bunlar bana da çok mantıksız geliyor. Bu sözleri söylerken o peruğu düşünüyorum.»</p>

  <p>Albert, «Bunda haklısın,» dedi: «Örneğin ameliyatlarda kullanılan çiviler.</p>

  <p>Herhalde adamlar canları sıkıldığı ve içlerinden oynamak geldiği için o çivileri omuzları ya da dizlerinden çıkarmadılar.»</p>

  <p>Warwick de atıldı. «Ben de aynı fikirdeyim. Uçak yeni kalkmış» Canları o kadar sıkılmış olamaz.»</p>

  <p>Bethany ona bir an şaşkınlıkla baktı. Sonra da kahkahalarla gülmeye başladı.</p>

  <p>Nick, «Konuya gel, ahbap,» dedi. «Sonuç nedir? Hangi zamandayız bilmiyorum ama bana vakit çok geçmiş gibi geliyor.»</p>

  <p>Jenkins, «Pekâlâ,» diyerek başını salladı. «Çıkardığım sonuca gelelim. Şimdi...</p>

  <p>zaman yırtıkları olduğunu ve bunların birinden geçtiğimizi düşünelim. Bence biz geçmişe döndük ve zamanda yolculukla ilgili o çirkin gerçeği de öğrendik. 22</p>

  <p>Kasım 1963'e, Teksas'a dönerek Kennedy'nin öldürülmesini önlememiz imkânsız.</p>

  <p>Gidip piramitlerin yapılışım ya da Roma'nın yanışını seyredemeyeceğiz.</p>

  <p>Dinazorlar çağını yakından inceleyemeyeceğiz.» Kollarını kaldırdı. «Çevrenize iyi bakın, zaman-yolcuları! İşte geçmiş bu. Boş ve sessiz. Atılmış bir boya tenekesi kadar anlamsız ve mantıksız bir dünya! Belki de bir evren. Belki de başlangıçta zamanda çok az ilerledik; on beş dakika kadar. Ama çevremizden dünyanın çözülmeye başladığı da belli. Duyusal etkiler azalıyor. Elektrik çoktan ortadan kalkmış. Hava, geçmişe doğru bir sıçrama yaptığımız andakinin aynı. Ama bana dünyanın kurgusu biterken, zaman bir tür helezon çiziyormuş gibi geliyor.»</p>

  <p>Albert ihtiyatla, «Geleceğe atlamış olamaz mıyız?» diye sordu.</p>

  <p>Bob Jenkins omzunu silkti. Oldukça bitkin gözüküyordu. «Tabii kesinlikle bilmiyorum. Nasıl bilebilirim? Ama sanmıyorum. İçinde bulunduğumuz bu yer bana çok eskiymiş gibi geliyor. Eski, zayıf ve anlamsız. Yani... ah, bilmem ki.»</p>

  <p>O zaman Dinah konuşmaya başladı. Hepsi de ona doğru döndüler. «Bana burası artık tümüyle bitmiş, tükenmiş gibi geliyor,» dedi kıza Jenkins bağırdı. «Evet. Teşekkür ederim, yavrum. Ben de bu sözü arıyordum.</p>

  <p>Bitmiş.»</p>

  <p>«Bay Jenkins?»</p>

  <p>«Evet?»</p>

  <p>«Size daha önce sözünü ettiğim o ses. Onu tekrar duyuyorum.» Dinah bir an durdu.</p>

  <p>«O yaklaşıyor.»</p>

  <p>Hepsi de susarak etrafı dinlediler. Suratları asılmıştı. Brian bir şey duyduğunu sandı. Sonra da bunun kalbinin çarpıntısı olduğuna karar verdi.</p>

  <p>Nick birdenbire, «Ben pencerelerin önüne gidiyorum,» dedi. Craig'e bakmadan onun üzerinden atladı ve hızla lokantadan çıktı.</p>

  <p>Bethany «Hey!» diye bağırdı. «Ben de gelmek istiyorum!»</p>

  <p>Albert de kızı izledi. Diğerlerinin çoğu da öyle. Brian, Laurel'le Dinah'ya, «Ya siz, ikiniz?» diye sordu.</p>

  <p>Küçük kız, «Ben gitmek istemiyorum,» dedi. «Kulaklarım buradan da iyi işitiyor.»</p>

  <p>Bir an durduktan sonra ekledi. «Ama buradan bir an önce ayrılmazsak, o sesi daha iyi duyacağımı biliyorum.»</p>

  <p>Brian, Laurel Stevenson'a bir göz attı. Genç kadın usulca, «Ben Dinah'yla burada kalacağım,» diye açıkladı.</p>

  <p>Brian, «Pekâlâ,» dedi. «Bay Toomy'e yaklaşmayın.»</p>

  <p>Craig yattığı yerden öfkeyle onun taklidini yaptı. «'Bay Toomy'e yaklaşmayın.'»</p>

  <p>Başını zorlukla döndürerek Brian'a baktı. «Yakanızı kurtaramayacaksınız, Kaptan Engle. Bilmiyorum siz ve İngiliz arkadaşınız ne tür bir oyun oynuyorsunuz ama elimden kurtulamayacaksınız. Bundan sonra herhalde geceleri Colombia'dan kokain kaçırmak için kullanılan bir uçakta pilotluk edeceksiniz. Hiç olmazsa dostlarınıza ne harika bir pilot olduğunuzdan söz ederken yalan söylemiş</p>

  <p>olmayacaksınız.»</p>

  <p>Brian karşılık verecekti. Ama sonra vazgeçti. Nick bu adamın deli olduğunu söylemişti. O da bir deliyle tartışarak zaman kaybetmek niyetinde değildi.</p>

  <p>Laurel, «Merak etme,» dedi. «Ona yaklaşmayız.» Dinah'yı küçük masalardan birine götürüp oturttu. Kendi de yanına geçti. «Kimseye bir zarar vermeyecek.»</p>

  <p>Brian, «Pekâlâ,» diye mırıldandı. «Ellerindeki bağlar gevşerse hemen bağırın.»</p>

  <p>Genç kadın neşesizce güldü. «Bunu yapacağımdan emin olabilirsin.»</p>

  <p>Brian eğilerek Craig'in ellerindeki bağı yokladı. Sonra da lokantadan çıktı, yerden tavana kadar yükselen pencerelerin önünde duran yolculara katılmak için ilerledi.</p>

  <p>Brian bekleme odasının ortalarına eriştiği sırada o sesi duydu. Diğerlerine katıldığı zaman artık kendi kendini kandırması imkânsızdı.</p>

  <p>Brian, kızın kulakları gerçekten çok keskin, diye düşündü. Ses onun için hâlâ</p>

  <p>çok hafifti ve doğudan geliyormuş gibiydi. Dinah sesi çatırtıya benzetmişti.</p>

  <p>Brian'a göre ise daha çok şiddetli bir paraziti anımsatıyordu. Ama bir noktada Dinah'yla aynı fikirdeydi. Kötü bir şeydi bu. Brian’ın ensesindeki tüyler diken diken oldu. Diğerlerine baktı. Onların da yüzlerinde umutsuzluk ve korku vardı.</p>

  <p>En kontrollü olanları Nick'ti. En fazla korkan ise Bethany.</p>

  <p>Kötü.</p>

  <p>Kötü bir şey yaklaşıyordu. Hem de hızla.</p>

  <p>Nick ona doğru döndü. «Buna ne diyorsun, Brian? Onun ne olduğu konusunda bir fikrin var mı?»</p>

  <p>Brian, «En ufak bir fikrim bile yok,» dedi. «Bütün bildiğim burada ondan başka ses duyulmadığı.»</p>

  <p>Gaffney, «Henüz kente erişmedi,» diye fikrini açıkladı. «Ama yaklaşıyor. Kente ne kadarda ulaşacağını bilmek isterdim.»</p>

  <p>Hepsi de susarak doğudan gelen o hışırtıyla karışık çatırtıyı dinlediler.</p>

  <p>Brian, ben bu sesi tanır gibiyim, diye düşündü. Çatırtı da değil, parazit de ama... ne? Bu kadar hafif olmasaydı... Ama birdenbire bu sesin ne olduğunu anlamak istemediğini farketti. Hayır, kesinlikle istemiyordu bilmeyi. O ses onu iliklerine kadar tiksintiyle dolduruyordu.</p>

  <p>Bethany, «Buradan kaçmalıyız,» dedi. Sesi titrek ama yüksekti. Albert kolunu onun beline doladı. Kız dehşetle onun elini avuçlarının arasına aldı. «Buradan hemen gitmeliyiz.»</p>

  <p>Bob Jenkins, «Evet,» dedi. «Haklı! O ses... onun ne olduğunu bilmiyorum... ama korkunç bir şey bu.»</p>

  <p>Hepsi de dönmüş Brian'a bakıyorlardı. Kaptan pilot, anlaşılan komuta yine bende, diye düşündü. Ama bu uzun sürmeyecek. Çünkü hiçbir şeyi anlamıyorlar. Jenkins çok zekice sonuçlara vardı ama o bile durumun farkında değil. O sesi çıkaran her neyse buraya doğru geliyor. Ve o havaalanına ulaştığında biz yine burada olacağız. Ben bunun nedenini de biliyorum. Brian Engle ansızın avcının yaklaştığını işiten kapana kısılmış bir hayvanın neler hissettiğini anladı.</p>

  <p>ALTINCI BÖLÜM</p>

  <p>KAPAN. BETHANY'NİN KİBRİTLERİ. İLERİDE İKİ YÖNLÜ TRAFİK. ALBERTİN DENEYİ. GECE.</p>

  <p>KARANLIK VE BIÇAK.</p>

  <p>Brian dönüp Jenkins'e baktı. «Buradan gitmemiz gerektiğini söylüyorsun, öyle değil mi?»</p>

  <p>«Evet. Hem de mümkün olduğunca çabuk.»</p>

  <p>«Peki nereye gitmemizi istiyorsun? Atlantic City'e mi, Miami Beach'e mi? Club Med'e mi?»</p>

  <p>«Yani gidebileceğimiz bir yer olmadığını mı söylüyorsun, kaptan? Bu konuda yanıldığını sanıyorum... Umuyorum... Bir fikrim var.»</p>

  <p>«Evet?»</p>

  <p>«Biraz sonra açıklayacağım. Önce bir soruma yanıt ver. Uçağa yakıt alabilir misin? Elektrik olmasa bile bunu başarabilir misin?»</p>

  <p>«Evet, alabilirim sanırım. Birkaç güçlü insanın yardımıyla başarabilirim.</p>

  <p>Sonra?»</p>

  <p>«Ondan sonra havalanırız.» Jenkins'in kırışık yüzünde ter tanecikleri belirmişti. «O ses... o hışırtı... doğudan geliyor. Zamandaki delik buranın birkaç bin kilometre batısındaydı. Aynı rota üzerinden dönebilirsek... Bunu yapabilir misin?»</p>

  <p>Brian, «Evet,» dedi. Yardımcı güç birimlerini çalışır durumda bırakmıştı. Yani bilgisayar programı silinmemişti henüz.</p>

  <p>«Çünkü yırtık hâlâ orada olabilir. Anlamıyor musun? Oradan geri dönebiliriz.»</p>

  <p>Nick, Jenkins'e hayret ve dikkatle baktı. Sonra da Brian'a döndü. «Bu pek de fena bir fikir olmayabilir, ahbap.»</p>

  <p>Brian, «Olabilir de, olmayabilir de,» dedi. «Ama bu önemli değil. Çünkü o uçakla bir yere gidecek değiliz.»</p>

  <p>Warwick, «Neden?» diye sordu. «Uçağa yeniden yakıt alırsan...»</p>

  <p>«Kibritleri hatırlıyor musun? Lokantada, kâsede duran kibritleri? Şu yanmayanları?»</p>

  <p>Warwick boş gözlerle Brian'a baktı. Ama Jenkins'in yüzünde umutsuz bir ifade belirmişti. Elini alnına götürüp bir adım geriledi. Sanki hepsinin gözlerinin önünde küçülüvermişti.</p>

  <p>«Ne?» Gaffney çatık kaşlarının altından kaptan pilota şaşkınlık ve kuşkuyla bakıyordu. «Bunun şimdi...»</p>

  <p>Ama Nick durumu kavramıştı. «Anlamıyor musun? Anlamıyor musun, ahbap? Piller çalışmaz, kibritler yanmazsa...»</p>

  <p>Brian, Nick'in sözlerini tamamladı. «O zaman jet yakıtı da yanmaz., O da bu dünyadaki her şey kadar bayatlamış, bitmiş, tükenmiş olur.» Hepsine teker teker baktı. «Depolara ha yakıt doldurmuşum, ha bal.»</p>

  <p>Craig aniden, «Siz kibar genç hanımlar,» dedi. «Hiç Umacılardan söz edildiğini duydunuz mu?» Sesi sakin, hatta neşeliydi.</p>

  <p>Laurel ayağa fırlayarak endişeyle diğerlerine doğru baktı. Onlar hâlâ salonun pencerelerinin önünde durmuş konuşuyorlardı. Dinah ise Craig'e doğru döndü.</p>

  <p>Kızın şaşırmamış olduğu anlaşılıyordu.</p>

  <p>Dinah sakin sakin, «Hayır,» dedi. «Nedir onlar?»</p>

  <p>Laurel, «Onunla konuşma, Dinah,» diye fısıldadı.</p>

  <p>Craig yine tatlı tatlı, «Söylediklerinizi duydum,» dedi. «Kulakları keskin olan sadece Dinah değil.»</p>

  <p>Laurel kızardığını hissetti.</p>

  <p>Craig konuşmasını sürdürdü. «Ben zaten çocuğa zarar verecek değilim. Öbür kıza da bir şey yapmayacaktım. Sadece korkuyorum. Ya siz?»</p>

  <p>Laurel, «Evet,» diye homurdandı. «Ama ben korktuğum zaman kızları rehin almam, bir delikanlıyı vurmaya da kalkışmam.»</p>

  <p>Craig, «Ama adeta bütün Los Angeles Rams takımı üzerime geliyordu,» dedi. «Ve o İngiliz...» Güldü. Kahkahası bu sessiz yerde insanı sarsacak kadar neşeli ve normaldi. «Eh, şu kadarını söyleyebilirim. Belki benim deli olduğumu düşünüyorsunuz. Eğer öyleyse o İngiliz'i yakından izlememişsiniz demektir.</p>

  <p>Adamın kafasının yerinde elektrikli testere var!»</p>

  <p>Laurel ne söyleyeceğini bilemedi. Aslında durumun Craig'in söylediği gibi olmadığını biliyordu ama öyle mantıklı bir tavırla konuşuyordu ki. Sonra...</p>

  <p>İngiliz hakkında söyledikleri de gerçeklere çok yakındı. Nick'in gözleri...</p>

  <p>Toomy'yi bağladıktan sonra kaburgalarına tekme atışı... Genç kadın ürperdi.</p>

  <p>Dinah, «Umacılar nedir, Bay Toomy?» diye sordu.</p>

  <p>Craig yine neşeyle, «Ben her zaman onların hayali şeyler olduklarını</p>

  <p>düşünürdüm,» dedi. «Ama şimdi kuşkulanmaya başlıyorum... Çünkü o sesi ben de duyuyorum, küçük hanım. Evet, duyuyorum.»</p>

  <p>Küçük kız usulca, «O ses?..» diye sordu. «O Umacıların sesi mi?»</p>

  <p>Laurel elini Dinah'nın omzuna koydu. «Artık onunla konuşmasan daha iyi olacak, hayatım. Beni kaygılandırıyor.»</p>

  <p>Toomy ölmüştü. Halının üzerinde yatıyordu. Gözleri yuvalarından uğramış, ağzından akan köpükler kurumuştu.</p>

  <p>Craig ansızın, bunu bana biri mi söyledi, diye kendi kendine sordu. Gözlerinin yuvalarından uğradığını? Ağzının köpürdüğünü? Annem sarhoşken böyle mi söyledi?</p>

  <p>Yoksa ben, hoşuma gittiği için hayalimde böyle bir sahne mi yarattım?</p>

  <p>«Bay Toomy? Onu Umacılar mı yakaladı?»</p>

  <p>Craig düşünceli düşünceli, «Evet,» dedi. «Galiba babam TEMBELLİK ETTİ. Umacılar da onu yakaladılar.»</p>

  <p>«Bay Toomy?»</p>

  <p>«Efendim?»</p>

  <p>«Ben gördüğünüz gibi çirkin değilim. Hiçbirimiz de değiliz.»</p>

  <p>Şaşıran adam ona döndü. «Bana nasıl gözüktüğünü nereden bileceksin, küçük hanım?»</p>

  <p>Dinah, «Bildiklerim sizi şaşırtabilir,» dedi.</p>

  <p>Laurel gözlerini küçük kıza dikti. Kaygısı daha da artmıştı... Ama Dinah'nın gözlerini göremedi. O kara camlar onu yenilgiye uğrattı.</p>

  <p>Diğer yolcular şimdi bekleme salonunda durmuş o hafif, çatırtıya benzeyen sesi dinliyorlardı. Konuşmuyorlardı. Galiba söylenecek bir şey kalmamıştı.</p>

  <p>Gaffney sonunda, «Şimdi ne yapacağız?» diye sordu. Kerestecilere özgü o kırmızı</p>

  <p>gömleğin içinde küçülmüş gibiydi.</p>

  <p>Brian, «Bilmiyorum,» dedi.</p>

  <p>Nick sordu. «Uçakta ne kadar yakıt kaldı, Brian? Belki geldiğimiz bu yerde yanma oranı aynı değildir. Belki depolarda sandığından daha fazla yakıt vardır.»</p>

  <p>«Bütün aletler oldukça iyi çalışıyor. Buraya indiğimizde üç yüz litreden az yakıtımız vardı. Olayın başladığı yere dönmek için en aşağı yirmi beş bin litre yakıt gerekiyor.»</p>

  <p>Bu sırada Bethany paketinden bir sigara aldı. Yakmak için kibrit aktı, ama yanmadı. Tekrar denedi. Sonra da korkuyla Albert'e baktı. Delikanlı kibrit kutusunu aldı. Çöpü kenarına hızla sürdü. Ama kibrit yine alev almadı.</p>

  <p>Rudy Warwick, «Buradaki illet neyse, anlaşılan bulaşıcı,» diye mırıldandı.</p>

  <p>Bethany ağlamaya başlamıştı. Jenkins ona mendilini uzattı.</p>

  <p>Albert, «Bir dakika,» diyerek kibriti tekrar kutunun yanına sürdü. Çöp bu defa tutuştu ama alev çok sönüktü. Albert çabucak Bethany'nin sigarasını yakarken aniden gözlerinin önünde üç yıldan beri okula giderken yanından geçtiği levha belirdi. Dikkat! İki yönlü trafik.</p>

  <p>Albert, bu da ne demek, diye düşündü. Henüz bu sorunun cevabını bilmiyordu.</p>

  <p>Kafasında bir fikir belirmişti ama şu anda onu yakalaması imkânsızdı.</p>

  <p>Bethany sigarasından derin bir nefes aldı. «Ööö. Tadı çok kötü.»</p>

  <p>Albert, «Dumanı yüzüme üfle,» dedi.</p>

  <p>«Efendim?»</p>

  <p>«Ne dediğimi duydun. Dumanı yüzüme üfle.»</p>

  <p>Bethany dediğini yaptı. Albert dumanı kokladı. O eski, tatlı kokusu hafiflemişti.</p>

  <p>Nick, «Ben lokantaya dönüyorum,» dedi. Sıkıntılı bir hali vardı. «Bizimki çok uyanık. Onu hanımlarla daha fazla yalnız bırakmak istemiyorum.»</p>

  <p>Brian, İngiliz’in peşine takıldı. Diğerleri de onları izlediler. Tam bekleme odasının ortasına geldiklerinde Albert'in gözlerinin önünde yine o levha belirdi. İki yönlü trafik.</p>

  <p>Delikanlı, «Bir dakika!» diye bağırdı. Sonra da bir an Bethany'ye sarılarak kızın saçlarını kokladı. Diğerleri dönerek onlara baktılar. Albert hızla dönüp yine pencerelere doğru ilerledi.</p>

  <p>Bethany, «Vay vay vay» diye mırıldandı. Hafifçe kıkır kıkır gülüyordu ama kızarmıştı da. «Garip bir genç.»</p>

  <p>Albert geldikleri uçağa baktı ve sanki kafasında havai fişekleri atılmaya başladı.</p>

  <p>Jenkins, «Albert,» dedi. «Albert, ne ol...»</p>

  <p>Albert olanca sesiyle, «Kaptan Engle!» diye bağırdı. Restoranda Laurel oturduğu yerde birdenbire dikleşti. Dinah pençeye dönüşen elleriyle kadının kolunu kavradı. Craig Toomy ne olduğunu görebilmek için başını uzattı. Delikanlı hâlâ</p>

  <p>bağırıyordu. «Kaptan Engle, buraya gel!»</p>

  <p>Dışarıdan gelen ses daha iyi duyuluyordu.</p>

  <p>Brian bu sesi yine radyodaki parazitlere benzetti. Nick ise şiddetli bir rüzgârın sarstığı kurumuş tropikal otların hışırtısına. Albert'e göre bu ses yağda kızaran patatesin çıkardığı cızırtıyı andırıyordu. Bob Jenkins ise sesin uzaktaki bir odada buruşturulan kâğıtların hışırtısına benzediğini düşünüyordu.</p>

  <p>Dördü de bagaj yerinden dışarı çıkmışlardı. Durmuş, Craig Toomy'nin 'Umacılar'</p>

  <p>dediği şeylerin sesini dinliyorlardı.</p>

  <p>Brian, Nick'e, «Ne kadar uzaktalar dersin?» diye sordu.</p>

  <p>«Bilemiyorum. Ses daha yakınmış gibi geliyor. Ama az önce içerideydik tabii.»</p>

  <p>Albert sabırsızlandı. «Haydi, gelin. Uçağa nasıl bineceğiz? Kızağa mı</p>

  <p>tırmanacağız?»</p>

  <p>«Buna gerek yok.» Brian ilerde duran tekerlekli merdiveni işaret etti. Grup o yöne doğru yürümeye başladı.</p>

  <p>Brian, «Bunun küçük bir olasılık olduğunu biliyorsun, değil mi, Albert?» dedi.</p>

  <p>«Evet, ama...»</p>

  <p>Nick onun yerine cümleyi tamamladı. «Ufak bir olasılık, hiç umut olmamasından daha iyidir.»</p>

  <p>«Ben sadece işi başaramazsak fazla üzülmesini istemiyorum.»</p>

  <p>Jenkins usulca, «Kaygılanma,» dedi. «Ben hepimizin adına üzülürüm. Çocuğun fikri çok mantıklı. Onun için de başarılı olabilir... Ama tabii öğrenemediğimiz bazı</p>

  <p>etkenler olabileceğini biliyorsun, değil mi, Albert?»</p>

  <p>«Evet.»</p>

  <p>Merdivene geldiler. Brian tekerleklerdeki ayak frenlerini gevşetti. Nick sağdan uzanan çubuğu yakaladı. Brian da sol taraftakini.</p>

  <p>Brian, «Tekerlekler hâlâ dönüyorlardır, umarım,» dedi.</p>

  <p>Jenkins karşılık verdi. «Öyle olması gerekir. Yaşamla ilgili fiziksel ve kimyasal işlemlerin çoğunun devam ettiği anlaşılıyor. Hatta belki de hepsinin.</p>

  <p>Vücutlarımız havayı kullanabiliyor. Kapılar açılıp kapanıyor.»</p>

  <p>Albert atıldı. «Yerçekimini de unutma.»</p>

  <p>Nick, «Konuşmayı bırakalım da merdiveni bir deneyelim,» dedi.</p>

  <p>Merdivenin tekerlekleri kolaylıkla döndü. Birkaç dakika sonra uçağa yaklaşmışlardı. Brian, «Önce ben çıkacağım,» dedi. «Kızağı içeri çekmem gerek, Nick. Ondan sonra Albert'le merdiveni daha düzgün bir biçimde uçağa yaklaştırırsınız.»</p>

  <p>Nick iki parmağını başına doğru kaldırdı. «Emredersiniz, kaptan.»</p>

  <p>Brian burun kıvırdı. «Ataşeymiş!» Merdivenden çevikçe çıktı. Birkaç dakika sonra kızağı yukarı çekti. Sonra Albert'le Nick'in merdiveni uçağın kapısına düzgünce yaklaştırmalarını seyretti.</p>

  <p>Şimdi Rudy Warwick'le Don Gaffney, Craig'e çocuk bakıcılığı ediyorlardı.</p>

  <p>Bethany, Dinah ve Laurel bekleme salonunun pencerelerinin önüne dizilmişlerdi.</p>

  <p>Küçük kız, «Ne yapıyorlar?» diye sordu.</p>

  <p>Laurel, «Kızağı yukarı çektiler,» dedi. «Merdiveni kapıya yaklaştırdılar. Şimdi yukarı çıkıyorlar.» Bethany'ye bir göz attı. «Onların ne yaptıklarını</p>

  <p>bilmediğinden emin misin?»</p>

  <p>Bethany başını salladı. «Bütün bildiğim As'ın... yani Albert'in birdenbire çıldırdığı. Uçağın orada 'daha fazla' olduğunu söyledi sanırım. Benim parfümümün de 'daha az' olduğunu. Sonra iki yönlü trafikten söz etti. Doğrusu hiçbir şey anlayamadım. Saçmalıyordu.»</p>

  <p>Dinah, «Ben ne olduğunu biliyorum,» dedi.</p>

  <p>«Senin tahminin nedir, hayatım?»</p>

  <p>Küçük kız sadece başını salladı. «Bari ellerini çabuk tutsalar. Çünkü zavallı</p>

  <p>Bay Toomy haklı! Umacılar geliyor.»</p>

  <p>«Dinah, bu sadece onun babasının uydurduğu bir şey.»</p>

  <p>Dinah görmeyen gözlerini cama dikti. «Belki bir zamanlar öyleydi. Ama artık değil.»</p>

  <p>Nick, «Pekâlâ, As,» dedi. «Gösteriye başla.»</p>

  <p>Albert'in kafası zonkluyor, elleri titriyordu. Delikanlı birinci mevkideki rafa bir kutu kibriti, bir şişe birayı, bir teneke gazozu ve lokantanın buzdolabından aldığı fıstık ezmesi ve reçelli sandviçi yanyana dizdi. «Tamam.» Derin bir nefes aldı. «Bakalım ne olacak?»</p>

  <p>Gaffney lokantadan çıkarak pencerelere doğru gitti. «Neler oluyor?»</p>

  <p>Bethany, «Bilmiyoruz...» dedi. «Uçağa girdiler. Hâlâ oradalar. Hikâyenin sonu.»</p>

  <p>Adam bir süre dışarı baktı. «Dışarsı bana daha öncekinden farklıymış gibi gözüktü. Nedenini bilemiyorum ama işte öyle.»</p>

  <p>Dinah, «Işık sönükleşiyor,» diye açıkladı. «Farklı olan bu.» Sesi oldukça sakindi ama küçük yüzünde duyduğu yalnızlık ve korkunun izleri vardı. «Işığın sönükleştiğini hissediyorum.»</p>

  <p>Laurel, «Dinah haklı,» dedi. «İki, üç saattir gündüz ışığı vardı. Ama artık hava kararmaya başladı.»</p>

  <p>Gaffney içini çekti. «Biliyor musunuz, bunu hep bir rüya sanıyorum. 'Şimdiye kadar gördüğüm kâbusların en korkuncu,' diyorum. 'Ama neredeyse uyanacağım.'»</p>

  <p>Laurel başını salladı. «Bay Toomy nasıl?»</p>

  <p>Gaffney neşesizce güldü. «Buna inanmayacaksınız.»</p>

  <p>Bethany, «Neye inanmayacağız?» dedi.</p>

  <p>«Adam uyuyakaldı.»</p>

  <p>Craig Toomy uyumuyordu tabii. Kirpiklerinin arasından Gaffney'in lokantadan çıkışını seyretmişti. İri takma dişli, kabak kafalı Warwick, Craig'e yaklaşarak üzerine eğildi.</p>

  <p>«Hey, uyuyor musun?»</p>

  <p>Craig hiç kımıldamadan yatarak düzenli soluk almasını sürdürdü.</p>

  <p>Warwick doğrularak, diğerlerine bakmak için lokantanın kapısına gitti.</p>

  <p>Craig de bileklerini sıkıca saran masa örtüsünün içinde ellerini dikkatte ve yavaşça aşağı yukarı oynatmaya başladı. İngiliz aslında onu sıkıca bağlamıştı.</p>

  <p>Ama neyseki naylon ip değil de örtüyü kullanmak zorunda kalmıştı. Düğümlerden biri gevşemeye başlıyordu. Craig bu sefer bileklerini sağa sola çevirmeye koyuldu. Dışarıdaki budalalar gelmeden buradan çıkıp Boston'a doğru gitmek istiyordu. Boston'da güvende olacağım. Karşıma çıkıp beni engellemeye kalkışacak olanın da Tanrı yardımcısı olsun! Kadın, erkek ya da çocuk!</p>

  <p>Albert kibrit kutusundan bir çöp alarak yakmaya çalıştı. Birkaç defa denedi ama başaramadı.</p>

  <p>Brian, «Anlaşıldı...» dedi. «Bu...»</p>

  <p>Nick, «Kokusunu aldım!» diye bağırdı. «Burnuma kükürt kokusu geldi! Bir tane daha dene, As!»</p>

  <p>Ama Albert aynı kibriti kutunun yanına sürdü... Çöp bu kez alev aldı. Delikanlı,</p>

  <p>«Gördünüz mü?» diyerek gülümsedi. «Gördünüz mü?» Çöpü atıp başka bir kibriti çaktı. Bu hemen yandı. «Gördünüz mü? Bunun ne anlama geldiğini biliyorsunuz, değil mi? İki yönlü trafik! Biz kendi zamanımızı birlikte getirdik! Dışarsı</p>

  <p>geçmişte... Geçtiğimiz yırtığın doğusundaki her yer de öyle sanırım... Ama burada şimdi hâlâ yaşıyor! Uçağın içine hapsolmuş.»</p>

  <p>Brian, «Bilmiyorum...» diye mırıldandı. Artık ona her şey mümkünmüş gibi gelmeye başlamıştı. Sevinçle delikanlının sırtını yumruklamak istiyordu.</p>

  <p>Bob Jenkins bağırdı. «Yaşa, Albert! Bira! Şimdi birayı dene!»</p>

  <p>Albert bira şişesini açarken, Nick de devrilen servis arabasının etrafındaki cam kırıklarının arasında bir bardak buldu.</p>

  <p>Brian, «Duman nerede?» diye sordu.</p>

  <p>Delikanlı şaşırdı. «Duman mı?»</p>

  <p>«Şey, herhalde aslında duman değil. Ama bira şişesini açtığını zaman genellikle ağzının etrafında dumana benzer bir şey belirir.»</p>

  <p>Albert şişeyi kokladı. Sonra da Brian'a doğru uzattı. «Kokla bakalım.»</p>

  <p>Brian koklar koklamaz elinde olmadan gülümsedi. «Tanrım! Dumanı olsun olmasın, bira bira kokuyor!»</p>

  <p>Nick bardağı uzattı. Albert onun elinin de kendininki gibi biraz titrediğini farkederek rahatladı. Nick, «Haydi, doldur,» dedi. «Çabuk ol, ahbap! Doktorum fazla gerilimin kalbim için çok kötü olduğunu söyledi.»</p>

  <p>Albert bardağa bira doldurdu. Aynı anda hepsinin de suratlarındaki gülümseme dondu. Bira köpüksüzdü. Tümüyle köpüksüz. Nick'in bulduğu bardakta idrar örneğiymiş gibi duruyordu.</p>

  <p>«Tanrım! Hava kararıyor!»</p>

  <p>Pencerenin önündekiler dönerek, yanlarına gelmiş olan Rudy Warwick'e baktılar.</p>

  <p>Gaffney, «O deliyi göz hapsinde tutman gerekiyordu,» dedi.</p>

  <p>Warwick sabırsızca el salladı. «O yarı baygın. Başına yediği darbe beyinciğini sandığımızdan daha fazla sarsmış olmalı. Dışarıda ne oluyor? Hava neden bu kadar hızlı kararıyor?»</p>

  <p>Bethany, «Nedenini bilmiyoruz,» dedi. «Kararıyor işte. Sence o garip herif komaya mı girdi?»</p>

  <p>Warwick omuzlarını kaldırdı. «Bilmiyorum. Ama girdiyse onun için endişelenmekten kurtuluruz! Öyle değil mi? Tanrım! Bu ses tüylerimi diken diken ediyor. Sanki çılgın beyaz karıncalar ahşap bir evi kemiriyorlar!» Adamın ilk kez midesini unuttuğu anlaşılıyordu.</p>

  <p>Dinah, Laurel'e döndü. «Bay Toomy'ye bakmamız iyi olur. Onun için kaygılanıyorum. Korkuyor olmalı.»</p>

  <p>«Adam baygınsa yapabileceğimiz hiçbir şey yok...»</p>

  <p>Kız usulca, «Onun baygın olduğunu sanmıyorum,» dedi. «Hatta uyumadığından eminim.»</p>

  <p>Laurel bir an düşünceli bir tavırla çocuğa baktı. Sonra onun elini tuttu.</p>

  <p>«Pekâlâ, gidip bakalım.»</p>

  <p>Craig'in bileğindeki ilmek sonunda gevşemişti. Önce sağ elini kurtardı. Bununla sol elini saran ilmeği de aşağıya kaydırmayı başardı. Hızla ayağa fırladı.</p>

  <p>Beynine o an bir sancı saplandı. Hafifçe sendeledi. Gözlerinin önünde siyah benekçikler uçuştu. Ama sonra kendini topladı. Terminalin içi de kararmaya başlamıştı. Gece erken geliyordu. Artık Umacıların avlarını çiğnerken çıkan çatırtı ve şapırtıyı daha iyi duyabiliyordu. O sırada pencerenin önündeki gruptan iki kişinin ayrıldığını gördü. Biri uzun, diğeri ise kısaydı. O berbat sesli kadınla suratsız kör kız. Onların kaçtığımı haber vermelerini istemem. Bu kötü olur. Çevresini araştırdı ve kontuarın ucundaki et bıçağını gördü. Bıçağı</p>

  <p>kapıp tezgâhın arkasına sindi. Kör kızı endişeli bir ilgiyle izliyordu. Bu kız çok şey biliyor... Belki de haddinden fazla şey... Bunları nereden öğrendi? İşte bu çok ilginç bir soru. Öyle değil mi?</p>

  <p>Nick bir Albert'e baktı, bir de Jenkins'e. «Kibritler yanıyor ama bira köpürmüyor.» Bira dolu bardağı tezgâha bırakmak için döndü. «Şimdi bunun anlamı</p>

  <p>ne...»</p>

  <p>Ansızın bardağın dibinde hava kabarcıkları belirdi. Hızla yükselerek yayıldılar ve sıvının yüzeyinde ince bir köpük tabakası oluşturdular. Nick'in gözleri irileşmişti.</p>

  <p>Jenkins alayla, «Eşyaların zamanımıza dönmeleri için birkaç dakika geçmesi gerekiyor anlaşılan,» dedi. Bardağı alarak birayı başına dikti. Dudaklarını</p>

  <p>şapırdattı. «Harika!» Hepsi de bardağın yanlarına bulaşmış olan dantel gibi köpüklere baktılar. Jenkins ekledi. «Bunun hayatım boyunca içtiğim en nefis bira olduğunu kesinlikle söyleyebilirim.»</p>

  <p>Albert bardağa tekrar bira koydu. Bu sefer sıvı köpük köpük taştı. Brian bardağı</p>

  <p>aldı.</p>

  <p>Nick, «İçmek istediğinden emin misin, ahbap?» dedi gülerek. «Siz pilotlar,</p>

  <p>'Şişeyle kontrol paneli arasında yirmi dört saatlik bir süre olmalıdır,' demez misiniz?»</p>

  <p>Brian, «Zamanda yapılan yolculuklarda bu kural geçerli değildir,» diyerek birayı</p>

  <p>içti. Sonra da bir kahkaha attı. «Haklıymışsın, Bob. Bu biraların en iyisi.</p>

  <p>Gazozu da deneyelim.»</p>

  <p>Albert teneke kutuyu açtı. Hepsi de o tanıdık hışırtıyı duydular. Albert gazozdan biraz içti. Teneke kutuyu indirdiği zaman gülümsüyordu ama gözleri de yaşarmıştı. Bir şef garson nezaketiyle, «Baylar,» dedi. «Bugün gazozumuz çok güzel.» Hepsi de gülmeye başladılar.</p>

  <p>Laurel'le Dinah lokantaya girerlerken Don Gaffney onlara yetişti. «Ben de sizinle...» Duraklayarak etrafına bakındı. «Ah, kahretsin! Nerede bu adam?»</p>

  <p>Laurel, «Ama ben...» diye başladı. Dinah Bellman onun yanında hemen, «Sus,»</p>

  <p>dedi. Başını sönük bir projektör gibi sağa sola çeviriyordu. Sonra kontuarı</p>

  <p>işaret etti. «Orada. Bir şeyin arkasına saklanmış.»</p>

  <p>«Nasıl anladın?» Gaffney'nin sesi öfke doluydu. «Ben hiçbir şey duymuyorum...»</p>

  <p>Dinah sakin sakin, «Ben duyuyorum,» dedi. «Tırnakları bir madene sürünürken çıkan sesi işitiyorum. Kalp atışlarını da. Kalbi çok hızlı ve güçlü çarpıyor.</p>

  <p>Çok korkuyor, ona acıyorum.» Ansızın elini Laurel'in avucundan çekip öne doğru bir adım attı.</p>

  <p>Genç kadın, «Dinah.» diye haykırdı. «Yapma!»</p>

  <p>Ama küçük kız ona aldırmadı. Ellerini uzatarak kontuara doğru ilerledi. Sanki gölgeler ona yaklaşarak etrafını sardılar. «Bay Toomy? Hemen oradan çıkın. Size bir zarar vermek istemiyoruz. Lütfen korkmayın...»</p>

  <p>Tezgâhın arkasından bir ses yükseldi. Azap dolu tiz bir çığlıktı bu Bir manyağın çığlığı. «Seeeeeeeeeeennnn...» Craig saklandığı yerden çıktı. Elindeki et bıçağını kaldırmıştı, gözleri alev alev yanıyordu. O karmakarışık kafasıyla, durumu anlıyorum, diye düşündü. Her şey bu kızın başının altından çıktı.</p>

  <p>Onlardan bu kız. O kara gözlüğün arkasında onlardan biri saklı. Sadece bir Umacı</p>

  <p>değil. Baş Umacı. Diğerlerini de o çağırıyor. O ölü kör gözleriyle çağırıyor.</p>

  <p>«Seeeeeeeeeee...» Craig çığlıklar atarak Dinah'a doğru koştu. Don Gaffney, Laurel'i önünden itti. Az kalsın genç kadın yere yuvarlanıyordu. Adam ileri atıldı. Hem de hızla! Ama yine de yeterince hızlı değildi. Craig Toomy iyice çıldırmış, bir Umacının hızıyla hareket ediyordu. Dinah'ya doğru atıldı.</p>

  <p>Küçük kız kaçmaya kalkmadı. Başını kaldırıp kendi karanlığından Craig'inkine baktı. Sonra da genç adama sarılarak onu teselli etmek istiyormuşcasına kollarını açtı.</p>

  <p>«...nnnnnnnn!»</p>

  <p>Dinah, «Her şey yolunda, Bay Toomy,» dedi. «Kork...» İşte o an Craig et bıçağını</p>

  <p>kızın göğsüne sapladı. Sonra Laurel'in yanından geçerek dışarı fırladı. Hâlâ</p>

  <p>haykırıyordu.</p>

  <p>Dinah bir an olduğu yerde öylece kalakaldı. Elleriyle bıçağın göğsüne saplanan tahta sapını bularak yokladı. Sonra büyük bir zarafetle ağır ağır yere yığıldı.</p>

  <p>Gitgide koyulaşan karanlıkta bir gölge halini aldı.</p>

  <p>YEDİNCİ BÖLÜM</p>

  <p>DİNAH GÖLGELER VADİSİNDE. MİSSİSSİP-Pİ'NİN DOĞUSUNDAKİ EN HIZLI DELİKANLI ZAMANLA YARIŞ. NİCK BİR KARAR VERİYOR.</p>

  <p>Albert, Brian, Jenkins ve Nick fıstık ezmesi ve reçelli sandviçi elden ele dolaştırdılar. Her biri de ekmekten iki lokma ısırdı. Albert yaşamı boyunca hiç</p>

  <p>böyle lezzetli bir şey yemediğini düşündü. Ve midesi hemen uyanarak daha fazla yiyecek istemeye başladı.</p>

  <p>Nick, «Kabak kafalı dostumuz Warwick olayın en çok bu yanını beğenecek sanırım,»</p>

  <p>diyerek son lokmasını da yuttu. Sonra Albert'e döndü... «Sen bir dâhisin, As.</p>

  <p>Bunu biliyorsun, değil mi? Müthiş bir dâhi.»</p>

  <p>Albert mutlulukla kızardı. «Ben önemli bir şey yapmadım. Sadece Jenkins'in tümdengelim yöntemi dediği şeyi uyguladım. Ayrı yönlerden akan iki nehir birleştiklerinde bir girdap oluşur. Bethany'nin kibritleri doğru dürüst yanmamaya başlayınca burada bu olayın tam tersinin olabileceğini düşündüm...»</p>

  <p>Jenkins usulca, «Sözünü kesmek istemiyorum,» dedi. «Ama geri dönmeye çalışacaksak mümkün olduğu kadar hızlı işe başlamalıyız. Duyduğumuz sesler beni kaygılandırıyor. Ama unutmamamız gereken daha önemli bir şey var. Uçak kapalı</p>

  <p>bir sistem değil. Çok geçmeden o da... o da...»</p>

  <p>Albert yardıma çalıştı. «Zamanla ilgili özelliklerini kaybedebilir, öyle mi?»</p>

  <p>«Evet. İyi söyledin. Şimdi depolara dolduracağımız yakıt yanar belki... Ama birkaç saat sonra yanmayabilir.»</p>

  <p>Nick ciddi bir tavırla, «Bu işe nasıl başlayacağız, Brian?» diye sordu.</p>

  <p>Kaptan pilot, «Önce motorları çalıştırarak diğer uçağa yaklaşacağız...»</p>

  <p>Aynı anda korku dolu, tiz bir çığlık duyuldu. Bunu merdivenden çıkan birinin telaşlı ayak sesleri izledi. Nick o yana doğru döndü ve hemen ellerini kaldırdı.</p>

  <p>Albert bu duruşu tanımıştı. Okulda savaş-sanatı delilerinin çalışmalarını çok seyretmişti. Bu klasik Teak Wan Do savunma duruşuydu. Bir dakika sonra Bethany kapıda belirdi. Kızın rengi uçmuştu, dehşet içindeydi. Nick ellerini indirdi.</p>

  <p>Bethany, «Gelin!» diye haykırdı. «Gelmelisiniz!» Soluk soluğa kalmıştı.</p>

  <p>Sendeledi. Az kalsın geriye doğru devriliyordu. Ancak Nick ileri atılarak onu içeri çekti. Bethany korkunç bir kaza geçirmek üzere olduğunun farkında bile değildi. Bembeyaz yüzünde siyah gözleri hummalı gibi parlıyordu. «Lütfen gelin!</p>

  <p>Adam kızı bıçakladı! Ölüyor sanırım.»</p>

  <p>Nick sanki Bethany'yi öpecekmiş gibi başını ona doğru eğdi. Usulca, «Kim kimi bıçakladı?» diye sordu. «Kim ölüyor.»</p>

  <p>«Ben... O... Bay T-T-Toomy...»</p>

  <p>Nick onu omuzlarından tutarak hafifçe sarstı. «Kendine gel. Şimdi... bıçaklanan kim?»</p>

  <p>«Kör kız. Dinah.»</p>

  <p>«Kahretsin! Tamam Bethany. Şimdi...» Nick, Brian'ın peşinde Albert'le merdivene doğru koştuğunu görerek sesini yükseltti. «Hayır!» Sert sesi ikisini de durdurdu. «Kahretsin! Durun.»</p>

  <p>Vietnam'da savaşmış olan Brian bu sesteki otoriteyi farkederek hemen durdu. Ani duruşu yüzünden Albert ona çarptı. Brian, böyle olacağını biliyordum, diye düşündü. Komutayı ele alacağının farkındayım. Bu sadece zamana ve koşullara bağlı bir şeydi.</p>

  <p>Nick, Bethany'ye, «Olayın nasıl olduğunu biliyor musun?» diye sordu. «O aşağılık yol arkadaşımız nerede şimdi?»</p>

  <p>«O adam... kırmızı gömlekli adam dedi ki...»</p>

  <p>«Pekâlâ, pekâlâ. Boşver.» Brian'a döndü. Gözleri öfkeden kızarmıştı. «O ahmaklar deliyi yalnız bıraktılar. Bundan eminim. Hatta emekli maaşına bile bahse girerim. Ama bir daha olmayacak! Bizim Bay Toomy son macerasını yaşadı.» Tekrar kıza döndü. Bethany başını eğmiş, saçları yüzüne düşmüştü. Kesik kesik soluyordu. Nick şefkatle, «Dinah yaşıyor mu, Bethany?» diye sordu.</p>

  <p>Bethany'nin gözlerinin etrafı yaşlardan kızarmıştı. «Bilmiyorum. Ben... Ben buraya koştuğum sırada hâlâ sağdı. Ama artık ölmüş olabilir. O deli bıçağı çok derine saplamış. Tanrım. Neden başımıza bir psiko'yu sardın? Onsuz durum yeteri kadar kötü değil miydi?»</p>

  <p>«O deliyi göz hapsine almaları gerekenlerin hiçbiri nereye gittiğini bilmiyor, öyle mi?»</p>

  <p>Bethany yüzünü avuçlarına gömerek hıçkırmaya başladı.</p>

  <p>Albert, Nick'e, «Ona fazla sert davranma,» diyerek bir kolunu kızın beline doladı. Bethany başını onun omzuna dayarken hıçkırıkları da şiddetlenmişti.</p>

  <p>Nick, iki genci usulca yana itti. «Sert davranmam gerekirse bunu kendime yaparım, As! Aslında ben orada kalmalıydım.» Brian'a döndü. «Ben terminal binasına gidiyorum. Sen gelmeyeceksin. Jenkins haklı sanırım. Zamanımız çok az.</p>

  <p>Motorları çalıştır ama uçağı hemen ileri doğru götürme. Kız yaşıyorsa, onu uçağa çıkarmak için merdiveni tırmanmamız gerekebilir. Jenkins, sen merdivenin aşağısında dur. Toomy denen köpek uçağa binmeye kalkabilir. Albert, sen de benimle gel!» Craig, bir an durdu, sonra da hepsinin kanını donduran bir şey söyledi. «Tanrı yardımcım olsun, neredeyse, 'Dinah keşke ölmüş olsa,' diyeceğim Böylece zaman kazanmış olurduk.»</p>

  <p>Dinah ölmemişti. Baygın bile değildi. Laurel onun yüzündeki terleri silmek için gözlüğünü çıkarmıştı. Dinah hiçbir şey görmeyen iri kahverengi gözleriyle Laurel'in mavimsi yeşil gözlerine bakıyordu. Gaffney'le Warwick onun gerisinde omuz omza duruyorlardı.</p>

  <p>Warwick beşinci kez, «Çok üzgünüm,» dedi. «Ben onun gerçekten baygın olduğunu sandım. Baygın olduğunu.»</p>

  <p>Laurel ona aldırmadı... «Kendini nasıl hissediyorsun, Dinah» Kızın göğsünden uzanan bıçağın tahta sapına bakmak istemiyordu ama gözlerini de ondan alamıyordu.</p>

  <p>«Canım yanıyor.» Dinah'nın sesi hafifti. «Soluk almakta zorluk çekiyorum. Ve çok sıcak.»</p>

  <p>Laurel, «İyileşeceksin...» dedi.</p>

  <p>Dinah ekledi. «...Burası...» Yüzünü buruşturdu ve ağzının kenarından kan aktı.</p>

  <p>«Konuşma, hayatım.» Laurel kızın ıslak buklelerini yüzünden geriye doğru itti.</p>

  <p>Dinah ısrarla, «Buradan gitmelisiniz,» dedi. Sesi fısıltıdan farklı değildi artık. «Bay Toomy'ye de kızmamalısınız. O... korkuyor. Hepsi o kadar.»</p>

  <p>Gaffney öfkeyle etrafına bakındı. «O köpeği bulduğumda korkmak nasıl olurmuş ona öğreteceğim.» Yumruklarını sıktı. «O zaman ölü doğmadığına pişman olacak.»</p>

  <p>Nick o sırada lokantaya girdi. Albert de peşindeydi. Rudy Warwick'in önünden geçerek Dinah'nın yanına diz çöktü. Parlak gözleriyle bir an bıçağın sapına baktı, sonra da küçük kızın yüzüne. «Merhaba, hayatım.» Neşeyle konuşuyordu. Ama gözlerinin rengi koyulaşmış gibiydi «Seni havalandırmaya çalıştıkları</p>

  <p>anlaşılıyor. Korkma. Yakında bir nehale kadar yepyeni olacaksın.»</p>

  <p>Dinah hafifçe gülümsedi. «Nehale nedir?» Konuşurken ağzından tekrar kan geldi.</p>

  <p>Nick, «Bunu ben de bilmiyorum,» dedi. «Ama hoş bir şey olduğundan eminim. Şimdi başını yana çevireceğim. Mümkün olduğu kadar kımıldamamaya çalış.»</p>

  <p>«Olur.»</p>

  <p>Nick onun başını usul usul döndürdü. «Canın yanıyor mu?»</p>

  <p>Kız, «Evet,» diye fısıldadı. «Sıcak... soluk alırken... canım yanıyor.» Hafif sesi boğuklaşıp çatallaşmıştı.</p>

  <p>O anda dışarıdan uçağın motor homurtusu geldi. Gaffney, Warwick ve Albert o yana doğru baktılar. Ama Nick gözlerini küçük kızdan ayırmadı. «İçinden öksürmek geliyor mu, Dinah?»</p>

  <p>«Evet... Hayır. Bilmiyorum.»</p>

  <p>İngiliz, «Öksürmemen daha iyi olur,» dedi. «Boğazın gıcıklanır gibi olursa aldırmamaya çalış. Ve artık konuşma. Tamam mı?»</p>

  <p>«Bay Toomy'ye... bir zarar... vermeyin.» Kız fısıltıyla konuşmuştu ama çok ciddi ve kaygılı olduğu belliydi.</p>

  <p>«Peki, hayatım. Böyle bir şeyi aklımızdan bile geçirmeyiz. Bana inan.»</p>

  <p>«Sana... güvenemiyorum...»</p>

  <p>Nick eğilip kızı yanağından öptü. Kulağına, «Bana güvenebilirsin...» diye fısıldadı. «Ama şu anda hiç kımıldamadan yatmalısın. Gerisini biz hallederiz.»</p>

  <p>Laurel'e baktı. «Bıçağı çıkarmayı denedin mi?»</p>

  <p>«Şey... Hayır...» Genç kadın yutkundu. «Bunu yapmam mı gerekiyordu?»</p>

  <p>«Bıçağı çıkarsaydın, fazla bir şansı kalmazdı. Hiç hemşirelik yaptın mı?»</p>

  <p>«Hayır.»</p>

  <p>«Pekâlâ... Ben sana ne yapman gerektiğini söyleyeceğim... Warwick, bana altı</p>

  <p>kadar masa örtüsü getir.» Nick küçük kıza gülümsedi «Bana bir iki dakika ver, Dinah. Ondan sonra kendini çok iyi hissedeceksin. Genç Dr. Hopewell hanımlara büyük bir şefkat gösterir. Özellikle genç ve güzel olanlarına.»</p>

  <p>Laurel ansızın elini uzatıp İngiliz’in saçına dokunmak istedi. Sonra, nen var senin, diye düşündü. Küçük kız neredeyse ölüyor. Ve sen onun saçlarının yumuşak olup olmadığını düşünüyorsun... Hatta onun nasıl sevişeceğini de...</p>

  <p>Dinah, «Onlar daha da yaklaştılar,» dedi. «Hepiniz de gerçekten...» Öksürdü ve dudaklarının arasında kandan oluşmuş iri bir baloncuk belirdi. Patladığında kanlar kızın yanaklarına sıçradı. «... Çok acele etmelisiniz.»</p>

  <p>Nick hâlâ neşeyle gülümsüyordu. «Biliyorum...»</p>

  <p>Craig Toomy küçük karanlık bir odaya saklanmıştı. Kapısında 'Havaalanı</p>

  <p>Servisleri' yazılı bir odaya. Burada bir yazı masası vardı. Elleri kan içindeydi. Küçük kızın kanları bunlar... Ama aslında o küçük bir kız değildi.</p>

  <p>Kesinlikle. Sadece küçük bir kıza benziyordu. Baş Umacıydı o. O öldüğüne göre diğerleri artık... diğerleri artık... Ne yapamayacaklar? Beni bulamayacaklar mı?</p>

  <p>Ama Craig hâlâ onların aç aç yaklaştıklarını duyuyordu... Sanki doğudan aç</p>

  <p>böceklerden oluşan dev bir ordu geliyordu.</p>

  <p>Craig karanlıkta ellerini masada dolaştırdı ve bir kâğıt bıçağı buldu.</p>

  <p>Hemen eline aldı. Sonra da sakin sakin oturdu. Babasının ona şimdi ne yapması</p>

  <p>gerektiğini söylemesini bekliyordu. Çocukken söylediği gibi.</p>

  <p>Nick, «Beni dikkatle dinle, Albert,» dedi. «Dinah'yı uçağa götürmemiz gerekiyor.</p>

  <p>Bunun için bir sedye olmalı. Uçakta sedye taşıdıklarını sanmıyorum. Ama herhalde burada vardır. Acaba nerede?»</p>

  <p>«Bence, bunu en iyi Kaptan Engle bilir...»</p>

  <p>Nick sabırla, «Ama Kaptan Engle şimdi burada değil,» diye karşılık verdi. «Bu işi kendi başımıza halletmemiz gerekiyor.»</p>

  <p>Albert kaşlarını çattı. Sonra aklına gördüğü bir kapı geldi. «Havaalanı</p>

  <p>Servisleri? Aradığımız o olabilir mi?»</p>

  <p>Nick, «Tabii olabilir,» dedi. «O tabelayı nerede gördün?»</p>

  <p>«Alt katta.»</p>

  <p>İngiliz, «Tamam,» diye bağırdı. «Şimdi bu konuyu şöyle halledeceğiz. Sen ve Gaffney gidip sedye bulacaksınız. Gaffney, önce kontuarın arkasındaki rafa bir göz at. Orada keskin bıçaklar olduğunu sanıyorum. O iğrenç dostumuz bıçağı</p>

  <p>oradan almıştır. Albert'le kendin için birer bıçak seç.»</p>

  <p>Don Gaffney hiçbir şey söylemeden tezgâha doğru gitti. O sırada Rudy Warwick kucak dolusu masa örtüsüyle yaklaştı. «Çok üzgünüm...» diye başladı ama Nick onu susturdu.</p>

  <p>Albert'e bakıyordu hâlâ. «Herhalde Bay Toomy'le karşılaşmazsın. Bence o buradan paniğe kapılarak kaçtı. Bıçak filan da alamadı. Sonra ya terminalden ayrıldı ya da bir yere gizlendi. Yine de onunla karşılaşırsan gerekmedikçe boğuşmaya kalkışma.» Elinde iki et bıçağıyla gelen Gaffney'e baktı. «İkiniz de neyin önemli olduğunu unutmayın. Göreviniz Bay Toomy'yi tekrar yakalayarak adalete teslim etmek değil. Sizin işiniz çabucak bir sedye bulup hemen buraya getirmek.</p>

  <p>Buradan mümkün olduğunca acele uzaklaşmamız gerekiyor.»</p>

  <p>Gaffney bıçaklardan birini delikanlıya uzattı ama o, «İstemem,» dercesine başını</p>

  <p>salladı. Rudy Warwick'e dönüp, «O masa örtülerinden birini bana verir misin?»</p>

  <p>diye sordu.</p>

  <p>Gaffney, Albert'e bakakaldı. Onun çıldırdığını sandığı anlaşılıyordu «Masa örtüsü mü? Tanrı aşkına! Onunla ne yapacaksın?»</p>

  <p>«Sana göstereceğim.» Albert tezgâhın gerilerinde duran eski tip bir ekmek kızartma makinesini aldı. Warwick'ten aldığı masa örtüsünü yere yayarak kızartma makinesini bir köşesine koydu. Makineyi iyice sardı ve örtünün uçlarını</p>

  <p>birbirine bağladı. Sonra uçları tutarak ayağa kalktı. «Çocukluğumda 'Indiana Jones'culuk oynardık. Bir seferinde az kalsın böyle bir şeyle kardeşim David'in kolunu kırıyordum. O yüzden dayak bile yemiştim. Görünüşte bir şeye benzemiyor belki ama çok işe yarar.»</p>

  <p>Nick masa örtüsüne kuşkuyla baktıysa da bir şey demedi. Madem bu Albert'in aşağıya, karanlıkların arasına inerken içini rahatlatacaktı, o zaman ne söyleyebilirdi ki? «Pekâlâ,» dedi. «Şimdi gidip bir sedye bulun. On beş... hayır on dakika içinde bulamazsanız hemen geri dönün. Kızı uçağa taşımalıyız.»</p>

  <p>Laurel, «Bunu yapamazsınız,» diye karşı çıktı. «Eğer iç kanama varsa...»</p>

  <p>Nick başını kaldırarak ona baktı. «İç kanama başladı bile. Ve on dakikadan fazla bekleyebileceğimizi de sanmıyorum.»</p>

  <p>Laurel onunla tartışmak için ağzına açtı ama Dinah boğuk bir fısıltıyla, «O</p>

  <p>haklı,» dedi.</p>

  <p>Gaffney bıçağı kemerine soktu. «Gel, oğlum.» Albert'le birlikte dışarı çıktılar.</p>

  <p>Nick yine yerde yatan kıza döndü. «Kendini nasıl hissediyorsun, Dinah?"</p>

  <p>Kız yavaşça, «Canım şok yanıyor...» dedi.</p>

  <p>Nick başını salladı. «Evet. Tabii yanıyor. Ve korkarım şimdi yapacağım şey canının daha fazla yanmasına neden olacak. Ama birkaç saniye. Bıçak ciğerlerine saplanmış. Onun çıkarılması gerekiyor. Bunu biliyorsun değil mi?»</p>

  <p>«Evet.» Kız görmeyen gözleriyle genç adama baktı. «Korkuyorum.»</p>

  <p>«Ben de öyle, Dinah. Ben de öyle. Ama bunu yapmamız gerekiyor. Kabul ediyor musun?»</p>

  <p>«Evet.»</p>

  <p>«Aferin sana.» Nick kızı yanağından usulca öptü. «Sen çok iyi ve cesur bir kızsın. Bu iş uzun sürmeyecek. Bak sana söz veriyorum. Sadece senden hareket etmeden yatmanı ve öksürmemeye çalışmanı istiyorum, Dinah. Beni anlıyor musun?</p>

  <p>Bu çok önemli. Öksürmemeye çalış. Sana bir an soluk alamıyormuşsun gibi gelecek.</p>

  <p>Hatta delik bir lastik gibi hava kaçırdığını bile sanabilirsin. Bu insanı</p>

  <p>korkutan bir duygudur, yavrum. O zaman kımıldamak ya da bağırmak isteyebilirsin.</p>

  <p>Ama kendini tutmalı ve öksürmemelisin.»</p>

  <p>Dinah yanıt verdi ama hiçbiri onun sesini duymadı.</p>

  <p>Nick yutkundu. Koluyla alnındaki terleri çabucak silerek Laurel'e döndü. «Masa örtülerinden ikisini katlayarak kare haline getir. Olabildiğince kalın olmalılar. Yanıma diz çök. Mümkün olduğu kadar bana yaklaş. Warwick, kemerini çıkar.»</p>

  <p>Warwick hemen elini beline attı.</p>

  <p>Nick tekrar Laurel'e döndü. Bakışları genç kadını hâlâ etkiliyordu. İngiliz,</p>

  <p>«Bıçağın sapını kavrayarak çekeceğim,» diye açıkladı. «Aynı anda geri çekileceğim. Sen örtülerden birini kızın göğsüne yerleştirerek bastıracaksın.</p>

  <p>İyice bastıracaksın. Dinah'nın canını yakıp yakmadığını düşünmeyeceksin. Onun soluk almasına engel olup olmadığını da. Kızın ciğerinde en azından bir delik var. Aslında yırtığın iki olduğunu sanıyorum. Şimdi ilgilenmemiz gerekenler onlar. Anlıyor musun?»</p>

  <p>«Evet.»</p>

  <p>«Sen tamponu Dinah'nın göğsüne bastırdığın an ben kızı biraz kaldıracağım. Eğer elbisesinin sırtında da kan varsa o zaman Warwick diğer tamponu kızın altına sıkıştıracak. Sonra tamponların kaymaması için dostumuzun kemeriyle bağlayacağız.» Nick yine Dinah'ya baktı, «Hazır mısın?»</p>

  <p>Küçük kız bir şeyler mırıldandı.</p>

  <p>«Pekâlâ,» İngiliz derin bir soluk aldı. «Tanrı yardımcım olsun.» İnce parmaklarıyla bıçağın sapını kavrayarak çekti. Dinah haykırdı. Ağzından kanlar aktı. Bir kısmı üzerine eğilmiş olan Laurel'in yüzüne de sıçradı. Kadın irkildi.</p>

  <p>«Hayır!» Nick ona bakmadan konuştu. «Sakın fenalık geçirmeye kalkma!»</p>

  <p>Laurel öğürerek, titreyerek tekrar öne doğru eğildi. Dinah'nın göğsündeki yara içeriye doğru çökerken ıslığı andıran bir ses duyuldu.</p>

  <p>Nick, «Şimdi,» diye bağırdı. «İyice bastır, iyice.»</p>

  <p>Laurel tamponu Dinah'nın göğsüne bastırdı. Bez elinin altında hemen ıslanarak sıcaklaştı.</p>

  <p>Nick bağırıyordu. «Daha bastır! İyice Kapat! Yarayı kapat!»</p>

  <p>Laurel bütün gücünü ellerine vermişti. Nick bıçağı bir yana atarak Dinah'nın üzerine eğildi. Kızın gözleri kapalıydı. «Sonunda kendinden geçti sanırım...»</p>

  <p>diye mırıldandı. Saçları alnına düşmüştü. Sabırsızca onları geriye iterek Laurel'e baktı. «Bu işi iyi başarıyorsun. Devam et, olur mu? Ben şimdi onu döndüreceğim. Baskıyı azaltma.»</p>

  <p>Laurel inledi. «Çok kan var. O yüzden boğulmasın.»</p>

  <p>«Bilmiyorum. Sen tampona bastır. Hazır mısın, Warwick?»</p>

  <p>«Ah, Tanrım... Öyle sanırım...» Warwick'in sesi çatallaşmıştı.</p>

  <p>«Tamam. Haydi bakalım.» Nick ellerini Dinah'nın sağ kürek kemiğinin altına soktu, sonra da yüzünü buruşturdu. «Durum sandığımdan da kötü! Çok daha kötü.</p>

  <p>Elbisesi sırsıklam.» Dinah'yı yavaş yavaş kaldırdı. Kız boğuk boğuk inlerken ağzından pıhtı pıhtı kan yere aktı.</p>

  <p>Birdenbire Laurel'in başı dönmeye başladı.</p>

  <p>Nick, «Bastır,» diye bağırdı. «Sakın gevşetme.»</p>

  <p>Genç kadın artık bayılmak üzereydi. Ama kendini kaybederse Nick Hopewell'in neler düşüneceğini bildiği için tüm gücüyle dilini ısırdı. Çok canı yandı, ayrıca ağzına da bir kan tadı yayıldı. Ama bu onu kendine getirdi.</p>

  <p>O anda aşağıdan hayret ve acı dolu bir çığlık yükseldi. Bunu boğuk bir haykırış</p>

  <p>izledi.</p>

  <p>Warwick'le Laurel sesin geldiği yöne doğru döndüler. Warwick, «Delikanlı,» dedi.</p>

  <p>«O ve Gaffney! Onlar...»</p>

  <p>«Bay Toomy'yi buldular anlaşılan.» Nick'in yüz hatları harcadığı çaba yüzünden gerilmişti. «Onların...»</p>

  <p>Aşağıda bir gürültü oldu. Sonra bunu acı dolu bir uluma izledi.</p>

  <p>«...Duruma hakim olduklarını umalım. Şu anda onlar için yapabileceğimiz hiçbir şey yok. Yaptığımız işi yarıda bırakırsak bu küçük kız ölür.»</p>

  <p>«Ama o ses delikanlınınkine benziyordu.»</p>

  <p>«Elimizden ne gelir? Tamponu Dinah'nın altına kaydır, Warwick. Acele et. Yoksa kabaetlerini tekmeleye tekmeleye kare biçimine sokarım.»</p>

  <p>Gaffney, Albert'le merdivenden indikten sonra cebinden kare şeklinde bir şey çıkardı. «Çakmağım bu. Hâlâ çalışıyor mu dersin?»</p>

  <p>Albert, «Bilmem ki,» dedi. «Bir süre için çalışabilir. Çakmağını gerekmedikçe kullanma. İşe yarayacağını umarım. Yoksa hiçbir şey göremeyeceğiz.»</p>

  <p>«Havaalanı Servisleri odası nerede?»</p>

  <p>Albert, Craig Toomy'nin beş dakika kadar önce girdiği kapıyı işaret etti.</p>

  <p>«Şurası.»</p>

  <p>«Acaba kapı kilitli mi?»</p>

  <p>Albert, «Eh,» dedi. «Bunu anlamanın bir tek yolu var.»</p>

  <p>Salonda ilerlediler. Gaffney elinde çakmağı, önden gidiyordu.</p>

  <p>Craig onların geldiklerini duymuştu. Yine Umacıların hizmetkârları! Bundan eminim. Ama hiç endişelenmiyorum. Küçük kör kız rolündeki Umacının icabına baktım. Şimdi bunların da bakacağım. Kâğıt bıçağım kavrayarak yerinden kalktı.</p>

  <p>Yavaşça masanın arkasından çıktı. Sessizce ilerleyerek kapının yanına sindi.</p>

  <p>Kâğıt bıçağını omzunun hizasına kaldırdı.</p>

  <p>Kapı ağır ağır açılmaya başladı.</p>

  <p>Don Gaffney karanlıkta gözlerini kırpıştırarak içeri girdi. Çakmağı yaktı. Ama alev küçüktü. Gaffney ilerleyerek çakmağını havaya kaldırdı. «Hey, oğlum. As!</p>

  <p>Şuraya bak!» Duvarın önündeki tekerlekli sedyeyi işaret ediyordu.</p>

  <p>Ama Albert'in gözleri odanın ortasındaki masaya dikilmişti. Üzerinde yığınla kâğıt şerit vardı. Delikanlı, «Dikkatli ol!» diye bağırdı. «Dikkat et, o bu...»</p>

  <p>Craig Toomy kapının arkasından çıkarak bıçağı indirdi.</p>

  <p>Nick, «Kemer,» dedi.</p>

  <p>Warwick beceriksizce diz çöküp ona yaklaştı. Nick bir eliyle Dinah'yı tutarken, diğeriyle tamponu sırtına iyice bastırdı. «Kemeri tamponun altından geçir.»</p>

  <p>Kesik kesik solurken, terler yanaklarından akıyordu «Çabuk! Onu sonsuza kadar böyle tutamam.»</p>

  <p>Warwick istenileni yaptı. Nick, Dinah'yı yere yatırarak kemeri tokadan geçirip sıktı. Ucunu Laurel'e vererek, «Baskıyı sürdür,» dedi. «Tokadan yararlanmamız imkânsız. Kızın vücudu çok ince.»</p>

  <p>Laurel sordu. «Aşağıya mı ineceksin?»</p>

  <p>«Evet. İnmem gerekiyor sanırım.»</p>

  <p>«Dikkatli ol. Lütfen dikkatli ol.»</p>

  <p>Nick kadına bakarak gülümsedi. Alacakaranlıkta dişleri ışıl ısıldı. «Tabii. Bu yaşa böyle geldim.» Eğilerek Laurel'in omzunu sıktı. Avucu sıcaktı. Laurel hafifçe titredi. Nick ekledi. «Çok başarılıydın, Laurel. Teşekkür ederim.» Tam dönerken küçük bir el uzanarak blucininin paçasını yakaladı. Nick başını eğip baktı. Dinah gözlerini açmıştı.</p>

  <p>Kız, «Sakın...» diye başladı. Sonra boğulurcasına aksırdı. Burnundan etrafa kan damlacıkları sıçradı.</p>

  <p>«Dinah, konuşma...»</p>

  <p>«Sakın... onu... öldürme.» Laurel, Dinah'nın konuşabilmek için ne büyük bir çaba harcadığını karanlıkta bile farkedebiliyordu.</p>

  <p>Nick düşünceli bir tavırla Dinah'ya baktı. «O köpek seni bıçakladı. Neden onu korumaya çalışıyorsun?»</p>

  <p>Kız çırpınırken göğsü kabardı. Sonra, «Bütün... bildiğim şu...» diye fısıldadı.</p>

  <p>«Ona ihtiyacımız olacak...» Sonra gözleri kapandı.</p>

  <p>Craig kâğıt bıçağını sapına kadar Don Gaffney'in ensesine saplan Gaffney bir çığlık atarken elindeki çakmağı düşürdü. Albert, Craig'i Gaffney'e yaklaştığını</p>

  <p>görünce şaşkınlıkla bağırdı. Gaffney sendeleyerek masaya doğru ilerlerken ensesindeki bıçağı çıkarmaya çalışıyordu. Craig ise bir eliyle bıçağın sapını</p>

  <p>kavrarken diğerini de kurbanının sırtına dayadı. Onu itip kâğıt bıçağını</p>

  <p>çekerken iyi pişirilmiş bir hindinin budu koparılırken çıkan sesi andıran bir çatırtı duyuldu. Gaffney bu kez daha da yüksek sesle haykırdı ve masanın üzerine yığıldı.</p>

  <p>Craig de Albert'e dönerken elindeki bıçaktan etrafa kanlar sıçradı. «Sen de onlardansın,» dedi soluyarak. «Canın cehenneme! Ben Boston'a gideceğim! Beni durduramazsın! Hiçbiriniz de durduramazsınız!» Sonra yerdeki çakmak söndü ve etraflarını karanlıklar sardı.</p>

  <p>Albert bir adım gerilerken sıcak bir hava dalgası suratına çarptı. Craig bıçağı</p>

  <p>yüzüne doğru sallamıştı. Delikanlı kapıdan geri geri lobiye çıktı. Paniğe kapılmak üzereydi. Kendini Mississippi'nin Batısındaki En Hızlı Silah Çeken Museviye de pek benzetemiyordu.</p>

  <p>Craig kapıdan dışarıya kayarcasına süzüldü. «Seni görüyorum, evlat. Gözlerim tıpkı bir kedininki gibi. Seni görüyorum.»</p>

  <p>Albert masa örtüsüne sarılı kızartma makinesini bir ileri bir geri sallamaya başladı.</p>

  <p>Craig, Albert'e yaklaştı. Gövdesini sepetten çıkan bir yılan gibi sağa sola sallıyordu. Dalgın dalgın gülümserken yanaklarında hafif gamzeler belirdi.</p>

  <p>Craig'in içindeki o sağlam kaleden babası, tamam, dedi. Onları teker teker temizleyebilirsin. ÇYG! Bunu hatırlıyorsun değil mi, Craig? Çabaların Yararı</p>

  <p>Görülür.</p>

  <p>Annesi de söze karıştı. Evet, bu doğru, Craig'cik. Bunu yapabilirsin, yapman da gerekir.</p>

  <p>Craig bembeyaz kesilmiş olan Albert'e tatlı tatlı gülümserken, «Çok üzgünüm.»</p>

  <p>dedi. «Gerçekten, gerçekten çok üzgünüm. Ama bunu yapmak zorundayım. Olaya benim açımdan baksaydın anlardın.»</p>

  <p>Albert elindeki örtüye sarılı kızartma makinesini daha hızlı sallamaya başladı.</p>

  <p>Craig karanlıkta bu hareketi fark etti ama elindekinin ne olduğunu anlayamadı.</p>

  <p>Ancak bu da önemli değildi. Bütün gücünü toplayarak öne atıldı. Bir yandan da,</p>

  <p>«BEN BOSTON'A GİDİYORUM!» diye bağırıyordu. «BEN BOSTON'A...»</p>

  <p>Ekmek kızartma makinesi Craig'in alnına ve burnuna hızla çarptı. Bir çatırtı</p>

  <p>oldu. Adam can acısıyla inleyerek elindeki kâğıt bıçağını düşürdü. Ellerini yüzüne götürürken sendeleyerek geriledi. Kırılan burcundan akan kanlar parmaklarının aralarından sızıyordu şimdi. Albert kıptığı şey yüzünden dehşete kapılmıştı. Ama artık Toomy yaralandığı kin işi yarıda bırakmaktan da korkuyordu. Kızartma makinesini tekrar sallayarak onun göğsüne vurdu. Craig arkaüstü devrilirken kurt gibi uludu.</p>

  <p>As Kaussner bir tek şeyi düşünebiliyordu. Onu durdurmalıyım. Yoksa ayağa kalkar ve beni öldürür.</p>

  <p>Hiç olmazsa Toomy kâğıt bıçağını düşürmüştü. Bıçak yerde ışıldıyordu. Albert mokasenlerden biriyle üzerine basarak kızartma makinesini tekrar salladı. Bu sefer makine hâlâ inleyen Craig'in açık ağzına geldi. Bir mendilin içinde kırılan camlarınkini andıran bir ses duyuldu.</p>

  <p>Albert, ah, Tanrım, dedi kendi kendine. Dişleriydi bu.</p>

  <p>Craig yerde çırpınıp kıvranıyordu. Onu seyretmek bile korkunç bir şeydi. Belki de bunun nedeni etrafın loş olmasıydı. Adamın o korkunç canlılığı insana böcekleri hatırlatıyordu. Craig çırpınırken Albert'in makosenini yakaladı.</p>

  <p>Delikanlı tiksintiyle bağırarak ayağını kâğıt bıçağın üzerinden çekti. Craig bıçağı kapmaya çalıştı. Gözlerinin arasında bunu etten oluşmuş ve patlamış bir soğana benziyordu. Aslında Albert'i göremiyordu. Zaten delikanlıya zarar verecek durumda da değildi. Ama Albert'in bundan haberi yoktu. Kızartma makinesini tekrar Craig'in başına indirdi.</p>

  <p>Adam hareketsiz kaldı.</p>

  <p>Albert onun başına dikildi. Soluk soluğa kalmıştı. Sonra ayaklarım sürüyerek merdivene doğru bir iki adım attı. Eğildi ve kusmaya başladı.</p>

  <p>Brian video ekranının önüne oturdu. Ekranın dümdüz ve bomboş olmasından korkuyordu. Dikkatle baktı, sonra da rahat bir nefes aldı. Ekranda mavimsi yeşil harflerle,</p>

  <p>«SON PROGRAM TAMAMLANDI,» yazılıydı. Altında ise,</p>

  <p>«YENİ PROGRAM? E H.» Brian, E'ye bastı. Sonra da,</p>

  <p>«AP 29'U TERSİNE ÇEVİR,» diye yazdı.</p>

  <p>«LAX/LOGAN.» «Kaptan Engle?»</p>

  <p>Brian döndü. Bethany pilot kabininin kapısında duruyordu. Rengi uçmuş, oldukça da bitkin görünüyordu. «Şimdi işim var, Bethany.»</p>

  <p>«Onlar neden dönmediler?»</p>

  <p>«Bilmiyorum.»</p>

  <p>«Bob'a... yani Bay Jenkins'e içerde birilerinin dolaştığını görüp görmediğini sordum. Göremediğini söyledi. Ya hepsi de öldüyse?»</p>

  <p>«Ölmediklerinden eminim. Eğer seni rahatlatacaksa, merdivenlerin inip Jenkins'e katılabilirsin. Burada daha işim var.»</p>

  <p>Kız, «Korkuyor musun?» diye sordu.</p>

  <p>«Evet, korkuyorum ya.»</p>

  <p>Bethany hafifçe gülümsedi. «Buna sevindim. İnsanın yalnız başına lokması kötü</p>

  <p>oluyor. Seni şimdi yalnız bırakacağım.»</p>

  <p>«Sağol. Onlar da neredeyse gelirler. Bundan eminim.»</p>

  <p>Brian üzerinde 'PROGRAM TAMAMLANDI' yazılı ekrana döndü. Parmaklarını çabucak tuşlarda dolaştırdı.</p>

  <p>«PROGRAMLA İLGİLİ SORUN VAR MI?»</p>

  <p>Yanıtı hemen aldı.</p>

  <p>«HİÇBİR SORUN YOK. AMERICAN PRIDE'I UÇURDUĞUN İÇİN TEŞEKKÜRLER.»</p>

  <p>Brian, «Bir şey değil,» diye mırıldanarak alnında biriken teri koluyla sildi.</p>

  <p>Sonra kendi kendine, yakıtın da yanacağını umarım, dedi.</p>

  <p>Bethany, Jenkins'in yanına indi. «Onlardan bir haber yok mu?»</p>

  <p>Yazar ihtiyatla, «Bu 'haber'den neyi kastettiğine bağlı,» diye karşılık verdi.</p>

  <p>«Sen inmeden hemen önce bana birileri bağırmış gibi geldi.» Aslında çığlıklar duymuştu ama onu daha fazla korkutmak istemiyordu.</p>

  <p>Bethany, «Dinah'nın iyileşeceğini umarım,» dedi. «Ama bilmem ki... Adam bıçağı</p>

  <p>çok derine saplamıştı.»</p>

  <p>«Kaptanı gördün mü?»</p>

  <p>Bethany başını salladı. «Beni bir bakıma kapı dışarı etti. Galiba uçuşu programlıyordu.»</p>

  <p>Jenkins ciddi bir tavırla, «Dilerim öyledir,» dedi.</p>

  <p>Sonra ikisi de dönüp doğuya doğru baktılar. Şimdi bir şey çiğnenirken duyulan o çatırtıyı andıran sese daha tehlikeli bir şey karışmıştı. Çığlığa benzeyen ama insanla ilgisi olmayan bir ses. Sanki bir makineden çıkıyordu.</p>

  <p>«Ses daha yaklaştı değil mi?»</p>

  <p>Jenkins istemeye istemeye, «Evet,» der gibi kafasını salladı. Yorgun gözlerinde korku vardı.</p>

  <p>«Sence o nedir, Bob?»</p>

  <p>Jenkins ağır ağır başını salladı. «Bunu hiçbir zaman öğrenemeyeceğimizi umarım, yavrum.»</p>

  <p>Nick merdivenin ortasına ulaştığında bir işe yaramayan telefonların önünde birinin ikibüklüm durduğunu farketti. Onun kim olduğunu anlamak imkânsızdı.</p>

  <p>Elini usulca cebine sokup iki yirmibeşlik çıkardı. Sağ elini yumruk yaparak bozuk paraları parmaklarının aralarına sıkıştırdı. Böylece bir tür muşta elde etmiş oldu. Sonra lobiye indi.</p>

  <p>Nick yaklaşırken telefon kulübelerinin önündeki de başını kaldırdı. Albert'ti bu. Delikanlı ifadesiz bir sesle, «Kusmuklara basma,» dedi.</p>

  <p>Nick paraları cebine atıp hızla Albert'e yaklaştı. Burnuna kusmuğun ekşi kokusu geldi. Bir de Albert'in duyduğu korkunun terle karışık kokusu. Nick bu kokuyu çok iyi tanırdı. Falkland'da karşılaşmıştı bununla, Kuzey İrlanda'da da. Kolunu onun omzuna attı. Albert ağır ağır doğruldu.</p>

  <p>Nick usulca, «Onlar neredeler, As?» diye sordu. «Gaffney ve Toomy... onlar nerede?»</p>

  <p>«Bay Toomy orada.» Albert yerde yatan adamı işaret etti. «Bay Gaffney servis odasında. İkisi de öldü sanırım. Bay Toomy odadaydı. Kapının arkasına saklanmıştı. Bay Gaffney odaya önden girdiği için onu öldürdü. Ben önden girseydim, önce beni öldürecekti.» Albert yutkundu.</p>

  <p>«Sonra ben de onu öldürdüm. Bunu yapmak zorundaydım. Çünkü hana saldırdı.</p>

  <p>Anlıyor musun? Elinde bıçak vardı. Üzerime geldi.»</p>

  <p>«Kendini toplayabilecek misin, As?»</p>

  <p>«Bilmiyorum. Şimdiye kadar kimseyi ö-ö-öldürmedim. Ve...» Albert acıyla, boğulurcasına hıçkırdı.</p>

  <p>Nick, «Biliyorum,» dedi. «Bu korkunç bir şey. Ama unutursun. Ben bunu biliyorum.</p>

  <p>Ve sen de olanları unutmak zorundasın, As. Yatıp uyumadan önce çok uzun bir mesafeyi aşmamız gerekiyor. Tedavi için zamanımız da yok. Ses daha da yaklaştı.»</p>

  <p>Nick, Albert'i bırakarak yerdeki adama doğru gitti. Toomy'ye bakarak bir ıslık çaldı. Hâlâ sağdı, hışırtılı hışırtılı nefes alıyordu. Nick, Toomy'nin suratının haline bakarak, «Albert bütün bunları ekmek kızartma makinesiyle mi yaptı?» diye mırıldandı. «Tanrım!» Doğrularak sesini yükseltti. «O ölmemiş ki! As.»</p>

  <p>Delikanlı ona doğru bir adım attı. «Ölmemiş mi?»</p>

  <p>«Kendinden geçmiş ama hâlâ yaşıyor. Şimdi gidip Gaffney'e bakalım. Belki onun da şansı yardım etmiştir. Sonra... sedye nerede?»</p>

  <p>Albert sanki Nick yabancı bir dilde konuşmuş gibi ona baktı. «Ha?»</p>

  <p>Servis odasının kapısına doğru giderlerken Nick sabırla, «Sedye nerede?» diye tekrarladı.</p>

  <p>Albert, «Onu bulduk,» dedi.</p>

  <p>«Sahi mi? Harika!»</p>

  <p>Albert kapıda durdu. «Bir dakika...» Yere eğilip Gaffney'in çakmağını buldu.</p>

  <p>Doğrularak, «Yazı masanının yanındaydı sanırım...» dedi. Çakmağı yaktı. Çakmak birkaç denemeden sonra üç, dört saniye yandı. Ama Nick de o sırada her şeyi gördü. Don Gaffney sırtüstü yatıyordu. Gözleri açıktı. Yüzünde müthiş bir şaşkınlık ifadesi vardı. Şansının ona yardım etmemiş olduğu anlaşılıyordu.</p>

  <p>«Toomy nasıl oldu da seni yakalayamadı?» diye sordu.</p>

  <p>Albert, «Ben onun burada olduğunu anladım,» dedi. «Daha Gaffney'i bıçaklamadan önce... Şunları gördüm. Masadakileri.» Şerit şerit yırtılmış kâğıtları işaret ediyordu.</p>

  <p>«Şansın varmış» Nick karanlıkta elini Albert'in omzuna koydu, «yaşamayı hak etmişsin, ahbap. Tamam mı?»</p>

  <p>Albert, «Yaşamaya çalışacağım...» dedi.</p>

  <p>«Öyle yap, oğlum. Bu sayede her gece kâbus görmekten kurtulursun. Karşında böyle şeyleri bilen çok iyi biri var.»</p>

  <p>Albert başını salladı.</p>

  <p>«Kendini bırakma, As. Sana gerekli olan sadece bu. Kendini bırakma, o zaman düzelirsin.»</p>

  <p>«Nick?»</p>

  <p>«Evet?»</p>

  <p>«Artık beni 'As' diye çağırmasan? Ben...» Albert'in sesi iyice boğuklaşmıştı.</p>

  <p>Çabucak öksürdü. «... Artık o addan hoşlanmıyorum sanırım.»</p>

  <p>Odadan birkaç saniye sonra çıktılar. Nick sedyeyi taşıyordu.</p>

  <p>Telefonun önüne geldiklerinde Nick sedyeyi Albert'e uzattı. Delikanlı da sessizce aldı. Zaman azdı ama Nick o masa örtüsüne sarılı kızartma makinesine bakmadıkça hiçbir yere gitmeyecekti. Masa örtüsünü alarak kızartma makinesini çıkardı. Alet bir hayli ezilmişti.</p>

  <p>Nick hayretle, «Kızartma makinesi...» diye mırıldandı, «Benim profesyonel dostlarım var, Albert. Böyle bir şeye hiçbir zaman inanamazlar. Ben de inanamıyorum zaten. Yani... bir ekmek kızartma makinesi...»</p>

  <p>Albert başını çevirip, «At onu. Kızartma makinesini görmek istemiyorum,» dedi.</p>

  <p>Nick onun isteğini yerine getirdi, sonra da omzuna vurdu. «Sedyeyi yukarı çıkar.</p>

  <p>Ben de hemen geliyorum.»</p>

  <p>«Ne yapacaksın?»</p>

  <p>«O büroda işimize yarayacak başka şeyler olup olmadığına bakacağım.»</p>

  <p>Albert bir an ona baktı ama karanlıkta Nick'in yüzünü iyi göremiyordu. Sonunda,</p>

  <p>«Sana inanmıyorum,» dedi.</p>

  <p>«İnanman şart değil.» Nick'in sesinde garip bir şefkat vardı. «Haydi As- Yani Albert. Ben de hemen geliyorum. Arkana dönüp bakma.»</p>

  <p>Albert hâlâ Nick'e bakıyordu. Sonra dönerek merdivenden çıkma-başladı. Başını</p>

  <p>önüne eğmişti. Dönüp arkasına bakmadı.</p>

  <p>Nick, Albert karanlıklar arasında gözden kayboluncaya dek bekledi. Sonra da Craig Tommy'nin yanına giderek çömeldi. Uzandı. Bir eliyle Craig'in ağzını, diğeriyle de burnunu kapatmak niyetindeydi. O zaman çabucak ölecekti. Bir dakika bile sürmeyecekti. Artık ondan sonra Bay Craig Tommy konusunda kaygılanmalarına da gerek kalmayacaktı. Ayrıca... onu sağ bırakırsa Craig nasıl bir akıbetle karşılaşacaktı? Ölü bir dünyada kısa bir süre yaşayabilirdi. Hiç kımıldamayan bir gökyüzünün altında ölmekte olan havayı soluyacaktı. Dev karıncalar gibi yaklaşan o şeylerle karşılaşacaktı.</p>

  <p>Nick, «Ölüm bu kaçık için iyi bir şey sayılır,» dedi ama yine de durakladı.</p>

  <p>Küçük kızın görmeyen gözleriyle kendisine baktığını hatırlamıştı. Dinah, «Onu öldürme,» demişti. Bu yalvarma değil, bir emirdi. «Ona ihtiyacımız olacak.»</p>

  <p>İngiliz homurdandı. «Neden bu köpeği o kadar koruyor?» Hâlâ Craig Toomy'nin parçalanmış yüzüne bakıyordu. Rudy Warwick merdivenin başından seslendiğinde fena halde irkildi.</p>

  <p>«Bay Hopewell? Nick? Geliyor musun?»</p>

  <p>İngiliz omzunun üzerinden karşılık verdi. «Hemen geliyorum.» Yine ellerini Toomy'nin yüzüne doğru uzattı ve tekrar durakladı. Sonra ansızın ayağa kalkarak zorlukla soluk alan Craig'i kaderine bıraktı. «Geliyorum,» diye seslenerek merdivenden koşarcasına çıktı.</p>

  <p>SEKİZİNCİ BÖLÜM</p>

  <p>YAKIT ALMA. ŞAFAĞIN İLK IŞIKLARI. UMACILARIN YAKLAŞMASI. SABAH MELEĞİ.</p>

  <p>SONSUZLUĞUN NÖBETÇİLERİ. HAVALANIŞ.</p>

  <p>Bethany uçağın merdiveninden çıkarken Jenkins, «Galiba geliyorlar!» diye bağırdı.</p>

  <p>Kız dönerek tekrar aşağıya indi. Birtakım kara gölgeler taşıma kayışından yararlanarak dışarı çıkıyorlardı. Bethany ile Jenkins onlara doğru koştular.</p>

  <p>Dinah'yı sedyeye bağlamışlardı. Sedyenin bir ucundan Warwick tutuyordu, diğerlerinden de Nick. Warwick hırıltılı hırıltılı soluyordu.</p>

  <p>Bethany, Warwick'e, «İzin ver de yardım edeyim,» dedi. Adam buna minnetle razı</p>

  <p>oldu.</p>

  <p>Nick kıza, «Onu sarsmamaya çalış,» diye tembih etti. «Albert, Bethany'nin yanına geç. Dinah'yı uçağın merdivenlerinden çıkarmamıza yardım et. Sedyenin mümkün olduğunca düz durmasını istiyorum.»</p>

  <p>Bethany. Albert'e, «Dinah çok mu kötü?» diye sordu.</p>

  <p>Delikanlı sert bir sesle, «Öyle,» dedi. «Kendinde değil ama yaşıyor. Bütün bildiğim bu kadar.»</p>

  <p>Uçağa yaklaşırken Jenkins öğrenmek istedi. «Gaffney'le Toomy nerede?»</p>

  <p>Nick, «Gaffney öldü,» diye açıkladı. «Toomy de ölseydi daha iyi olurdu. İstersen bunu daha sonra konuşuruz. Şimdi zamanımız yok.»</p>

  <p>Sedyeyi ağır ağır merdivenden çıkardılar. Onları Jenkins, Warwick ve Laurel izledi. Genç kadın Albert'le Nick döndüklerinden beri ilk kez konuşmuş, «Toomy öldü mü?» diye sormuştu. Nick, «Hayır,» dediği zaman ona dikkatle bakmış, sonra da rahatlayarak başını sallamıştı.</p>

  <p>Nick sedyeyle uçağa girerken Brian da pilot kabininin kapısında duruyordu.</p>

  <p>İngiliz, «Onu birinci mevkiye götüreceğim,» dedi. «Başının yukarıda olması için sedyenin şu ucunu da kaldıracağım. Bunu yapabilir miyim dersin?»</p>

  <p>«Bu sorun değil. Sedyeyi, çerçevesinden koltuk kayışlarını geçirerek sıkıca bağla.»</p>

  <p>Salonun ışıklarında Dinah'nın yüzündeki kanlar iyice belli oluyordu. Kızın yüzü</p>

  <p>sarımsı beyazdı.</p>

  <p>Brian alçak sesle, «Durumu kötü değil mi?» diye sordu.</p>

  <p>«Bıçak kalbine değil ciğerine gelmiş. Kanama sandığım kadar ağır değil... Ama evet, durumu kötü.»</p>

  <p>«Biz geri dönünceye kadar yaşayabilecek mi dersin?»</p>

  <p>Nick birdenbire bağırdı. «Kahretsin! Ben nereden bileyim? Ben askerim, lanet olasıca doktor değil!»</p>

  <p>Diğerleri donup kaldılar. Şimdi büyük bir dikkatle ona bakıyorlardı. Laurel tüylerinin diken diken olduğunu hissetti.</p>

  <p>Nick sonra, «Affedersiniz,» diye mırıldandı. «Zamanda yolculuk insanın sinirlerini mahvediyor değil mi? Çok üzgünüm.»</p>

  <p>«Özür dilemene gerek yok.» Laurel onun koluna dokundu. «Hepimiz baskı</p>

  <p>altındayız.»</p>

  <p>Nick kadına yorgun yorgun gülümserken bir yandan da saçların okşadı. «Harikasın, Laurel. Gerçekten. Haydi gel. Sedyeyi bağlayalım. Ve buradan kaçmak için neler yapabileceğimize bakalım.»</p>

  <p>Beş dakika sonra Dinah'nın sedyesi uygun biçimde bağlanmıştı.</p>

  <p>Brian, «Yakıt almamız gerekiyor,» diye anımsattı. «Şimdi diğer motoru da çalıştıracağım. Pistteki jete iyice yaklaşmalıyız. Ben bunu yaparken siz de hortum arabasını getirin. Diğer pistte bir tane var. Hava kararmadan önce onu görmüştüm.»</p>

  <p>Jenkins, «Belki salonun dibinde yatan Uyuyan Güzeli kaldırmamız iyi olur,» dedi.</p>

  <p>«O da yardım eder.»</p>

  <p>Brian bir an düşündü, sonra da, «Olmaz,» dercesine başını salladı. «Aklı</p>

  <p>karışan, korkuya kapılan bir yolcuya hiç ihtiyacımız yok... Üstelik akşamdan kalma birine. Ayrıca yardım etmesi de şart değil. Hortum arabasını iki kişi kolaylıkla itebilir. Tamam mı?»</p>

  <p>Diğerleri onaylarcasına başlarını salladılar. Brian onları süzdü. Warwick'le Bethany sedye taşıdıkları için hâlâ yorgundular. «Nick, Bob ve Albert. Siz arabayı itin. Laurel sen de direksiyona geç. Tamam mı?»</p>

  <p>Yine hepsi «Evet» anlamında başlarını salladılar.</p>

  <p>«Tamam. Hemen gidip bu işi yapın öyleyse. Bethany? Warwick? Siz de onlarla gidin. Merdiveni uçaktan uzaklaştırın. Ben uçağın yerini değiştirdikten sonra onu kanadın yakınına getirin. Tamam mı?»</p>

  <p>«Evet...»</p>

  <p>Oraya indiklerinden beri hepsinin de gözleri ilk kez berraklaşmıştı. Kaptan pilot, tabii ya, diye düşündü. Şimdi yapacak bir işleri var. Benim de öyle. Çok şükür.</p>

  <p>Hortum arabasına yaklaşırlarken Laurel onu çok iyi görebildiğini farketti.</p>

  <p>«Tanrım! Yine sabah oluyor sanırım. Karanlık basalı ne kadar oldu?»</p>

  <p>Jenkins, «Saatime göre kırk dakika bile olmadı,» dedi. «Ama uçağın dışında saatin pek de iyi işlediğini sanmıyorum. Galiba burada zamanın o kadar önemi yok.»</p>

  <p>Laurel, «Bay Toomy'ye ne olacak?» diye sordu.</p>

  <p>Hortum arabasının bulunduğu piste gelmişlerdi. Nick genç kadının beline sarılarak onu kendine doğru çekti. Laurel bir an onun kendisini öpeceğini sandı</p>

  <p>ve kalbi hızla çarpmaya başladı.</p>

  <p>Nick, «Ona ne olacağını bilmiyorum,» diye mırıldandı. «Bütün bildiğim şu: Son anda Dinah'nın istediğini yapmayı tercih ettim. Ben oradan ayrıldığım sırada Toomy yerde baygın yatıyordu. Tamam mı?»</p>

  <p>«Hayır.» Laurel'in sesi hafifçe titriyordu. «Ama galiba başka çare de yok.»</p>

  <p>İngiliz hafifçe gülümseyerek başını salladı. Kadının belini sıktı. «Los Angeles'e geri döndüğümüzde benimle akşam yemeği yer misin?»</p>

  <p>Laurel hemen, «Evet,» dedi. «O yemeği iple çekeceğim.»</p>

  <p>Nick yine başını salladı. «Ben de. Ama uçağa yakıt alamazsak hiçbir yere gidemeyiz.»</p>

  <p>Laurel direksiyona geçti. Diğerleri de arabayı itmeye başladılar. Brian uçağın dört motorunu da çalıştırmıştı. Ama motor gürültüsü bile doğudan gelen o sesi bastıramıyordu.</p>

  <p>Laurel, avlarını yiyen hayvanlar... diye düşünerek titredi. Ses buna benziyor.</p>

  <p>Titremesi arttı. Neredeyse paniğe kapılacaktı.</p>

  <p>Jenkins, «Tehlikeyi görürsek belki onunla başa çıkabiliriz,» dedi.</p>

  <p>Albert ona bir göz attı. «Hiç sanmıyorum.»</p>

  <p>Brian uçağın ön kapısında belirerek Warwick'le Bethany'ye merdini ona doğru getirmelerini işaret etti. Onlar merdiveni uçağa doğru getirirlerken Brian da yaklaşan sesi dinledi. Aklına vaktiyle görmüş olduğu bir film gelmişti. Filmde Charlton Heston'un Güney Amerika'da bir çiftliği vardı ve önlerine çıkan her şeyi yiyen dev bir asker karınca sürücünün saldırısına uğruyordu. Filmin nasıl sona erdiğini anımsamıyordu. Nedense birdenbire gördüğü rüyadan bir sahneyi hatırladı. Üzerinde kırmızıyla, SADECE KAYAN YILDIZLAR, yazılmış o levhayı.</p>

  <p>Hortum arabası da gelmişti. Birkaç dakika sonra hepsi bu işle uğraşıyorlardı.</p>

  <p>Nick bir ara Brian'a, «Bu iş ne kadar sürer?» diye sordu.</p>

  <p>«En aşağı bir saat. Belki de iki.»</p>

  <p>İngiliz bir an endişeyle doğuya doğru baktı. Sonra da alçak sesle, «Bana bir iyilik et, ahbap,» dedi. «Diğerlerine bunu söyleme.»</p>

  <p>«Neden?»</p>

  <p>«Çünkü iki saatimiz olduğunu hiç sanmıyorum. Belki bir saatimiz bile yok.»</p>

  <p>Birinci mevkide tek başına kalan Dinah Bellman gözlerini açtı.</p>

  <p>Ve gördü.</p>

  <p>«Craig,» diye fısıldadı.</p>

  <p>Craig!</p>

  <p>Ama Craig adını bir daha duymak istemiyordu. Adını her söyleyişlerde kesinlikle kötü bir şey oluyordu. Her zaman.</p>

  <p>Craig! Ayağa kalk, Craig.</p>

  <p>Hayır. Ayağa kalkmayacaktı. Başındaki ağrı dayanılacak gibi defin di. Kafasının içine arılar doluşmuştu sanki. Düşüncelerimi seziyor, dedi kendi kendine. Beni sokarak öldürmeye çalışıyorlar. Acıyla boğuk boğuk inledi.</p>

  <p>Craig, kalkmalısın! Şimdi!</p>

  <p>Babasının sesiydi bu. Susturamadığı, reddedemediği o ses. Ama bu kez onu hem susturacak, hem de reddedecekti.</p>

  <p>Toomy hırıltılı bir sesle, «Git başımdan,» dedi. «Senden nefret ediyorum.</p>

  <p>Defol!» Can acısı büsbütün artmıştı. Ah, bırakın da öleyim, diye düşündü.</p>

  <p>Bırakın da öleyim. Cehennem azabı bu. Ben arılardan oluşan bir cehennemdeyim.</p>

  <p>Craig, ayağa kalk. Kalkmalısın.</p>

  <p>Birdenbire bunun babasının ya da annesinin sesi olmadığını anladı. Sadece zavallı, yaralı kafası kendi kendini kandırmaya çalışmıştı. Bu ses bir yerden geliyordu... Şeyden... Yukarıdan mı?.. Bu ses başka bir yerden geliyordu...</p>

  <p>Azabın efsane, baskının da rüya olduğu ışıklı bir yerden.</p>

  <p>Craig, onlar sana geldiler. Görmek istediğin herkes. Boston'dan ayrılarak buraya geldiler. Sen onlar için bu kadar önemlisin işte. Bu işi hâlâ yapabilirsin, Craig. Bombanın pimini çekebilirsin. İstifanı verip babanın ordusundan çıkmak için zamanın var... Tabii bunu yapabilecek kadar erkeksen.</p>

  <p>Craig boğuk boğuk, «Erkeksem öyle mi?» dedi. «Erkeksem? Her kimsen herhalde benimle alay ediyorsun.» Gözlerini açmaya çabaladı. Ama kirpikleri kandan birbirine yapışmıştı. Ellerini kaldırıp gözkapaklarını zorla araladı. İleride bir ışık vardı sanki. Craig ağır ağır başını kaldırdı.</p>

  <p>Ve onu gördü. O kızı.</p>

  <p>Işığın ortasında duruyordu kız.</p>

  <p>Uçaktaki küçük kızdı. Ama siyah camlı gözlüğü yoktu. Ve Craig'e bakıyordu. Hem de şefkatle.</p>

  <p>Kalkmalısın. Çünkü hepsi buradalar. Hepsi bekliyorlar... Ama sonsuza kadar da beklemeyecekler. Umacılar bunu sağlayacaklar.</p>

  <p>Craig kızın ayaklarının yere basmadığını farketti. Ayakkabıları yerden beş, altı</p>

  <p>santim yukarıdaydı. O parlak ışık her tarafını sarmıştı.</p>

  <p>Haydi, Craig. Kalk artık.</p>

  <p>Genç adam kalkmak için çabaladı. Çok zordu... Denge duyusunu hemen hemen tümüyle kaybetmişti. Başını kaldırması da güçtü. Tabii ya. Çünkü kafasının içi öfkeli balarılarıyla doluydu. Craig iki kez düştü. Ama her defasında tekrar çabaladı. O</p>

  <p>sevecen bakışlı ışıltılı kız sonunda kurtulacağını müjdeleyerek onu ipnotize etmişti.</p>

  <p>Hepsi de bekliyorlar, Craig. Seni bekliyorlar.</p>

  <p>Dinah, yattığı sedyeden kör gözleriyle Craig'in ayağa kalkmaya çabalayışını</p>

  <p>seyrediyordu. Kalbi bu yaralanmış, ezilmiş adama, bu sadece patlamayı isteyen katil derin deniz balığına karşı acımayla dolup taşıyordu. Craig'in parçalanmış</p>

  <p>kanlı yüzünde karmaşık duygularının izleri vardı: korku, umut ve amansızca bir kararlılık.</p>

  <p>Dinah, çok üzgünüm, Bay Toomy, diye düşündü. Bütün yaptıklarınıza rağmen size acıyorum. Ama size ihtiyacımız var. Ve kız tekrar ona seslendi. Ölmekte olan bilinciyle haykırdı. Ayağa kalk, Craig! Çabuk ol! Neredeyse çok geç kalmış</p>

  <p>olacaksın!</p>

  <p>Aynı anda kız gerçekten geç kaldıklarını sezdi.</p>

  <p>Nick, «Ne oluyor, ahbap?» diye sordu. Yine yardımcı pilotun koltuğuna oturmuştu.</p>

  <p>Saçları karışmış, tiril tiril ütülü gömleğine yağ ve kan bulaşmıştı.</p>

  <p>Brian, «APU motorları diğer jetten aldığımız yakıtın tadına baktı ama sanırım beğenmediler,» dedi. «Albert'in sihrinin etkili olacağını umalım Nick. Ama bilemiyorum.»</p>

  <p>Çok geçmeden aksilik başgösterdi.</p>

  <p>Kaptan pilot, «Olacak gibi değil,» dedi. «Motorlar yanacak. Hepsinde kapatıyorum. Aldığımız yakıtın bizim uçağın zaman akımına uymasını beklemek zorundayız.»</p>

  <p>Brian tam düğmeye uzanırken motorların boğuk sesi birdenbire düzeldi. Kaptan dönerek olanlara inanamıyormuş gibi Nick'e baktı. İngiliz sevinçle gülümsedi.</p>

  <p>«Galiba şansımız artık döndü, ahbap.»</p>

  <p>Brian ellerini havaya kaldırıp salladı. «Öyle olduğunu umarım.» Bir düğmeyi çevirdi. Kabinin ışıkları yandı. Nick yerinden fırlayarak Brian’ın omzuna vurdu.</p>

  <p>Bethany kapıda belirdi. «Ne oluyor? Her şey yolunda mı?»</p>

  <p>Brian, Bethany'ye bakmadan, «Galiba bu işi başarabileceğiz,» dedi.</p>

  <p>Craig sonunda ayağa kalkmayı başarmıştı. Küçük kız şimdi taşıma kayışının hemen yukarısında durarak ona olağanüstü bir tatlılıkla bakıyordu. Gözlerinde bir şey daha vardı. Craig'in bütün yaşamı boyunca özlemini çektiği şey. Neydi bu?</p>

  <p>Craig bunu anlamaya çalıştı. En sonunda bulmuştu. Merhamet ve anlayış!</p>

  <p>Etrafına bakındı ve havanın aydınlanmaya başladığını gördü. Bütün gece baygın mı</p>

  <p>yatmıştı? Ama bu önemli değildi. Işıklı kız onları kendisine getirmişti. Bütün o bankerleri.</p>

  <p>«Beni bırakmak zorundalar... öyle değil mi?»</p>

  <p>Kız, evet, dedi. Ama acele etmelisin, Craig. Yoksa gelmeyeceğini sanıp giderler.</p>

  <p>Craig ağır ağır ilerlemeye başladı. Kızın ayakları kımıldamıyordu. Ama Craig yaklaşırken o da geriye doğru uçtu. Ah, ne harika! Kız gülümsüyordu.</p>

  <p>Jenkins'le Albert dışında diğerleri uçaktaydılar artık. Yazarla delikanlı</p>

  <p>merdivende oturmuş, sesin dalga dalga onlara yaklaşmasını dinliyorlardı.</p>

  <p>Laurel ise açık olan ön kapıda durmuş, terminale bakıyordu. Hâlâ Bay Toomy konusunda ne yapacaklarını düşünüyordu. Birden Bethany bluzunun arkasını</p>

  <p>çekiştirdi.</p>

  <p>«Dinah uykusunda mı konuşuyor ne? Belki de sayıklıyor. Gelebilir misin?»</p>

  <p>Laurel salona gitti. Rudy Warwick, Dinah'nın karşısında oturmuş, endişeli bir suratla kızın elini tutuyordu. «Bilmem ki... Bilmem ki... Ama galiba artık gidiyor...»</p>

  <p>Laurel küçük kızın alnına baktı. Alnı kupkuruydu, ateşi de yükselmişti. Kanama ya yavaşlamış ya da tamamen durmuştu ama Dinah içe dokunacak şekilde ıslık çalar gibi soluyordu.</p>

  <p>Laurel, «Bence...» diye başladı. Dinah aynı anda açık açık, «Yoksa gelmeyeceğini sanıp giderler,» dedi.</p>

  <p>Laurel'le Bethany birbirlerine hayret ve korkuyla baktılar.</p>

  <p>Warwick genç kadına, «Galiba rüyasında Toomy denilen o adamı görüyor» dedi. «Bir ara onun adını söyledi.»</p>

  <p>Dinah, «Evet,» dedi. Gözleri kapalıydı. Hafifçe başını oynattı. Sanki birini dinliyordu. «Evet, istiyorsan bunu yaparım. Ama acele et. Canının yandığını</p>

  <p>biliyorum. Fakat acele etmen gerekiyor.»</p>

  <p>Bethany, «Sayıklıyor değil mi?» diye fısıldadı.</p>

  <p>Laurel, «Hayır,» dedi. «Sanmıyorum. Belki de... rüya görüyor.» Aslında Dinah'nın başka bir şey yaptığını düşünüyordu, ama ne yaptığını öğrenmek istemiyordu.</p>

  <p>Küçük kız ısrarla, «Bay Toomy'yi öldürmeyin,» demişti. «Ona ihtiyacımız olacak.»</p>

  <p>Laurel, «Onu yalnız bırakalım,» dedi. «Bırakalım da uyusun.»</p>

  <p>Bethany üzüntüyle mırıldandı. «Tanrım! Yakında buradan gideriz umarım.» Warwick kızı teselli için kolunu onun omzuna attı.</p>

  <p>Craig taşıma kayışına kadar ilerleyip üzerine düştü. Başı, boynu ve göğsüne kızgın bir demir saplandı adeta. Başına neler geldiğini hatırlamaya çalıştı ama hiçbir şey hatırlayamadı. Başını kaldırarak şimdi taşıma kayışının hemen yukarısında bağdaş kurmuş oturan ışıklı kıza baktı. Craig'in yaşamı boyunca gördüğü şeylerin en güzeliydi bu görüntü. Bu kızın Umacılardan olduğunu nasıl düşünebildim? Sonra boğuk boğuk bağırdı. «Sen bir melek misin?»</p>

  <p>Işıklı kız, «Evet,» diye yanıt verdi. Craig o an sevincinin can acısını</p>

  <p>bastırdığını hissetti. Gözleri bulanıklaştı. İlk yaşlar yanaklarından ağır ağır akmaya başladı. Olgunluk çağına geldiğinden beri ilk kez ağlıyordu. Craig ansızın annesinin söylediği eski bir şarkıyı anımsadı.</p>

  <p>Sen bir sabah meleği misin? Benim sabah meleğim olur musun?</p>

  <p>Olurum. Evet, istiyorsan bunu yaparım. Ama acele et. Canının yandığını</p>

  <p>biliyorum. Fakat acele etmen gerekiyor.</p>

  <p>Craig hıçkırarak emeklemeye başladı. «Peki... Ama benden ayrılmadan elinle yanağıma dokun, bebeğim.» Ve kan tükürdü.</p>

  <p>Bu tuhaf sabah saatinde, havaalanının doğusunda garip çatırtılar, cayırtılar yankılandı. Jenkins'le Albert ayağa kalktılar. Renkleri uçmuştu.</p>

  <p>Albert, «O neydi?» diye sordu.</p>

  <p>«Bir ağaçtı sanırım.» Jenkins dudaklarını yaladı.</p>

  <p>«Ama rüzgâr yok ki.»</p>

  <p>Jenkins, «Evet,» dedi. «Rüzgâr yok.»</p>

  <p>Şimdi çatırtılar yaklaşıyordu. Albert bir havlama sesi duyduğuna yemin edebilirdi... Sonra bu havlamaları sanki elektrikli aletten çıkan bir uğultu yutuyordu. Ama çatırtılar ve o tiz inilti hiç kesilmiyordu.</p>

  <p>Bethany arkalarından tiz bir sesle, «Ne oluyor?» diye bağırdı.</p>

  <p>Albert, «Bir şey...» diye başladı, aynı anda Jenkins onu omzundan tutarak işaret etti.</p>

  <p>«Bak! Şu tarafa bak!»</p>

  <p>Doğuda, uzaklarda ağaçlıklı bir sırttan elektrik pilonları yükseliyordu. Onlar bakarlarken pilonlar teker teker devrilmeye başladı.</p>

  <p>Albert uyuşmuş gibi, «Hepsi o kadar değil,» dedi. «Şu ağaçları görüyor musun?</p>

  <p>Nasıl da sallanıyorlar?»</p>

  <p>Aslında ağaçlar sallanmıyordu. Albert daha sözlerini bitiremeden onlar da devrilmeye başladılar.</p>

  <p>Çatır, çutur, şapırt, güm, HAVHAV!</p>

  <p>Çatır, çutur, HAV HAV güm, çatır!</p>

  <p>«Buradan gitmeliyiz!» Jenkins, Albert'i iki eliyle birden yakalamış sarsıyordu.</p>

  <p>Gözleri adeta budalaca bir korkuyla iyice irileşmişti. «Buradan, hemen, şimdi gitmeliyiz!»</p>

  <p>On beş kilometre kadar uzakta, ufukta görülen telsiz kulesi sarsıldı, sonra titreşen ağaçların arasına devrildi. Artık toprağın da titreştiğini hissedebiliyorlardı.</p>

  <p>Bethany uçağın kapısından «Durdurun şunu!» diye haykırdı. Ellerini kulaklarına bastırarak ekledi. «Lütfen durdurun ŞUNU!»</p>

  <p>Ama ses dalga dalga onlara doğru yaklaşıyordu. Avlarını yiyen Umacıların çıkardıkları şapırtılar, çatırtılardan oluşuyordu ses.</p>

  <p>«Seni zorlamak istemiyorum, Brian. Ama bu iş ne zaman bitecek?» Nick'in sesi sinirliydi. «Buranın altı kilometre doğusunda bir nehir var Alana girerken görmüştüm. Bence gelen neyse, şimdi nehrin öbür kıyısında.»</p>

  <p>Brian göstergelere baktı. «On beş dakika.» Alnında iri ter taneleri belirmişti.</p>

  <p>«Depoların iyice dolması gerekiyor, Nick. Yoksa Mojave çölüne inmek zorunda kalırız. Hortumu çekip kapıları kapatarak pistte ilerlemek de bir on dakika sürer.»</p>

  <p>«Bu süreyi kısaltamaz mısın? Kısaltamayacağından emin misin?»</p>

  <p>Brian, «Hayır,» der gibi başını sallayarak tekrar göstergelere baktı.</p>

  <p>Craig emekleyerek pek kısa olan yeni günün beyaz ve ölü ışığına çıktı. Ses korkunçtu. Yaklaşan yamyamlar ordusunun çıkardığı ses. Adeta gökyüzü bile bu yüzden titriyordu. Craig de bir an korkudan donmuş gibi kalakaldı.</p>

  <p>Sonra onun Sabah Meleği, bak, diye işaret etti.</p>

  <p>Craig baktı... Ve tüm korkusunu unuttu.</p>

  <p>Amerikan Pride uçağının gerisinde, üçgen biçimi çim alanda maundan yapılmış</p>

  <p>upuzun bir toplantı masası duruyordu. Sönük ışıkta bile pırıldıyordu masa.</p>

  <p>Etrafında ise bankacılara yakışacak koyu renk takım elbiseler giymiş yirmi dört kişi ciddi tavırlarla oturmuşlardı. Önlerinde sarı not defterleri, sürahiler dolusu buzlu su ve kristal bardaklar vardı. Şimdi hepsi de dönüp Craig'e bakmaya başladılar. Sonra birdenbire hepsi alkışlayarak ayağa kalktılar. Geldiği için alkışlıyorlardı Craig'i. Genç adam sevinçle gülümsedi.</p>

  <p>Dinah birinci mevkide yalnızdı. Artık çok zorlukla soluk alabiliyordu. Sesi de güç çıkıyordu. «Onlara koş, Craig! Çabuk! Çabuk!»</p>

  <p>Craig taşıma kayışından yuvarlandı. Beton zemine çarparken kemikleri sarsıldı.</p>

  <p>Kendini zorlayarak ayağa kalktı. Can acısı önemli değildi artık. Melek o adamları getirmişti! Tabii getirmişti ya! Melekler her istediklerini yapabilirlerdi. Kızın etrafındaki ışık sönükleşmeye başlamıştı. Melek kaybolmak üzereydi. Ama bu da önemli sayılmazdı. Craig'in kurtulmasını sağlamıştı. Derin deniz balığını sonunda yakalayacakları o ağı da.</p>

  <p>Onlara koş, Craig! Uçağın yanından koş! Uçaktan uzaklaş! Hemen onlara koş!</p>

  <p>Craig yalpalayarak koşmaya başladı. Onu kurtaracak olan ve hiç affetmeyen, suratsız adamlara doğru koşuyordu. Belki de onlar balıkçıydılar. Bilinmeyen gümüş bir gökyüzünün ötesinde, bir teknede ayakta durarak olağanüstü bir şey yakalayıp yakalamadıklarını görmek için ağlarını denizden çeken insanlar.</p>

  <p>Diğer jet uçağındaki bütün yakıtı almışlardı. Aldıkları yakıt yirmi bin litre kadardı.</p>

  <p>Brian ayağa kalktı. «Tamam.»</p>

  <p>Nick de ayaktaydı. «Tamam ne?»</p>

  <p>«Hortumu çekecek ve buradan gideceğiz.»</p>

  <p>Yaklaşan gürültü artık kulakları sağır edecek gibiydi. O çatırtı, şapırtı ve iniltiye benzeyen tiz sese, çöken bina ve devrilen ağaçların gürültüleri de karışıyordu.</p>

  <p>Bethany birdenbire, «Bay Toomy!» diye haykırdı.</p>

  <p>Nick, Brian'ın önünden birinci mevkiye koştu. İkisi de Craig'in pistte yalpalayarak ilerlediğini gördüler. Adam uçakla hiç ilgilenmiyor üçgen şeklindeki çim alana doğru gidiyordu.</p>

  <p>Warwick, «Ne yapıyor?» diye fısıldadı.</p>

  <p>Brian, «Şimdi ona boşverin,» dedi. «Zamanımız kalmadı. Nick merdivenden benim önümden in. Ben hortumu çıkarırken beni tut.» Öyle de yaptılar. Brian sonra yakıt deposunun kapağını kapattı. Nick onu geri çekerken, «Haydi,» dedi. «Artık gidelim.» Yüzü kül rengiydi.</p>

  <p>Ama Nick kımıldamadı. Olduğu yerde donmuş gibi duruyor, doğuya doğru bakıyordu.</p>

  <p>Yüzü kâğıt gibi bembeyazdı. Suratında ancak kâbus gören bir insanda rastlanacak dehşet dolu bir ifade belirmişti. Üst dudağı titriyordu.</p>

  <p>Brian da kafasını ağır ağır o yana doğru çevirdi. Ve Umacıların sonunda soldan sahneye çıkışlarını seyretti.</p>

  <p>Craig masanın başındaki boş iskemleye yaklaşarak diğerlerine, «Anlayacağınız,»</p>

  <p>dedi. «İş yaptığım borsa komisyoncuları sadece namussuz değillerdi. Aynı zamanda CIA ajanlarıydılar. Ben de durmadan tahvil SATIN ALDIM!.. ALDIM!» Daha devam edecekti ama duyduğu bir ses yüzünden durakladı. Sanki iri dişler birbirlerine çarparak takırdıyordu.</p>

  <p>Craig aniden kâğıtları şerit şerit yırtma isteği duydu. Önündeki not defterine uzandı ama defter birden kayboldu. Masa da, bankacılar da öyle. Hatta Boston da.</p>

  <p>Craig alçak sesle şaşkın şaşkın, «Ben neredeyim?» diye mırıldandı. Etrafına bakındı... birdenbire durumu kavradı. Ve onları gördü.</p>

  <p>Umacılar gelmişlerdi.</p>

  <p>Onu avlamaya gelmişlerdi.</p>

  <p>Craig Toomy haykırmaya başladı.</p>

  <p>Brian onları görüyor ama gördüğüne bir anlam veremiyordu.</p>

  <p>Önce iki şekil gözüktü. Biri kara, diğeri de domates kırmızısıydı.</p>

  <p>Bunlar topa benziyorlardı. Kumsalda çocukların oynadıkları toplara. Ama üzerleri dalgalanıyor, büzülüyordu. Sonra toplar tekrar şişiyorlardı. Kaptan pilot onları</p>

  <p>sanki bir sisin arkasından izliyordu. Kurumuş yüksek otların arasında yuvarlanarak ilerliyor ve arkalarında kara izler bırakıyorlardı. Otları</p>

  <p>biçiyorlardı...</p>

  <p>Brian’ın kafası istemeye istemeye, hayır, dedi. Onlar sadece otları biçmiyorlar.</p>

  <p>Bunu sen de biliyorsun. Onlar otlardan daha fazlasını yok ediyorlar.</p>

  <p>Umacılar arkalarında kapkara, ince çizgiler bırakıyorlardı. Şimdi pistin ucundaki beyaz beton alandan neşeyle ilerlerken geride yine o kara izler görülüyordu. Katranmış gibi parlıyordu bu çizgiler.</p>

  <p>Brian'ın kafası yine istemeye istemeye, hayır, diye itiraz etti. Katran değil.</p>

  <p>Sen o siyahlığın ne olduğunu biliyorsun. Hiç o. Hiç. Onlar pistin yüzeyinden daha fazla şeyi yiyorlar.</p>

  <p>Umacılar tehlikeli bir keyifle ilerliyor, zaman zaman da havaya sıçrıyorlardı.</p>

  <p>Sonra tekrar hızla uçağa doğru geliyorlardı.</p>

  <p>Brian bunu farkedince haykırdı. Nick de öyle. Koşan topların yüzeylerinin altında suratlar vardı. Yabancı, korkunç suratlar. Gözleri ilkel birer çukurdan ibaretti. Ama ağızları koskocamandı. Birbirine sürtünerek gıcırdayan dişlerle dolu yarım daire şeklindeki kara mağaralar.</p>

  <p>Umacılar önlerine çıkan her şeyi, hatta yerleri bile yiyorlardı. Sonra asfalt alana gelince durakladılar. Ve ansızın dönüp yön değiştirdiler Şimdi Craig Toomy'ye doğru ilerliyorlardı. Craig onlara bakıyor ve çığlıklar atıyordu.</p>

  <p>Brian olanca gücünü kullanarak uğradığı felçten kurtulmayı başardı. Hâlâ alt basamakta donmuş gibi duran Nick'i dirseğiyle dürttü. «Haydi gel!» Ama Nick kımıldamadı, kaptan pilot onu daha şiddetle dürttü. «Gel, dedim! Çabuk ol.</p>

  <p>Buradan gidiyoruz!»</p>

  <p>Şimdi alanın kenarında sürüyle siyah ve kırmızı toplar belirmişti. Umacılar zıplayıp dönüyorlardı... Sonra hızla onlara doğru gelmeye başladılar.</p>

  <p>Craig'in babası, onlardan hiçbir zaman kaçamazsın, demişti. Çünkü bacakları var.</p>

  <p>O küçücük bacakları sayesinde çok hızlı koşuyorlar.</p>

  <p>Ama Craig yine de kaçmayı denedi.</p>

  <p>Dönüp terminale doğru koşmaya başladı. Zaman zaman dehşetle arkasına bakıyordu.</p>

  <p>Babası tekrar, hayır, Craig, dedi. Koştuğunu SANABİLİRSİN. Ama koşmuyorsun.</p>

  <p>Arkasındaki iki top aralarındaki uzaklığı mutlulukla, kolaylıkla kapatıverdiler.</p>

  <p>Craig'i bagaj taşıma kayışından yirmi adım ötede yakaladılar. Bir saniyenin binde biri kadar bir sürede Craig'in ayaklarını dişleyip çiğneyiverdiler. Genç</p>

  <p>adam ayaklarını yere vurarak hızla koşarken aniden boyu yedi santim kısalıverdi.</p>
</body>
</html>
