<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>��</title>
  <meta content="pdftohtml 0.36" name="generator" />
  <meta content="MEK" name="author" />
  <meta content="2010-09-29T18:47:16+00:00" name="date" />
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 5.000000pt; margin-top: 5.000000pt; }
</style>
</head>

<body>
  <p>Ayakları ve pahalı Bally ayakkabıları ansızın ortadan kayboldu. Kan akmadı.</p>

  <p>Çünkü yakıcı Umacıların ısırdıktan yerler anında koterize oluyordu.</p>

  <p>Craig ayaklarının yok olduğunun farkında değildi. Güdük bileklerinin üzerinde koşmaya çabalıyordu. O korkunç ve yakıcı ilk acı bacaklarına yayılırken iki Umacı aynı anda yükseldiler. Genç adamın bacaklarını dizlerinden kopardılar.</p>

  <p>Craig koşmaya çalışırken yere yuvarlandı. Kopuk bacaklarını sallayıp duruyordu.</p>

  <p>Kaçma günleri sona ermişti.</p>

  <p>Craig, «Hayır!» diye bağırmaya başladı. «Hayır, baba. İyi bir çocuk olacağım!</p>

  <p>Lütfen onları uzaklaştır! İyi bir çocuk olacağım. USLU BİR ÇOCUK OLACAĞIMA YEMİN EDİYORUM! SEN YALNIZ ONLARI GÖNDE-»</p>

  <p>Umacılar ona yeniden saldırdılar. Dişlerini çatırdatıyor, vızıldıyor, çağırıyorlardı. Craig'den gelişigüzel parçalar koparmaya başladılar. Genç adamın son düşüncesi, küçük bacaklarıyla nasıl hızlı koşabilirler, oldu. Onların bacakları yok...</p>

  <p>Sürüyle kara Umacı belirmişti. Laurel çok geçmeden alana yüzlerce, binlerce, milyonlarca, milyarlarca yaratığın doluşacağını anlıyordu. Hızla çalışan motorun gürültüsü arasında bile Umacıların insanlıkla ilgisi olmayan o çığlıkları</p>

  <p>duyulabiliyordu.</p>

  <p>Diğer toplar da Craig Toomy'ye doğru ilerlemeye başlamışlardı. Laurel, herhalde sık sık canlı et bulamıyorlar, diye düşündü. Az kalsın kusuyordu.</p>

  <p>Nick Hopewell dışarıya son kez gözlerine inanamıyormuşçasına baktıktan sonra kapıyı kapattı. Sarhoş gibi yalpalayarak koltukların arasından yürüdü. Gözleri adeta bütün yüzünü kaplıyordu. Çenesinden de kanlar sızıyordu. Dudağını kötü</p>

  <p>ısırmıştı. Laurel'e sarılarak alev alev yanan yüzünü kadının boynuna gömdü.</p>

  <p>Laurel de ona sıkıca sarıldı.</p>

  <p>Pistin bir ucu tümüyle ortadan kalkmıştı. Geride uzanan yerler de öyle. Uçak intihar denilebilecek bir hızla ilerliyordu. Pistin ucuna yaklaşırlarken Brian mikrofonu kaptı. «Kemerlerinizi bağlayın! Kemerlerinizi bağlayın! Bunu yapamazsanız bir yerlere sıkıca tutunun!» Uçağı biraz yavaşlatarak bir dönüş</p>

  <p>yaptı. Ve o anda gördüğü şey beyninin adeta büzülerek inlemesine neden oldu.</p>

  <p>Umacılar dünyayı yiyorlar! Tanrım! Sevgili Tanrım! Onlar dünyayı yiyorlar!</p>

  <p>Uçak dönüş yaparken raflardaki eşyalar etrafa saçıldı. Kemerini bağlayacak zaman bulamamış olan Bethany, Albert Kaussner'in kucağına yuvarlandı. Ama o ne bu sımsıcak vücutlu kızı, ne de burnunun hemen ötesinden geçen çantayı farketti.</p>

  <p>Albert bagaj yerindeki o kapkara dev çukura bakıyordu. Bay Toomy onları kendine çekiyor, diye düşünüyordu. Ya da Umacılar onun eskiden olduğu yere gidiyorlar.</p>

  <p>Bay Toomy binadan çıkmasaydı o zaman Umacılar uçağa saldıracaklardı. Uçağı çatır çutur yiyeceklerdi. Biz içindeyken tabii. Tekerleklerden başlayarak yiyeceklerdi.</p>

  <p>Onun arkasında oturan Bob Jenkins dehşet dolu, titrek bir sesle, «Artık biliyoruz, öyle değil mi?» dedi.</p>

  <p>Laurel kendi kulağına bile yabancı gelen garip bir sesle, «Ne?» diye bağırdı.</p>

  <p>Nick başını kaldırarak genç kadını bıraktı. Laurel ekledi. «Neyi biliyoruz?»</p>

  <p>«Bugün, dün halini aldığında olanları tabii. Şimdi, geçmişe dönüştüğü zaman olanları. Dünya onları bekliyor. Ölü, boş ve terkedilmiş bir halde. Onları</p>

  <p>bekliyor. Sonsuzun bekçilerini. Onlar geride kalan her pisliği en etkili şekilde temizliyorlar. Yiyerek yapıyorlar bunu.»</p>

  <p>Dinah berrak bir sesle ama dalgın dalgın, « Bay Toomy şimdi onların Umacılar olduklarını biliyoruz,» diye mırıldandı.</p>

  <p>Brian iki topun pistte uçağın önünden ilerlediklerini gördü. Yüzeyi ortadan kaldırıyor, geride cilalı abanoz kadar parlak paralel çizgiler bırakıyorlardı.</p>

  <p>Artık durmak için çok geçti. Brian hızı arttırdı. O anda bile çatırtıları, şapırtıları duyuyordu... Ama bu ses kulaklarında mı yankılanıyordu, yoksa sarsılan kafasında mı, bunu bilmiyordu. Aslında aldırdığı da yoktu.</p>

  <p>Nick pencereden bakmak için Laurel'in üzerinden eğildi. Ve Bangor havaalanının dilinip parçalandığını, kıyıldığını gördü.</p>

  <p>Bethany Simms birden bağırdı. Kara bir umacı uçağın yanından ilerleyerek pistin kenarını yiyordu. Sonra sağa doğru dönüp uçağın altında gözden kayboldu.</p>

  <p>Uçak müthiş sarsıldı.</p>

  <p>Nick, «Bize erişti mi?» diye bağırdı. «Bize erişti mi?»</p>

  <p>Ona yanıt veren olmadı. Renkleri iyice uçmuş, dehşete kapılmış olan yolcular pencereden bakıyorlardı. Hiçbiri de sesini çıkarmadı. Brian pilot kabinindeki koltuğunda heyecanla öne doğru eğilmişti. O toplardan birinin ön camdan içeri girmesini bekliyordu. Ama böyle bir şey olmadı.</p>

  <p>Paneldeki son kırmızı ışık da yeşile döndü. Brian direksiyonu gerice doğru çekti ve uçak havalandı.</p>

  <p>Ana salonda gözleri uyumaktan kızarmış, siyah sakallı bir adam yalpalayarak öne doğru geldi. Diğer yolculara bakarak gözlerini kırpıştırdı. «Boston'a yaklaştık mı? Öyle olduğunu umarım. Çünkü hemen gidip yatmak istiyorum. Başım öyle ağrıyor ki!»</p>

  <p>DOKUZUNCU BÖLÜM</p>

  <p>BANGOR'A ELVEDA. GECELER VE GÜNDÜZLER GEÇERKEN BATIYA DOĞRU GİDİŞ. BAŞKALARININ</p>

  <p>GÖZLERİYLE GÖRMEK. SONSUZ UÇURUM. YIRTIK. UYARI. BRIAN'IN KARARI. İNİŞ. SADECE</p>

  <p>KAYAN YILDIZLAR.</p>

  <p>Uçak doğuya doğru dönerken, siyah sakallı adam da boş koltukların üzerine devrildi. Diğer boş koltuklara irileşmiş gözlerle, korkuyla baktı. Sonra gözlerini sıkıca yumdu. «Tanrım! Alkol hezeyanı! Kahrolasıca sanrı bu! Ama şimdiye dek hiç bu kadar kötüsü olmamıştı.» Dehşetle etrafına bakındı. «Sonunda da böcekler görmeye başlayacağım... Nerede o kahrolasıca böcekler?»</p>

  <p>Albert, böcek yok, diye düşündü. Ama o topları görünceye kadar bekle. Onlara bayılacaksın.</p>

  <p>Nick, «Kemerini bağla, ahbap,» dedi. «Ve çeneni de...» Sonra yine havaalanına baktı... Ya da alanın eski yerine. Ana binalar ortadan kaybolmuştu. Uçak gitgide genişleyen kapkaranlık bir uçurumun üzerinden geçiyordu.</p>

  <p>Laurel titrek bir sesle, «Ah, Tanrım, Nick...» diye mırıldandı ve elleriyle gözlerini kapattı.</p>

  <p>Bethany, Albert'in yanındaki pencerenin perdesini hızla indirdi, «sakın onu açayım deme!» Sinirli sinirli, Albert'i azarlarcasına konuşmuştu Albert, «Endişelenme,» dedi ve sonra birden kemanını alanda bırakmış olduğunu hatırladı. Eh... diye düşündü. Herhalde o çoktan ortadan kalktı. Sonra o da elleriyle yüzünü örttü.</p>

  <p>Brian tekrar batıya doğru dönmeden önce Bangor'un doğusuna baktı. Orada hiçbir şey yoktu artık. Hiçbir şey. Ağaçlar kaybolmuştu. Kent de. Hatta dünya da.</p>

  <p>Herhalde dış uzayda uçmak buna benzer bir şey, dedi kendi kendine. Doğuya yaptığı yolculuk sırasında olduğu gibi kafasında bir kayma hissetti. Çaresizce kendini toplamaya çalışarak bütün dikkatini uçmaya verdi.</p>

  <p>Hızla yükselerek bir an önce bulutların arasına girmek istiyordu. Ondan sonra o cehenneme yakışacak manzarayı görmekten kurtulacaktı. Uçağı batıya doğru döndürdü. Bulutların arasına girmeden önce kentin batısındaki tepeleri, koruları</p>

  <p>ve gölleri gördü. Kapkara çizgiler onları da amansızca parçalamaya başlamıştı.</p>

  <p>Brian meslek hayatında o zamana kadar hiç yapmadığı bir şeyi yaptı. Gözlerini yumdu. Açtığında uçak bulutların içindeydi.</p>

  <p>Bu kez hemen hiç sarsılmadılar. On dakika sonra ise bulutların arasından parlak mavi bir dünyaya çıktılar. Yolcular birbirlerine kaygıyla bakarlarken hoparlörlerden Brian'ın sesi yükseldi.</p>

  <p>«Yükseldik. Artık neler olacağını hepiniz de biliyorsunuz. Geldiğimiz rotadan döneceğiz. Geçtiğimiz kapının hâlâ yerinde olduğunu umarım. Öyleyse oradan geçmeye çalışacağız.» Bir an durdu, sonra konuşmasını sürdürdü. «Dönüş yolculuğu dört buçuk, altı saat arası sürecek.» Uzun bir sessizlik oldu. Brian ancak ondan sonra mikrofonu kapattı.</p>

  <p>Siyah sakallı adam titrek bir sesle, «Tanrı adına, burada ne oluyor?» diye sordu.</p>

  <p>Albert onu bir an süzdü. «Bunu bilmek isteyeceğini sanmıyorum.»</p>

  <p>«Yine hastanede miyim ben?» Adam Albert'e bakarak korkuyla gözlerini kırpıştırdı. Delikanlı onun haline acımıştı.</p>

  <p>«Bir yararı olacaksa neden hastaneye döndüğüne inanmayasın?» Siyah sakallı adam ona bir süre korku ve merakla baktı. Sonra da, «Ben tekrar uyuyacağım,» dedi.</p>

  <p>«Hemen, şimdi.» Koltuğun arkalığını geriye doğru yatırarak gözlerini yumdu. Daha bir dakika geçmeden hafifçe horlamaya başladı. Albert adamı kıskanmıştı.</p>

  <p>Nick bir an Laurel'e sarıldı. Sonra kemerini çözüp ayağa kalktı. «Ben öne gidiyorum. Gelmek ister misin?»</p>

  <p>Laurel başını sallayarak Dinah'yı işaret etti. «Onun yanında kalacağım.»</p>

  <p>Nick, «Artık yapabileceğimiz hiçbir şey yok,» dedi. «Korkarım şimdi her şey Tanrının ellerinde.»</p>

  <p>Genç kadın, «Biliyorum,» diye karşılık verdi. «Ama burada kalmak istiyorum.»</p>

  <p>«Pekâlâ, Laurel.» Nick onun saçlarını hafifçe okşadı. «Ne güzel bir ad bu. Sana yakışıyor.»</p>

  <p>Laurel ona bakarak gülümsedi. «Teşekkür ederim.»</p>

  <p>«Seninle akşam yemeği için randevumuz var. Unutmadığını umarım.»</p>

  <p>Genç kadın hâlâ gülümsüyordu. «Hayır, unutmadım. Unutacak da değilim.»</p>

  <p>Nick eğilerek Laurel'i dudaklarından çabucak öptü. «İyi. Ben de öyle.»</p>

  <p>O ön tarafa doğru giderken Laurel de parmaklarını usulca dudaklarına dokundurdu.</p>

  <p>Öpücüğü ait olduğu yerde tutmayı istiyormuş gibi. Nick Hopewell'le yemek...</p>

  <p>Esmer bir yabancıyla. Mumlar ve bir şişe güzel şarap. Ve sonra öpücükler. Ama gerçek öpücükler., Okuduğum o romantik hikâyelere benziyor. Ama neden bu hayalimin gerçek olamayacağını düşünüyorum?</p>

  <p>Laurel kemerini çözerek kalktı. Dinah'nın yanına gidip elini kızın alnına koydu.</p>

  <p>Ateşi düşmüştü. Dinah'nın bembeyaz cildi soğuktu. Uçak hızla havalanırken, Warwick, «Korkarım ölüyor,» demişti. Laurel bu sözleri hatırladı. Sözcükler kafasında yankılandı. Dinah hafif hafif de olsa soluk alıyordu. Laurel kızın yüzüne düşen saçları büyük bir şefkatle geriye itti. Lokantadaki o garip anı</p>

  <p>düşünüyordu. Dinah elini uzatarak Nick'in blucinini yakalamıştı. Onu öldürmeyin... Ona ihtiyacımız var...</p>

  <p>Laurel kıza sessizce, bizi sen mi kurtardın, Dinah, diye sordu. Bay Toomy'ye bizim kurtulmamızı sağlayacak bir şey mi yaptın? Bizim yerimize onun hayatını</p>

  <p>vermesini mi sağladın?</p>

  <p>Sonra kendi kendine, belki böyle bir şey oldu... dedi. O halde bu küçük kız, bu ağır yaralanmış kör zavallı, yaşadığı karanlıkların içinde korkunç bir karar verdi. Eğilerek Dinah'nın kapalı, soğuk gözkapaklarını öptü. «Dayan... Lütfen dayan, Dinah.»</p>

  <p>Bethany, Albert'e döndü. Delikanlının iki elini avuçlarının arasına alarak,</p>

  <p>«Yakıt bozulursa ne olur?» diye sordu.</p>

  <p>Albert ona şefkatle baktı. «Bu sorunun yanıtını sen de biliyorsun, Bethany.»</p>

  <p>«İstiyorsan beni 'Beth' diye çağırabilirsin.»</p>

  <p>«Peki.»</p>

  <p>Kız sigara paketini çıkardı. Ama sonra LÜTFEN SİGARA İÇMEYİN, yazılı panonun ışıklarının yandığını farkederek paketi tekrar çantasına koydu. «Evet, biliyorum. Düşeriz. Hikâyenin sonu. Sana bir şey söyleyeyim mi?»</p>

  <p>Albert hafifçe gülümseyerek, «Söyle,» dercesine başını salladı.</p>

  <p>«O yırtığı bulamazsak Kaptan Engle uçağı yere indirmez umarım. Bir dağ seçerek oraya çarpması daha iyi olur. O delinin başına gelenleri gördün mü? Öyle ölmeyi istemem.» Titredi.</p>

  <p>Albert bir kolunu Bethany'nin omzuna attı. Kız başını kaldırarak ona açık açık,</p>

  <p>«Beni öpmek istiyor musun?» diye sordu.</p>

  <p>«Evet.»</p>

  <p>«Eh, o halde öp. Yoksa çok geç kalabilirsin.»</p>

  <p>Albert kızı öptü. Mississippi'nin Batısındaki En Hızlı Silah Çeken Musevi yaşamı</p>

  <p>boyunca üçüncü kez öpüşüyordu. Ve her şey olağanüstü güzeldi. Yolculuğun sonuna dek bu kızı öpmeyi sürdürebilir ve hiçbir şey için de kaygılanmazdı.</p>

  <p>Sonra Bethany, «Teşekkür ederim,» diyerek başını onun omzuna yasladı. «Buna ihtiyacım vardı.»</p>

  <p>Albert, «Tekrar ihtiyacın olursa bana hemen söyle,» dedi.</p>

  <p>Kız başını kaldırıp neşeyle ona baktı. «Söylemem gerekiyor mu, Albert?»</p>

  <p>Arizonalı Yahudi ağır ağır, «Gerekmiyor sanırım,» diyerek kıza doğru eğildi.</p>

  <p>Nick pilot kabinine doğru giderken Bob Jenkins'le konuşmak için durdu. Aklına çok kötü bir şey gelmişti. Yazara bunu mutlaka sormalıydı.</p>

  <p>«Sence o nesnelerden havada da olabilir mi?»</p>

  <p>Jenkins bir an düşündü. «Bangor'da gördüklerimize bakılırsa, olamaz. Ama karar vermek zor, öyle değil mi? Böyle bir durumda hiçbir şeyden emin olamazsın.»</p>

  <p>«Evet. Öyle sanırım. Emin olamayız.» Nick bir an düşündü. «Ya senin şu zamandaki yırtık? Onu bulacağımızdan emin olabilir misin?»</p>

  <p>Bob Jenkins, «Hayır,» der gibi başını ağır ağır salladı.</p>

  <p>Rudy Warwick arkalarından söze karışınca ikisi de irkildiler. «Bana sormadınız ama size fikrimi yine de açıklayacağım. Yırtığı bulma olasılığı binde bir.»</p>

  <p>Nick biraz düşündükten sonra neşeyle güldü. «Hiç de kötü sayılmaz. Öbür durumu düşünecek olursan...»</p>

  <p>Kırk dakika kadar sonra uçağın ilerlediği mavi gökyüzünün rengi koyulaşmaya başladı. Önce çivide dönüştü, sonra da koyu mora. Pilot kabininde oturan ve, bir fincan kahve olsaydı, diye düşünen Brian'ın aklına eski bir şarkı geldi. Uykulu bahçe duvarlarına koyu mor gölgeler düştüğü zaman...</p>

  <p>Burada bahçe duvarları yoktu ama buz parçacıklarına benzeyen ilk yıldızlar gökyüzünde ışıldamaya başlamışlardı. Eski takım yıldızların teker teker gözükmeleri insanın içini rahatlatıyor ve güven veriyordu.</p>

  <p>Nick arkasından, «Her şey çok çabuklaştı değil mi?» diye sordu.</p>

  <p>Brian yerinde dönüp ona baktı. «Evet. Öyle. Bir süre sonra 'gündüzler' ve</p>

  <p>'geceler' birbirlerini göz açıp kapayıncaya kadar izleyecekler sanırım.»</p>

  <p>Nick içini çekti. «İşte şimdi işin en zor yanına geldik, öyle değil mi?</p>

  <p>Bekleyip ne olduğunu göreceğiz. Ve herhalde biraz da dua edeceğiz.»</p>

  <p>«Bunun bir zararı, olmaz.» Brian, İngiliz'i bakışlarıyla tarttı. «Eski karım olmayacak bir yangında öldüğü için Boston'a gidiyordum. Dinah'nın gidiş nedeni ise birkaç doktorun gözlerinin görebileceğini söylemesiydi. Bob Jenkins bir konferansa katılacaktı. Albert müzik okuluna girecekti. Laurel tatile çıkmıştı.</p>

  <p>Ya sen, Nick? Sen neden Boston'a gidiyordun? Haydi, itiraf et. Vakit geçiyor.»</p>

  <p>Nick uzun bir süre Brian'a düşünceli düşünceli baktı, sonra da güldü. «Eh, neden olmasın?... Biz İngilizler, Gizli Servise, ajanlığa, casusluğa çok inanırız.</p>

  <p>Ünlü M15 her şeyin bittiği değil başladığı yerdir. Ben on sekiz yıl Silahlı</p>

  <p>Kuvvetlerde görev yaptım, Brian. Bunun son beş yılını Özel Operasyonlar Bölümünde geçirdim. O zamandan beri de birçok işler yaptım. Bazıları zararsızdı, bazıları da çok kötü.» Dışarıda hava iyice kararmıştı. Yıldızlar ışıl ısıldı</p>

  <p>artık. Nick konuşmasını sürdürdü. «Los Angeles'te tatil yapıyordum. Beni buldular ve hemen Boston'a uçmamı bildirdiler. Bana fazla zaman vermediler. Oysa San Gabriel'lerde dört gün yamaçlara tırmanmış ve çok yorulmuştum. Bu yüzden olay başladığı sırada uyuyordum.</p>

  <p>«Anlayacağın Boston'da biri var... ya da vardı... ya da olacak. Zamanda yolculuk insanın kullandığı fiilleri altüst ediyor değil mi? Bu adam tanınmış bir politikacı. Perde arkasında fazla faaliyet gösteren biri. Bu adam - kolaylık olsun diye ona O'Banion adını verelim - çok zengin ve İrlanda Cumhuriyet Ordusu'nun, yani IRA'nın en heyecanlı destekçilerinden de biri. Bazılarının</p>

  <p>'Boston'un en sevilen hayır işi, dedikleri şeye milyonlarca dolar akıttı. Bu yüzden de elleri iyice kana bulandı. Sadece İngiliz askerlerinin kanlarıyla değil. Okul bahçesinde oynayan çocukların, çamaşırhanedeki kadınların ve pusetlerinden uçarak parça parça olan bebeklerin kanları da var. O'Banion o en tehlikeli idealistlerden. Katliamı yakından görmeyen, kaldırımda yatan kopuk bir bacağa bakmak zorunda kalmayan ve hareketlerini deneyimlerin ışığında incelemeyen biri.»</p>

  <p>«O'Banion denilen adamı mı öldürecektin?»</p>

  <p>Nick sakin sakin, «Gerek olmadıkça öldürmeyecektim,» dedi. «O çok zengin. Ama sorun bu değil. Tam bir politikacı. İrlanda dışında başka işlerde de parmağı</p>

  <p>var. Çok güçlü Amerikan dostları olduğunu da söylemeliyim. Ve bunlardan bazıları</p>

  <p>bizim de dostlarımız. Bay O'Banion'u öldürmek politika açısından tehlikeli olabilir. Ama adamın bir metresi var. Benden onu öldürmemi istediler.»</p>

  <p>Brian alçak sesle, «Bir uyarı olarak...» dedi.</p>

  <p>«Evet. Bir uyarı olarak.»</p>

  <p>İki adam uzun süre birbirlerine baktılar. Sadece jetlerin uykulu uğultusu duyuluyordu. Brian’ın gözlerinden şok geçirdiği belliydi. Bakışları bir çocuğunkinden farksızdı. Nick ise sadece yorgundu.</p>

  <p>Sonunda Brian, «Bu beladan kurtulursak,» dedi. «Bu görevi yerine getirecek misin?»</p>

  <p>Nick ağır ağır ama kesin bir tavırla, «Hayır,» diyerek başını salladı. «Sanırım artık fikrimi değiştirdim, eski dost. Bayan Hopewell'in oğlu Nicholas artık böyle işler yapmayacak. Bu beladan kurtulursak emekliye ayrılacağım. Tabii kurtulacağımızı pek sanmıyorum ya, o da başka.»</p>

  <p>«Emekliye ayrıldıktan sonra ne yapacaksın?»</p>

  <p>Nick düşünceli bir tavırla Brian'ı süzdü. «Şey... Herhalde uçuş dersleri alabilirim...»</p>

  <p>Brian kahkahalarla gülmeye başladı. Bir dakika sonra Bayan Hopewell'in oğlu Nicholas da ona katıldı.</p>

  <p>Otuz beş dakika sonra gündüz ışığı uçağın ana salonuna süzülmeye başladı. Üç</p>

  <p>dakika sonra sabahın on biriydi sanki. On beş dakika sonra da öğle.</p>

  <p>Laurel etrafına bakındı ve Dinah'nın görmeyen gözlerini açmış olduğunu farketti.</p>

  <p>Ama bu gözler hiç mi görmüyorlardı? Kızın gözlerinde Laurel'i şaşırtan, anlatılamayacak bir şeyler vardı. Uzanıp Dinah'nın elini tuttu. «Konuşmaya çalışma. Uyandıysan konuşmaya çalışma, Dinah. Sadece beni dinle. Uçuyoruz. Geri dönüyoruz. Sen de iyileşeceksin. Sana söz veriyorum.»</p>

  <p>Dinah genç kadının elini sıkıca kavradı. «Benim için kaygılanma Laurel. Ben...</p>

  <p>İstediğimi elde ettim...»</p>

  <p>«Dinah, konuşmamalısın...»</p>

  <p>Kız görmeyen gözleriyle sesin geldiği tarafa doğru baktı. Kanlı dudakları hafif bir gülümsemeyle aralandı. «Ben gördüm. Her şeyi Bay Toomy'nin gözleriyle gördüm. Başlangıçta ve... sonda. Son daha iyiydi. Başlangıçta her şey Bay Toomy'ye kötü ve iğrenç gözüküyordu. Sonunda daha iyi oldu.»</p>

  <p>Laurel kıza çaresiz bir şaşkınlıkla baktı.</p>

  <p>Dinah onun elini bırakıp parmaklarını usulca yanağına dokundurdu. «Aslında kötü</p>

  <p>bir adam değildi.» Öksürürken ağzından kan damlacıkları sıçradı.</p>

  <p>Laurel, «Dinah, lütfen,» dedi. «Artık konuşmaya çalışma.»</p>

  <p>Dinah gülümsedi. «Ben seni de gördüm. Sen çok güzelsin, Laurel... Her şey çok güzeldi... Ölmüş şeyler bile. Biliyor musun... sadece görmek bile harikaydı.»</p>

  <p>Hafifçe nefes alıp verdi. Sonra soluması durdu. Şimdi görmeyen gözleriyle Laurel Stevenson'un çok ötesinde bir yere bakıyordu.</p>

  <p>Laurel, «Lütfen soluk al, Dinah,» diye yalvardı. Sanki öpücüklerle onu canlandırabilecekmiş gibi elini tutup tekrar tekrar öptü. «Lütfen soluk al.</p>

  <p>Lütfen. Lütfen.» Ama Dinah soluk almadı. Laurel onun elini kucağına bırakarak, uçuk renkli yüzüne baktı. Ağlayacağını sanıyordu ama öyle olmadı. Yine de kalbi korkunç bir kederle sızlıyor, kafası öfkeyle itiraz ediyordu.. Ah, hayır!</p>

  <p>Haksızlık bu! Haksızlık bu! Tanrım bu hatayı düzelt! DÜZELT!</p>

  <p>Ama hiçbir şey düzelmedi. Laurel ileriye doğru baktı. Albert, Bethany'yi öpüyordu. Genç kadın onlardan umutla Dinah'ya döndü... Ama Tanrı bu hatayı</p>

  <p>düzeltmemişti.</p>

  <p>Laurel, Dinah'nın yanağını öptü. Sonrada elini küçük kızın yüzüne dokundurdu.</p>

  <p>Parmaklarını Dinah'nın gözlerinin yakınına kadar kaydırdı. Her şeyi Bay Toomy'nin gözleriyle gördüm. Her şey çok güzeldi... Ölmüş şeyler bile... Sadece görmek bile harikaydı.</p>

  <p>Laurel, «Evet,» dedi. «Bu sözlerle yaşayabilirim. Ve Dinah'nın gözlerini kapatmaktan vazgeçti.</p>

  <p>American Pride batıya doğru ilerlerken geceler gündüzleri, karanlık aydınlığı</p>

  <p>hızla izliyordu. Hatta bu değişiklik gitgide hızlanıyordu.</p>

  <p>Havalandıktan üç saat kadar sonra bulutlar sona erdi. Yani doğuya giderken bulutlara rastladıkları noktada. Brian onların otuz-kırk santim kadar bile hareket etmediklerinden emindi. Great Plains aşağılarda sessizce göz alabildiğine uzanıyordu.</p>

  <p>Rudy Warwick, «Burada o yaratıklara benzeyen hiçbir şey yok,» dedi.</p>

  <p>Bob Jenkins başını salladı. «Öyle. Ya zamanda ya da mekânda onları geride bıraktık sanırım.»</p>

  <p>Albert söze karıştı. «Ya da ikisinde birden.»</p>

  <p>«Evet. Ya da ikisinde birden.»</p>

  <p>Oysa öyle olmamıştı. Uçak Rocky dağlarını aşarken aşağıda uzanan o siyah çizgileri gördüler. Bulundukları yükseklikten iplik kadar ince gözüküyorlardı.</p>

  <p>Nick ön kapıda durup camdan aşağıya baktı.</p>

  <p>«Tanrım...» diye mırıldanarak titreyen eliyle alnını sildi.</p>

  <p>Utah'ya doğru ilerlerken hepsi de teker teker Bethany'nin yaptığı gibi tekrarladılar. Perdeleri kapattılar. O cehenneme bakmak istemiyorlardı. Nick titreyen bacaklarıyla yerine döndü. Elini alnına bastırarak bir süre öylece oturdu. Sonra Laurel'e döndü. Genç kadın hiçbir şey söylemeden onu kollarına aldı.</p>

  <p>Brian aşağıda olanları seyretmek zorundaydı. Çünkü pilot kabininde perde yoktu.</p>

  <p>Batı Colorado ve Utah'nın doğusu aşağıda ve ileride parçalanıyordu. Karanlık bastığı için Brian da biraz rahatladı. Artık dikkatini yıldızlara verebilirdi.</p>

  <p>Bu korkunç dünyada geride kalan tek gerçek şeyler onlardı. Avcı Orion. Işıltılı</p>

  <p>gece yarısı atı Pegasus. Parlak yıldızlardan oluşan Koltuk.</p>

  <p>Yarım saat içinde güneş tekrar doğdu. Brian aklının sarsılarak kara uçurumun kenarına doğru biraz daha kaydığını hissetti. Aşağıdaki dünya ortadan kaybolmuştu. Sonunda tümüyle yok olmuştu. Mavisi gitgide koyulaşan gökyüzü, kapkara dev bir okyanusun üzerine geçirilmiş kubbe gibiydi.</p>

  <p>Dünya uçağın altından koparılıp alınmıştı sanki.</p>

  <p>Bethany'nin düşündüğü şey Brian'ın da aklına gelmişti. Kurtulamayacağımızı</p>

  <p>anladığım an pikeye geçeceğim. Bir dağa çarparız ve her şey böylece olup biter.</p>

  <p>Ama şimdi çarpacak dağ da kalmamıştı.</p>

  <p>Daha doğrusu çarpacak dünya kalmamıştı.</p>

  <p>O yırtığı bulamazsak ne yapacağız, diye kendi kendine sordu. Ama bitince ne olacak? Yere çarpacağımızı bana söyleme çünkü buna inanmam. İnsan bir 'hiçe'</p>

  <p>çarpamaz. Galiba sadece düşeceğiz... Düşeceğiz... Düşeceğiz... Ama ne kadar süre? Nereye kadar? İnsan bir hiçe ne kadar düşebilir?</p>

  <p>Bunu düşünme, Brian!</p>

  <p>Kafasındaki düşüncelerden kurtulmak için hesap yaptığı kâğıdın üzerine eğildi.</p>

  <p>Çalışmasını ışık tekrar sönükleşmeye başlayıncaya kadar sürdürdü. Galiba güneşin doğmasıyla batması arasındaki süre yirmi sekiz dakikaya inmişti.</p>

  <p>Brian mikrofona uzandı. «Nick! Buraya gelebilir misin?»</p>

  <p>İngiliz daha otuz saniye geçmeden kapıda belirdi.</p>

  <p>Brian, «Yolcular perdeleri indirdiler mi?» diye sordu.</p>

  <p>Nick, «İndirmez olurlar mı?» dedi.</p>

  <p>«Akıllılık etmişler. Sana hemen aşağıya bakmamanı söyleyecektim. Tabii yapabilirsen. Birkaç dakika sonra dışarı bakmanı isteyeceğim. Herhalde o sırada aşağıya da göz atmaktan kendini alamayacaksın. Ama sana o anı mümkün olduğu kadar geciktirmeni söyleyeceğim.. Manzara... Pek hoş değil.»</p>

  <p>«Her şey kayboldu, öyle mi?»</p>

  <p>«Evet. Her şey.»</p>

  <p>«Küçük kız da öldü. Dinah. Laurel son anında yanındaymış. Olayı sessizce karşıladı. O kızı çok seviyordu. Ben de öyle.»</p>

  <p>Brian başını salladı. Kızın ölmesine şaşmamıştı. Çünkü Dinah'ın hemen ameliyat edilmesi gerekiyordu. O zaman bile sonuçtan kimse emin olamazdı. Ama yine de Brian kalbinin üzerine ağır bir kaya koymuşlar gibi bir duyguya kapıldı. O da Dinah'yı sevmişti. Laurel gibi yaşamalarını ona borçlu olduklarına inanıyordu.</p>

  <p>Dinah, Bay Tommy'e bir şey yaptı, diye düşünüyordu. Onu garip bir biçimde kullandı. Ve galiba Toomy buna kızmadı... Şimdi Dinah'nın ölümü bir işaretse, pek de iyiye alamet sayılmazdı.</p>

  <p>Kaptan pilot, «Kızcağız gözlerini ameliyat ettiremedi,» dedi.</p>

  <p>«Öyle.»</p>

  <p>«Ama Laurel iyi değil mi?»</p>

  <p>«Pek fena sayılmaz.»</p>

  <p>«Ondan hoşlanıyorsun sanırım.»</p>

  <p>Nick, «Evet,» dedi. «Bazı dostlarım böyle bir şeye gülerlerdi. Ama ondan gerçekten hoşlanıyorum. Biraz sulugözlü, romantik bir kadın ama yine de metin.»</p>

  <p>Brian başını salladı. «Geri dönebilirsek sana, 'Şansın açık olsun,' diyeceğim.»</p>

  <p>«Sağol.» Nick yine yardımcı pilot koltuğuna yerleşti. «Bana daha önce sorduğun soruyu düşünüyordum... Bu beladan kurtulabilirsek ne yapacağımı sormuştun...</p>

  <p>Yani güzel Laurel'i akşam yemeğine götürmek dışında. Belki de sonunda yine Bay O'Banion'un peşine düşerim. Anladığım kadarıyla o dostumuz Bay Toomy'den pek farklı değil.»</p>

  <p>Brian, «Dinah senden Bay Toomy'yi öldürmemeni istedi,» diye hatırlattı. «Belki bunu da denkleme katman gerekir.»</p>

  <p>Nick başını salladı. Sanki kafası birden boynunun çekemeyeceği kadar ağırlaşmıştı. «Belki...»</p>

  <p>«Dinle, Nick. Seni buraya çağırmamın nedenini söyleyeceğim. Bob Jenkins'in dediği gibi bir 'zaman yırtığı' varsa, o zaman oradan geçtiğimiz yere yaklaşıyoruz demektir. Şimdi seninle gözcülük edeceğiz. Sen ve ben. Sen sancak ve sağ-ortaya bak. Ben de iskele ve sol-ortaya bakacağım. 'Zaman yırtığı'na benzer bir şey görürsen bana seslen.»</p>

  <p>Nick, Brian'a irileşmiş gözlerle baktı. «Ne tür bir 'zaman yırtığı' arıyoruz?</p>

  <p>Psikadelik olanı mı? Yoksa renksizini mi?»</p>

  <p>«Çok komik.» Brian istememesine rağmen hafifçe güldü. «Yırtığın neye benzediği konusunda hiçbir fikrim yok. Hatta onu görüp göremeyeceğimizden bile emin değilim. Göremezsek başımız iyice derde girecek. Bir yana kaymış, alçalmış ya da yükselmiş olabilir.»</p>

  <p>«Ya radar?»</p>

  <p>Brian renkli radar ekranını işaret etti. «Gördüğün gibi ekran bomboş. Ama şaşılacak bir şey değil. Uçağın asıl pilotları bu lanet olasıca şeyi ekranda görselerdi zaten yırtıktan geçmezlerdi.»</p>

  <p>Nick sıkıntıyla, «Gözleriyle de görselerdi yine geçmezlerdi,» dedi</p>

  <p>«Bu doğru olmayabilir. Belki yırtığı son anda gördüler ve kaçamadılar. Jetler çok hızlı ilerlerler. Mürettebat da bütün uçuş sırasında gökyüzünde umacılar aramaz. Zaten buna gerek yoktur. Tehlikeleri onlara kontrol kuleleri haber verir. Uçak havalandıktan otuz, otuz beş dakika sonra uçuş mürettebatının en önemli görevleri tamamlanmış olur. Bana sorarsan bizim pilotla yardımcısı kahve içerek dinleniyorlardı. Belki gördükleri bir filmden söz ediyorlardı, belki de at yarışlarında ne kadar para kaybettiklerinden. Hostesler ise olay başladığı</p>

  <p>sırada biliyorsun yolculara içki vermeye hazırlanıyorlarmış.»</p>

  <p>Nick, «Bu çok ayrıntılı bir senaryo,» dedi. «Kimi inandırmaya çalışıyorsun? Beni mi, kendini mi?»</p>

  <p>«Şu sıra bir tek kişinin bana inanması yeterli olacak.»</p>

  <p>Nick gülümseyerek sancak tarafındaki cama gitti. Farkına varmadan aşağıya baktı.</p>

  <p>Önce gülümsemesi dondu, sonra da kayboldu. Dizleri büküldü. Düşmemek için tutunmak zorunda kaldı. Çok hafif bir sesle, umutsuzca, «Tanrım...» dedi.</p>

  <p>«Pek hoş bir şey sayılmaz. Öyle değil mi?»</p>

  <p>Nick dönerek Brian'a baktı. Gözleri, rengi uçmuş suratında adeta yüzüyordu.</p>

  <p>«Hayatım boyunca bundan daha korkunç bir şey görmedim.»</p>

  <p>Kaptan pilot, «İstediğimi yapabilecek misin?» diye sordu. «Yapamayacaksan söyle?</p>

  <p>Gurur şu ara bizim için çok pahalı olan lüks bir şey...»</p>

  <p>«Tabii yapacağım!» Nick kendini zorlayarak başını kaldırmıştı. Artık aşağıdaki o koskocaman, kapkaranlık çukura değil de gökyüzüne bakıyordu. «Ama ne aradığımı</p>

  <p>bilmek isterdim.»</p>

  <p>Brian, «Onu gördüğün zaman tanıyacağını sanıyorum,» dedi. Bir an durdu, sonra da ekledi «Tabii görebilirsen...»</p>

  <p>Bob Jenkins üşüyormuşçasına kollarını sıkıca kavuşturmuştu. Bir anı buz gibiydi.</p>

  <p>Ama fiziksel soğukluk değildi bu. Soğuk kafasından etrafa yayılıyordu.</p>

  <p>Bir terslik vardı yine.</p>

  <p>Yazar bunun ne olduğunu bilmiyordu. Ama bir terslik olduğundan da emindi. Bir şey yerinde değildi... Ya da kaybolmuştu... Veya unutulmuştu. Ya bir hata yapılmıştı ya da yapılacaktı. Jenkins bunu yakalar gibi oluyordu... Sonra bu düşünce kaçıp kafasının derinliklerine gizleniyordu.</p>

  <p>Bir terslik vardı.</p>

  <p>Ya da bir şey yerinde değildi. Veya kaybolmuştu.</p>

  <p>Ya da unutulmuştu.</p>

  <p>Önünde Albert'le Bethany memnun memnun öpüşüyorlardı. Arkasında Rudy Warwick gözlerini kapatmış bir yandan dua ediyor, diğer yandan da tespihini sıkıca tutuyordu. Öte tarafta Laurel Stevenson, Dinah'nın yanında oturmuş kızın ellerini okşuyordu.</p>

  <p>Bir hata...</p>

  <p>Jenkins yanındaki pencerenin perdesini açtı, sonra da tekrar hızla indirdi.</p>

  <p>Aşağıya bakmak, mantıklı düşünmesini sağlamayacak, tersine kafasındaki her şeyi silecekti.</p>

  <p>Onları uyarmalıyım. Bunu yapmak zorundayım. Benim varsayımıma dayanarak ilerliyorlar. Ama ya bu varsayım yanlışsa? Ve tehlikeliyse? O halde onları</p>

  <p>uyarmalıyım.</p>

  <p>Ama ne bakımdan uyaracağım? Jenkins o düşünceyi yine yakalar gibi oldu. Ama sonra gölgelerin arasında bir karaltı gibi kaçıp kayboldu.</p>

  <p>Yazar birden kemerini çözerek ayağa kalktı.</p>

  <p>Albert dönüp ona baktı. «Nereye gidiyorsun?»</p>

  <p>Jenkins öfkeyle, «Cleveland'e,» diye homurdandı. Sonra uçağın dibine doğru yürümeye başladı. Hala kafasında çalan o alarm zilinin kaynağını anlamaya çalışıyordu.</p>

  <p>Brian gözlerini hafifçe aydınlanmaya başlayan gökyüzünden panele kaydırdı. Zaman yırtığı yerindeyse çok geçmeden görmeleri gerekiyordu. Göremezlerse geri dönüp geçidi biraz daha yukarıda arayacaktı. Tabii aslında...</p>

  <p>«Brian?» Nick'in sesi titriyordu. «Brian? Bir şey görüyorum sanırım.»</p>

  <p>Bob Jenkins uçağın dibine ulaşmıştı ki birden geri döndü. Öne doğru giderken koltuklar ve yerde kalmış olan eşyalara baktı. Cüzdanlar... Gözlükler... Diş</p>

  <p>dolguları... Nişan yüzükleri...</p>

  <p>Bir terslik var.</p>

  <p>Evet. Ama gerçekten öyle mi? Yoksa fazla yorulmuş olan kafam boş yere dırdır mı</p>

  <p>ediyor? Delikanlıya tümdengelime çok alışık olduğunu söylemedin mi? Sen kırk tane polisiye roman yazmadın mı? Bunlardan on ikisi gerçekten iyi değil miydi?</p>

  <p>Newgate dergisi 'Uyuyan Madonna' adlı romanından söz ederken, 'bir mantık şahaseri,' sözcüklerini kullanmadı mı...</p>

  <p>Bob Jenkins aniden durdu. Gözleri irileşmişti. Salonun ön tarafındaki bir koltuğa doğru bakıyordu. Siyah sakallı adam orada gürültüyle horlayarak uyuyordu.</p>

  <p>Uyuyan Madonna.</p>

  <p>Uyuyan adam.</p>

  <p>Yazar ağzını açarak bir çığlık atmak istedi ama sesi çıkmadı. Boğazı sıkışmıştı.</p>

  <p>Dehşet bir gorile dönüşüp göğsüne oturmuştu. Yine bağırmaya çalıştı ama gıcırtıya benzeyen bir ses çıkarabildi.</p>

  <p>Uyuyan Madonna! Ve uyuyan adam!</p>

  <p>Biz... Olaydan sağ çıkanlar, hepimiz uyuyorduk.</p>

  <p>Şimdi, sakallı adam dışında hepimiz uyanığız.</p>

  <p>Jenkins tekrar ağzını açıp bağırmaya çabaladı ama yine başaramadı.</p>

  <p>Brian, «Aman Tanrım...» diye fısıldadı.</p>

  <p>Zaman yırtığı yüz yirmi beş kilometre kadar ötedeydi. Gerçeğe açılmış baklava biçimi bir delikti bu. Ama kapkaranlık bir boşluk da değildi. Etrafını sönük, pembemsi mor bir ışık çevreliyordu. Kutup Işıklarına benziyordu. Brian deliğin ötesindeki yıldızları da görebiliyordu ama sanki dalgalanıyorlardı. Gökyüzündeki bu delikten beyaz kurdele gibi bir duman çıkıyordu. Ya da yırtıktan içeri giriyordu. Duman gerçekle ilgisi olmayan bir karayolunu andırıyordu.</p>

  <p>Brian heyecanla, o dumanı izleyerek içeri girebiliriz, diye düşündü. Bu bir kuleden verilen işaretten daha iyi.</p>

  <p>Sonra, «Tamam,» diye bağırarak aptal aptal güldü. Yumruğunu sallıyordu.</p>

  <p>Nick fısıldadı. «Genişliği üç kilometre kadar var sanırım. Tanrım! Buradan kaç</p>

  <p>uçak geçti dersin?»</p>

  <p>Kaptan pilot, «Bilmiyorum,» dedi. «Ama sadece bizim geri döndüğümüze iddiaya girebilirim.» Mikrofonu aldı. «Sayın bayanlar ve baylar.» Sesi duyduğu rahatlık ve zafer duygusu yüzünden titriyordu. «Bilmiyorum bundan sonra ne olacak? Nasıl ve neden? Ama gökyüzünde büyük bir kapıya benzer bir şey gördük. Uçağı tam ortasından geçireceğim. Hep birlikte diğer tarafta ne olduğunu öğreneceğiz, şu kemerlerinizi bağlamanızı ve...»</p>

  <p>Aynı anda Bob Jenkins deli gibi bağırarak koşmaya başladı. «Hayır! Hayır! Oradan geçersek hepimiz öleceğiz! Geri dön! Geri dönmelisin!»</p>

  <p>Brian koltuğunda döndü. Şaşkınlıkla birbirlerine baktılar.</p>

  <p>Nick kemerini çözüp ayağa kalktı. «Bu Bob Jenkins'in sesine benziyor. Galiba sinirleri iyice bozuldu. Sen devam et, Brian. Ben onunla ilgilenirim.»</p>

  <p>Brian, «Pekâla,» dedi. «Onu bana yaklaştırma, yeter. Bob'un dikkatimi olmayacak bir anda dağıtıp o kapının yanına çarpmamıza neden olması hiç hoşuma gitmez.»</p>

  <p>Otopilotu kapatarak uçağın yönetimini eline aldı.</p>

  <p>Geriden hızla koşan Jenkins sonunda kendini Nick'in karşısında buldu.</p>

  <p>İngiliz onu yatıştırmaya çalıştı. «Yavaş, ahbap! Artık her şey yolunda.» Yazarı</p>

  <p>sıkıca tuttu.</p>

  <p>Jenkins çırpındı. «Hayır! Anlamıyorsun! Brian geri dönmeli! Geç kalmadan geri dönmeli.»</p>

  <p>Nick, Jenkins'i pilot kabininin önünden uzaklaştırarak tekrar birinci mevkiye soktu. «Şuraya oturup kemerlerimizi sıkıca bağlayalım, olur mu? Biraz sarsılabiliriz.»</p>

  <p>Brian, Nick'in sesini hayal meyal duydu. Yırtığa doğru sürüklenen dumandan şeride girdiğinden beri uçağı sanki çok güçlü bir el yakalayıp hızla ileriye doğru çekmeye başlamıştı. Brian, Tokyo dönüşü gövdedeki bir delikten havanın nasıl hızla kaçtığını anımsadı.</p>

  <p>Sanki bütün dünya, diye düşündü. Ya da ondan geri kalanlar bu yırtıktan kaçıyor.</p>

  <p>Sonra rüyasında gördüğü ve kendisini oldukça korkutan sözcükleri hatırladı.</p>

  <p>SADECE KAYAN YILDIZLAR.</p>

  <p>Yırtık tam ilerideydi. Gitgide büyüyordu.</p>

  <p>Pilot, kapıdan geçeceğiz, dedi kendi kendine. Tanrı yardımcımız olsun. Bu yırtıktan gireceğiz.</p>

  <p>Nick, Jenkins'i bir eliyle koltuğa oturtup, diğerleriyle de kemerini bağlamaya çalıştı. Yazar çırpınıp duruyordu. Aslında ufak tefek, sıska bir adamdı, ama panik onu güçlendirmişti. Nick'in işini oldukça zorlaştırıyordu.</p>

  <p>Nick, «Gerçekten her şey yolunda, ahbap,» dedi. Sonunda kemeri bağlamayı</p>

  <p>başarmıştı. «Kapıdan girdiğimiz zaman hepimiz de sağsalimdik. Öyle değil mi?»</p>

  <p>Jenkins onun yüzüne, «Yırtıktan geçtiğimiz sırada hepimiz uyuyorduk, ahmak!»</p>

  <p>diye haykırdı. «Anlamıyor musun? HEPİMİZ DE UYUYORDUK! Onu durdurmalısın!»</p>

  <p>Nick kendi kemerine uzanırken donakaldı. Jenkins'in ne demek istediğini kavrar kavramaz iyice sersemledi. Sanki kafasına bir tuğla düşmüştü. «Ah, sevgili Tanrım...» diye fısıldadı. «Biz ne yaptık, sevgili Tanrım?» Yerinden fırlayarak pilot kabinine doğru atıldı. «Brian, dur! Geri dön! Geri dön!»</p>

  <p>Brian deliğin içine bakıyordu. İpnotize olmuş gibiydi. Bir dalgalanma, bir karmaşa yoktu. Ama korkunç bir güç dev bir nehir gibi kapıya doğru akıyor, gitgide de hızlanıyordu. Sonra Nick bağırmaya başladı. Bir iki saniye sonra da Brian'ı omuzlarından yakaladı. Şimdi yırtıktan gökgürültüsüne benzer bir ses geliyordu.</p>

  <p>«Geri dön, Brian! Geri dönmelisin!»</p>

  <p>Nick'in bu sözlerinin sağlam bir nedeni var mıydı? Yoksa Jenkins'in paniği bulaşıcı mıydı? Mantıklı bir temele dayanarak karar vermek için zaman yoktu.</p>

  <p>İnsan ancak önsezilerine dayanarak hareket edebilirdi.</p>

  <p>Brian Engle direksiyonu yakalayarak iskele yönüne doğru çevirdi.</p>

  <p>Nick yandaki bölmeye çarptı. Kolu kırılırken mide bulandıran bir çatırtı</p>

  <p>duyuldu. Ana salonda eşyalar yine havada uçuştular. Siyah sakallı adam koltuğundan düşerken ancak uykulu uykulu bağıracak kadar zaman bulabildi. Sonra başı bir koltuğun dirsek yerine çarptı ve yere yığıldı. Bethany bir çığlık attı.</p>

  <p>Albert kıza sıkıca sarıldı, iki sıra ötede Rudy Warwick gözlerini daha sıkı</p>

  <p>yumup, eskisinden de hızlı dua etmeyi sürdürdü.</p>

  <p>Uçak şiddetle yalpalamaya başlamıştı. Zaman zaman da yükselip alçalıyordu.</p>

  <p>Bob Jenkins birinci mevkide koltuğunun iki yanını sıkıca tuttu. Şu anda kemerini bağladığı için Nick'e minnet duyuyordu. Uçak ileri doğru sıçradı. Sarsılarak iskele yönündeki kanadının üzerinde adeta amuda kalktı. Yazarın takma dişleri de ağzından uçtu.</p>

  <p>Tanrım! Kapıdan mı geçiyoruz? Gerçekten geçiyor muyuz? Jenkins bunu bilmiyordu.</p>

  <p>Bütün bildiği dünyanın sarsılıp şaha kalkan bir kâbusa dönüştüğüydü... Ama hâlâ</p>

  <p>bu dünyadaydı. Şimdilik...</p>

  <p>Brian sonunda uçağı o nehir gibi sürüklenen duman şeridinden çıkarmayı başardı.</p>

  <p>Dönmeden, «Nick?» diye bağırdı. «Nick? İyi misin?»</p>

  <p>İngiliz ağır ağır ayağa kalktı. Sağ kolunu sol eliyle karnına bastırıyordu. Yüzü</p>

  <p>bembeyazdı. Can acısıyla dişlerini sıkmıştı. Burun deliklerinden ince kanlar sızıyordu. «Daha iyi günlerim oldu, ahbap. Galiba kolum kırıldı. Ama ilk kez olmuyor. Kapıdan girmedik değil mi?»</p>

  <p>Brian başını salladı. «Girmedik.» Şimdi uçağa geniş bir daire çizdirmeye başlamıştı. «Yırtığı bulmak için bu kadar yolu aştıktan sonra oradan geçmekten neden vazgeçtiğimizi bana açıklayacaksın. Ve bunun nedeni her neyse sağlam bir şey olmasını dilerim. Yoksa kolunun kırılmış olmasına aldırmam.» Mikrofona uzandı.</p>

  <p>Brian konuşmaya başladığı sırada Laurel gözlerini açtı. Dinah'nın başı kucağına düşmüştü. Ölü kızın saçlarını okşadı. Sonra onu tekrar sedyeye itti.</p>

  <p>«Kaptan Engle konuşuyor. Çok üzgünüm. Tehlikeli birkaç saniye geçirdik ama şimdi durum iyi. Panelimdeki ışıkların hepsi de yeşil. Şimdi tekrarlıyorum.</p>

  <p>Aradığımızı bulduk ama...» Birden mikrofonu kapattı.</p>

  <p>Diğerleri beklediler. Bethany Simms başını Albert'in göğsüne dayamış</p>

  <p>hıçkırıyordu. Arkalarında Warwick ise hâlâ dua ediyordu.</p>

  <p>Brian, Bob Jenkins'in yanında durduğunu farkedince mikrofonu kapatmıştı. Yazar titriyordu. Dudakları içeri göçmüş gibiydi... Ama Jenkins'in kendini biraz olsun toplamış olduğu da belliydi. Nick yardımcı pilot koltuğuna otururken yüzünü</p>

  <p>buruşturdu. Hâlâ kolunu tutuyordu. Kolu şişmeye başlamıştı.</p>

  <p>Brian, Jenkins'e sertçe «Kahretsin!» dedi. «Ne oluyor? Biraz daha sarsılsaydık uçak paramparça olurdu.»</p>

  <p>«Ben şununla konuşabilir miyim?» Jenkins mikrofonu işaret etti.</p>

  <p>«Evet ama...»</p>

  <p>«O halde izin ver de konuşayım.»</p>

  <p>Brian itiraz edecekti ama sonra vazgeçti. Düğmeyi çevirerek, «Haydi konuş,»</p>

  <p>dedi. «Mikrofon açık. Önemli bir nedenin olduğunu umarım.»</p>

  <p>Yazar bağırdı. «Hepiniz beni dinleyin!»</p>

  <p>Arkalarından bir gürültü geldi.</p>

  <p>Kaptan pilot, «Normal ses tonuyla konuş,» dedi. «Yoksa hepsinin kulaklarını</p>

  <p>sağır edersin.»</p>

  <p>Jenkins kendini kontrol ederek sesini alçalttı. «Geri dönmemiz gerekiyordu. Ve döndük. Kaptan bu işi zorlukla başardığımızı bana açıkladı. Şansımız bize çok yardım etti. Doğrusu çok budalaca davrandık. En önemli şeyi unuttuk. Oysa burnumuzun dibindeydi. Zaman yırtığından ilk geçtiğimiz sırada uyanık olan bütün yolcular ortadan kayboldular.»</p>

  <p>Brian oturduğu yerde irkildi. Sanki biri suratına bir yumruk indirmişti.</p>

  <p>Jenkins konuşmasını sürdürdü. «Şimdi... Hepimiz de uyanığız.»</p>

  <p>Albert ana salonda yerde baygın yatan siyah sakallı adama bakarak, birimiz dışında, diye düşündü.</p>

  <p>«Mantık, yırtıktan uyanık geçersek hepimizin ortadan kaybolacağını söylüyor.»</p>

  <p>Jenkins bir an bu durumu düşündü. Sonra da ekledi. «Hepsi bu kadar.»</p>

  <p>Brian düşünmeden mikrofonu kapattı. Nick kulaklarına inanamıyormuş gibi güldü.</p>

  <p>Ama sesinden canının çok yandığı anlaşılıyordu. «Hepsi bu kadar mı? Kahretsin!</p>

  <p>Hepsi bu kadar ha? Peki şimdi ne yapacağız?»</p>

  <p>Brian, Nick'e baktı ama cevap vermedi. Bob Jenkins de öyle.</p>

  <p>Bethany başını kaldırarak Albert'in hatları gerilmiş şaşkın ifadeli suratına baktı. «Uyumamız mı gerekiyor? Bunu nasıl yapacağız? Hayatım boyunca kendimi hiç</p>

  <p>bu kadar canlı hissetmedim. Hiç uykum yok.»</p>

  <p>«Bilmem ki.» Delikanlı dönerek umutla Laurel'e baktı. Ama o da, 'Hayır' der gibi başını sallamaya başladı. Keşke uyuyabilsem, diye düşünüyordu. Uyusam ve bütün bu çılgınca kâbustan kurtulsam. Ama Bethany gibi onun da hiç uykusu yoktu.</p>

  <p>Bob Jenkins öne doğru bir adım atarak camdan sessiz bir merakla baktı. Uzun bir süre sonra da yumuşak, saygı dolu bir sesle, «Demek yırtık böyle...» diye mırıldandı.</p>

  <p>Brian’ın aklına bir rock-and-roll parçasının bir dizesi geldi. Bakabilirsin ama sakın dokunma. Sonra yakıt göstergelerine baktı. Gördükleri hiç de iç açıcı</p>

  <p>değildi. Sessizce Nick'e bir göz attı. Diğerleri gibi onun da hiç uykusu yoktu.</p>

  <p>«Şimdi ne yapacağımızı bilmiyorum,» dedi. «Ama o kapıyı deneyeceksek bunu çok geçmeden yapmamız gerekecek. Yakıtımız bizi ancak bir saat kadar götürür. Ondan sonra her şeyi unuturuz, olur biter. Bir önerisi olan var mı?»</p>

  <p>İngiliz başını eğdi. Hâlâ kırık kolunu tutuyordu. Bir iki dakika sonra başını</p>

  <p>kaldırdı. «Evet. Gerçekten var. Uçakla yolculuk eden birçok kişi ilaçlarını</p>

  <p>bavullara koymazlar. Çünkü bavullarının bir yanlışlık sonucu dünyanın öbür ucuna gönderilme ihtimali vardır. Şimdi el çantalarını ararsak oldukça fazla miktarda yatıştırıcı ilaç bulacağımızdan eminim. Çantaları raflardan indirmemize bile gerek yok. Az önce çıkan seslerden çoğunun yere yuvarlandığı anlaşılıyordu...</p>

  <p>Ne? Fikrimi beğenmedin mi?» Bu son sözleri Bob Jenkins'e söylemişti. Çünkü yazar</p>

  <p>'ilaç' sözünü duyar duymaz, «Olmaz,» dercesine başını sallamaya başlamıştı.</p>

  <p>Sonra Nick'e, «Sen reçeteyle satılan yatıştırıcı ilaçlar konusunda ne biliyorsun?» diye sordu.</p>

  <p>«Fazla bir şey bilmiyorum.» İngiliz kendini savunmaya çalışıyormuş gibi konuşmuştu. «Ama biraz bilgim var.»</p>

  <p>Jenkins alaycı bir tavırla «Ben çok şey biliyorum,» dedi. «Bu konuyu iyice araştırdım. 'All-Nite'dan 'Xanax'a kadar. Anlayacağın bizim meslekte uyku ilacıyla cinayet işlenmesi çok beğenilir. Şimdi diyelim ki ilk baktığın çantada gerçekten etkili bir ilaç buldun. Tabii olacak gibi değil ya neyse. İlacın hem uygun dozda olması, hem de çabuk etki yapması gerekiyor. Bunu nasıl saptayabilirsin?»</p>

  <p>«Neden saptayamayacakmışım?»</p>

  <p>«Çünkü ilaç etkisini en aşağı kırk dakikada gösterir... Ve ben ilacın herkesi aynı oranda etkileyeceğine de inanmıyorum. Stres altında olan beyinler bu tür ilaçlarla savaşmaya... onu reddetmeye çalışırlar. Bu tür bir reaksiyonu ortadan kaldırmak da imkânsızdır, Nick... Ha bunu denemişsin, ha kalbini yönetimin altına almayı çalışmışsın, hepsi bir. Tabii yolculara bolca ilaç vermeyi deneyebilirsin. Yeteri kadar bulursan eğer... O zaman herkes fazla dozdan ölür.</p>

  <p>Kapıdan geçeriz ama cansız olarak.»</p>

  <p>Nick, «Kırk dakika,» dedi. «Tanrım. Bundan emin misin? Kesinlikle emin misin?»</p>

  <p>Jenkins, «Evet,» diye yanıt verdi. Ses tonu kesindi.</p>

  <p>Brian gökyüzünde ışıldayan baklava biçimi deliğe baktı. Uçak hâlâ havada daire çiziyordu. Yakında kapı gözden kaybolacaktı. Ama sonra tekrar göreceklerdi.</p>

  <p>Nick sıkıntıyla, «Buna inanamıyorum,» diye mırıldandı. «Başımızdan o kadar şey geçti... Başarıyla havalandık ve buralara kadar geldik... Şu lanet olasıca şeyi bile bulduk... Ve şimdi uyuyamadığımız için kendi zamanımıza dönemeyeceğiz, öyle mi?</p>

  <p>Brian usulca, «Zaten artık kırk dakikamız da yok,» dedi. «O kadar beklersek bu uçak havaalanının doksan kilometre gerisinde yere çakılır.»</p>

  <p>«Ama herhalde başka alanlar var...»</p>

  <p>«Var ama bu büyüklükte bir uçağın inebileceği boyutlarda değiller.»</p>

  <p>«Kapıdan geçip tekrar doğuya dönsek?»</p>

  <p>«Vegas'a... Ama...» Brian göstergelere baktı. «Sekiz dakika sonra Vegas da gidilebilecek bir yer olmaktan çıkacak. Bence LAX'a inmek zorundayız. Oraya gitmek için de en aşağı otuz beş dakika gerekli. Yani karar verip, o yırtıktan geçmemiz için yirmi dakikamız var...»</p>

  <p>Jenkins düşünceli bir tavırla Nick'i süzüyordu. «Ya sen?»</p>

  <p>«Ne demek 'Ya sen'?»</p>

  <p>«Bence sen bir askersin... Ama sıradan biri olduğunu da sanmıyorum. SAS'dansın belki de.»</p>

  <p>Nick'in yüz hatları gerildi. «Öyleysem ne olacak, ahbap?»</p>

  <p>Jenkins, «Belki sen bizi uyutabilirsin,» dedi. «Özel güçlerde size böyle oyunlar öğretmiyorlar mı?»</p>

  <p>Brian birden İngiliz’in, Craig Toomy'yle ilk karşılaştıklarında ona yaptıklarını</p>

  <p>hatırladı. «Ne dersin, Nick? Volkan uyutma numarasına şimdi çok ihtiyacımız var.»</p>

  <p>İngiliz kulaklarına inanamıyormuşçasına bir pilota baktı, bir yazara. «Lütfen beni güldürmeyin, baylar, kolum o zaman daha kötü sancıyor.»</p>

  <p>Jenkins, «Ne demek bu?» diye sordu.</p>

  <p>«Yatıştırıcı ilaçlar konusundaki bilgim yanlıştı. Öyle değil mi? Eh, sizin de hakkımdaki düşünceleriniz yanlış. Ben James Bond değilim. Gerçek dünyada James Bond diye biri de yoktu. Belki boynuna vurarak seni öldürebilirim, Bob. Ama felce uğraman ve bir daha da düzelememen ihtimali daha fazla. Hatta seni bayıltabilirim de.» Yüzünü buruşturarak hızla şişen sağ kolunu havaya kaldırdı.</p>

  <p>«Ama korkarım usta elim, biraz önce kırılan koluma bağlı. Belki sol elimle kendimi savunabilirim. O da usta olmayan birine karşı. Senin sözünü ettiğin gibi şeyler? İmkânsız.»</p>

  <p>Biri, «Hepiniz en önemli şeyi unutuyorsunuz,» dedi.</p>

  <p>Üç adam döndü. Yüzü bembeyaz kesilmiş olan Laurel Stevenson bitkince kapıda duruyordu. Üşüyormuş gibi kollarını kavuşturmuştu «Hepimiz uyursak uçağı kim kullanacak? Uçağı Los Angeles'a kadar kim götürecek?»</p>

  <p>Üç erkek sessizce, şaşkın şaşkın ona bakakaldılar. Arkalarında gökyüzünde 'zaman yırtığı' tekrar belirdi.</p>

  <p>Nick usulca, «Mahvolduk,» dedi. «Bundan haberiniz var mı?» Hafifçe güldü ama sonra kırık kolu sarsıldığı için yüzünü buruşturdu.</p>

  <p>Albert, «Belki de mahvolmadık,» diye araya girdi. Bethany'le Laurel'in arkasında belirmişlerdi. Albert kolunu Bethany'nin beline atmıştı. Saçları bukleler halinde terli alnına yapışmıştı. Ama siyah gözleri berrak ve ciddiydi. Israrla Brian'a bakıyordu. «Bence sen bizi uyutabilirsin. Ve yine sen bizi alana indirebilirsin.»</p>

  <p>Brian sert sert, «Sen neden söz ediyorsun?» diye sordu.</p>

  <p>Albert kısaca yanıt verdi. «Basınçtan. Ben basınçtan söz ediyorum.»</p>

  <p>Brian o zaman tekrar rüyasını anımsadı. Hem de olanca berraklığıyla. Sanki olayı</p>

  <p>yeniden yaşıyordu. Uçağın gövdesindeki çatlağa elini dayamış olan Anne. Üzerinde SADECE KAYAN YILDIZLAR yazılı levha.</p>

  <p>Basınç.</p>

  <p>Bak, hayatım. Her şey halloldu.</p>

  <p>Nick, «Brian, Albert ne demek istiyor?» diye sordu. «Bir çözüm yolu bulduğu belli. Böyle olduğu yüzünden de anlaşılıyor. Nedir bu.»</p>

  <p>Brian, ona aldırmadı. Dikkatle başlarındaki derde çare bulan on yedi yaşındaki müzik öğrencisine bakıyordu. «Peki, ya sonra? Yırtıktan geçtikten sonra? Uçağı</p>

  <p>indirmek için nasıl uyanacağım?»</p>

  <p>Laurel, «Lütfen biri ne olduğunu anlatır mı?» diye yalvardı. Nick'in yanına gitmiş, İngiliz de sağlam kolunu onun beline dolamıştı.</p>

  <p>Brian kontrol panelindeki bir reostaya elini vurdu. Ayarlayıcının üzerinde</p>

  <p>'Kabin basıncı' yazılıydı, «Albert bunu kullanmamı öneriyor. Hepimizin bayılması</p>

  <p>için.»</p>

  <p>«Bunu yapabilir misin, ahbap? Gerçekten yapabilir misin?»</p>

  <p>Brian, «Evet,» dedi. «Yolculuğun başlangıcında hostesler bir gösteri yaparlar.</p>

  <p>'Küçük, altın gibi kabı burnunuzla ağzınızın üzerine kapayın ve normal şekilde soluk alın,' derler. Kabin basıncı düştüğünde bu kaplar otomatik olarak yerlerinden çıkarlar.»</p>

  <p>Nick saate baktı. «Artık konuşmayı bırakıp bu işi yapsak. Zaman azalıyor.»</p>

  <p>«Hemen değil.» Brian yine Albert'e döndü. «Uçağı yırtığa doğru döndürüp basıncı</p>

  <p>düşürmeye başlayabilirim. Kabin basıncını dakik bir şekilde kontrol altında tutabilirim. Yırtıktan geçmeden önce hepimizi bayıltabileceğimden eminim. Ama Laurel'in sorusunu unutma. Hepimiz bayılırsak uçağı kim kullanır?»</p>

  <p>Delikanlı ağzını açtı, sonra da kapadı. Başını salladı.</p>

  <p>O zaman Bob Jenkins söze karıştı. Sesi ifadesizdi. «Bence sen bizi Los Angeles'e uçurabilirsin. Ama bunu yapabilmen için bir başkasının ölmesi gerekiyor.»</p>

  <p>Nick hemen, «Ne demek istediğini açıkla,» diye emretti.</p>

  <p>Jenkins ne demek istediğini özetle açıkladı. O sırada Rudy Warwick de gruba katılmıştı.</p>

  <p>Nick, «Bu olabilir mi, Brian?» diye sordu.</p>

  <p>Kaptan pilot dalgın dalgın, «Evet,» dedi. «Olmaması için bir neden yok.» Artık on bir dakikaları vardı. O yırtıktan geçmeleri için on bir dakika. «Bu işi kim yapacak? Aranızda kura mı çekeceksiniz?»</p>

  <p>«Buna gerek yok.» Nick kayıtsızca konuşuyordu. «Bu işi ben yapacağım.»</p>

  <p>Laurel, «Hayır!» diye bağırdı. İrileşmiş olan gözleri daha koyu duruyordu.</p>

  <p>«Neden sen? Senin olman şart mı?»</p>

  <p>Bethany ona tıslar gibi, «Sus,» dedi. «Madem istiyor, öyle yapsın.»</p>

  <p>Albert mutsuzca Bethany'ye döndü. Sonra Laurel'e ve en sonunda Nick'e. Bir ses, gönüllü sen olmalıydın, diye fısıldıyordu. Arizona'lı Yahudi gibi sert birine göre bir iş. Ama yaşamı çok seviyordu... ve hemen sona erdirmeyi de istemiyordu.</p>

  <p>O yüzden ağzını açtı, sonra da bir şey söylemeden kapattı.</p>

  <p>Laurel tekrar telaşla, «Neden sen?» dedi. «Niçin kura çekmiyoruz? Niçin Bob değil? Ya da Rudy? Veya ben?»</p>

  <p>Nick onun kolunu tuttu. «Benimle bir dakika gelir misin?»</p>

  <p>Brian, «Nick, fazla zamanımız yok,» diye anımsattı. Sakin sakin konuşmaya çalışmıştı. Ama sesinde çaresizlik, hatta belki de panik vardı.</p>

  <p>«Biliyorum. Sen gerekli şeyleri yapmaya başla!» Nick, Laurel'i kapıdan çıkardı.</p>

  <p>İngiliz küçük mutfakta durarak Laurel'i karşısına aldı. Genç kadın aynı anda acı</p>

  <p>gerçeği kavradı. Boston'a Nick gibi bir erkeği bulmak için gitmek istemişti. Ve o adam uçaktaydı. Laurel'in bu keşfinin pek romantik bir yanı yoktu. Hatta oldukça feci bir şeydi bu.</p>

  <p>Nick, «Belki aramızda bir şeyler olabilirdi,» dedi. «Sence bu konuda haklı</p>

  <p>mıyım? Bu sözlerimi doğru buluyorsan açık açık söyle. Naz yapacak zaman yok. Hiç</p>

  <p>yok.»</p>

  <p>«Evet.» Laurel'in sesi titriyordu. «Haklısın sanırım.»</p>

  <p>«Ama kesin olarak bilmiyoruz. Bilemeyiz. Her şey dönüp dolaşıp zamana geliyor değil mi? Zaman... ve uyku... ve bilmemek. Bu işi benim yapmam gerekiyor, Laurel. Her şeyimi dengelemeye çalıştım. Ama hesap defterimde çok açık var. Bu açığı kapatmam için tek şans bu. Ben de bu fırsattan yararlanmak niyetindeyim.»</p>

  <p>«Ne demek istediğini anlaya...»</p>

  <p>«Biliyorum, anlayamıyorsun. Ama ben anlıyorum.» İngiliz hızlı hızlı konuşuyordu.</p>

  <p>Genç kadının kolunu tutup onu kendine doğru iyice çekti. «Sen bir tür macera peşindeydin, değil mi, Laurel?»</p>

  <p>«Senin ne demek...»</p>

  <p>Nick, Laurel'i hafifçe sarstı. «Sana söyledim. Zamanımız yok! Bir macera peşinde miydin?»</p>

  <p>«Ben... Evet.»</p>

  <p>Brian pilot kabininden seslendi. «Nick!»</p>

  <p>İngiliz o tarafa doğru dönüp, «Geliyorum!» diye cevap verdi. Sonra Laurel'e baktı. «Başka bir maceraya atılmanı istiyorum. Tabii bu felaketten sağsalim kurtulup buna da razı olursan...»</p>

  <p>Genç kadın ona baktı. Dudakları titriyordu.</p>

  <p>«Dinle, Laurel. Dikkatle dinle.» Bir an durdu, sonra sözcüklere basa basa konuşmaya başladı. «Vazgeçecektim. Buna karar vermiştim.»</p>

  <p>«Neden vazgeçecektin?»</p>

  <p>Nick sabırsızca başını salladı. «Bu önemli değil. Önemli olan bana inanıp inanmadığın. İnanıyor musun?»</p>

  <p>Laurel, «Evet,» dedi. «Neden söz ettiğini bilmiyorum ama ciddi olduğuna inanıyorum.»</p>

  <p>Brian kabinden uyardı. «Nick! Yırtığa doğru gidiyoruz!»</p>

  <p>İngiliz öne doğru yeniden bir göz attı. Gözleri kısılmış pırıl pırıl parlıyordu.</p>

  <p>Sonra tekrar Laurel'e baktı. «Babam Londra'nın güneyindeki Fluting köyünde yaşıyor. Anacaddedeki bütün dükkânlara onu sorabilirsin. Bay Hopewell'i.</p>

  <p>Yaşlılar onu hâlâ, 'Baba,' diye çağırıyorlar. Ona git ve vazgeçmeye karar verdiğimi söyle. Ama ona karşı sözlerinde direnmelisin. Çünkü adımı duyduğunda arkasını dönüp küfretmeye başlıyor. 'Benim oğlum yok,' diye haykırıyor. Israrcı</p>

  <p>olabilir misin?»</p>

  <p>«Evet.»</p>

  <p>Nick başını sallayarak acımasızca gülümsedi. «İyi. Sana söylediklerimi tekrarla ve bana inandığını da açıkla. Belfast'taki kilisenin arkasında olanların kefaretini ödemek için elimden geleni yaptığımı söyle.»</p>

  <p>«Belfast.»</p>

  <p>«Evet. Seni yine dinlemek istemezse o zaman babama 'Beni dinlemelisin,' de.</p>

  <p>'Papatyalar yüzünden. Nick'in papatyaları getirdiği günü unutma.' Bunu da hatırlayabilir misin?»</p>

  <p>«Papatyaları ona götürdüğün gün...»</p>

  <p>Nick neredeyse gülecekmiş gibiydi,, Ama Laurel o zamana dek onunki kadar acı</p>

  <p>duygular ve keder dolu bir yüz hiç görmemişti. «Hayır, papatyaları ona götürmedim. Ama önemli değil, işte yeni maceran bu. İstediğimi yapacak mısın?»</p>

  <p>«Evet ama...»</p>

  <p>«İyi. Teşekkür ederim, Laurel.» Nick, sol eliyle genç kadının ensesini kavrayarak yüzünü kendine yaklaştırdı. Laurel'i öptü. Dudakları soğuktu ve nefesi korku kokuyordu.</p>

  <p>Sonra uzaklaştı.</p>

  <p>Bethany «Boğuluyormuş gibi mi olacağız?» diye sordu. «Soluk alamıyormuş gibi?»</p>

  <p>«Hayır.» Brian, Nick'in gelip gelmediğini anlamak için ayağa kalkmıştı. İngiliz kapıda gözüktüğünde tekrar yerine oturdu. Çok sarsılmış olan Laurel, Nick'i izledi. Brian, Bethany'ye, «Biraz başın dönecek, o kadar» diye açıkladı,</p>

  <p>«Sersemleyeceksin... ve kendinden geçeceksin...» Nick'e bir göz attı. «Sonra hepimiz uyanacağız.»</p>

  <p>Nick neşeyle, «Öyle,» dedi. «Ve kimbilir? Belki ben de o sırada hâlâ burada olurum. 'Kalp para her zaman ortaya çıkar,' derler. Öyle değil mi, Brian?»</p>

  <p>«Her şey olabilir sanırım.» Brian bir kolu hafifçe indirdi. Gökyüzü iyice aydınlanmaya başlıyordu. Yırtık tam karşıdaydı, «oturun, arkadaşlarım. Nick, sen yanıma gel. Sana ne yapman gerektiğini göstereyim... ne zaman uygulayacağını da açıklayacağım.»</p>

  <p>Laurel, «Bir dakika,» dedi. Kendini biraz olsun toplamış, yüzüne de hafif bir renk gelmişti. Ayaklarının ucunda yükselerek Nick'i dudaklarından öptü.</p>

  <p>İngiliz ciddi ciddi, «Teşekkür ederim...» diye mırıldandı.</p>

  <p>«Vazgeçecektin. Kararını vermiştin. Beni dinlemezse, ona papatyamı götürdüğün günü hatırlatacağım. İyi ezberlemiş miyim?»</p>

  <p>Nick güldü. «Hem de çok iyi, sevgilim. Hem de çok iyi.» Sol koluyla genç kadına sarılıp onu uzun uzun, sertçe öptü. Laurel'i bıraktığı zaman düşünceli bir tavırla, şefkatle gülümsedi. «Bu da bana yeter.»</p>

  <p>Brian üç dakika sonra mikrofonu açtı. «Basıncı indirmeye başlıyorum. Herkes kemerlerini kontrol etsin.»</p>

  <p>Hepsi de öyle yaptılar. Bütün sinirleri gerilmiş olan Albert, bir hışırtı</p>

  <p>duyacağını sanıyordu. Ama jetlerin düzgün uğultusundan başka ses işitilmiyordu.</p>

  <p>Hiç mi hiç uykusu yoktu.</p>

  <p>Bethany usulca, «Albert?» dedi. Sesi korku doluydu. «Lütfen bana sarılır mısın?»</p>

  <p>Delikanlı, «Evet,» diye mırıldandı. «Eğer sen de bana sarılırsan.»</p>

  <p>Arkalarında Rudy Warwick elinde tespihi yine duaya başlamıştı. Yan tarafta Laurel koltuğunun yanlarını sıkıca kavramıştı. Hâlâ Nick Hopewell'in dudaklarını</p>

  <p>dudaklarında hissediyordu. Başını kaldırıp yukarıya doğru baktı. Derin derin, ağır ağır soluk almaya başladı. Maskelerin yukarıdaki yerlerinden düşmelerini bekliyordu... Doksan saniye sonra bu da oldu.</p>

  <p>Laurel, Belfast'taki günü de unutmamalıyım, diye düşündü. Kilisenin arkasında olanları. Nick günahının kefaretini ödemek için her yaptığını da söyledi.</p>

  <p>Kefaret... Birden kendinden geçti.</p>

  <p>Brian tekrar, «Ne... yapacağını biliyorsun... değil mi?» dedi. Uykudaymış gibi boğuk bir sesle konuşuyordu. İleride 'zaman yırtığı' bütün gökyüzünü kaplıyordu adeta.</p>

  <p>Nick, «Biliyorum,» diye karşılık verdi. Yüzündeki oksijen maskesi yüzünden onun da sesi boğuk çıkıyordu. Lastik maskenin yukarısında gözleri berrak ve sakindi.</p>

  <p>«Kaygılanma Brian. Her şey yolunda. Artık uyu bakalım. Tatlı rüyalar görmeni dilerim.»</p>

  <p>Brian kendinden geçmek üzere olduğunu hissediyordu.</p>

  <p>Ama yine de gerçeklerle bağlantısını kesmek istemiyordu. Yırtığa bakarak, çok güzel, diye düşündü. Tanrım, ne kadar da güzel!</p>

  <p>Sonra o görünmeyen elin uçağı yakalayıp sürüklemeye başladığını hissetti. Bu kez geri dönmeyeceklerdi.</p>

  <p>«Nick,» diye mırıldandı. Konuşabilmek için tüm gücünü harcamak zorunda kalmıştı.</p>

  <p>Elini ağır ağır kaldırdı.</p>

  <p>Nick onun elini tuttu. «Uyu artık. Vücudunun kendinden geçme isteğiyle savaşma.</p>

  <p>Tabii benimle birlikte gitmek istiyorsan o başka. Artık çok az kaldı.»</p>

  <p>«Ben sadece sana... teşekkür etmek... istedim.»</p>

  <p>Nick gülümseyerek onun elini hafifçe sıktı. «Bir şey değil, ahbap. Bu unutulmayacak bir uçuştu. Gösterilen film ve verilen mimozalar olmasaydı bile.»</p>

  <p>Brian tekrar yırtığa baktı. Şimdi yırtığa doğru harika renklerden oluşan bir nehir akıyordu. Renkler dönüyor, birbirlerine karışıyor ve Brian'ın kamaşan gözlerinin önünde sözcükler oluşturuyorlardı.</p>

  <p>SADECE KAYAN YILDIZLAR</p>

  <p>Kaptan pilot merakla, «Bu Kayan Yıldızlar... biz miyiz?» diye sordu. Sesi sanki kulaklarına çok uzaklardaki bir evrenden geliyordu. Sonra karanlık etrafını</p>

  <p>sararak onu yuttu.</p>

  <p>Nick şimdi yapayalnızdı. Uçaktaki tek uyanık adam. Vaktiyle Belfast'ta bir kilisenin arkasında üç çocuğu kurşun yağmuruna tutarak öldüren Nick. Çocuklar patatesleri el bombalarına benzemeleri için kurşuni renge boyayarak onları</p>

  <p>atmaya başlamışlardı. Bunu neden yaptılar, diye kendi kendine sordu. Bir tür iddialaşmanın sonucu muydu? Gerçeği hiçbir zaman öğrenememişti.</p>

  <p>Artık korkmuyordu. Ama çok çok yalnızdı. Bu onun için yeni bir duygu değildi.</p>

  <p>Böyle tek başına ilk kez nöbet de beklemiyordu. Başkalarının yaşamlarının onun ellerine teslim edildiği çok olmuştu.</p>

  <p>Yırtık gitgide yaklaşıyordu. Nick elini kabin basıncını kontrol eden reostaya attı.</p>

  <p>Yırtık ne şahane, diye düşündü. Şimdi buradan fışkıran ışıklar son birkaç saat içinde karşılaştıkları şeylerin tam tersiydi. Nick sanki yeni bir hayat ve yeni bir hareketin birbirine karıştığı bir potaya bakıyordu.</p>

  <p>Neden güzel olmasın? Belki de hayat... bütün hayat... burada başlıyor. Her günün her saniyesinde yaşam yeniden doğuyor. Burası yaratılışın beşiği ve zamanın da kaynağı. Umacıların bu noktadan öteye geçmelerine izin verilmiyor.</p>

  <p>Jet motorları homurdanıyordu. Koltuğunda bayılmış olan Brian Engle'ın vücudunu renkler yutuyordu adeta. Görkemli bir hayalete dönüşmüştü şimdi. Nick kol ve ellerinin renksizleştiklerini farkettiği zaman hiç şaşırmadı. Hayalet Brian değil. Benim.</p>

  <p>Şimdi korkunç bir uğultu uçağın motorlarının gürültüsünü boğuyordu. Ansızın uçağın burnunun hemen ötesinde sanki bir güneş patladı.</p>

  <p>Nick hiçbir insanın hayal edemediği renkleri gördü. Bu sadece zaman yırtığını</p>

  <p>değil kafasını, sinirlerini, kaslarını ve kemiklerini de doldurdu.</p>

  <p>Nick, «Ah, Tanrım!» diye haykırdı. «Ne kadar GÜZEL!» Uçak yırtığa dalarken o da reostayı ayarladı.</p>

  <p>Bir saniyenin binde biri kadar bir süre içinde Nick'in dişlerindeki dolgular fıkırdayarak yere düştüler. Onları genç adama diz görevini yapan teflon disk izledi. Kuzey İrlanda'daki çarpışmadan biraz daha şerefli bir çatışmanın hatırasıydı bu.</p>

  <p>Ve Nick Hopewell ortadan kalktı.</p>

  <p>Brian ilk önce gömleğinin ıslak olduğunu ve başının da tekrar ağrımaya başladığını farketti. Koltuğunda ağır ağır doğruldu. Başına saplanan ağrı</p>

  <p>yüzünden suratını buruşturarak kim olduğunu anımsamaya çalıştı. Nerede olduğunu da. Kendi kendine, neden çabucak uyanmayı bu kadar çok istiyorum, diye sordu.</p>

  <p>Yaptığım önemli iş neydi?</p>

  <p>Kafası fısıldadı. Hava kaçması. Ana salondan hava sızıyor. Basınç dengelenmezse büyük bir dert...</p>

  <p>Hayır, bu doğru değildi. Basınç dengelenmişti. Daha doğrusu her şey esrarlı bir şekilde kendi kendine düzelmişti. Ve o da uçağı güvenle LAX'a indirmişti. Sonra yeşil bleyzerli adam gelmişti ve...</p>

  <p>Anne'in cenaze töreni! Tanrım! Uyuyakalmışım.</p>

  <p>Brian birden gözlerini açtı. Ama bulunduğu yer bir motel odası değildi. Ya da Anne'in kardeşinin Revere'deki evinin misafir odası. Pilot kabinin camından yıldızlarla dolu bir gökyüzüne bakıyordu.</p>

  <p>Birdenbire... her şeyi anımsadı.</p>

  <p>Hızla doğruldu. Kendini akşamdan kalmış gibi hissediyordu. Burnundan akan kanlar panele damlıyordu. Başını eğdi ve gömleğinin kan içinde olduğunu farketti.</p>

  <p>Tabii, diye düşündü. Çoğu zaman basıncın düşmesi buna neden olur. Acaba şimdi kaç yolcum kaldı? Hatırlayamıyordu. Kafasının içi koyu bir sisle dolmuştu sanki.</p>

  <p>Yakıt göstergelerine baktı. Kritik nokta yaklaşıyordu. Ama uçak tam olması</p>

  <p>gereken yerdeydi. Hızla Los Angeles'e doğru iniyorlardı. Çok geçmeden başka bir uçağın yoluna çıkabilirlerdi.</p>

  <p>Kendinden geçmeden önce yanında biri vardı... Kimdi o? Brian bir an düşündükten sonra hatırladı. Nick, tabii. Nick Hopewell. O gitmişti. İngiliz’in 'kalp para'</p>

  <p>olmadığı anlaşılıyordu. Ama Nick üzerine düşeni yapmıştı. Yoksa Brian şimdi uyanamayacaktı.</p>

  <p>Telaşla telsize uzandı. «LAX alan kontrolü. Burası American Pride uçağı.</p>

  <p>Sefer...» Durakladı. Hangi seferdi bu? Anımsayamadı. Kafasındaki sis buna engel oluyordu.</p>

  <p>Arkasından biri titrek bir sesle sersem sersem, «Yirmi dokuz numaralı sefer değil mi?» diye mırıldandı.</p>

  <p>«Sağol, Laurel.» Brian dönmedi. «Şimdi yerine geçip kemerini bağla. Bu uçakla bazı oyunlar yapmam gerekebilir.» Tekrar mikrofona konuşmaya başladı. «American Pride, 29 numaralı uçuş seferi. Tekrarlıyorum: Yirmi dokuz. Yer Kontrolü: Acil durum! Acil durum! Lütfen önümdeki her uçağı yolumun üzerinden uzaklaştırın. 85</p>

  <p>dereceyle geliyorum. Yakıtım tükendi. Bir itfaiye arabası çıkarın ve...»</p>

  <p>Laurel arkasından ifadesiz bir sesle, «Ah, boşversene,» dedi. Brian hızla döndü.</p>

  <p>Başına saplanan sancıya ve burnundan akan kanlara da aldırmadı. «Kahretsin!</p>

  <p>Otursana! Önceden haber vermeden yoğun bir trafiğe karışmak üzereyiz. Boynunun kırılmasını istemiyorsan...»</p>

  <p>Laurel yine ifadesiz bir sesle, «Burada yoğun trafik yok,» diye açıkladı. «Ne de itfaiye arabaları. Nick boş yere öldü. Ben de onun haberini iletme fırsatını</p>

  <p>bulamayacağım. Aşağıya bir baksana.»</p>

  <p>Brian denileni yaptı. Artık Los Angeles'in dış mahallelerinin üzerinden uçuyorlardı ama aşağıda karanlıktan başka hiçbir şey yoktu.</p>

  <p>Hiçbir şey... Ve hiç kimse.</p>

  <p>Laurel Stevenson, korku ve düşkırıklığıyla hıçkırmaya başladı.</p>

  <p>Uçak bomboş sokakların üzerinden geçerken gölgesi üzerlerine düşmüyordu. Şafağa daha bir saat vardı.</p>

  <p>Uçağın alt kısmı açıldı ve iniş takımları uzandı. American Pride havaalanına doğru alçalmaya başladı. Dokuz metre kadar aşağıda beton pist uzanıyordu.</p>

  <p>Brian’ın bu kez uzun uzadıya manevra yapması imkânsızdı. Yakıt göstergelerinin ibreleri sıfırın üzerinde duruyordu. Brian dalışa geçti. Bir sarsıntı oldu.</p>

  <p>Pilotun dişleri çatırdadı, burnu tekrar kanamaya başladı. Yardımcı pilot koltuğunda oturan Laurel haykırdı.</p>

  <p>Brian mikrofonu kaptı. «Sıkı tutunun! Sert bir iniş yapacağız! Sıkı tutunun!»</p>

  <p>Uçak piste inerek korkunç bir sessizlik içinde ilerledi. United terminaline yaklaşıyorlardı. Binanın önünde en aşağı on iki uçak duruyordu.</p>

  <p>Brian'ın sesi mikrofondan tekrar yükseldi. «Sıkı tutunun! Çarpışacağız! Sıkı</p>

  <p>tutunun! Bu...»</p>

  <p>American Pride 29, terminalin 29 numaralı kapısına çarparak durdu. Korkunç, boğuk bir gürültü duyuldu. Bunu cam şangırtıları ve ezilen maden levhaların sesi izledi. Brian bir an koltuğunun arkalığına yapıştı sanki. Sonra dikleşerek patlamayı bekledi. Ama sonra depolarda patlayacak kadar yakıt kalmamış olduğunu hatırladı.</p>

  <p>Kontrol panelindeki düğmeleri kapattı. Sonra da Laurel'in ne durumda olduğunu anlamak için ona döndü. Genç kadın bulanık gözlerle uyuşukça ona bakıyordu.</p>

  <p>Brian titrek bir sesle, «Bir daha böyle bir şeye kalkışmayacağım,» dedi.</p>

  <p>Laurel, «Çarpıp parçalanmamıza izin vermeliydin. Denediğimiz her şey... Dinah...</p>

  <p>Nick... Hepsi de boşunaydı. Burada da durum aynı. Aynı.»</p>

  <p>Brian kemerini çözerek yalpalaya yalpalaya ayağa kalktı. Mendilini cebinden çıkarıp Laurel'e uzattı. «Burnunu sil. Kanıyor.»</p>

  <p>Genç kadın mendili alarak sanki yaşamı boyunca böyle bir şey hiç görmemiş gibi baktı.</p>

  <p>Brian ağır ağır ana salona gitti. Kapıda durup yolcuları saydı. Geride kalan birkaç yolcusunun durumları fenaya benzemiyordu. Bethany taşını Albert'in göğsüne dayamış hıçkıra hıçkıra ağlıyordu. Rudy Warwick kemerini çözüp ayağa kalkarken başını yukarıdaki rafa çarptı. Tekrar yerine çöktü. Brian'a hiçbir şey anlayamıyormuş gibi sersem sersem baktı. Brian nedense, Rudy acaba hâlâ aç mı, diye düşündü. Ama sanmıyorum...</p>

  <p>Sonra yolculara, «Uçaktan inmeliyiz» dedi.</p>

  <p>Bethany başını kaldırdı. «Ne zaman gelecekler?» Sinir krizi geçirmek üzereydi.</p>

  <p>«Bu kez ne kadar zaman sonra bize ulaşacaklar? Onların sesini duyuyor musunuz?»</p>

  <p>Brian'ın başına yine bir sancı saplandı. Ayaklarının üzerinde sallandı.</p>

  <p>Bayılacağından emindi.</p>

  <p>Biri kolunu beline dayayarak yardım etti. Brian şaşkınlıkla baktı. Bunu yapan Laurel'di.</p>

  <p>Genç kadın usulca, «Kaptan Engle haklı,» dedi. «Uçaktan inmeliyiz. Belki de durum gözüktüğü kadar kötü değil.»</p>

  <p>Bethany sinirli sinirli, havlarcasına güldü. «Daha ne kadar kötü olabilir? Ne kadar kötü...»</p>

  <p>Albert, «Burada farklı bir şey var,» dedi. Delikanlı pencereden bakıyordu. «Bir şey değişmiş. Ne olduğunu bilmiyorum... Ama her şey aynı değil.» Önce Bethany'ye baktı. Sonra Brian'la Laurel'e. «Aynı değil.»</p>

  <p>Kaptan pilot, Bob Jenkins'in yanında durarak eğildi ve pencereden dışarı bir göz attı. Bu alan ona Bangor'dakinden çok farklı gözükmedi. Sadece daha fazla uçak vardı. Ama onlar da terkedilmişti. Ancak Brian, Albert'in yine de haklı</p>

  <p>olabileceğini düşündü. Görmekten çok hissedir yordu. Arada, kavrayamadığı çok önemli bir fark vardı. Bunu yakalayacak gibi oluyor ama başaramıyordu. Tıpkı</p>

  <p>karısının parfümünün ad gibi.</p>

  <p>Parfümünün adı 'L'Envoi,' hayatım. Ben her zaman bu kokuyu sürerim. Hatırlamıyor musun?</p>

  <p>Hatırlamıyor musun?</p>

  <p>Brian, «Haydi, gelin,» dedi. «Bu sefer pilot kabinindeki kapaktan çıkacağız.»</p>

  <p>Brian panelin hemen altındaki kapağı açıp aşağıya atladı. Ön bagaj yerinden geçerek uçağın burnundaki geniş kapağı açtı. Albert ona katılarak Bethany'nin inmesine yardım etti. Brian da Laurel'in inmesine. Sonra Brian'la delikanlı</p>

  <p>kemikleri cama dönüşmüş gibi hareket eden Warwick'in yardımına koştular. Warwick hâlâ tespihini sıkıca tutuyordu. Şimdi pilot kabininin altında toplanmışlardı.</p>

  <p>Bob Jenkins yukarıda yere çömelmiş, delikten onlara bakıyordu.</p>

  <p>Brian el merdivenini yerinden çıkararak geniş kapaktan sarkıttı. Önce kendisi alana indi. Sonra da diğerleri onu izlediler. Brian ayağı asfalta değdiği an çılgınca bir isteğe kapıldı. Elini kalbine koyarak bozulmuş süt ve ekşimiş bal ülkesi bu yolculuktan sağ kurtulanların artık... Hiç olmazsa Umacılar gelinceye kadar, diye bağıracaktı.</p>

  <p>Ama hiç sesini çıkarmadı. Diğerleriyle birlikte orada durup çevresine bakındı.</p>

  <p>Hafif bir rüzgâr yanağını okşuyordu. Uzaklardan bir ses duydu. Ama bu Bangor'da yavaş yavaş farkettikleri o çatırtı ve şapırtıya benzemiyordu. Yine de ne olduğunu anlayamadı.</p>

  <p>Bethany, «O nedir?» diye sordu. «Şu uğultu? Elektrik uğultusuna benziyor.»</p>

  <p>Jenkins düşünceli düşünceli, «Hayır, benzemiyor,» dedi. «Bu tıpkı...»Başını</p>

  <p>salladı.</p>

  <p>Brian, «Şimdiye dek duyduğum seslere hiç benzemiyor,» dedi, ama bundan da pek emin değildi.</p>

  <p>Bethany sinirli sinirli bağırdı. «Onlar değil mi? Onlar geliyorlar! Dinah'nın sözünü ettiği Umacılar!»</p>

  <p>Kaptan pilot, «Sanmıyorum,» dedi. «Ses hiç de aynı değil.» Ama midesinden vücuduna buz gibi bir korku yayılmaya başlamıştı.</p>

  <p>«Şimdi ne olacak?» Warwick'in sesi karga gibiydi. «Her şeye yeniden mi başlayacağız?»</p>

  <p>Brian, «İçeri girmek için bagaj kayışına gerek kalmayacak,» dedi. «Bu da bir başlangıç sayılır. Servis kapısı açık.» Uçak binaya çarptığı zaman tekerlekli merdiven de kapının önünden kaymıştı. Ama onu tekrar uygunca yerleştirmek hiç de zor olmayacaktı. «Haydi.»</p>

  <p>Hep birlikte merdivene doğru ilerlediler.</p>

  <p>Brian, «Albert?» dedi. «Bana yardım et de şu merdiveni...»</p>

  <p>Jenkins, «Bir dakika!» diye haykırdı.</p>

  <p>Brian döndü. Yazar etrafına ihtiyatla karışık bir şaşkınlıkla bakıyordu. Ve o şaşkınlık dolu gözlerindeki yeni ifade neydi? Umut mu? «Ne var, Bob? Ne görüyorsun?»</p>

  <p>«Yine boş bir alan. Ama hissettiklerime gelince...» Jenkins parmaklarını yüzüne götürdü. Sonra da elini havaya kaldırdı.</p>

  <p>Brian, Jenkins'e ne demek istediğini soracakken duraksadı. Çünkü yanıtı kendisi de biliyordu. Bunu uçaktan indikleri zaman farketmemiş miydi? Evet. Farketmiş</p>

  <p>ama sonra üzerinde durmamıştı.</p>

  <p>İşte şimdi de hafif bir rüzgâr yüzüne çarpıyordu. Yani hava hareket halindeydi.</p>

  <p>Albert, «Tanrım!» diyerek parmağını ağzına soktu, sonra havaya kaldırdı.</p>

  <p>Olanlara inanamıyormuşçasına gülümsedi.</p>

  <p>Laurel, «Hepsi bu kadar değil,» dedi. «Dinleyin.» Uçağa doğru koştu. Sonra da dönüp onlara doğru geldi. Saçları rüzgârda uçuşuyor, yüksek topuklu ayakkabıları</p>

  <p>asfaltın üzerinde tıkırdıyordu. «Duydunuz mu? Duydunuz mu?»</p>

  <p>Evet, duymuşlardı. Sesler artık boğuk ve hafif değildi. Brian, Laurel'in konuşmasını dinlerken Bangor'daki durumu hatırladı. Orada sesler sanki kafalarına pirinç ya da kurşundan birer çan geçirilmiş gibi boğuk çıkıyordu.</p>

  <p>Bethany ellerini kaldırdı, tempoyla birbirine vurmaya başladı Neşeyle gülüyordu.</p>

  <p>Warwick, «Bu ne anlama...» diye başladı.</p>

  <p>Albert sevinçten tizleşmiş bir sesle bağırdı. «Uçak! Şimdi neyin farklı olduğunu alıyorum! Uçağa bakın! Onun da diğerlerinden artık farkı yok!»</p>

  <p>Dönerek baktılar. Hiçbiri uzun süre konuşmadı. Belki de konuşacak halde değillerdi. Bangor'da yakıtını aldıkları jet uçağının rengi kararmış, gövdesi de eskimişti. Ama şimdi 29 da dahil bütün uçaklar aynı derecede yeni ve pırıl pırıldılar.</p>

  <p>Warwick, Jenkins'e döndü. «Bütün bunlar ne anlama geliyor? Ne demek bu? Her şey normale döndüyse elektrik nerede? Ya insanlar?»</p>

  <p>Albert, «Ve bu gürültü nedir?» diye sordu.</p>

  <p>Ses daha da yaklaşmış ve berraklaşmıştı.</p>

  <p>Jenkins başını sallayarak döndü. «Bilmiyorum. Şimdi merdiveni yerine itip içeri...»</p>

  <p>Laurel onu omzundan yakaladı. «Sen bir şey biliyorsun?» Sesi sinirli ve gergindi. «Bunun farkındayım. Neden hepimize açıklamıyorsun?»</p>

  <p>Jenkins bir an kararsızlıkla duraksadı, sonra da, «Olmaz,» dercesine başını</p>

  <p>salladı. «Şu anda bir açıklama yapacak durumda değilim, Laurel. Önce içeri girip çevreye bir göz atmak istiyorum.»</p>

  <p>Bu cevapla yetinmek zorunda kaldılar. Brian'la Albert merdiveni iterek yerine taktılar. Hepsi de teker teker yukarı çıktılar. Brian en gerideydi.</p>

  <p>Sonunda kendilerini büyük, daire biçimi bir salonda buldular. Dışarıdaki o uğultu gitgide yükseliyordu, «aaaaaa....»</p>

  <p>Jenkins yönetimi ele aldı. «Benimle gelin. Lütfen çabuk olun.» Öne geçerek yolcuları kafeteryaya götürdü.</p>

  <p>Hiç duraksamadan kontuarın arkasına geçerek tezgâhın üzerindeki pastalardan birini aldı. Selofanı dişleriyle yırtmaya çalıştı... Sonra protezinin uçakta kaldığını anımsadı. Öfkeyle hafifçe homurdanarak pastayı Albert'e uzattı. «Bu işi sen yap!» Gözleri parlamaya başlamıştı. «Çabuk ol, Albert! Çabuk ol!»</p>

  <p>Albert, «Çabuk Watson, oyun başladı!» diyerek delicesine güldü.</p>

  <p>Selofanı açıp yazara baktı. Jenkins çabucak başını salladı. Albert pastayı</p>

  <p>ısırdı. Pastanın iki yanlarından krema ve ahududu reçeli fışkırmıştı.</p>

  <p>Albert güldü. «Çok nefis! Nefis!» Pastayı Bethany'ye uzattı. Bethany de pastadan iri bir parça kopardı.</p>

  <p>Laurel'in burnuna ahududunun kokusu gelmişti ve midesi garip bir şekilde gurulduyordu. Genç kadın bir kahkaha attı. Birdenbire sevinçten başı dönmeye başlamış, adeta sarhoş olmuştu. Artık orada olmayan Nick'i düşündü. O, diğerlerinin buraya ulaşabilmeleri için ölmüştü. Kendi kendine, Nick bu kadar sevindiğim için bana kızmazdı, dedi.</p>

  <p>Dışarıdaki ses daha da yükselmişti. «AAAAAAAA...»</p>

  <p>Bob Jenkins telaşla kontuarın arkasından fırladı. «Çabuk olun! Neredeyse o olacak. Her an olabilir. O sırada burada bulunmamalıyız. Bence çok tehlikeli.»</p>

  <p>Bethany, «Tehlikeli olan nedir...» diye başladı ama Albert kolunu kızın omzuna dolayarak onu Jenkins'in peşinden sürükledi. Yazar deli gibi kafeteryadan fırlamıştı bile.</p>

  <p>Diğerleri de onun arkasından koşuyorlardı. Tekrar salona girerlerken Brian garip bir ışığın boş koltukların ürerinde uçuştuğunu farketti. Renkler birbirini izliyordu. Kırmızı maviyi, sarı kırmızıyı, yeşil de sarıyı. Kaptan pilot ürperdi. Bütün tüyleri diken diken olmuştu. O an, bir şeyin eşiğindeyiz, diye düşündü. Büyük ve şaşırtıcı bir şeyin.</p>

  <p>Jenkins bağırıyordu. «Bu tarafa! Duvarın önüne dizilin!»</p>

  <p>Brian'la diğerleri Jenkins'e katıldılar. Daire şeklindeki büyük salonda ışıklar birden daha da parlaklaştı... Sonra sönükleşip kaybolmaya başladı. Ama o ses gitgide artıyordu. Brian şimdi o uğultu arasında bazı sesleri ayırt edebildiğini düşündü. İnsan sesleri. Ayak sesleri. Hatta birkaç bebeğin ağlaması.</p>

  <p>Laurel, «Ne olduğunu bilmiyorum!» diye bağırdı. «Ama bu olağanüstü bir şey!»</p>

  <p>Yarı ağlıyor, yarı gülüyordu. «Ve çok hoşuma gidiyor!»</p>

  <p>Jenkins, «Burada güvenlikte olduğumuzu umarım,» dedi. Aslında olduğumuzdan eminim. Ana trafik yollarından kaçtık.»</p>

  <p>Brian, «Ne olacak?» diye sordu. «Bildiğin nedir?»</p>

  <p>Jenkins, «Doğuya giderken de yine zaman yırtığından geçmiştik,» diye bağırdı.</p>

  <p>«Ve zamanda geriye doğru bir yolculuk yaptık. Geçmişe gittik! Belki de sadece on beş dakika geriye... Bunu söylediğimi hatırlıyor musun?»</p>

  <p>Brian başını salladı.</p>

  <p>Albert'in gözleri aniden parladı. «Bu sefer de geleceğe ulaştık! Öyle değil mi?</p>

  <p>Bu kez yırtık bizi geleceğe getirdi!»</p>

  <p>Jenkins, «Öyle sanıyorum,» diye karşılık verdi. Çaresizce gülümsüyordu. «Bizsiz ilerlemiş ve ölmüş olan bir dünya yerine, doğmayı bekleyen bir dünyaya eriştik!</p>

  <p>Yeni açılmak üzere olan bir gül kadar taze bir dünyaya. İşte şimdi bu oluyor sanırım. Duyduğumuz da bu. Hissettiğimiz de. Yaşayan hiçbir kadın ya da erkeğin görmediği bir şeye tanık olacağımızı sanıyorum. Bir dünyanın ölüşünü gördük.</p>

  <p>Şimdi de başka birinin doğuşunu göreceğiz. Yani... şimdi o bizi yakalamak üzere.»</p>

  <p>O uğultu hafiflerken sesler daha belirginleşti. Laurel bazı sözcükleri, hatta cümleleri seçebildiğini farketti.</p>

  <p>«... o karar vermeden önce kendisini aramam gerekiyor...»</p>

  <p>«... bence bu hiç de uygun değil...»</p>

  <p>«... bütün bunları ana şirkete devredebilirsek...»</p>

  <p>Brian Engle mutlulukla kendinden geçmişti. Bu ona öyle bir mutluluk veriyordu ki. Laurel'in elini tuttu. Kadın parmaklarını sıkarken Brian da güldü.</p>

  <p>Yanlarında Albert aniden Bethany'ye sarıldı. Bethany de onun yüzüne öpücükler kondurmaya başladı. Jenkins'le Warwick memnun memnun birbirlerine gülümsediler.</p>

  <p>Sanki dünyanın en olmayacak bir yerinde karşılaşan eski iki arkadaştılar.</p>

  <p>Yukarıda, tavandaki ışıklar teker teker yandı. Brian'ın burnuna birdenbire çeşitli kokular gelmeye başladı: ter, parfüm, traş losyonu, kolonya, sigara, deri, sabun, deterjan.</p>

  <p>Daire şeklindeki büyük salon bir dakika kadar daha boş kaldı. Sadece yarı-canlı</p>

  <p>insanların konuşmaları ve ayak sesleri duyuluyordu. Brian, olanları göreceğim, diye düşündü. Hareket halindeki şimdinin yerinde duran geleceğe kenetlendiğine tanık olacağım. Ve şimdi, bir lokomotif gibi geleceği çekip götürecek. Zamanın bir gül gibi açtığını göreceğim.</p>

  <p>Jenkins, «Hazır olun,» diye uyardı. «Bir sarsıntı olabilir.»</p>

  <p>Brian bir saniye sonra sarsıntıyı hissetti. Sadece ayakları değil bütün vücuduyla. Aynı anda görünmeyen bir el sırtına dayanarak onu itti sanki. Öne doğru sallandı. Laurel de öyle. Albert, Warwick'in yere kapaklanmaması için onu tutmak zorunda kalmıştı. Ama Warwick buna aldırmadı bile. Sevinçle aptal aptal sırıtıyordu.</p>

  <p>Laurel, «Bak!» diye inledi. «Ah, Brian... bak!»</p>

  <p>Brian'ın o anda soluğu gırtlağına takılıp kaldı.</p>

  <p>Salon hayaletlerle dolmuştu.</p>

  <p>Uçucu, saydam siluetler salonda sağa sola gidiyorlardı: takım elbiseli, elleri çantalı işadamları, zarif yol kıyafetleri giymiş kadınlar, blucinli ve tişörtlü</p>

  <p>gençler. Brian hayalet bir babanın hayalet iki çocuğu ellerinden tuttuğunu gördü. Diğer hayaletler de koltuklarda oturuyor ve saydam gazeteleri okuyorlardı. Sonra renkler titreşerek siluetleri doldurmaya başladı. Onları net bir şekilde gözle görülür hale getirdiler. Yankılanan gürültüler de gerçek insan seslerine dönüştü.</p>

  <p>Brian şaşkın şaşkın, kayan yıldızlar, diye düşündü. Sadece kayan yıldızlar.</p>

  <p>Değişiklik olduğu sırada o kalabalıkta sadece iki çocuk American Pride'in sağ</p>

  <p>kalan yolcularına bakıyorlardı. Ve sadece onlar bomboş duvarın önünde ansızın dört erkekle iki kadının belirdiğini gördüler.</p>

  <p>Küçük erkek çocuk babasının sağ elini çekiştirdi. «Babacığım!»</p>

  <p>Küçük kız da babasının sol elini çekiştirip duruyordu. «Baba!»</p>

  <p>Adam çocuklarına sabırsızca bir göz attı. «Ne var? Ben annenizi bulmaya çalışıyorum.»</p>

  <p>Küçük kız Brian'la diğerlerini işaret etti. «Yeni insanlar! Şu yeni insanlara bak, baba!»</p>

  <p>Adam bir an Brian'la yanındakilere baktı. Sonra dudakları endişeyle gerildi.</p>

  <p>Kaptan pilot, bunun nedeni kan sanırım, diye düşündü. Onun, Laurel'in ve Bethany'nin burunları kanamıştı. Adam, çocuklarının ellerini daha sıkıca kavrayarak hızla sürüklemeye başladı. «Çok güzel. Şimdi annenizi bulmama yardım edin. Tanrım! Ne karışık işler bunlar!»'!</p>

  <p>Küçük erkek çocuk, «Ama onlar daha önce orada değillerdi,» diye üsteledi.</p>

  <p>«Onlar...»</p>

  <p>Sonra babayla çocukları kalabalığa karışarak gözden kayboldular.</p>

  <p>Brian monitörlere baktı. Dördü on yedi geçiyordu. Burası oldukça kalabalık, dedi içinden. Bunun nedenini de biliyorum.</p>

  <p>Yukarıdaki hoparlörden bir ses yükseldi. Sanki biri Brian'ın tahminini destekliyordu. «Los Angeles Havaalanından doğuya yapılacak bütün uçuşlar, Mojave Çölü üzerindeki olağanüstü hava koşulları yüzünden geciktirilmiştir. Bu yüzden özür diliyor, ancak bu güvenlik önlemi süresince sabır ve anlayışla davranmanızı</p>

  <p>rica ediyoruz. Tekrarlıyoruz: Los Angeles Havaalanında doğuya...»</p>

  <p>Brian, olağanüstü hava koşulları, diye düşündü. Ah, evet! Dünyadaki en garip hava koşulları onlar!</p>

  <p>Laurel dönerek Brian’ın yüzüne baktı. Yanaklarından yaşlar süzülüyordu ama onları silmeye çalışmadı. «Söylenenleri duydun mu? O küçük kızın söylediklerini duydun mu?»</p>

  <p>«Evet.»</p>

  <p>«Gerçekten biz öyle miyiz, Brian? Yeni insanlar mıyız biz? Sence öyle miyiz?»</p>

  <p>Brian, «Bilmiyorum,» dedi. «Ama kendimi öyle hissediyorum.»</p>

  <p>Albert bağırdı. «Ne harikaydı! Tanrım! Ne olağanüstüydü!»</p>

  <p>Bethany mutlu mutlu, «Harikaların harikası!» diye haykırarak yine tempoyla el çırpmaya başladı.</p>

  <p>Jenkins sordu. «Şimdi ne yapacağız, Brian? Bu konuda bir fikrin var mı?»</p>

  <p>Kaptan pilot kalabalık salona baktı. «Ben dışarı çıkmak istiyorum. Taze havayı</p>

  <p>içime çekeceğim. Ve gökyüzüne bakacağım.»</p>

  <p>«İlgililere olanları haber vermemiz...»</p>

  <p>Brian, «Bunu yapacağız,» dedi. «Ama önce gökyüzünü görmeliyim.»</p>

  <p>Warwick umutla sordu. «Belki yiyecek bir şeyler de buluruz, değil mi?»</p>

  <p>Brian güldü. «Neden olmasın?»</p>

  <p>Bethany, «Saatim durmuş,» dedi.</p>

  <p>Brian saatine baktı. Onunki de durmuştu. Hepsinin saatleri de aynı durumdaydı.</p>

  <p>Kaptan pilot saatini çıkarıp kayıtsızca yere attı. Kolunu Laurel'in beline dolayarak, «Haydi, buradan kaçalım!» dedi. «Ama belki içinizde doğuya kalkacak uçağa binmek isteyenler vardır.»</p>

  <p>Laurel, «Bugün olmaz,» diye karşılık verdi. «Ama yakında tâ İngiltere'ye kadar gideceğim. Orada görmem gereken biri var. Adam...» Bir an köyün adını</p>

  <p>anımsayamadı... Ama sonra rahatladı. «Adam Fluting'de oturuyor. Anacaddede onu herkese sorabilirsin. İhtiyarlar ondan hâlâ, 'Baba,' diye söz ediyorlar.»</p>

  <p>Albert, «Sen neden söz ediyorsun?» diye sordu.</p>

  <p>Laurel güldü. «Papatyalar! Ben papatyalardan söz ediyorum! Haydi... gidelim artık.»</p>

  <p>Jenkins neşeyle gülümserken pembe dişetleri ortaya çıktı. «Bana gelince... Ben bir daha Boston'a giderken trene bineceğim.»</p>

  <p>Laurel, Brian'ın yerdeki saatini ayağının ucuyla itti. «Onu istemediğinden emin misin? Pahalı bir şeye benziyor.»</p>

  <p>Kaptan pilot, «Hayır,» diyerek başını salladı ve genç kadını alnından öptü.</p>

  <p>Laurel'in saçları inanılmayacak kadar güzel kokuyordu. Brian kendini çok iyi hissediyor, hatta bundan daha öte bir şeyler duyuyordu. Sanki yeniden doğmuştu.</p>

  <p>Her zerresi yeni ve tazeydi. Dünya henüz hiçbir yanını etkilememişti. Hatta kollarını açarsa, motorlara gerek olmadan uçabileceğine bile inanıyordu. «Saati istemiyorum. Zamanı biliyorum.»</p>

  <p>«Öyle mi? Saat kaç o halde?»</p>

  <p>«Şimdiyi otuz geçiyor.»</p>

  <p>Albert, Brian'ın omzuna vurdu.</p>

  <p>Hep birlikte, bekletildikleri için sinirlenen yolcuların arasından geçip salondan dışarı çıktılar. Yolcuların çoğu merakla onların arkasından baktı. Ama bunun tek nedeni içlerinden bazılarının bir süre önce burunlarının kanamış</p>

  <p>olması değildi. Ya da kendileri zorluklarla karşılaşıp öfkelenirken onların yanlarından geçerken gülmeleri.</p>

  <p>Yolcuların çoğu da onlara bakıyorlardı. Çünkü bu altı kişi, kalabalık salondaki her insandan daha parlak gözüküyordu.</p>

  <p>Onlardan daha gerçek gibiydiler.</p>

  <p>Daha canlı.</p>

  <p>Brian, sadece kayan yıldızlar, diye düşündü ve aniden uçakta hâlâ bir yolcu olduğunu hatırladı. Siyah sakallı adamı. Kaptan pilot gülerek, adam bu sarhoşluğunu hiçbir zaman unutamayacak, diye düşündü.</p>

  <p>Kolunu Laurel'in beline daha da sıkıca dolayıp onu koşturmaya çalıştı. Kadın da gülerek ona sarıldı.</p>

  <p>Sonra altısı da yürüyen merdivenlere ve dışarıdaki koskocaman dünyaya doğru koşmaya başladılar.</p>

  <p>GİZLİ PENCERE,</p>

  <p>GİZLİ BAHÇE</p>

  <p>GECE YARISINI İKİ GEÇE</p>

  <p>Kapıda duran adam, «Hikâyemi çaldın,» dedi. «Hikâyemi çaldın ve şimdi bu konuda bir şeyler yapılması gerekiyor. Doğru doğrudur. Haklı da haklı. Ve bir şeyler yapılmalı.»</p>

  <p>Bir an uyuyakalmışken kaldırılan Morton Rainey henüz kafasını toplayamamıştı.</p>

  <p>Adama ne diyeceğini bilmiyordu. Tabii çalışırken durum hiç de böyle değildi. İyi ya da hasta, uyanık ya da yarı uykulu, her zaman başarılıydı. O bir yazardı ve roman kahramanına iğneli bir yanıt verdirtmekte hiçbir zaman zorluk çekmezdi.</p>

  <p>Rainey ağzını açtı. Ama aklına şöyle etkili bir laf gelmiyordu... Hatta etkisizi bile... O yüzden ağzını tekrar kapatmak zorunda kaldı.</p>

  <p>Bu adam gerçeğe hiç benzemiyor, diye düşündü. William Faulkner'ın roman kahramanlarından birini andırıyor.</p>

  <p>Ama tabii bu düşüncesinin sorunu çözümlemeye bir yararı olmadı. Ancak Rainey haklıydı. Batı Maine'in bu ücra köşesinde, kapısını çalmış olan yabancı kırk beş</p>

  <p>yaşlarında gözüküyordu. Çok sıskaydı. Yüzü sakin, hatta huzurluydu. Ama suratı</p>

  <p>çizgi çizgiydi. Geniş alnında dalgalı, yatay çizgiler vardı. Gözlerinin iki yanında ise yelpazemsi kırışıklar Diğer çizgiler ince dudaklarının kenarından çenesine kadar iniyorlardı Yabancının gözleri parlak, koyu bir maviydi. Rainey onun saç rengini anlayamadı. Çünkü kafasına yuvarlak tepeli, geniş kenarlı siyah bir şapka geçirmişti. Şapkanın kenarları kulaklarına dek iniyordu. Quaker'ların giydikleri şapkalara benziyordu. Yabancının favorileri de yoktu. Belki de o yuvarlak tepeli şapkanın altında kafası Telly Savalas'ınki kadar çıplaktı.</p>

  <p>Yabancının arkasında mavi bir iş gömleği vardı. Bütün düğmelerini düzgünce iliklemişti. Derisi gevşek boynu traştan kızarmıştı. Kravatsızdı. Gömleğini ona biraz bol gelen blucininin beline sokmuştu. Ayaklarındaki kahverengi ayakkabıların boyası iyice gitmişti. Bu ayakkabılar bir katırın on beş santim arkasından, sabanın artık verimliliğini kaybetmiş topraklarda bıraktığı izlerde yürümek için yapılmıştı sanki.</p>

  <p>Rainey sesini çıkarmadığı için yabancı, «Ee?» dedi.</p>

  <p>Yazar sonunda, «Seni tanımıyorum,» diye karşılık verdi. Kanepeden kalkarak kapıyı açtığından beri söylediği ilk sözdü bu. Ve bu sözler Rainey'nin kulağına bile pek aptalca geldi.</p>

  <p>Yabancı, »Bunu biliyorum,» dedi. «Önemli olan bu değil. Ben seni tanıyorum, Sayın Bay Rainey. İşte önemli olan da bu.» Bir an durup sonra yine tekrarladı.</p>

  <p>«Hikâyemi çaldın!» Elini uzattı.</p>

  <p>Rainey ilk kez o zaman yabancının elinde bir şeyler olduğunu farketti. Bir deste kâğıt. Ama bunlar sıradan kâğıtlar değil, bir roman müsvettesiydi. Yazar, insan bu işte bir süre çalıştıktan sonra böyle şeyleri hemen farkediyor, dedi kendi kendine. Özellikle reddedilmiş bir romanın müsvettesini.</p>

  <p>Aynı anda birden karşısındakinin o 'Deliler'den olabileceğini düşündü. Aslında onlardan biriyle karşılaşmakta biraz gecikmişti. Tabii artık bunun zamanı çoktan gelmiş de geçmişti bile. Son üç romanı 'En Çok Satan Kitaplar' listesine girmişti ama o efsanevi gruptan biriyle ilk kez karşılaşıyordu. Rainey sıkıntıyla karışık bir korku duydu. Sonra düşünceleri bir nokta üzerinde toplandı. Şimdi bu deliyi başımdan nasıl çabucak atacağım? Ve bir mesele çıkarmadan?</p>

  <p>Mort Rainey, «Ben roman müsvettelerini okumam...» diye söze başladı.</p>

  <p>Toprak kirasını ürünle ödeyen bir çiftçiye benzeyen yorgun suratlı adam, «Bunu çoktan okudun,» dedi. «Ve çaldın.» Basit bir gerçekten söz ediyormuş gibi konuşmuştu. Havanın güzel olduğunu açıklayan birinin tavrıyla.</p>

  <p>Mort'un kafası bugün ağır çalışıyordu anlaşılan. İlk kez orada ne kadar yalnız olduğunu düşündü. Tashmore Glen'deki eve ekimin başlarında gelmişti. New York'ta berbat iki ay geçirdikten sonra buraya kaçmıştı. Boşanma kararı da daha geçen hafta kesinleşmişti.</p>

  <p>Ev çok büyüktü. Zaten yazlık bir evdi. Glen de bir sayfiye kasabasıydı. Tashmore Gölünün kuzeydeki koyunun kıyısından geçen bu yolda ancak yirmi ev vardı. Temmuz ya da ağustosta burada birçok kişi kalıyordu. Ama şimdi temmuz ya da ağustos değildi. Ekimin sonu yaklaşıyordu. Yazar silah sesini kimsenin farketmeyeceğini biliyordu. Ses duyulsa bile çoğu kişi birinin sülün ya da bıldırcın avladığını</p>

  <p>düşünecekti. Av mevsimi gelmişti.</p>

  <p>«Seni temin ederim...»</p>

  <p>Siyah şapkalı adam o olağanüstü sabrıyla, «Bunu yapabileceğini biliyorum,» dedi.</p>

  <p>«Biliyorum.»</p>

  <p>Mort yabancının omzunun üzerinden onun arabasını görebiliyordu. Eski bir steyşındı. Bozuk yollarda çok dolaşmış gibiydi. Plaka Maine eyaletininkine benzemiyordu. Ancak Mort onun hangi eyaletten olduğunu anlayamadı. Kaç zamandır göz doktoruna gidip gözlüğünü değiştirmesi gerektiğini düşünüyordu. Hatta geçen yazın başlarında bu basit angaryayı da yapıvermek istemişti. Ama sonra nisanda bir gün Henry Young onu aramış ve, «Alışveriş merkezinde, karın Amy'nin yanında gördüğüm adam kim?» diye sormuştu. «Akrabanız mı?» O zaman Mort'un kuşkuları</p>

  <p>hızla artmış ve her şey sessiz bir boşanmayla sona ermişti. Ama bu duygu fırtınası son birkaç aydır yazarın zamanını da, enerjisini de tüketmişti. O</p>

  <p>sürede çamaşırını değiştirmesi gerektiğini anımsadığı zaman bile kendini iyileşmiş sayıyordu. Tabii göz doktoruna gidecek durumda değildi.</p>

  <p>Mort kararsızca, «Bir şikâyetin varsa...» diye başladı. Ukalaca bir tavırla ve çalım atarcasına konuştuğu için kendi kendinden nefret ediyordu. Ama nasıl davranacağını bilmiyordu ki. «Gidip menajerimle konuşabilirsin...»</p>

  <p>Kapıdaki adam sabırla, «Bu mesele seninle benim aramda,» dedi. Mort'un erkek kedisi Bump, evin yanıbaşına yapılmış dolabımsı, alçak yerin üzerinden atlayarak yabancının bacaklarının arasından geçti. Glen'de çöp tenekelerini dolaba kapamak zorunda kalıyorlardı. Yoksa geceleri rakunlar gelip tenekeleri deviriyordu.</p>

  <p>Yabancı, parlak mavi gözlerini yazarın yüzünden ayırmıyordu. «Yabancılara gerek yok, Bay Rainey. Bu seninle benim aramda.»</p>

  <p>Mort, «Hırsızlıkla suçlanmak hiç hoşuma gitmez,» diye homurdandı. «Tabii yaptığın buysa.» Aynı anda kafasının bir yanı onu, Delilerle konuşurken dikkatli davranmalısın, diye uyardı. Yazar da kendi kendine, onun suyuna mı gideceğim, dedi. Evet. Ama bu adamın tabancası yok. Ayrıca Mort ondan en aşağı yirmi beş</p>

  <p>kilo daha ağırdı. Haline bakılırsa... bu deliden beş, on yaş da daha gencim. Bir yerde gerçek bir delinin olağanüstü güçlü olduğunu okumuştu. Ama burada durup o zamana kadar görmediği bir adamın onun, yani Mort Rainey'nin hikâyesini çaldığını söyleyip durmasına da katlanacak değildi. Bu adama gereken cevabı</p>

  <p>verecekti.</p>

  <p>Siyah şapkalı adam, «Bu durum hoşuna gitmediği için seni suçlu bulmuyorum,»</p>

  <p>dedi. Yine sabırla, sakin sakin konuşuyordu. Mort, geri zekâlı çocuklara ders veren biriymiş gibi konuşuyor, diye düşündü, yabancı ekledi. «Ama sen bunu yaptın. Hikâyemi çaldın.»</p>

  <p>Mort, «Haydi git artık,» diye homurdandı. İyice açılmış, o şaşkınlığı geçmişti.</p>

  <p>«Sana söyleyecek bir sözüm yok.»</p>

  <p>Adam, «Evet, gideceğim,» dedi. «Sonra yine konuşuruz.» Roman niüsvettesini uzattı. Mort az kalsın alıyordu. Sonra hemen elini indirdi.</p>

  <p>«Onu alacak değilim!»</p>

  <p>Adam uysalca, «Benimle oyun oynamanın sana bir yararı olmayacak, Bay Rainey,»</p>

  <p>dedi. «Bu işin halledilmesi gerekiyor.»</p>

  <p>«Bence halledildi bile.» Mort kapıyı yabancının zamanın yıprattığı kırışık suratına kapattı. Aynı anda yine korkuya kapıldı. Dudaklarını birbirine bastırarak onun kapıyı yumruklamasını bekledi. Ama dışarıdan hiç ses gelmiyordu.</p>

  <p>Yazar yatak odasına geçerek pencereden baktı. Adam eski steyşına biniyordu. Mort oradan arabanın plakasını görebilmişti. Mississippi plakasıydı. Adam arabasına binerek şapkasını çıkardı ve yanına attı. Kapıyı çarparak kapatıp motoru çalıştırırken yazar, şimdi onda bir değişiklik var, dedi içinden. Ama bu farkın ne olduğunu ancak istenmeyen konuk uzaklaştıktan sonra kavrayabildi.</p>

  <p>Yabancı arabaya bindiğinde müsvette elinde değildi.</p>

  <p>Arka verandada duruyordu müsvetteler. Kâğıtların uçmaması için üzerine de bir taş konmuştu. Mort kapıda durdu. Ellerini haki pantolonun ceplerine sokarak kâğıtlara baktı. Deliliğin bulaşıcı olmadığını biliyordu ama yine de hikâyeye elini sürmek istemiyordu. Ne çare ki, bunu yapmak zorunda kalacaktı. Orada ne kadar kalacağını henüz bilmiyordu. Bir gün, bir hafta, bir ay ya da bir yıl... O</p>

  <p>iğrenç şeyin verandada kalmasına izin veremezdi. Evin bekçiliğini yapan Greg Carstairs öğleden sonra gelip binanın dış cephesinin yeniden tahta kaplanmasıyla ilgili görüşlerini açıklayacaktı. Greg'in müsvetteyi merak edeceği kesindi. Daha da kötüsü, onların herhalde Mort'un olduğunu sanacaktı. Yazar da o zaman birtakım açıklamalar yapmak zorunda kalacaktı.</p>

  <p>Mort verandaya çıktı. Taşı alarak verandanın solundaki ardıçlara boğulmuş çukura attı. İnce kâğıt destesini alarak ön sayfaya baktı.</p>

  <p>GİZLİ PENCERE, GİZLİ BAHÇE</p>

  <p>Yazan: John Shooter</p>

  <p>Mort bir an rahatladı. John Shooter adlı bir yazarın adını bile duymamıştı.</p>

  <p>Ayrıca o zamana kadar «Gizli Pencere, Gizli Bahçe» adlı bir hikâye ne yazmış, ne de okumuştu.</p>

  <p>Müsvetteyi mutfaktaki çöp tenekesine atıp oturma odasına döndü. Tekrar kanepeye uzandı. Beş dakika sonra mışıl mışıl uyuyordu.</p>

  <p>Rüyasında Amy'i görüyordu. Son günlerde çok uyuyor ve Amy de sık sık rüyasına giriyordu. Kendi boğuk haykırışlarıyla uyanmak Mort'u pek şaşırtmıyordu artık.</p>

  <p>Bunlarında yakında geçeceğini düşünüyordu.</p>

  <p>Mort ertesi sabah küçük çalışma odasında, bilgisayarının başında oturmuştu.</p>

  <p>Bilgisayar çalışıyordu ama yazar pencereden gölü seyrediyordu, iki motor gölde dolaşmaktaydı.</p>

  <p>Mort, Amy'den ayrılalı beri doğru dürüst hiçbir şey yazamamıştı. Her gün sabah dokuzdan on bire kadar bilgisayarın karşısında oturuyordu. Ama işte o kadar.</p>

  <p>Bugün de o iki saatlik sürede şu ölümsüz cümleleri yazabilmişti.</p>

  <p>George karısının kendisini aldattığından emin olduktan dört gün sonra onun karşısına dikildi.</p>

  <p>«Seninle konuşmamız gerekiyor, Amy,» dedi</p>

  <p>Beğenilecek bir şey değildi bu.</p>

  <p>Gerçek yaşama da hoşa gitmeyecek kadar uyuyordu.</p>

  <p>Zaten gerçek yaşam konusunda pek de usta sayılmazdı. Belki de sorun buydu.</p>

  <p>Bilgisayarı kapattı.</p>

  <p>Bayan Gavin'in yukarıda işi bittiği anlaşılıyordu. Elektrikli süpürgenin homurtusu kesilmişti. Kadın her salı evi temizlemek için geliyordu. Mort iki salı önce Bayan Gavin'e Amy'den ayrıldığını söylediğinde geveze kadın şok geçirmiş ve bir şey söyleyememişti. Mort, Bayan Gavin'in Amy'i kendisinden daha çok sevdiğinden kuşkulanıyordu. Ama yine de temizliğe geliyordu. Herhalde bu da bir şeydi.</p>

  <p>Yazar ayağa kalkarak oturma odasına geçti. Bayan Gavin de o sırada merdivenden iniyordu. Mort, «Merhaba, Bayan G.,» diyerek mutfağa doğru gitti. Gazoz içecekti. Yazı yazmak onu her zaman susatırdı.</p>

  <p>«Merhaba, Bay Rainey.» Yazar kadının onu «Mort» diye çağırmasını sağlamaya çalışmış ama başaramamıştı. Kadın onu, «Morton» diye çağırmaya bile yanaşmamıştı. Bayan Gavin prensip sahibi bir kadındı. Ama bu prensipler eski karısını «Amy» diye çağırmasını hiçbir zaman engellememişti.</p>

  <p>Mort kendi kendine, belki ona Amy'i, Derry'nin daha iyi motellerinden birinde bir adamla yakaladığımı söylemem yerinde olur, dedi. Hiç olmazsa Amy'den tekrar</p>

  <p>«Bayan Rainey» diye söz etmeye başlar.</p>

  <p>Bu çirkin ve fesat bir düşünceydi. Yazamamasıyla ilgili sorunlarının kökünde de bu tür düşüncelerin olduğunu sanıyordu Mort. Hoş, belki bu da geçecekti.</p>

  <p>Bayan Gavin arkasından, «Yazılarınızdan birini çöp tenekesinde buldum,» diye seslendi. «Sizin için gerekli olabileceğini düşünerek tezgâhın üzerine koydum.»</p>

  <p>Mort onun neden söz ettiğini anlayamadı. «Pekâlâ.» Aslında kötü yazılarını çöp tenekesine atmazdı. Siyah şapkalı, kırışık suratlı adam aklına bile gelmedi.</p>

  <p>Buzdolabını açıp bir şişe gazoz aldı. Açtıktan sonra kapağı çöp tenekesine atmak için ilerlediği sırada gözü müsvetteye takıldı. Kâğıtların ilk sayfasına portakal suyuna benzeyen bir şey bulaşmıştı, Mort sonra olanları hatırladı. John Shooter. Deliler Kulübünün Kurucu Üyesi. Mississippi Kolu.</p>

  <p>Gazozdan bir yudum içti. Sonra müsvetteyi alarak birinci sayfayı arkaya geçirdi.</p>

  <p>İkinci sayfanın başında birkaç cümle vardı.</p>

  <p>John Shooter</p>

  <p>Postrestant</p>

  <p>Dellacourt, Mississippi</p>

  <p>30 sayfa</p>

  <p>Yaklaşık 7500 kelime</p>

  <p>İlk dizi yayın hakkının satışı: Kuzey Amerika GİZLİ PENCERE, GİZLİ BAHÇE</p>

  <p>Yazan: John Shooter</p>

  <p>Hikâye oldukça iyi cins kâğıda yazılmıştı. Ama kullanılan yazı makinesinin çok eski olduğu, bakım yapılmadığı anlaşılıyordu. Harflerin çoğu bir ihtiyarın dişleri gibi çarpıktı.</p>

  <p>Mort birinci satırı okudu. Sonra ikinciyi. Sonra üçüncüyü. Ve kafası durdu.</p>

  <p>Tood Downey, elinde sevgisinden başka bir şeyi olmayan bir erkeğin aşkını çalan bir kadın, diye düşündü. Hiçbir işe yaramaz. O yüzden karısını öldürmeye karar verdi. Bunu evle ambarın birleştikleri o kuytu köşede yapacaktı. Karısının küçük bahçesinin olduğu yerde.</p>

  <p>Mort, «Kahretsin...» diye mırıldanarak kâğıtları bıraktı. Kolu gazoz şişesine çarpınca şişe yere düşerek paramparça oldu. Yazar haykırdı. «Kahretsin!»</p>

  <p>Bayan Gavin telaşla koştu. Sonra durumu anlayarak, «Ah, önemli değil,» dedi.</p>

  <p>«Ben de gürültüyü duyunca gırtlağınızı kestiniz sandım, Bay Rainey. Biraz yana çekilir misiniz?»</p>

  <p>Mort kadının istediğini yaptı. Bayan Gavin ilk iş müsvetteyi onun eline tutuşturdu. «Eğer bunu ortadan kaldırmak istiyorsanız, doğru yoldasınız demektir.» Başıyla müsvetteyi işaret ediyordu.</p>

  <p>Yazar, «Benim değil bu,» dedi.</p>

  <p>Bayan Gavin bir bez almıştı. «Efendim?»</p>

  <p>Mort ısrar etti. «Bu benim değil.»</p>

  <p>«Ya?» Kadın tezgâhı sildi. «Ben sizin olduğunu sandım.»</p>

  <p>Yazar ilk sayfayı başa çevirip Bayan Gavin'e gösterdi. «Burada John Shooter yazılı. Görüyor musun?»</p>

  <p>Kadın bu ada bakmadı bile. «Ben onun o şeylerden olduğunu sandım. Yani... takma ad.»</p>

  <p>Mort, «Ben takma ad kullanmam,» diye açıkladı. «Hiçbir zaman yapmadım bunu.»</p>

  <p>Bayan Gavin bu kez ona biraz daha dikkatle baktı. Köylülere özgü o kurnazlık ve biraz da alay vardı gözlerinde. «Yapsaydınız bile herhalde bana açıklamazdınız.»</p>

  <p>Mort yan yan kapıya doğru gitti. «Gazozu döktüğüm için kusuruma bakma.»</p>

  <p>Bayan Gavin kısaca, «Bu benim işim,» dedi. Mort'a bir daha bakmadı. Bunun ne anlama geldiğini anlayan yazar da mutfaktan çıktı.</p>

  <p>Mort oturma odasında bir an durup çevresine bakındı. Kafasında kırışık suratlı</p>

  <p>adamın sesi yankılanıyordu. Bu seninle benim aramda... Yazar, o yine gelecek, diye düşündü. Birden çalışma odasına doğru yürümeye başladı. Müsvetteyi kıvırarak boru haline sokmuştu.</p>

  <p>Çalışma odasının dört duvarının üçü kitap raflarıyla kaplıydı. Bir duvardaki raflar Mort'un Amerika'da ve yurt dışında yayınlanmış olan eserlerine ayrılmıştı. Altı kitabı vardı. Beş roman ve bir de hikâyeler. Kısa hikâyeler kitabıyla ilk iki romanı ailesi ve birkaç dostu tarafından beğenilmişti. Ama üçüncü romanı Laternacının Oğlu hemen 'En Çok Satan Kitaplar' listesine girmişti. O başarıya eriştikten sonra ilk eserleri yeniden basılmıştı.</p>

  <p>Kısa hikâyelerden oluşan kitabın adı Herkes Onluğu Düşürür'dü. Hikâyelerin çoğu erkek dergilerinde çıkmıştı. Bol bol göz farı sürmüş, çıplak kadınların fotoğrafları arasında. Ama hikâyelerden biri Ellery Queen'in polisiye hikâyeler dergisi tarafından satın alınmıştı. Bu hikâyenin adı, «Ekme Mevsimi»ydi. Mort da onu buldu.</p>

  <p>Sevginden başka bir şeyin olmadığını bilmesine rağmen aşkını çalan bir kadın hiçbir işe yaramaz. Daha doğrusu Toomy Havelock böyle düşünüyordu. Karısını</p>

  <p>öldürmeye karar vermişti. Cinayeti nerede işleyeceğini de biliyordu. Evle ambarın birleştikleri köşede, karısının o küçük bahçesinde...</p>

  <p>Mort koltuğuna oturdu, iki hikâyeyi ağır ağır okuyarak karşılaştırdı. Aslında onları fazla okumasına da gerek yoktu. Bazı yerlerde anlatım farklıydı. Ama bunun dışında hikâyeler neredeyse kelimesi kelimesine aynıydı.</p>

  <p>Tood Downey, «Bunu başaracağımı biliyorum,» diyerek dumanları tüten kâseden bir mısır daha aldı. «Zamanla karımın tümüyle kaybolacağından eminim.»</p>

  <p>Shooter'ın hikâyesi böyle sona eriyordu. Mort'unki ise şöyle: Tom Havelock onlara, «Bu işi halledebileceğimden eminim,» dedi. Ve sonra dumanları tüten, ağzına kadar dolu kâseden tekrar fasulye aldı. «Zamanla karımın ölümünün benim için bile esrarlı bir hal alacağına inanıyorum.»</p>

  <p>Mort kitabı kapattı. Raftaki yerine koyarken yüzünde düşünceli bir ifade belirmişti. Sonra dönüp yazı masasının çekmecelerini karıştırmaya başladı.</p>

  <p>Sigara arıyordu. Oysa sigara içmekten vazgeçeli dört yıl olmuştu.</p>

  <p>Yazar kendini suçlu hissediyordu. Bu çok saçmaydı. İnsanı öfkelendiriyordu. John Shooter’ın hikâyesini çalmamıştı. Çalmadığını biliyordu. «Ortada bir hırsızlık varsa bu Shooter'ın işidir. O benden çalmış,» diye söylendi.</p>

  <p>Çekmecesinde Laternacının Oğlu romanının fotokopilerinin altında bir L-M sigara paketi buldu. Acaba hâlâ bu sigaradan yapıyorlar mıydı? Paketin içine baktı. Üç</p>

  <p>sigara vardı. Birini alıp dudaklarının arasına sıkıştırdı. Kibrit almak için mutfağa geçti.</p>

  <p>«Herhalde tadı pek berbat gelecek,» diyerek sigarayı yaktı. Bayan Gavin çoktan gitmişti. Ama sigaranın tadı hiç de kötü değildi. Tersine.</p>

  <p>Çalışma odasına dönüp yerine geçti. Sigarasını zevkle tüttürürken tekrar göle baktı. Artık John Shooter'ı ve onun hikâyesini biraz daha sakince düşünebiliyordu.</p>

  <p>Tabii adam o Deliler'dendi. Bu kanıtlanmıştı artık. Üzerinde durmaya bile değmezdi.</p>

  <p>Mort sigarasını söndürerek tekrar kestirmeye karar verdi. Sonra bunun kötü bir fikir olduğunu düşündü. Öğle yemeği yemem, yarım saat kadar kitap okumam ve sonra da güzel bir yürüyüş yapmam daha iyi olur. Hem vücut, hem de kafa sağlığım bakımından. Tam mutfağa gidecekken vazgeçti. Aman!.. Kanepeye uzandı. Canım sıkılıyor. Dalmadan önce son düşüncesi, o adamın benimle işi henüz bitmedi...</p>

  <p>oldu.</p>

  <p>Mort rüya görüyordu. Oldukça büyük bir mısır tarlasında kaybolmuştu. Bir sıradan diğerine gidiyor, güneş kollarındaki saatleri ışıldatıyordu. İki koluna altışar saat takmıştı.</p>

  <p>Mort, «Lütfen bana yardım edin!» diye bağırıyordu. «Lütfen biri bana yardım etsin! Kayboldum ve korkuyorum!»</p>

  <p>İleride, sıranın iki yanındaki mısırlar sallanıp hışırdıyordu. Sonra bir yandan Amy çıkıyordu. Diğer yandan ise John Shooter. İkisinin de ellerinde bıçaklar vardı.</p>

  <p>Ellerindeki bıçakları kaldırarak Mort'a yaklaşırlarken Shooter, «BU işi halledebileceğimden eminim,» diyordu. «Zamanla ölümünün bizim için bile esrarlı</p>

  <p>bir hal alacağına inanıyorum.»</p>

  <p>Mort dönerek koşuyor ama bir el... Amy'nin eli onu kemerinden yakalayıp geri çekiyordu. Ve o gizli dev bahçede, sıcak güneşte ışıldayan bıçaklar...</p>

  <p>Mort bir saat on beş dakika sonra telefonun sesiyle uyandı. Korkunç rüyanın etkisinden kurtulmaya çalışıyordu. Biri rüyasında onu kovalamıştı. Ancak bu kadarını anımsayabiliyordu.</p>

  <p>Ağır ağır ön holdeki masada duran telefona doğru gitti. Arayanın Shooter olduğundan emindi. Tabii ya! Başka kim olabilir?</p>

  <p>«Alo?»</p>

  <p>Telefon eden Shooter değildi. Ama karşıdaki ona cevap verirken, psikolojik bakımdan savunmasız olduğu sırada konuşmaması gereken biri daha olduğunu hatırladı.</p>

  <p>Amy, «Merhaba Mort,» diyordu. «İyi misin?»</p>

  <p>Mort daha sonra sonbaharın başlarında ceket gibi kullandığı kırmızı, bol gömleği giyerek yürüyüşe çıktı. Kedisi Bump, kararında ciddi olup olmadığını anlamak ister gibi onu bir süre izledi. Sonra da eve döndü.</p>

  <p>Mort bu olağanüstü günde ağır ağır yürüyordu. Mavi gökyüzü, kızıl yapraklar ve altın gibi havadan oluşmuş bir gündü. Ellerini ceplerine sokarak, gölün sükunetinin kendisini sakinleştirmesini bekledi. Galiba Amy'nin düşündüğü gibi New York'ta kalmayıp buraya gelişinin nedeni de buydu. Mort buraya gelmişti, çünkü burası sihirliydi. Özellikle sonbaharda. Artık yazı da yazamıyordu. Buraya ilk geldiğinde, o eski sihir de para etmezse ne yaparım, diye düşünmüştü.</p>

  <p>Ama boş yere kaygılanmıştı. Tashmore Gölünün havası yavaş yavaş gevşemesini sağladı. Ancak şimdi John Shooter'dan başka birini daha düşünmesi gerekiyordu.</p>

  <p>Eski karısı Amy'yi.</p>

  <p>Yazar telefona, «Tabii iyiyim,» demişti. Herkesi ayık olduğuna inandırmaya çalışan bir sarhoş gibi dikkatle konuşuyordu. «Ya sen nasılsın?»</p>

  <p>«Ah, ben iyiyim. Çok iyiyim.» Amy sonra çabucak tatlı tatlı gülmüştü. Flört ettiği ya da endişeli olduğunda böyle yapardı. Mort karısının flörte kalkışacağını sanmıyordu. Amy'nin de sinirli olması onu biraz rahatlatmıştı.</p>

  <p>Kadın sonra eklemişti. «Sadece... orada yalnızsın. Her şey olabilir. Kimse de farkına bile...» Birden susmuştu.</p>

  <p>Mort sakin sakin, «Aslında yalnız sayılmam,» demişti. «Bayan Gavin bugün buradaydı. Greg Carstairs de sık sık geliyor.»</p>

  <p>«Ah, damın onarılması gerektiğini unutmuştum.»</p>

  <p>Mort şaşkınlıkla, konuşmamız ne kadar normal, diye düşünmüştü. Sanki boşanmamışız gibi. Bizi duyan da artık yatağımda ahlaksız bir emlakçının yattığını tahmin edemez... Yani benim eski yatağımda. Mort sonra o eski öfkeyi yeniden duymak için beklemişti. Yaralayıcı, kıskanç öfkeyi. Ama sadece o canlı</p>

  <p>ve çirkin duygunun hayaleti biraz kıpırdanmıştı.</p>

  <p>Mort, «Ama Greg unutmamış,» demişti. «Dün geldi ve damda sürünüp durdu. Hem de tam bir buçuk saat.»</p>

  <p>«Durum kötü mü?»</p>

  <p>Mort ona bilgi vermiş, ondan sonra beş dakika kadar daha damdan söz etmişlerdi.</p>

  <p>O arada yazar da uykunun sersemliğinden kurtulmuştu. Ama şimdi her şey ona gerçek değilmiş gibi gelmeye başlamıştı.</p>

  <p>Mort sonunda dayanamamış, «Beni neden aradın, Amy?» diye sormuştu.</p>

  <p>Bir sessizlik olmuştu. Mort eski karısının çeşitli cevapları kafasından geçirdiğini, sonra da beğenmediğini sezmişti. Bu da öfkelenmesine neden olmuştu.</p>

  <p>Aslında karısının nefret ettiği tek yanı buydu. Amy'nin farkına varmadan yalan söylemeye kalkışması.</p>

  <p>Sonunda, «Sana söyledim ya,» demişti Amy. «iyi olup olmadığını anlamak istedim.»</p>

  <p>Şaşalamış gibiydi. Bundan da doğruyu söylediği anlaşılıyordu. «Birden garip bir duyguya kapıldım. Sen önsezilere inanmazsın ama bazı şeylerin içime doğduğunu da bilirsin. Onlara inandığımı da.» Eski kocasına yalvarıyormuş gibi konuşmuştu.</p>

  <p>«Evet, biliyorum.»</p>

  <p>«Şey... Yine öyle oldu. Öğle yemeği için kendime bir sandviç yapıyordum.</p>

  <p>Aniden... bir derdin olabileceğini düşündüm. Bir süre aldırmamaya çalıştım. Ama olmadı. İyisin değil mi?»</p>

  <p>Mort, «Evet,» demişti,</p>

  <p>«Ve hiçbir şey olmadı, öyle mi?»</p>

  <p>Yazar bir an kendiyle tartıştıktan sonra, «Eh,» diye mırıldanmıştı. «Bir şey oldu.» John Shooter’ın onu bulmak için buraya gelmeden önce Derry'e gitmiş</p>

  <p>olabileceğini düşünmüştü. Hatta belki de adamı buraya yollayan Amy'ydi.</p>

  <p>Kadın, «Bunu biliyordum,» diye bağırmıştı. «Elektrikli testereyle bir yerini mi kestin? Yoksa...»</p>

  <p>Mort hafifçe gülmüştü. «Hastaneye gitmeme yol açacak bir şey olmadı. Sadece sinirlendim. John Shooter adını hiç duydun mu, Amy?»</p>

  <p>«Hayır. Neden sordun?»</p>

  <p>Mort öfkeyle içini çekmişti. Amy zeki bir kadındı ama böyle düşünmeden konuşuverirdi. «Hemen, 'Hayır,' deme. Birkaç saniye iyice düşün. Oldukça uzun boylu bir adam. Bir seksen boyunda sanırım, kırk beş, kırk altı yaşlarında.</p>

  <p>Suratı çiftçilerinkini andırıyor. Güneşten yanmış ve kırışmış. Onu gördüğümde kendisini Faulk...»</p>

  <p>«Bütün bunlar ne demek, Mort?»</p>

  <p>Mort ansızın geçmişi düşünmüştü. Artık Amy'ye neden «Hiç olmazsa anlaşmayı</p>

  <p>denesek,» demediğini biliyordu. Israr ederse karısının razı olacağını da sezmişti. Ama evliliklerinin bozuk yanı sadece Amy'nin emlakçısı değildi.</p>

  <p>Amy'nin sesinin tonu... evliliklerini öldüren şeylerden biriydi sadece. Kadın,</p>

  <p>«Yine ne yaptın?» dermiş gibiydi. «Yine başına ne dert açtın? Açıkla!»</p>

  <p>Mort gözlerini kapayarak, soluğunu sıktığı dişlerinin arasından vermişti.</p>

  <p>Karısına John Shooter ve onun hikâyesinden söz etmişti.</p>

  <p>Amy, «Ekme Mevsimi» hikâyesini anımsıyordu. Ama John Shooter'ın adını hiç</p>

  <p>duymamıştı.</p>

  <p>«Bu kolay kolay unutulacak bir ad değil,» demişti. (Mort da aynı fikirdeydi.)</p>

  <p>«Özellikle benim için. Ve o adamı hiç görmedim.»</p>

  <p>Mort ısrar etmişti. «Emin misin?»</p>

  <p>Amy, «Evet, eminim,» demişti. Mort'un kendisini sorguya çekmesine sinirlenmiş</p>

  <p>gibiydi. «Sen gittiğinden beri öyle biriyle hiç karşılaşmadım. Ayrıca sen bana düşünmeden konuşmamamı söylemeden önce şunu açıklamak istiyorum: O zamandan beri olanların hepsini de çok iyi hatırlıyorum.» Mort onun kendini zorlayarak konuştuğunu sezmişti. Belki de acı çekiyordu.</p>

  <p>Yazarın o aşağılık, hain tarafı buna sevinmişti. Ama bütün benliği değil. Ancak bu, o gizli gizli sevinen noktayı etkilememişti. «Belki Ted onu görmüştür,» diye ağzını aramıştı. Ted Milner şu emlakçıydı. Amy'nin onu bir emlakçı için terkettiğine hâlâ inanamıyordu. Ama kendisinin de hiç suçu yok muydu?</p>

  <p>«Bu bir şaka mı?» Amy'nin sesinde öfke, utanç ve keder vardı. Ayrıca meydan okurcasına konuşmuştu.</p>

  <p>«Hayır.» Mort kendini yine yorgun hissetmeye başlamıştı.</p>

  <p>Kadın, «Ted burada değil,» demişti. «Buraya hemen hiç gelmiyor. Ben... Ben...</p>

  <p>ona gidiyorum.»</p>

  <p>Yazar az kalsın, bu sırrını benimle paylaştığın için teşekkür ederim Amy, diyecekken kendini tutmuştu. Hiç olmazsa bir tek bu konuşmalar, sırasında birbirlerini suçlamamaları iyi olacaktı. O yüzden bu sözleri söylememişti. Eski karısına, «Nen var senin Amy?» diye de sormamıştı</p>

  <p>Çünkü kadının da aynı şeyi kendisine sormasından korkmuştu.</p>

  <p>Amy, Mort'tan Tashmore'daki polis memuru Dave Newsome'i çağırmasını istemişti.</p>

  <p>Ne de olsa Shooter tehlikeli olabilirdi.</p>

  <p>Yazar, «Buna henüz gerek yok,» demişti. «Ama John Shooter tekrar gelirse herhalde Dave'e telefon ederim.» Karısının sesinin soğuklaştığını farketmiş ve, Ted'in koltuğumda oturduğu ve yatağımda yattığı imalarına sinirlendi sanırım, diye düşünmüştü. Ama Ted Milner'den ergeç söz edilecekti. Ne de olsa Amy'nin yaşamının bir parçası halini aldı. Ve eski karım beni aradı. Önemli olan da bu.</p>

  <p>Yine o garip duygularından birine kapıldı ve bana telefon etti.</p>

  <p>Mort gölün kıyısını izleyen yolun ikiye ayrıldığı noktaya varmıştı. Göl yoluna çıkan dik patikaya saptı. Ağır ağır yürüyor ve sonbahara özgü renklerin zevkini çıkarıyordu. Son virajı döndüğünde tepedeki asfalt yolu gördü. Oraya Mississippi plakalı, tozlu, eski mavi bir steyşın park edilmişti. Yazar nedense buna hiç</p>

  <p>şaşmadı. Çamurluğa dayanmış ve kollarını kavuşturmuş olan John Shooter'ı</p>

  <p>farkettiği zaman da öyle.</p>

  <p>Mort kalbinin hızla çarpmasını bekledi ama öyle bir şey olmadı. Kalbi hâlâ</p>

  <p>normal şekilde atıyordu.</p>

  <p>Yazar, Dave Newsome'a neden telefon etmediğini de anladı. Aslında bu konuyla kendisi ilgilenmek istiyordu. Belki de kendi kendime başarabileceğim şeyler olduğunu kanıtlamaya çalışıyorum, diye düşünürken yokuştan onu bekleyen John Shooter'a doğru çıktı.</p>

  <p>Mort göl kıyısındaki yolda ağır ağır yürürken Amy dışında John Shooter'ı da düşünmüştü; tekrar gelirse onunla nasıl başedeceğini.</p>

  <p>John Shooter hikâyemi kopya etmiş. «Ekme Mevsimi»ni neden seçtiğini anlayamıyorum. Olay bir rastlantı olamaz. Ben hikâyemi Büyük Mississippi eyaletinden Bay John Shooter'dan çalmadım.</p>

  <p>Peki ama, Shooter hikâyenin kopyasını nereden çıkardı? En önemli soru da bu.</p>

  <p>Bunun cevabını bulabilirsem Shooter'ın yalancı ve sahtekâr olduğunu kanıtlayabilirim sanırım.</p>

  <p>İki cevap olabilir. Çünkü «Ekme Mevsimi» iki kez yayınlandı. Önce Ellery Queen'in dergisinde. Sonra da, «Herkes Onluğu Düşürür» adlı kitabımda. Yayın tarihlerine de bakmıştı. Hikâye Ellery Queen'in dergisinin Haziran 1980</p>

  <p>sayısında çıkmıştı. Kitabı ise 1983'de St. Martin Yayınevi tarafından basılmıştı. Tabii sonradan hikâyeleri cep kitapları halinde de yayınlanmıştı.</p>

  <p>Ama önemli olan o iki tarihti. 1980 ve 1983... Mort menajerler ve yayınevleri avukatları dışında kimsenin yayın tarihlerine dikkat etmediğine inanıyordu. John Shooter'ın da aynı hatayı yaptığını umuyordu. Yani hikâyenin ilk kez o kitapta yayınlandığını sanıyor olabilirdi. Mort adama yaklaşarak onun karşısında durdu.</p>

  <p>Shooter, «Herhalde hikâyemi okuma fırsatı buldun,» dedi. Sanki havanın durumundan söz edermiş gibi kayıtsız konuşmuştu.</p>

  <p>«Evet, öyle.»</p>

  <p>Shooter ciddi ciddi başını salladı. «Hikâyem sana tanıdık geldi sanırım.»</p>

  <p>Mort, «Tabii tanıdık geldi,» diye karşılık verdi. Sonra o da kayıtsız bir tavır takınmaya çalıştı. «Onu ne zaman yazdın?»</p>

  <p>Shooter, «Bunu soracağını biliyordum,» dedi. Usulca güldü ama bir şey söylemedi.</p>

  <p>Hâlâ kollarını kavuşturmuş, öyle duruyordu.</p>

  <p>Mort da yine umursamazlıkla, «Tabii,» dedi. «Bilmem gerekiyor, iki kişinin aynı</p>

  <p>hikâyeyi yazması ciddi bir durum sayılır.»</p>

  <p>Shooter düşünceli düşünceli başını salladı. «Ciddi bir durum...»</p>

  <p>Mort konuşmasını sürdürdü. «Tabii kimin kimden kopya ettiğinin öğrenilmesi gerekir. Bunun için de hikâyeyi önce kimin yazdığı araştırılır.» Shooter'ın gözlerinin içine alayla ama amansızca baktı. «Sence bu doğru değil mi?»</p>

  <p>Shooter, «Herhalde doğru,» dedi. «Ben de tâ Mississippi'den buralara kadar bunun için geldim.»</p>

  <p>Mort yaklaşan bir taşıtın gürültüsünü duydu. İkisi de o yana doğru döndüler.</p>

  <p>Yakındaki tepenin doruğunda Tom Greenleaf'in jipi belirdi. Yetmişini geçmiş olan Tom sağlıklı ve dinç bir Tashmore'luydu. Gölün bu tarafında Greg Carstairs'in bakmadığı evlerle o ilgilenirdi. Tom, Mort'un yanından geçerken ona el salladı.</p>

  <p>Yazar da karşılık verdi. Shooter da elini kaldırarak köylülere özgü bir tavırla dostça tek parmağını kaldırdı. Tom'un jipi gözden kaybolunca, kollarını tekrar kavuşturdu. Yazara yine sabırla bakıyordu. Kibarca, «Nerede kalmıştık?» diye sordu.</p>

  <p>Mort, «Hikâyeyi hangimizin daha önce yazdığını anlamaya çalışıyorduk,» dedi.</p>

  <p>«Yani menşe tespitine. Bunun anlamı...»</p>

  <p>«Ne anlama geldiğini biliyorum.» Shooter, Mort'a hem sakin sakin, hem de onu biraz aşağı görüyormuş gibi baktı. «Biliyorum, taşralı kılığındayım. Arabam da ancak bir taşralıya yakışacak bir şey. Belki o yüzden ben de kabasaba bir köylü</p>

  <p>sayılabilirim. Ama ahmak bir köylü olmam gerekmiyor.»</p>

  <p>Mort, «Öyle,» diyerek başını salladı. «Ahmak bir köylü olman gerekmiyor sanırım.</p>

  <p>Ama zeki olman aynı zamanda dürüst olduğun anlamına gelmez. Bence çoğu zaman durum bunun tersidir.»</p>

  <p>Shooter alay etti. «Bunu bilmeseydim sana bakar öğrenirdim.» Mort kızardığını</p>

  <p>hissetti. İğnelenmekten hoşlanmazdı. Böyle bir şey de çok ender olurdu. Ama yabancı bunu ustalıkla başarıvermişti.</p>

  <p>Mort'un, Shooter'ı kapana kıstırmakla ilgili umutları sönmeye başladı. Zeki ve kurnaz, aynı anlama gelmiyordu. Ancak yazar yabancının hem zeki, hem de kurnaz olduğunu seziyordu. Ama yine de bu konuşmayı fazla uzatmaya gerek yoktu. Bu adamın yanında gereğinden fazla kalmak istemiyordu. Garip bir şekilde bu karşılaşmayı çok istemişti. Belki de bunun nedeni sıkıcı ve tatsız yaşamında bir değişiklik olacağını sanmasıydı. Ama artık konuşmanın bir an önce sona ermesini istiyordu. John Shooter'ın deli olduğundan da artık pek emin değildi. Ama tehlikeli olabilirdi. Tanrının belası Shooter çok amansızdı. Mort kozunu oynayarak işi sona erdirmeye karar verdi.</p>

  <p>«O hikâyeyi ne zaman yazdın, Shooter?»</p>

  <p>Adam biraz eğleniyormuş gibi, «Belki de adım Shooter değil,» dedi. «Belki de bu bir takma ad.»</p>

  <p>«Anlıyorum. Gerçek adın nedir?»</p>

  <p>«Adın takma olduğunu söylemedim ki. 'Belki' dedim. Her neyse... Bu işimizle ilgili bir şey değil.» Yabancı sakin sakin konuşuyordu. Sanki dikkatini mavi gökte batıya doğru giden bir buluta vermişti.</p>

  <p>Mort, «Pekâlâ,» dedi. «Ama hikâyeyi yazdığın tarih işimizle ilgili.»</p>

  <p>Shooter hâlâ bulutu izliyordu. «Onu yedi yıl önce yazdım. 1982'de.»</p>

  <p>Mort, Tombala, diye düşündü. Bu köpek belki kurnaz ama yine de kapana kısıldı.</p>

  <p>Hikâyemi, kitabımdan kopya ettiği belli. «Herkes Onluğu Düşürür» 1983'te yayınlandığı için ondan önceki herhangi bir tarihin uygun olacağını sandı. Zafer duygusu hissedeceğini sanıyordu ama öyle olmadı. Sadece bu deliyi mesele çıkmadan defedebileceği için biraz rahatlamıştı. Sonra, «Neden o kadar süre bekledin?» diye sordu. «Yani... hikâye kitabım 1983'te yayınlandı. Altı yıl önce. Neredeye yedi yıl dolacak.»</p>

  <p>Shooter, «Çünkü olaydan haberim yoktu,» dedi. Bakışlarını buluttan Mort'a kaydırarak yine o sarsıcı, hafif alayla onu süzdü. «Senin gibi bir adam yazdığı</p>

  <p>kitapları herkesin okuduğunu sanır tabii.»</p>

  <p>Mort da alaycı bir tavır takındı. «Ben öyle olmadığını bilirim.»</p>

  <p>Shooter yazarın bu sözlerine aldırmadı bile. «Ama bu doğru değil Hiç doğru değil. Ben o kitabı ancak haziranın ortalarında gördüm. Bu haziranın ortalarında.»</p>

  <p>Mort, ah, Johnny, oğlum, demek istedi. Ne oldu, biliyor musun? Ben de karımı</p>

  <p>ancak mayısın ortasında bir başkasıyla yakaladım. Acaba böyle bir şey söylerse Shooter’ın o sakin tavırları değişir miydi? Onun yüzüne baktı, sonra da kendi kendine, hayır, dedi. O durgunluk yabancının içine işlemişti. Şimdi onda cehennem ateşinden söz etmeye hazırlanan aşırı tutucu bir köy vaizi hali vardı.</p>

  <p>Mort Rainey ilk kez o zaman bu adamdan korktu. Ama hâlâ öfkeliydi. «İzin ver de bir tahminde bulunayım,» diye homurdandı. «Senin gibi biri çok titiz olur. Sen benim yazdığım türde süprüntülerle ilgilenmezsin. Marcel Proust ve Thomas Hardy gibi yazarları okursun. Öyle değil mi? Geceleri, ineklerin sütünü sağdıktan sonra köylerde kullanılan gaz lambalarından birini yakarsın. Kırmızı beyaz kareli örtüsü olan mutfak masasına koyarsın. Tess'i ya da Geçmiş Şeyleri Hatırlama'yı okuyarak gevşersin. Belki hafta sonlarında kendini kapıp koyuverir ve Erskine Caldwell ya da Annie Dillard'ın kitaplarını çıkarırsın. Aslında sana dostlarından biri dürüstçe çabalayarak yazdığın o hikâyeyi kopya ettiğimi haber verdi değil mi? Olay böyle değil mi, Shooter? Ya da adın neyse?» Sesi sertleşmişti. Öfkeden çıldırmak üzere olduğunu farkederek şaşırdı.</p>

  <p>«Hayır. Benim hiç dostum yok.» Shooter gerçeği açıklayan bir adam tavrıyla konuşmuştu. «Ne dostlarım, ne karım, ne de ailem var. Perkinsburg'un otuz kilometre güneyinde küçük bir çiftlikte oturuyorum. Evet, mutfaktaki masaya kırmızı beyaz kareli bir örtü seriyorum, ama bizim kasabada elektrik var. Gaz lambasını da fırtınada teller koptuğu zaman çıkarıyorum.»</p>

  <p>Mort, «Aferin,» dedi.</p>

  <p>Shooter onun alayına aldırmadı. «O çiftlik bana babamdan kaldı. Büyükannemden kalan parayla araziyi biraz genişlettim. İnek sürüm de var. Süt veren yirmi ineğim. Bu bakımdan da yanılmadın. Ve ben geceleri hikâyeler yazıyorum. Herhalde sende şu ekranlı süslü bilgisayarlardan var. Ben eski bir yazı makinesini kullanıyorum.» Bir an durdu. «Hikâyenin benimkinin aynı olmasına gelince... bunu ben kendim keşfettim. Anlayacağın çiftliği satmayı düşünüyordum. Biraz daha param olursa gündüzleri de yazı yazabilecektim. Kafam tazeyken. Perkinsburg'daki emlakçı Jackson'da oturan biriyle buluşmamı istedi. Adamın Mississippi'de birçok çiftliği vardı. Daha doğrusu mandırası. Arabayla günde on beş, yirmi kilometreden fazla gitmeyi sevmem. Hemen başım ağrımaya başlar. Özellikle bir kentte dolaşırsam. Çünkü bütün ahmaklar sokaklara dökülmüştür. O yüzden otobüse binmeye karar verdim. Tam otobüs gelirken yanımda okuyacak bir şey olmadığını</p>

  <p>hatırladım. Okuyacak kitap olmazsa uzun otobüs yolculukları beni sıkar.»</p>

  <p>Mort farkına varmadan, «Beni de öyle,» der gibi başını salladı.</p>

  <p>«Perkinsburg'da otobüs durağı yoktu. Otobüs bir dükkânın önünde beş dakika durup, sonra da hızla uzaklaşıyordu. Ben de tam otobüsün basamaklarından çıkarken yanımda okuyacak bir şey olmadığını farkettim. Şoföre, 'Biraz bekler misin?' dedim. 'Beklersem kahrolayım,' diye karşılık verdi. 'Zaten geç kaldım.</p>

  <p>Üç dakika sonra kalkacağım. Bu sürede otobüste olursan, pekâlâ, pek güzel.</p>

  <p>Olmazsan bana vızgelir.'»</p>

  <p>Mort, tam bir hikayeci gibi konuşuyor, diye düşündü. Gerçekten. Bu düşünceyi kafasından kovmaya çalıştı ama pek başaramadı.</p>

  <p>«Ben hemen dükkana koştum. Orada o eski tip, tellerden yapılıp raflardan vardı.</p>

  <p>Karton kapaklı kitaplar için kullanılanlardan. Şu döner şeyler. Senin yolunun üzerindeki dükkânda da öyle bir şey gördüm.»</p>

  <p>«Bowie'de mi?»</p>

  <p>Shooter başını salladı. «Evet, orada... Her neyse... Gördüğüm ilk kitabı kaptım.</p>

  <p>Kapaktan bir şey anlaşılmıyordu. İncil bile olabilirdi. Ama değildi. Senin kısa hikâyelerin olan kitaptı, Herkes Onluğu Düşürür. Belki de o hikâyelerin hepsi senin. Biri dışında tabii.»</p>

  <p>Mort, «Demek 'Ekme Zamanı'nı Jackson'a giderken otobüste okudun?» diye mırıldandı. «Geçen haziranda. Çiftliğini satmaya giderken?»</p>

  <p>«Hayır. O hikâyeyi dönüşte okudum. Çiftliği sattım. Dönerken cebimde altmış bin dolarlık bir çek vardı. Jackson'a giderken ilk altı hikâyeni okumuştum. Pek de olağanüstü şeyler değillerdi ama oyalanmamı sağlamıştı.»</p>

  <p>«Teşekkür ederim.»</p>

  <p>Bir an Mort'u süzdü. «Sana iltifat etmiyordum.»</p>

  <p>«Bunu bilmediğimi mi sanıyorsun?»</p>

  <p>Adam bir süre bu sözleri düşündü, sonra da omzunu silkti. «Her neyse... Dönüşte iki hikâyeni daha okudum. Sonra da onu! Kendi hikâyemi.» Artık altın rengine dönüşmüş olan ışıltılı buluta baktı, sonra da Mort'a. Yüzü her zamanki gibi ifadesizdi. Mort birden bu adamın sakin ve huzur içinde yaşadığını düşünmekle hata yapmış olduğunu anladı. Onun huzur ve sükunet sandığı şey Shooter'ın Mort Rainey'yi elleriyle öldürmemek için kullandığı demir gibi iradesiydi. Yabancının suratı hâlâ ifadesizdi ama gözlerinde yazarın o ana dek hiç görmediği müthiş, çılgınca bir öfke gizliydi. Mort bir budala gibi bu adamın yanına kendi ayağıyla gelmiş olduğunu düşündü. Ölümüne gelmiş olabilirdi. Bu adam cinayet işleyecek kadar çılgın ve öfkeliydi.</p>

  <p>«Bilmiyorum neden başkaları da o hikâyenin üzerinde durmadı. O diğerlerine benzemiyor. Hiç benzemiyor.» Shooter'ın sesi hâlâ sakindi. Ama Mort bunun vurmamak, boğmamak için kendini zor tutan bir adamın sesi olduğunu anladı.</p>

  <p>Yazar kendini kapkaranlık bir odadaymış gibi hissetti. Her yanda dinamit lokumlarına bağlı ince teller vardı. Biraz önce duruma hakim olduğunu düşünmesi inanılacak gibi değildi. Sorunları... Amy'den ayrılması, yazı yazamaması...</p>

  <p>önemsiz bir manzaranın önemsiz ayrıntılarının farksızdır. Hatta artık birer sorun olmaktan bile çıkmıştı. Mort'un şimdi bir tek sorunu vardı; eve dönecek kadar yaşayabilmek. Yazar ağzını açtı, sonra tekrar kapattı. Şu anda bir şey söyleyecek cesareti yoktu.</p>

  <p>Shooter artık insana sakinliğin iğrenç bir taklidiymiş gibi gelen o rahat tavırlarıyla, «Başkalarının o hikâyeyle ilgilenmemelerine şaştım,» dedi. «Çok şaştım.»</p>

  <p>Mort kendi sesini duydu. «Karım... O da hikâyeden hoşlanmamıştı. 'Ekme Mevsimi'nin daha önceki hikâyelerime hiç benzemediğini söyledi.»</p>

  <p>Shooter ağır ağır ama öfkeyle, «Onu nasıl ele geçirdin?» diye sordu. «Aslında öğrenmek istediğim bu. Senin gibi uydurma yazıları için bol para alan aşağılık bir herif Mississippi'deki küçük bir kasabaya nasıl geldi? Hikâyemi nasıl çaldı?</p>

  <p>Bunun nedenini öğrenmek istiyorum. Tabii diğer hikâyeleri de çaldıysan o başka.</p>

  <p>Ama bunu nasıl yaptığını öğrenmek bana şimdilik yetecek.»</p>

  <p>Bu korkunç, haksızca suçlama Mort'un yeniden öfkelenmesine neden oldu. Bir an tepede, Mississippi'den bir deliyle yalnız olduğunu unuttu. «Bırak artık bunu!»</p>

  <p>Shooter, «Bırakayım mı?» diye sorarak ona şaşkınlıkla baktı. «Bırakayım mı?</p>

  <p>Kahretsin! Sen ne demek istiyorsun?»</p>

  <p>Mort, «Hikâyeyi 1982'de yazdığını söyledin,» dedi. «Bense 'Ekme Mevsimi'ni 1979'un sonlarına doğru yazdım sanırım. Tam tarihini hatırlamıyorum. Ama hikâyenin ilk kez 1980 yılının haziran ayında basıldığını biliyorum. Bir dergide çıkmıştı. Ben senden iki yıl gerideyim, Shooter. Ya da adın neyse! Eğer burada hırsızlıktan yakınacak biri varsa, o da benim!»</p>

  <p>Mort yabancının hareket ettiğini göremedi bile. Shooter’ın arabasının yanında durmuş birbirlerine bakarlarken, Mort birden kendini arabanın kapısına dayanmış</p>

  <p>buldu. Yabancı kollarını sıkıca yakalamış, yüzünü onunkine yaklaştırmıştı.</p>

  <p>Shooter, «Yalan söylüyorsun,» dedi. Soluğu tarçın kokuyordu.</p>

  <p>«Yok canım!» Mort onu itmeye çalıştı.</p>

  <p>Shooter güçlüydü. Belki Mort Rainey'den biraz daha güçlüydü. Ama yazar ondan genç ve daha ağırdı. Ayrıca eski mavi steyşına dayanarak hız da kazanmıştı.</p>

  <p>Shooter’ın ellerini çözerek onu itti. Yabancı sendeleyerek birkaç adım geriledi.</p>

  <p>Mort, şimdi bana tekrar saldıracak, diye düşündü. O boktan hikâye yüzünden dövüşeceğiz. İyi ya! Bugün başka bir işim yok.</p>

  <p>Ama öyle olmadı. Shooter ellerini kaldırarak onlara baktı... Yumruklarını</p>

  <p>sıktığını farkederek kendini zorladı ve ellerini ağır ağır açtı. Mort adamın kendine hakim olmak için ne büyük bir güç harcadığını görerek adeta korkuyla karışık bir saygı duydu. Shooter eliyle ağzını ağır ağır sildi. «Pekâlâ. Kanıtla bunu.»</p>

  <p>«İyi ya. Benimle eve gel. Kitabın telif haklarıyla ilgili sayfasında tarih yazılı.»</p>

  <p>Shooter, «Hayır,» dedi. «Kitap bana vızgelir. Kitaba aldırdığım yok. Bana hikâyeyi göster, hikâyeyi! Bana o hikâyenin olduğu dergiyi getir ki onu ben de okuyayım!»</p>

  <p>«Dergi burada yok.»</p>

  <p>Mort bir şey daha söyleyecekti ama Shooter yüzünü gökyüzüne doğru kaldırarak, havlarcasına bir kahkaha attı. «Ah, hayır.» Gözlerinde hâlâ o öfkeli pırıltı</p>

  <p>vardı. Ama kendine hakimmiş gibiydi. «Tabii yok.»</p>

  <p>Mort, «Beni dinle,» dedi. «Burası çoğunlukla karımla yazları geldiğimiz bir ev.</p>

  <p>Kitaplarımın kopyaları burada var. Dışarda basılanlar da. Ama pek çok dergide de yazılarım çıktı. Yalnız hikâyeler değil, makaleler de. O dergiler bütün yıl oturduğumuz evde. Derry'dekinde.»</p>

  <p>Shooter, «O halde sen neden orada değilsin?» diye sordu. Mort adamın gözlerinde hem kuşku, hem de kendisini çıldırtan bir memnunluk gördü. Shooter’ın yazarın yakasını kurtarmaya çalışacağına inandığı belliydi. Ve adama göre Mort şimdi bunu yapmaya çalışıyordu.</p>

  <p>«Buradayım çünkü...» Birden durakladı. «Burada olduğumu nereden biliyordun?»</p>

  <p>Shooter, «Satın aldığım kitabın arkasına baktım,» diye açıkladı. Mort ani bir öfkeyle elini alnına vurdu. Tabii ya. Hem ciltli kitabın, hem de karton kapaklının arkasında fotoğrafı vardı. Bu resmi Amy çekmişti, gerçekten fotoğraf olağanüstüydü. Mort önde duruyordu. Ev ortalarda bir yerdeydi. Tashmore Gölü ise arka planda. Fotoğrafın altında, «Morton Rainey, Batı Maine'deki evinde»</p>

  <p>yazılıydı. Shooter da o yüzden Batı Maine'e gelmişti. Biri, «Mort Rainey mi? Ah, evet! Tashmore'da evi var. Aslında o benim arkadaşımdır,» deyinceye kadar fazla kasaba barına ya da dükkânına girmek zorunda kalmamıştı.</p>

  <p>İşte böylece bir soru da yanıtlanmış oluyordu.</p>

  <p>Mort, «Ben buradayım,» dedi. «Çünkü karımdan boşandım. Karar yeni kesinleşti. O</p>

  <p>Derry'de kaldı. Başka zaman olsaydı buradaki evi boş bulurdun.»</p>

  <p>«Ya...» Shooter’ın sesinin tonu yazarın tepesini iyice arttırdı. Yabancı bu ses tonuyla adeta, yine yalan söylüyorsun, diyordu. Ama bu defa önemi yok. Çünkü ben zaten senin yalan söyleyeceğini biliyordum. Aslında senin her şeyin yalan, öyle değil mi? Yabancı buz gibi bakışlarla gözlerini Mort'a dikti. «Brezilya'ya da gitseydin seni yine bulurdum.»</p>

  <p>Mort, «Bundan eminim,» dedi. «Ama yine de yanılıyorsun. Ya da benimle oyun oynuyorsun. Nezaket göstererek hata yaptığına inanmaya çalışacağım. Çünkü</p>

  <p>içtenlikle konuşuyor gibisin... ama ben o hikâyeyi yazdığını iddia ettiğin tarihten iki yıl önce yayınladım.»</p>

  <p>Shooter’ın gözlerinde yine o çılgınca pırıltı belirdi. Sonra kayboldu. «Dergi öbür evinde mi yani?»</p>

  <p>«Evet.»</p>

  <p>«Ve sen hikâyenin o dergide yayınlandığını söylüyorsun.»</p>

  <p>«Evet.»</p>

  <p>«Ve derginin tarihi de Haziran 1980.»</p>

  <p>«Evet.» Mort bu uzun süren sorgulamadan sıkılmıştı. Shooter her cevaptan sonra bir süre duraklıyordu. Yazar biraz umutlandı. Sanki bu deli kendi kendini Mort'un söylediklerinin gerçek olduğuna inandırmaya çalışıyordu. Yazar, John Shooter'ın gerçeği başından beri bildiğinden de emindi. Çünkü iki hikâye arasındaki benzerlik bir rastlantı olamazdı. Aslında Shooter onun hikâyesini çalmıştı. Ama bunu hatırlamıyordu. Çünkü deliydi. Yazar garip bir biçimde ona acımaya başlamıştı.</p>

  <p>Shooter ise sorgulamayı sürdürüyordu. «O diğer ev... karının olan o ev... o da Maine'de mi?»</p>

  <p>«Evet.»</p>

  <p>«Karın orada mı?»</p>

  <p>«Evet.»</p>

  <p>Bu kez daha uzun bir sessizlik oldu. Shooter, Mort'a verilen fazla bilgiyi düzene sokmaya çalışan bir bilgisayarı hatırlattı, nedense. Sonunda yabancı,</p>

  <p>«Sana üç gün vereceğim,» dedi.</p>

  <p>Mort, «Çok cömertsin,» diye homurdandı.</p>

  <p>Shooter'ın dudakları gerilerek dişleri ortaya çıktı. «Beni küçümseme, oğlum.</p>

  <p>Elimden geldiği kadar kendime hakim olmaya çalışıyorum. Bu bakımdan başarılı da oluyorum ama...»</p>

  <p>Mort, «Sen ha?» diye bağırdı. «Ya ben? Bu inanılacak gibi değil! Ansızın ortaya çıkıyor ve beni suçluyorsun? Bir yazar için en ağır olan suçla hem de! Sana yanıldığını ya da yalan söylediğini gösterecek kanıtım olduğunu açıkladığım zaman da öfkene yenilmediğin için kendi kendini kutluyorsun! İnanılacak gibi değil!»</p>

  <p>Shooter gözlerini yarı kapadı, yüzünde kurnazca bir ifade belirdi. «Kanıt mı?</p>

  <p>Ben kanıt filan görmüyorum. Sen sadece konuşuyorsun. Ama konuşmak kanıt değildir.»</p>

  <p>Mort, «Sana anlattım ya!» diye bağırdı. Kendini çok çaresiz hissediyordu.</p>

  <p>Örümcek ağlarıyla dövüşmeye çalışan bir insana benziyordu.</p>

  <p>Shooter uzun bir süre onu süzdü. Sonra dönerek arabasının açık penceresinden içeri uzandı.</p>

  <p>Mort sinirli sinirli, «Ne yapıyorsun?» diye sordu. Delinin büyük bir tabancayı</p>

  <p>aldığını düşünüyordu.</p>

  <p>Shooter, «Sigara alıyorum,» dedi. «Sabırsızlanma.» Elini arabanın içinden çektiğinde parmaklarının arasında kırmızı bir Pall Mall paketi vardı. «Sigara ister misin?»</p>

  <p>Yazar somurtkanca, «Benim kendi sigaram var,» diye karşılık verdi. Kırmızı</p>

  <p>flanel gömleğin altından L-M paketini çıkardı. İki düşman birer sigara yaktılar.</p>

  <p>Shooter, «Böyle giderse sonunda dövüşeceğiz,» dedi. «Ben bunu istemiyorum.»</p>

  <p>«Tanrım! Ben de istemiyorum.»</p>

  <p>Yabancı itiraz etti. «Bir yanın pekâlâ istiyor.» Yarı kapalı gözkapaklarının altından Mort'u köylülere özgü o kurnazlıkla inceliyordu. «Bir yanın hem de çok istiyor. Ama dövüşmeyi istemenin nedeninin ben ya da hikâyem olduğunu sanmıyorum. Seni öfkelendiren başka bir şey var. Bu işi zorlaştıran da o. Bir yanın boğuşmak istiyor. Ama anlayamadığın bir şey var. Çünkü bu dövüş ancak birimizden biri öldüğü zaman sona erecek.»</p>

  <p>Mort'un sırtı buz gibi oldu.</p>

  <p>«Onun için sana üç gün süre tanıyorum. Eski karını ara. Sana içinde hikâyenin olduğu o dergiyi yollasın. Tabii öyle bir dergi varsa. Ben tekrar geleceğim.</p>

  <p>Aslında öyle bir dergi olmadığından eminim. Sanırım bunu ikimiz de biliyoruz.</p>

  <p>Ama sen bana iyice, uzun uzun düşünmeye ihtiyacı olan bir adam gibi görünüyorsun.» Yazarı sertçe ve acımayla süzdü. «Hiçbir zaman yakalanamayacağını</p>

  <p>sanıyordun, değil mi? Evet, öyle sanırım.»</p>

  <p>Mort, «Sana dergiyi gösterirsem çekip gider misin?» diye sordu. Shooter'dan çok kendi kendiyle konuşuyordu. «Galiba aslında buna değip değmeyeceğini anlamaya çalışıyorum.»</p>

  <p>Yabancı aniden arabasının kapısını açarak içeriye süzüldü. Adamın böylesine hızlı hareket etmesi Mort'a biraz ürpertici geldi. Shooter, «Üç gün, Bay Rainey,» dedi. «Bu süreyi istediğin gibi kullan.» Motoru çalıştırdı. «Doğru doğrudur! Haklı da haklı! Önce sana elimde olduğunun öğretilmesi gerekiyor. Bu dertten kaypakça kurtulamayacaksın. Herhalde bütün yaşamın boyunca böyle yaptın.</p>

  <p>Kendi başına açtığın dertlerden yakanı kurtarmayı basardın. Evet, birincisi bu.»</p>

  <p>Arabanın penceresinden yazara baktı. Suratı ifadesizdi. «İkincisi ise buraya gelmemin asıl nedeni.»</p>

  <p>Mort, «Neymiş o?» dedi. Yine kendini suçlu hissetmeye başlamıştı. Bu oldukça garip ve insanı öfkelendiren bir şeydi. Sanki bu deli köylünün söylediği şeyi yapmış gibi!</p>

  <p>«Bunu sonra konuşuruz.» Shooter vites kolunu kavradı. «Sen de o arada doğru ve haklı olan şeyi düşün.»</p>

  <p>Mort bağırdı. «Sen delisin!» Ancak Shooter göl yolundan ilerlemeye başlamıştı</p>

  <p>bile. Yolun 23 numaralı karayoluyla birleştiği yere doğru gidiyordu.</p>

  <p>Yazar araba gözden kayboluncaya kadar arkasından baktı. Sonra ağır ağır eve döndü. Kafası gitgide boşalıyordu. O korku ve öfke kaybolmuştu. Üşüyor ve yorgundu. Artık varolmayan o evliliği özlüyordu. Ona şimdi o evlilik hiçbir zaman varolmamış gibi geliyordu.</p>

  <p>Mort bahçe yolunun ortasına geldiğinde telefonun çaldığını duydu. Koşarken zamanında yetişemeyeceğini biliyordu. Ama yine de koşuyor ve bu budalaca tepkisinden dolayı kendi kendine kızıyordu. Pavlov'un köpekleri!</p>

  <p>Tel geçirilmiş kapıyı açtı. İç kapının tokmağına uzandığı sırada telefon da sustu. Mort içeri girerek, Amy'nin bitpazarında bulduğu antika masanın üzerinde duran telefona baktı. Telefonun da makinece bir sabırsızlıkla kendisini süzdüğünü hayal edebiliyordu. Bana sorma, patron. Ben haber yaratmam, sadece iletirim. Mort, bir telesekreter almalıyım, diye düşündü. Hoş, belki de almamam daha doğru olur. Aslında telefon pek de sevdiğim bir şey değil. Biri seninle konuşmayı çok istiyorsa tekrar arar.</p>

  <p>Bir sandviç yaptı, bir de çorba. Sonra canının yemek istemediğini farketti.</p>

  <p>Kendini yalnız ve mutsuz hissediyordu. Ayrıca John Shooter’ın deliliği ona da biraz geçmişti. Bütün bu olanlardan sonra uykusunun gelmesine hiç şaşmadı.</p>

  <p>Özlemle kanepeye bakmaya başladı.</p>

  <p>İçinden bir ses, pekâlâ, diye fısıldadı. Ancak şunu hiç unutma: Kaçabilirsin ama saklanamazsın. Uyandığın zaman bütün bu dertler yine burada olacak.</p>

  <p>Bu doğruydu belki. Ama uyurken onların hiçbirini de düşünmeyecek, rahatlayacaktı. Eve telefon ederek Amy'den içinde «Ekme Mevsimi» hikâyesinin bulunduğu dergiyi göndermesini istemeye karar verdi. Kafası Derry'deki yeri hâlâ</p>

  <p>'ev' diye düşünmekte ısrar ediyordu. Ya da 'Yuva' diye. Ondan sonra da kanepeye uzanarak birkaç saat uyuyacaktı. Yedide kalkacak, iyice canlandığı için gidip saçmasapan bir şeyler daha yazacaktı.</p>

  <p>İçindeki ses yine, böyle davranmaya devam edersen tabii saçmasapan şeyler yazarsın, diye sitem etti.</p>

  <p>Mort, «Canın cehenneme,» dedi. Yalnız yaşamanın iyi yanlarından biri kendi kendine yüksek sesle konuşabilmesiydi. Etrafta, bu adam çıldırdı mı, diye düşünecek hiç kimse yoktu.</p>

  <p>Telefona giderek Derry'deki evin numarasını çevirdi. Sonra da insanı</p>

  <p>sinirlendiren o seslerden birini duydu. Meşgul sinyalini. Herhalde Amy biriyle konuşuyordu ve bu saatler sürebilirdi. Hatta günler.</p>

  <p>Mort, «Kahretsin!» diye bağırdı.</p>

  <p>Şimdi ne yapacaktı? Zaten saat beşi geçti. Dergi bugün postaya yetişemez. Amy'yi akşama tekrar ararım. Kanepe onu adeta çekiyordu.</p>

  <p>Telefonun fişini çıkardı. Az önce beni kim aradıysa biraz daha beklemek zorunda kalacak. Oturma odasına giderek kanepeye uzandı. Göle bakmaya başladı.</p>

  <p>Şaşkınlıkla, hayatımda kendimi hiç bu kadar yalnız ve kötü hissetmemiştim, diye düşündü. Sonra hafifçe kanlanmış gözleri kapandı. Ve Mort Rainey uykuya daldı.</p>

  <p>Gerçek korkunun ne olduğunu yakında öğrenecekti.</p>

  <p>Mort yine rüya görüyordu. Bir sınıftaydı. Tanıdık bir yerdi burası ama neden tanıdık olduğunu bilemiyordu. John Shooter da oradaydı. Elinde bir kesekâğıdı</p>

  <p>vardı. Kesekâğıdından aldığı bir portakalı elinde düşünceli düşünceli havaya atıp tutuyordu. Mort'un bulunduğu yana bakıyordu ama doğrudan doğruya ona değil.</p>

  <p>Gözlerini Mort'un gerisinde bir yere dikmişti. Yazar da dönüp baktı. Dipte kömür cürufuyla çimentodan yapılmış bir tuğla duvar, bir karatahta ve yukarı kısmına buzlu cam geçirilmiş bir kapı olduğunu gördü. Bir süre sonra buzlu camın üzerindeki tersine yazıyı çözebilmişti.</p>

  <p>SERT DARBELER OKULUNA HOŞGELDİNİZ</p>

  <p>Karatahtadaki yazıyı okumak daha kolaydı.</p>

  <p>EKME MEVSİMİ Morton Rainey'nin kısa bir hikâyesi Ansızın bir şey hızla Mort'un omzunun üzerinden geçti. Portakaldı bu. Yazar olduğu yerde büzülürken portakal karatahtaya çarpmış ve şapırtıyla yarılmıştı.</p>

  <p>Parçaları oradaki yazının üzerine yayılıyordu.</p>

  <p>Mort, Shooter'a dönüp titrek bir sesle, «Böyle yapma!» diye bağırdı.</p>

  <p>Shooter elini tekrar kesekâğıdına daldırırken sakin ama sert sesiyle sordu. «Nen var senin? Hiç kan portakalı görmedin mi? Sen ne biçim bir yazarsın?» Yine bir portakal attı ve yazarın adı kızıla boyanarak damla damla aktı.</p>

  <p>Mort, «Yetişin!» diye haykırdı. Ama Shooter tekrar ağır ağır, amansızca elini kesekâğıdına daldırıyordu. Nasırlı uzun parmaklarını portakala batırıyordu.</p>

  <p>Portakalın kabuğunda kana benzer kırmızı damlacıklar belirmişti.</p>

  <p>«Yapma artık! Yapma artık! Lütfen! Yapma artık! İtiraf edeceğim! Her şeyi itiraf edeceğim! Her şeyi! Lütfen artık vazgeç! Vazgeçersen ben de her şeyi itiraf ederim! Her şeyi...»</p>

  <p>«... vazgeçersen...»</p>

  <p>Mort yere yuvarlanıyordu ki, tam zamanında koltuğun kenarına tutunmayı başardı.</p>

  <p>Yastıkları kavrayarak bir an öylece yattı. Titriyor, rüyayı anımsamaya çalışıyordu. Bir sınıfla ilgiliydi. Sonra kan portakalları vardı. Ve 'Sert Darbeler Okulu'...</p>

  <p>Sonunda gözlerini açtı ama görülecek bir şey yoktu. Güneş çoktan batmış, Mort'un da her yanı tutulmuştu. Özellikle boynu. En aşağı dört hatta beş saat uyumuş</p>

  <p>olduğunu düşündü. Sonunda kalkarak Amy'ye telefon etmek için hole çıktı. Saat onu çeyrek geçiyordu. Beş saatten fazla uyumuştu. Ve bu ilk kez olmuyordu.</p>

  <p>Mort telefonu açtı. Telefondan hiç ses gelmeyince şaşırdı. Sonra telefonu fişinden çıkarmış olduğunu hatırladı. Tam fişi takmak için eğildiği sırada durakladı. Kapının solundaki küçük pencereden dışarıyı görebiliyordu. O esrarlı</p>

  <p>ve iğrenç Shooter’ın müsvetteyi bıraktığı arka verandayı. Çöp tenekelerinin konduğu dolap gibi yeri. Tepesinde bir şey vardı şimdi. Hatta iki şey. Biri siyah, diğeri ise beyaz. Siyah şey çok kötü bir şeye benziyordu. Mort bir an dehşetle orada dev bir örümceğin beklediğini sandı. Telefonun kordonunu elinden atarak telaşla verandanın ışığını yaktı. Ondan sonra bir süre yerinden kımıldayamadı.</p>

  <p>O beyaz şey bir kâğıttı. Mort çöp dolabından dört beş metre uzakta olmasına rağmen kâğıdın üzerindeki iri yazıları kolaylıkla okuyabildi. Shooter ya çok yumuşak bir kurşunkalem ya da ressamlar gibi bir füzen kullanmıştı. Kâğıtta,</p>

  <p>«UNUTMA, ÜÇ GÜNÜN VAR,» yazılıydı. «VE BEN ŞAKA ETMİYORUM!»</p>

  <p>Siyah şey ise kedisi Bump'tı. Shooter kedinin boynunu kırmış, sonra da ölüsünü</p>

  <p>Mort'un araç gerecinin durduğu kulübesinden aldığı bir tornavidayla dama çivilemişti.</p>

  <p>Mort birdenbire kendini verandada buldu. Soğuk gece iliklerine dek işliyor, dehşetle altı yöne birden bakmaya çalışıyordu. Sonra kendini zorlayarak bundan vazgeçti. Shooter çoktan gitmişti tabii. Zaten o pusulayı da bu yüzden bırakmıştı. Ayrıca yabancı, yazarın o çok belirgin korku ve dehşetini seyretmekten hoşlanacak biri değildi. Deliydi o tabii. Ama başka tür bir deli.</p>

  <p>Bump'ı de sırf Mort'a gözdağı vermek için öldürmüştü.</p>

  <p>Mort o soğuk Maine gecesine, «Hikâyeyi çaldığıma gerçekten inanıyor,» dedi. «O</p>

  <p>çılgın köpek buna inanıyor.»</p>

  <p>Çöp dolabına yaklaşırken midesi altüst oldu. Alnındaki terleri silerek kâğıdı</p>

  <p>aldı, buruşturarak arka cebine soktu. Sonra elini Bump'in göğsüne koydu. Kedinin ölüsü daha katılaşmamış, hatta soğumamıştı bile. Elinin altında hafifçe kımıldadı. Mort'un midesi bulandı yine. Sonra kendini zorlayarak tornavidanın sarı plastik sapını kavradı ve çekti. Tornavidayı verandaya fırlatarak zavallı</p>

  <p>Bump'ı sağ eline aldı. Sanki bir paçavra yığınıymış gibi. Midesi bulanıyor, bulanıyordu. Mort dolabın içinde bulunan üç çöp tenekesinden ortadakini açtı.</p>

  <p>Bump'ı usulca içindeki yeşil bir poşetin üzerine yerleştirdi.</p>

  <p>Birden Shooter'a karşı korkunç bir öfke duydu. O anda bahçe yolunda belirseydi, Mort hiç düşünmeden ona saldıracaktı. O köpeği yere devirecek ve boğacaktı.</p>

  <p>Yavaş... Delilik gerçekten bulaşıcı galiba?</p>

  <p>Belki de öyle. Ama belki de ben buna aldırmıyorum. Sadece Shooter'ın bu yalnız evdeki tek dostumu öldürmesine kızmıyorum. Bunu ben uyurken yapmış olmasına da sinirleniyorum. Ayrıca o güzel Bump'ı mide bulandıracak bir hale soktuğu için de öfkeleniyorum. Ve en önemlisi sevdiğim kedimi bir çöpmüş gibi tenekeye atmak zorunda kaldığım için çıldırıyorum.</p>

  <p>Bump'ı yarın gömeceğim. Evin solundaki yumuşak topraklı yere. Oradan göl gözüküyor.</p>

  <p>Shooter'ı öldürmek istiyorum. O deli köpek beni daha fazla zorlarsa bunu yapmaya da kalkabilirim!</p>

  <p>İçeri girerek kapıyı çarptı. Sonra da kilitledi. Evde dolaşıp bütün kapı ve pencereleri kapattı, kilitlemeyi de unutmadı. Sonra Amy'yi araması gerektiğini hatırlayarak fişi taktı. Derry'deki evin numarasını çevirdi. Uzun, çok uzun bir sessizlik oldu. Sonra bir ses duyuldu. «Çevirdiğiniz numara artık çalışmıyor.»</p>

  <p>Mort, «Ah, harika...» diye söylendi. «Sen ne yaptın, Amy? Telefonu kırılıncaya kadar mı kullandın?» Telefonu kapattı.</p>

  <p>«Galiba komşumuz İsabetle Fortin'i aramam gerekecek. O Amy'yle konuşur.»</p>

  <p>Isabelle'in numarasını hatırlamaya çalışırken telefon çaldı. Yazar irkilerek alıcıyı kaptı.</p>

  <p>«Alo? Sen misin, Shooter?»</p>

  <p>«Mort?» Arayan Amy'ydi. Kadın neredeyse ciyak ciyak bağıracaktı. Yazar bu ses tonunu evliliklerinin son iki yılında oldukça iyi öğrenmişti.</p>

  <p>«Mort sen misin? Tanrı aşkına, Mort! Sen...»</p>

  <p>«Evet, benim.» Mort birden bitkinleşti.</p>

  <p>«Neredeydin sen? Son üç saat sana durmadan telefon ettim.»</p>

  <p>«Uyuyordum.»</p>

  <p>«Tabii fişi de çekmiştin.» Amy yorgun yorgun ama eski kocasını suçlarcasına konuşuyordu. «Bu defa uyumak için harika bir zaman seçmişsin.»</p>

  <p>«Saat beşte seni aradım...»</p>

  <p>«O sırada Ted'in yanındaydım.»</p>

  <p>Yazar, «Evde biri vardı,» dedi. «Belki...»</p>

  <p>Kadın hemen, «Ne demek 'evde biri vardı?'» diye sordu. «Kim vardı?»</p>

  <p>«Kahretsin! Ben nereden bileyim, Amy? Derry'de oturan sensin. Yoksa bunu unuttun mu? Sen Derry'desin, ben de Tashmore'da. Bütün bildiğim seni aradığım zaman telefonun meşgul olduğu. O sırada Ted'de olduğuna göre belki de Isabelle...»</p>

  <p>«Ben hâlâ Ted'in evindeyim.» Amy'nin sesi garip bir biçimde ifadesizleşmişti.</p>

  <p>«ister hoşlan, ister hoşlanma, bir süre daha burada kalacağım. Biri evimizi yaktı, Mort! Yerle bir etti!» Ve Amy birden ağlamaya başladı.</p>

  <p>Mort'un aklı Shooter'a o kadar takılmıştı ki hemen, evi o kaçık yaktı, diye düşündü. Neden? Ah, tabii. Seksen bin dolar değerindeki evi bir dergiyi ortadan kaldırmak için yaktı. Ellery Queen'in dergisinin Haziran 1980 sayısını ortadan kaldırmak için.</p>

  <p>Ama bu işi gerçekten o yapmış olabilir mi? Sanmam. Derry'le Tashmore arasındaki uzaklık yüz elli kilometreden fazla. Ve ben Bump'ın ölüsünü bulduğum zaman vücudu hâlâ gevşek ve sıcaktı. Tornavidanın ucundaki kan da yapışkandı, henüz kurumamıştı.</p>

  <p>Ama çok hızlı gittiyse...</p>

  <p>Aman bırak artık! Çok geçmeden boşanmandan da Shooter'ı sorumlu tutacaksın.</p>

  <p>Yirmi dört saatin on altısını uyuyarak geçirdiğin için de, Shooter yiyeceklerime ilaç karıştırıyor, diyeceksin. Ondan sonra gazetelere mektuplar yazmaya başlayıp kokain kralının Mississippi'li John Shooter olduğunu açıklayacaksın. Jimmy Hoffa'yı onun öldürdüğünü, 1963 Kasımında otlu tepecikten Kennedy'e ateş eden ikinci adamın Shooter olduğunu yazacaksın. Pekâlâ, adam deli. Ama onun sırf bir dergiyi ortadan kaldırmak için yüz elli kilometrelik yolu aştığını ve lanet olasıca evi yaktığını sanmıyorsun ya? Özellikle Amerika'da o derginin başka kopyaları varken. Ciddi ol biraz.</p>

  <p>Ama... çok hızlı gittiyse...</p>

  <p>Hayır, gülünçtü bu. Ama Mort ansızın Shooter'a kanıtı gösteremeyeceğini hatırladı... Ancak... Derry'deki çalışma odası evin arkasındaydı. Eski bir arabalığı oda haline sokmuşlardı.</p>

  <p>Mort, «Amy,» dedi.</p>

  <p>Kadın hâlâ ağlıyordu. «Çok korkunçtu. Ben Ted'in evindeydim. İsabetle beni aradı. Evin önünde en az on beş itfaiye arabası olduğunu söyledi.»</p>

  <p>«Bana olanları anlat.»</p>

  <p>Amy gözyaşları arasında, «Biri evimizi yaktı,» diye bağırdı. «İşte olanlar bunlar!»</p>

  <p>«Ev artık kullanılmayacak halde mi?»</p>

  <p>«Evet. İtfaiye müdürü öyle söyledi.» Mort, Amy'nin yutkunarak kendine hakim olmaya çalıştığını duydu. Ama sonra yine ağlamaya başladı. «E-ev y-yerle bir olmuş.»</p>

  <p>«Benim çalışma odamda mı?»</p>

  <p>Kadın burnunu çekti. «Y-yangın oradan çıkmış. Daha doğrusu itfaiye müdürü öyle düşündüklerini söyledi. Bu Patty'nin gördüklerine de uyuyor.»</p>

  <p>«Patty Champion'un gördüklerine mi?»</p>

  <p>Champion'lar da Rainey'lerin evinin bitişiğinde oturan komşulardı.</p>

  <p>«Evet. Bir dakika, Mort.»</p>

  <p>Yazar karısının gürültüyle sümkürdüğünü duydu. Amy tekrar konuşmaya başladığında daha sakindi. «Patty, itfaiyecilere köpeğini dolaşmaya çıkardığını söylemiş, Mort. Bizim evin önünden geçmiş ve bahçenin ilerisinde bir araba olduğunu görmüş. Sonra evde müthiş bir şangırtı kopmuş. Senin çalışma odandaki büyük pencerede alevler belirmiş.»</p>

  <p>Mort, «Araba ne modelmiş?» diye sordu. «Patty bunu görmüş mü?» Yine midesi bulanmaya başlamıştı. Artık John Shooter olayı ona önemsiz geliyordu. Sadece Ellery Queen'in Haziran 1980 sayısı değil bütün eserlerinin müsvetteleri de yanmıştı. Basılmış ya da yarım kalmış olanların hepsi de. Romanlarının ilk baskıları da. Dışarda basılanları da.</p>

  <p>Ah, ama bu sadece bir başlangıçtı. Dört bini bulan kitapları kül olmuştu.</p>

  <p>Amy'nin elbiseleri, topladığı antikalar, Türk halıları da, binden fazla video bandı... Televizyon ve video... Mort'un giysileri... Çektikleri binlerce fotoğraf. Tanrım! Ve ben hemen o lanet olasıca dergiyi düşündüm.</p>

  <p>Amy, «Hayır,» dedi. «Patty arabanın ne model olduğunu bilmiyormuş. Birinin molotof kokteyli attığını sanmış. Çünkü o şangırtıdan sonra pencerede alevler belirmiş. Patty bahçeye girmiş. Aynı anda mutfak kapısı açılarak bir adam dışarı</p>

  <p>fırlamış. Bruno havlamaya başlamış. Ama Patty korkmuş. Köpeği... elinden kurtulmaya çalışan köpeği geri çekmiş.</p>

  <p>«Sonra adam arabaya binip motoru çalıştırmış. Farları yaktığında ışık Patty'nin gözlerini kamaştırmış. Patty gözlerini korumak için elini kaldırdığı sırada adam da arabayı hızla sürerek yola çıkmış ve süratle uzaklaşmış. Patty eve koşup itfaiyeyi çağırmış. İtfaiye çabuk gelmiş ama bildiğin gibi bizim ev çok eskiydi... Ve kuru tahta çabuk yanar... Özellikle gazyağı döküldüğünde...</p>

  <p>'Herhalde gazyağı kullanıldı,' dedi... yani itfaiye müdürü... Önce o geldi, sonra da polis. Durmadan sorular sordular. Çoğu seninle ilgiliydi... Düşmanların olup olmadığını öğrenmek istediler... Düşmanlar... Ben de, s...senin düşmanın olduğunu sanmadığımı söyledim... Bütün soruları yanıtlamaya çalıştım.»</p>

  <p>Mort şefkatle, «Elinden geleni yaptığından eminim,» dedi.</p>

  <p>Amy onu duymamış gibi konuşmasını sürdürdü. Soluk soluğaydı. «Onlara boşanmış</p>

  <p>olduğumuzu nasıl açıklayacağımı bilemedim... Tabii bundan haberleri yoktu...</p>

  <p>Sonunda Ted açıkladı... Mort... Annemin İncili... yatak odasındaydı... Sonra ailemin resimleri... Bende annemin başka hatırası yoktu...» Yine üzüntüyle ağlamaya başladı.</p>

  <p>Mort, «Yarın sabah gelirim,» dedi. «Yedide yola çıkarsam dokuz buçukta orada olurum. Hatta belki de dokuzda. Çünkü trafik yazları olduğu gibi yoğun değil artık. Bu gece nerede kalacaksın? Ted de mi?»</p>

  <p>Amy burnunu çekti. «Evet. Ondan hoşlanmadığını biliyorum, Mort. Ama Ted olmasaydı bu gece ne yapardım bilmem... O sorulara nasıl dayanırdım?..»</p>

  <p>«O halde Ted'in olmasına sevindim.» Sesindeki sakin ve uygarca hava Mort'u şaşırttı. «Kendine iyi bak. Hapların yanında mı?» Evliliklerinin son altı</p>

  <p>yılında doktor kadına sakinleştiriciler vermeye başlamıştı. Ama Amy o hapları</p>

  <p>ancak uçağa binmek ya da Mort'la birlikte resmi bir ziyafete katılmak zorunda kaldığında alırdı.</p>

  <p>Amy ifadesiz bir sesle, «Onlar ilaç dolabındalardı,» diye mırıldandı. «Ama önemli değil. Sinirlerim gerilmedi ki! Sadece çok üzüldüm.»</p>

  <p>Mort, «Mümkün olduğunca erken gelmeye çalışacağım,» dedi. «Bu gece gelmemin bir yararı olacaksa...»</p>

  <p>Amy, «Hayır,» dedi. «Nerede buluşacağız? Ted'in evinde mi?»</p>

  <p>Yazarın gözlerinin önünde aniden bir sahne belirdi. Elinde kat hizmetçisinin anahtarını tutuyordu. Sonra motel odasının kapısındaki kilide sokarak çeviriyordu. Kapı açılıyordu. Karısıyla âşığı çarşafın üzerinden ona bakıyorlardı. Amy solda, Ted Milner sağdaydı. Adamın dikkatle fönlettiği saçları</p>

  <p>uyurken iyice karışmış, kıvır kıvır olmuştu. Mort karısıyla, onun çıplak omuzlarına bakmıştı. Birdenbire, elinde sevginden başka bir şey olmadığını bilen bir kadın aşkını çalarsa... diye düşündü.</p>

  <p>Sonra, «Hayır,» dedi. «Ted'de olmaz. Witcham Sokağındaki küçük kahveye ne dersin?»</p>

  <p>«Yalnız gelmemi mi tercih edersin?» Amy öfkeli değildi ama kızmaya başladığı</p>
</body>
</html>
