<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>binbirgece</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h1 class="h1baslik" id="calibre_toc_38">ALİ NUREDDİN İLE ENİSÜLCELİS</h1>

  <p class="normal">Basra’da fukara ve garip olanları himaye eden, tebaasına iyilikle, şefkatle ve doğrulukla muamele eden büyük bir padişah vardı. Bu padişahın ismi Muhammed’di.</p>

  <p class="normal">Bu Padişahın iki veziri vardı. Birinin ismi Muin’di ve Sâvi adlı bir adamın oğluydu. Öbürüsüyse Hakan adlı bir adamın oğlu Vezir Fazl diye tanınırdı.</p>

  <p class="normal">Vezir Fazl, o memleketin en doğru adamıydı. Âlim ve akıllı insanlar onun yaptıklarına hak verir, ahâliyse onu candan severdi. Velhâsıl onun ömrünün uzamasına, Allah’a dua etmeyen kimse yoktu.</p>

  <p class="normal">Lâkin Sâvi oğlu Vezir Muin’i seven bir adam bile bulunamazdı. Bu Vezir herkesten nefret ettiği gibi, herkes de ondan nefret ederdi.</p>

  <p class="normal">Bir gün, Padişah Muhammed Zeynî, tahtına oturarak bütün vezir vüzerasını etrâfına toplamış, büyük kurultay olmuş. Padişah başına yedi tuğu takılı olarak oturduğu som altın tahtının önüne veziri Hakan oğlu Fazl’ı çağırmış:</p>

  <p class="normal">— “Ben bir güzel câriye isterim, ama öyle bir câriye isterim ki” demiş, “bütün memlekette, ondan akıllı, ondan namuslu bir kadın daha bulunmasın!”</p>

  <p class="normal">Padişahın bu sözlerini duyan dalkavuklar, hep bir ağızdan:</p>

  <p class="normal">— “Öyle kız bulunur efendim, ama” demişler, “on bin kese altından aşağıya satın alınamaz.”</p>

  <p class="normal">Sultan hemen hazine memurunu çağırmış:</p>

  <p class="normal">— “Şimdi hazineme gir, on bin kese altın al. O keseleri vezirim Fazl’a ver!” diye emretmiş.</p>

  <p class="normal">Hazine memuru, Sultanın emrini hemen yerine getirivermiş.</p>

  <p class="normal">Hakan oğlu Vezir Fazl, on bin<sup class="calibre3"><a href="../Text/binbirgece_split_239.html#footnote-100-147" id="footnote-100-147-backlink">[147]</a></sup> kese altını adamlarına taşıtarak sarayına götürmüş. Padişahın emrini yerine getirmek için, her gün esir pazarlarına gider ve satılan ne kadar esir kızları varsa. hepsini gözden geçirirmiş. Bundan başka esir pazarının bütün tellâl ve satıcılarına, ellerine ne kadar güzel kız geçerse, bir defa kendisine göstermeden başkasına satmamalarını tembih etmiş.</p>

  <p class="normal">Günler ve haftalar geçmiş, bu zaman zarfında gördüğü yüz binlerce dilberin arasında Vezirin hoşuna giden veyahut Sultana verilmeye lâyık olan bir kız bile çıkmamış.</p>

  <p class="normal">Vakıa Vezirin gördüğü bu binlerce kızın her birisi, hakikaten dünyalar güzeli sayılacak kadar güzelmiş. Fakat ahlâkları, terbiyeleri, edepleri tetkik edilince, muhakkak bir veya birkaç kusurları bulunduğu görülürmüş. Düzgün sima ve endamları dikkatlice muayene edilince, muhakkak düzgün görünen sima ve endamlarında çirkin bir nokta keşfedilirmiş. Satılık bir kızda böyle bir kusur veya böyle bir çirkinlik meydana çıkınca tellallar:</p>

  <p class="normal">— “Efendim dikensiz gül olmaz.” veyahut:</p>

  <p class="normal">— “Az çirkinlik, çok defa güzelliği daha ziyade meydana çıkarır!” gibi laflarla mallarını Vezir Fazl’a kabul ettirmeye çalışırlarmış. Lâkin Vezir Fazl, böyle boş laflara kulak verecek takımdan değilmiş. Vezir tam Padişahın aradığı gibi bir kız bulmaya karar vermiş.</p>

  <p class="normal">Bir gün Vezir Fazl, Padişahın sarayına gitmek üzere kendi konağından çıkarken esir pazarının tellâlbaşısı gelmiş:</p>

  <p class="normal">— “Bunca zamandır arayıp bulamadığın câriyeyi nihayet buldum. Emredin! câriyeyi pazarda mı görmek istersiniz, yoksa buraya mı getireyim?” demiş.</p>

  <p class="normal">Vezir câriyenin kendi konağına getirilmesini emretmiş. Emri hemen yerine getirilmiş. Vezir kızı görmüş, kız zarif endamlı, küçük ve kabarık memeli, kara gözlü, uzun kirpikli, ipek gibi parlak düzgün yanaklı, ince belli, dolgun ve geniş kalçalı bir şâheser, Allah’ın bir şâheseriymiş. Dudaklarının nemi şuruptan daha tatlı, kolları ve bacakları incelik itibariyle şarkın o inceliği ve zarâfetiyle meşhur yaseminlerini bile utandıracak şekildeymiş. Bu kızla göz göze gelen herkes, şarap içmiş gibi sarhoş olup kendinden geçermiş. Alnının üzerine sarkan akrep perçemler, geceler gibi zifiri siyah, alnıysa siyah gecelerin, gümüşi mehtapları gibi parlakmış.</p>

  <p class="normal">Vezir kızı görünce:</p>

  <p class="normal">— “Tam aradığımı buldum!” diye mırıldanmış. Sonra tellâla dönerek:</p>

  <p class="normal">— “Bu hanım kızın fiyatı nedir?” diye sormuş, tellâl:</p>

  <p class="normal">— “Vallâhi efendim, kız müzayedeye konmuştur. Fiyatı artırıla artırıla on bin kese altına vardı. Fakat kızın sahibi, onu on bin keseye değil, on bin yük altına bile satmayacağına yemin ederek:</p>

  <p class="normal">— “Bu kıza Kur’an, sarf, nahiv<sup class="calibre3"><a href="../Text/binbirgece_split_240.html#footnote-100-148" id="footnote-100-148-backlink">[148]</a></sup>, tefsir, fen ve edebiyat öğretmek için, yalnız ücret olarak hocalara, âlimlere verdiğim paralar on bin kese altını aşmıştır. Nasıl olur da bu kadar masrafla yetiştirilen bu kızı, ben yalnız on bin kese altına satarım?” diyor, diye cevap vermiş.</p>

  <p class="normal">Vezir Fazl:</p>

  <p class="normal">— “Öyleyse kızın sahibini bana çağırınız!” demiş.</p>

  <p class="normal">Tellâl hemen koşmuş ve kızın sahibini oraya getirmiş. Kızın sahibi çok ihtiyar bir adammış. Bu ihtiyar pir, o memleketin yabancısıymış. Vezir ihtiyar adama:</p>

  <p class="normal">— “Bu kız için Süleyman Zeynî’nin oğlu Sultan Muhammed’den on bin kese altın almaya razı mısın?” diye sormuş.</p>

  <p class="normal">İhtiyar da:</p>

  <p class="normal">— “Mademki bu kızı Sultan istiyor, bana düşen şey, para almamak ve kızı Sultana hediye etmektir. Çok fukara düşmemiş olsaydım, bunu memnuniyetle yapardım. Fakat paraya ihtiyacım olduğu için, teklif ettiğiniz on bin kese altını kabul etmek mecburiyetindeyim. Bu sûretle şu ihtiyar yaşımda namerde muhtaç olmamış olurum.” cevabını vermiş.</p>

  <p class="normal">Vezir hizmetçilerini çağırmış. On bin kese altını getirip ihtiyara teslim etmişler, ihtiyar dualar ede ede kalkıp gitmiş.</p>

  <p class="normal">İhtiyar gittikten sonra, tellâl başı Vezire dönerek:</p>

  <p class="normal">— “Müsaadenizle size bir şey söylemek istiyorum.” diye izin istemiş. Vezir Fazl, “Söyle, korkma!” diye cevap vermiş.</p>

  <p class="normal">O zaman tellâl başı:</p>

  <p class="normal">— “Fikrime kalırsa, bu hanım kızı, hemen bugün saraya götürmeseniz daha iyi etmiş olursunuz. Çünkü hanım kızımız uzun ve yorucu bir yolculuktan sonra, daha henüz bugün buraya vardı. Bir taraftan yol yorgunluğu, bir taraftan da alışmadığı yeni bir muhit ve havaya girişi, pek fena tesir etmiştir. Kendisini on gün burada, kendi konağınızda alıkoyar da, istirahat ettikten sonra, giydirip kuşatarak saraya götürürseniz, her hâlde sizden daha ziyade memnun olur.”</p>

  <p class="normal">Vezir başını eğmiş ve tellâl başının söylediklerinin doğruluğunu kabul etmiş, kızı konağında ayrı bir dairede alıkoymuş.</p>

  <p class="normal">Vezir Fazl’ın yetişkin delikanlı bir oğlu varmış. Bu genç, cesur, mert ve âlim bir çocukmuş. Mert ve cesur olduğu kadar da güzelmiş. Vezir Sultan için satın aldığı câriyeyi konaktaki dairesine götürürken:</p>

  <p class="normal">— “Sizi ben Süleyman Zeynî oğlu Sultan Muhammed’in emriyle ve onun için aldım. Benim pek afacan bir oğlum vardır, mahallede ve etrâfta görüp de ilân-ı aşk etmediği tek bir kız kalmadı. Onun için kendinizi ondan gizleyiniz. Sakın ona yüzünüzü göstermeyiniz, sesinizi işittirmeyiniz!” demiş.</p>

  <p class="normal">Kız da utanarak gözlerini önüne eğmiş ve:</p>

  <p class="normal">— “Emrettiğiniz gibi yaparım efendim.” diye cevap vermiş.</p>

  <p class="normal">Sultan için alınan kız, bir gün, konaktaki hamamda yıkanmış. Yeni elbiselerini giyerek gidip Vezirin karısının elini öpmüş. Vezirin karısı kıza hayli iltifat etmiş. Sonra o da hamama gitmek üzere dışarı çıkmış ve hizmetçilerine kızı, kendisi gelinceye kadar dışarı bırakmamalarını tembih etmiş.</p>

  <p class="normal">Kızın adı Enisülcelis’miş. Hanım hamama gittikten bir müddet sonra, vezirin oğlu Nureddin gelmiş. Annesini görmek istemiş. Hanımın hamama gittiğini haber vermişler.</p>

  <p class="normal">Odanın içinden Nureddin’in sesini duyan Enisülcelis, kendi kendine, “Herkesin methede ede bitiremediği ve babasının da herkese ilân-ı aşk ettiğini söylediği bu Nureddin, acaba ne biçim bir gençtir?” diye meraka düşmüş.</p>

  <p class="normal">Kapının perdelerini aralayarak başını ve gerdanını uzatmış. Ali Nureddin perde arasından uzanan ve ay gibi doğan bu güzel başı görünce, okla vurulmuşa dönmüş, gayri ihtiyârî kapıya doğru yürümüş.</p>

  <p class="normal">Enisülcelis utanarak odanın içine kaçmış. Hizmetçi kızlar kapıyı açmak istememişler, fakat Nureddin, kaşlarını çatarak onlara öyle bir hiddetle bakmış ki, kızlar korkarak kapı önünden çekilmişler ve yirmi-otuz adım geride durarak Ali Nureddin’in ne yapacağını görmek istemişler.</p>

  <p class="normal">Genç, kapıyı açarak odanın içerisine girmiş. Enisülcelis’e</p>

  <p class="normal">— “Babamın benim için aldığı kız siz misiniz?” diye sormuş.</p>

  <p class="normal">Enisülcelis söyleyeceğini şaşırmış.</p>

  <p class="normal">— “Evet!” demiş.</p>

  <p class="normal">Ali Nureddin, hemen Enisülcelis’in yanına koşarak onu kollarının arasına almış. Enisülcelis de kollarını onun boğazına dolamış. Birbirini dudaklarından uzun uzun öpmüşler.</p>

  <p class="normal">Lâkin Ali Nureddin’in odaya girdikten sonra, çıkmakta geciktiğini gören hizmetçi kızlar, dışarıda bağırıp çağırmaya başlamışlar.</p>

  <p class="normal">Ali Nureddin kızların feryadını işitince, fena hâlde korkmuş, hemen odadan dışarı fırlayarak koca konağın dolambaçlı geçitleri arasında kaybolmuş.</p>

  <p class="normal">Hamamın soğukluğunda dinlenen Vezirin hanımı, hizmetçilerin feryadını işitince ürkmüş, yarı giyinmiş, yarı çıplak bir hâlde odasına koşmuş. Hizmetçi kızlara niçin böyle bağrışıp çağrıştıklarını sormuş. Onlar da bir ağızdan:</p>

  <p class="normal">— “Efendim biraz evvel, Ali Nureddin buraya geldi, sizi aradı, hamamda olduğunuzu söyledik, lâkin bizi dinlemedi, Enisülcelis’in bulunduğu odaya girdi, biz de o zaman bağırmaya mecbur kaldık. Biz bağırınca Ali Nureddin odadan dışarı fırlayıp kaçtı.” demişler.</p>

  <p class="normal">Bu sözleri duyunca Vezirin karısının endişesi artmış, telaşlı telaşlı odaya girerek orada ayakta duran Enisülcelis’e:</p>

  <p class="normal">— “A kızım ne oldu?” diye sormuş.</p>

  <p class="normal">Enisülcelis de alnına kadar kızararak:</p>

  <p class="normal">— “Vallâhi valide hanım, içeriye genç bir adam girdi, ve bana ‘Babamın benim için aldığı kız siz misiniz?’ diye sordu, ben de şaşırdım, ne cevap vereceğimi bilemedim, ‘Evet’ dedim. Hemen yanıma geldi, beni kollarının arasını aldı, üç kere öptü. Yüreğimi, ruhumu aşkıyla doldurduktan sonra, odadan çıktı, gitti.” diye cevap vermiş.</p>

  <p class="normal">Kızın bu cevabı üzerine Vezirin karısı, ağlamaya, saçlarını yolmaya başlamış. “Âhhh, şimdi ne yapacağız?” diye dövünmüş.</p>

  <p class="normal">Konak içinde vak’ayı duyan herkes müteessir olmuş. Çünkü Vezir pek doğru ve namuslu bir adammış. Bu kabahati işleyen kim olursa olsun, tecziyeden<sup class="calibre3"><a href="../Text/binbirgece_split_241.html#footnote-100-149" id="footnote-100-149-backlink">[149]</a></sup> geri kalmayacağı muhakkakmış.</p>

  <p class="normal">Akşam olunca Vezir Fazl konağına dönmüş. Konak halkının yüzlerinden, o gün konakta büyük bir felâketin vâki olduğunu sezmiş. Ve karısına:</p>

  <p class="normal">— “Bugün galiba burada pek fena bir şey oldu. Nedir, şunu söyler misiniz?” demiş.</p>

  <p class="normal">Karısı:</p>

  <p class="normal">— “Olan biteni söyleyeceğim, fakat vak’ayı öğrendikten sonra, kendiliğinden hiçbir şey yapmayacağına, bilakis ben ne dersem onu yapacağına söz verir misin?” diye sormuş.</p>

  <p class="normal">Vezir karısının şartını kabul etmiş. O zaman karısı, ona Ali Nureddin’in yaptığı mârifetleri anlatmış. Biçare adam, sakalını yolmuş, elbiselerini yırtmış. Vezirin pek fena müteessir olduğunu gören karısı:</p>

  <p class="normal">— “Bu kadar müteessir olup kendinizi üzmeyiniz. Babamdan bana kalan malları satınız, o mallar her hâlde on bin kese altından ziyade eder. O parayla bir kız daha buluruz ve onu Sultana götürürsünüz!” demiş.</p>

  <p class="normal">Fazl meyus ve müteessir başını salladıktan sonra:</p>

  <p class="normal">— “İşin bu sûretle kapanıp biteceğini sanıyorsan, çok aldanıyorsun. Ben malımı kaybettikten sonra, canımı da kaybetmekten korkuyorum. Sultanın öbür veziri Muin’in beni ne kadar kıskandığını, ayağıma karpuz kabuğu koyarak beni mevkiimden düşürmek için neler yaptığını biliyorsun. Muin konağımda bugün nelerin olup bittiğini duyar duymaz, bir dakika kaçırmadan saraya koşacak, Sultanın karşısına çıkacak, vak’ayı anlatacak. Sultan, Muin’in bu sözlerini duyunca, şaşıracak, kızacak, oturduğu yerden ayağa kalkarak Muin’e, ‘Sen yalan söylüyorsun!’ diye gürleyecek. O zaman Muin de:</p>

  <p class="normal">— “Ey Padişahım ferman buyur, şimdi gideyim, Fazl’ın konağını basayım, kızı yakalayıp önünüze getireyim ve yalan söylemediğimi ispat edeyim.” diye yalvaracak. Sultan da Muin’in konağımı basıp Enisülcelis’i alıp götürmesine müsaade edecek. Muin’in ne yaman düşmanım olduğunu bilirsin. Evimi basarken, kim bilir bana ne hakaretlerde bulunacak, kızı Sultana kadar sürükleyecek, Sultan kıza, kimin câriyesi olduğunu soracak, kız da oğlumun câriyesi olduğunu söyleyince, Sultan, Muin’in iftirasına inanacak. O zaman Muin Sultana:</p>

  <p class="normal">— “Ben size, her zaman, her şeyin hakikatini söyledim, size her zaman nasihatin en iyisini verdim, lâkin siz bana her zaman istihfaf<sup class="calibre3"><a href="../Text/binbirgece_split_242.html#footnote-100-150" id="footnote-100-150-backlink">[150]</a></sup> ile baktınız, size ihanet eden Fazl’ı ise nice nimetlere boğdunuz.” diyecek. Sultan da başkalarına ders ve ibret olsun diye, beni bir eşeğe ters bindirerek sokak sokak gezdirtecek ve herkesin nazarında terzil<sup class="calibre3"><a href="../Text/binbirgece_split_243.html#footnote-100-151" id="footnote-100-151-backlink">[151]</a></sup> ettikten sonra idam ettirecek.” demiş.</p>

  <p class="normal">Fazl’ın karısı kocasını dinlemiş, sonra kocasının kolundan tutarak “O kadar bedbin<sup class="calibre3"><a href="../Text/binbirgece_split_244.html#footnote-100-152" id="footnote-100-152-backlink">[152]</a></sup> olma, bugün konakta olup bitenlerden kimsenin haberi yok, olmasına da imkân yoktur. Sen mütevekkil ol, Allah’tan başka kimseye dua, rica ve minnet etme! Belki bu işten felâket yerine saadet çıkar.” demiş.</p>

  <p class="normal">Kadının bu sözleri Fazl’ın sıkıntısını epeyce gidermiş, zavallı babanın yüreğine biraz su serpilmiş.</p>

  <p class="resimalti">*</p>

  <p class="resimalti">* *</p>

  <p class="normal">Gelelim Ali Nureddin’e...</p>

  <p class="normal">Ali Nureddin, kabahatinin cezasını görmekten korkarak, sabahtan akşama kadar yapayalnız bahçelerde gezer ve herkesi görmekten çekinirmiş.</p>

  <p class="normal">Gece geç vakit, kimseyi uyandırmadan, konağın arka kapısından içeri girer ve kimsenin bulamayacağı, göremeyeceği bir köşede biraz uyuduktan sonra, sabah erken, yine daha kimse uyanmadan, yavaşça konaktan çıkıp gidermiş. Ali Nureddin tam bir ay böylece insanlardan kaçmış. Bu zaman zarfında ne annesini, ne de babasını görmüş.</p>

  <p class="normal">Zavallı annesinin artık onu göreceği gelmiş. Bir gün Fazl’ı bir köşeye çekerek:</p>

  <p class="normal">— “Kocacığım, olacak oldu. Sultan artık Enisülcelis’i kaybetti. Hiç olmazsa oğlumuzu kaybetmeyelim. Çünkü bu hâl, bir müddet daha böyle devam ederse, oğlanın memleketten kaçıp gitmesi de mümkündür. Oğlan kızı seviyor, kız da oğlanı seviyor. Artık iki tarafı da birleştirelim, varsınlar mesut olsunlar.” demiş.</p>

  <p class="normal">Oğlu Ali Nureddin’i çıldırasıya sevdiği için Fazl, karısının bu sözlerini dinlemeye razı olmuş.</p>

  <p class="normal">Herkes ayrı ayrı odalarına çekilip de uyuduktan sonra, oğlanın gizli gizli konağa dönmesini beklemiş. Gece yarısından çok sonra, yavaş yavaş konağa girerken, oğlunu yakalamış. Fazl oğlunu görür görmez, yaptığı kabahati hatırlamış. Namuslu babanın gözlerini kıpkızıl kan bürümüş. Hemen eliyle belinde takılı duran kılıcın sapını aramış.</p>

  <p class="normal">Kocasının fena niyetini anlayan Fazl’ın karısı, birdenbire üzerine atılarak, Fazl’ın kollarını tutmuş.</p>

  <p class="normal">O zaman Ali Nureddin:</p>

  <p class="normal">— “Babacığım” demiş, “meğer senin gözünde kıymetim ne kadar azmış. Beni yetiştirdin, bana can verdin, akıl verdin, güzellik verdin. Şimdi de nasıl oluyor da canıma kıyıyorsun?”</p>

  <p class="normal">Oğlunun sesini duyunca, Fazl’ın gözlerini dolduran yaşları yanaklarından aşağıya akmış, oğluna:</p>

  <p class="normal">— “Oğlum malım ve canım senin indinde bu kadar kıymetsiz midir ki, bu kabahati işlemekte bir beis<sup class="calibre3"><a href="../Text/binbirgece_split_245.html#footnote-100-153" id="footnote-100-153-backlink">[153]</a></sup> görmedin?” diye sormuş.</p>

  <p class="normal">Ali Nureddin:</p>

  <p class="normal">— “Dinle babacığım..” diyerek başlamış ve babasının onu affetmesi için o kadar acıklı sözlerle ve acıklı sesle yalvarmış ki, Fazl’ın hiddeti geçmiş. İhtiyar adam genç oğlunun göğsüne düşerek, ufak bir çocuk gibi hüngür hüngür ağlamış. Ali Nureddin babasının ellerini öpmüş. Bu sûretle baba oğul barışmışlar.</p>

  <p class="normal">Sabah olmak üzereymiş. Fazl oğluna dönerek:</p>

  <p class="normal">— “Eğer Enisülcelis’e tatlılıkla muamele edeceğine, evlendikten sonra, başka bir kadınla evlenmeyeceğine söz verirsen, bu kızı sana vereceğim.” demiş.</p>

  <p class="normal">Ali Nureddin’in gözleri parlamış, hemen babasının ayaklarına kapanarak Enisülcelis’le evlendikten sonra, başkasıyla evlenmeyeceğine ve Enisülcelis’e daima tatlılıkla muamele edeceğine bin kere yeminler etmiş. Fazl da izin vermiş. İki genç o gece gelin güveyi olmuşlar. O geceden bir sene sonraya kadar, konakta memnun ve mesut yaşamışlar.</p>

  <p class="normal">Sultan Muhammed, veziri Fazl’dan bir câriye istediğini unutmuş. Fakat öbür vezir Muin, hafiyeleri sayesinde, Fazl’ın konağında olup bitenlerin hepsini öğrenmiş. Yalnız Padişah Fazl’ı o kadar seviyor ve onun her söylediğine o kadar inanıyormuş ki, Muin, Fazl’a iftira etmekten korkmuş.</p>

  <p class="normal">Aradan bir sene geçtikten sonra, bir gün Vezir Fazl konağında yaşarken, bir fenalık hissetmiş, bayılır gibi olmuş. Derhal oğlunu çağırtmış. Ona son söz olarak:</p>

  <p class="normal">— “Oğlum” demiş, “insan, her nefis, vakti gelince ecel şerbetini tadar. Benim dünyadan göçerken sana vereceğim en büyük nasihat, Allah’tan korkmak ve yapacağın işin sonunu düşünmektir. Karın Enisülcelis’e de fena muamele etme.”</p>

  <p class="normal">Nureddin’in gözleri yaşlarla dolmuş. Vezir gitgide zayıflayan bir sesle kelime-i şahadet getirdikten sonra, içini derin derin üç kere çekmiş ve ölmüş.</p>

  <p class="normal">Fazl teslim-i ruh edince, konaktan göklere doğru bir vaveyla<sup class="calibre3"><a href="../Text/binbirgece_split_246.html#footnote-100-154" id="footnote-100-154-backlink">[154]</a></sup> yükselmiş. Şehirde Hakan oğlu Fazl’ın öldüğü duyulmuş. Çocuklar bile, bu iyi yürekli Vezir için gözyaşları dökmüşler.</p>

  <p class="normal">Ali Nureddin, o koca kederi arasında kalkıp babasının cenaze merasimi hazırlıklarını bitirmiş. Vezir vüzera, paşalar, ağalar hep Fazl’ın cenazesine gelmişler. Gelenler arasında Fazl’ın büyük düşmanı Sâvi oğlu Muin de varmış. Şehir halkı sevgili Vezirin cenazesine koşmuş.</p>

  <p class="normal">Fazl mezarına bırakıldıktan sonra, bütün halk ağlaya ağlaya evlerine dönmüşler. Ali Nureddin de konağa çekilmiş, ne yemiş, ne uyumuş, günlerce gözyaşları dökerek âh ü vâh etmiş.</p>

  <p class="normal">Nihayet bir gün, babasının pek candan dostu olan adamlardan birisi konağa uğrayarak Ali Nureddin’e bu kadar müteessir olmamasını tavsiye etmiş.</p>

  <p class="normal">Bu sözler Ali Nureddin’e tesir etmiş, yerinden kalkıp konağın selâmlık tarafına geçmiş, babasının zıyaından dolayı kendisini taziyeye<sup class="calibre3"><a href="../Text/binbirgece_split_247.html#footnote-100-155" id="footnote-100-155-backlink">[155]</a></sup> gelenleri kabul etmiş.</p>

  <p class="normal">Günler geçtikçe kederine alışmış, arada sırada ahbaplarıyla eğlentiler tertibine başlamış. Git gide bu eğlentiler sıklaşmış. Nihayet bir zaman gelmiş ki, bu eğlentiler için sarf edilen paraların çokluğu, vekil harcı ürkütmeye başlamış.</p>

  <p class="normal">Nihayet vekilharç Ali Nureddin’i ikâza lüzum görmüş. Bir gün huzuruna çıkmış:</p>

  <p class="normal">— “Efendim” demiş, “gerek babanıza, gerek size karşı beslediğim hürmete güvenerek size bazı şeyler söylemek mecburiyetini hissettim. Epeyce zamandan beri, sarfiyatınızı karşılamak için, emlâkinizin büyük bir kısmını satmaya mecbur olduk. Eğer bu ziyafetler, bundan sonra da devam edecek olursa, az zaman zarfında, yeryüzünde sahibi bulunduğunuz bir karış toprak bile kalmayacaktır!”</p>

  <p class="normal">Vekilharcın bu haklı laflarına karşı Ali Nureddin:</p>

  <p class="normal">— “Vallâhi yiyecek bir kuru ekmek, altında barınacak bir kuru damım kaldıkça, parayı şimdiye kadar nasıl sarf ettimse, şimdiden sonra da öyle sarf etmek niyetindeyim.” diye cevap vermiş.</p>

  <p class="normal">Şehirde Nureddin’in cömertliğinden başka laf işitilmez olmuş. Kim ona gider de “Efendim şu halı ne kadar güzel!” dese, Nureddin derhal halıyı ona verirmiş. Kim ona “Efendim köydeki köşkünüzün ne güzel manzarası var!” dese, köşkü bağıyla bahçesiyle ona bağışlarmış.</p>

  <p class="normal">Bu kadar ateşe hangi kar dayanır? Vakıa şuna buna çektiği ziyafetler dillere destan olmuştu. Lâkin Nureddin’in hazinesi de tam takır kalmıştı.</p>

  <p class="normal">Nureddin, bir gün, yine mükellef bir ziyafet verirken, vekilharcı yavaşçacık yanına gelerek kulağına bir şeyler fısıldamış. Nureddin ile vekilharç dışarı çıkmışlar.</p>

  <p class="normal">Nureddin’in arkadaşlarının biri de Nureddin’in arkasından dışarı çıkmış.</p>

  <p class="normal">Dışarıda vekilharç Nureddin’e, “Efendim size bir sene evvel haber verdiğim felâket baş gösterdi. Şu kâğıtta borçlarınız yazılı. Bu kâğıtta da mallarınızın değerleri. Bu iki kâğıdı kıyas ederseniz, mal ve mülkünüzden ziyade borcunuz olduğunu anlarsınız.”</p>

  <p class="normal">Ali Nureddin’in dâr-ı dünyada artık bir mangır parası bile kalmamıştı. Yüreğini ve aklını kapkara bir keder bürüdü. Başını önüne eğerek yavaş yavaş, gerisin geriye misafirlerinin bulunduğu odaya doğru yürüdü.</p>

  <p class="normal">Misafirlerden biri, Ali Nureddin’e görünmeden arkasından gitmiş ve onun vekilharcıyla olan muhaveresini<sup class="calibre3"><a href="../Text/binbirgece_split_248.html#footnote-100-156" id="footnote-100-156-backlink">[156]</a></sup> işitmiş. Ondan evvel içeri girmiş. Ali Nureddin’den evvel arkadaşlarına haber vermiş:</p>

  <p class="normal">— “Biliyor musunuz arkadaşlar” demiş, “artık Ali Nureddin’in on parası kalmamış. Bunu vekilharcı kendisine söylerken, kendi kulağımla işittim. Bundan sonra Ali Nureddin bizlere ne ziyafet çekebilir, ne de hediyeler verebilir.”</p>

  <p class="normal">Ali Nureddin odaya girince, orada bulunanların hepsi suratlarını asmışlar. Bu iyi gün dostlarının hepsi, Ali Nureddin’den yüz çevirmeye karar vermişler. Bunlardan bir tanesi Ali Nureddin’e yanaşarak damdan düşercesine:</p>

  <p class="normal">— “Kardeşim, müsaadenle ben evime döneceğim.” demiş.</p>

  <p class="normal">Ali Nureddin:</p>

  <p class="normal">— “Yahu bu acelen ne?” diye sormuş. Ve o arkadaşının o zamana kadar âdeti olduğu gibi, geceyi konakta geçirmesi için yalvarmış. Lâkin arkadaşı:</p>

  <p class="normal">— “Bugün başka günlere benzemez!” demiş. “Mâlum ya câriyeniz, yani refikam hamiledir ve neredeyse doğurmak üzeredir. Dünya hâli bu! Belki çocuğu doğururken refikaya bir şeyler olur, onun için muhakkak gidip refikanın yanında bulunmalıyım!”</p>

  <p class="normal">Ali Nureddin arkadaşına izin vermiş. Onun arkasından ikinci bir misafir ayağa kalkarak:</p>

  <p class="normal">— “Kardeşim bana da müsaade et de gideyim.” demiş. “Bizim biraderin büyük oğlu bugün sünnet olacak. Eğer sünnet düğününde bulunmazsam, birader fena hâlde gücenecek.”</p>

  <p class="normal">O da izin almış, çıkıp gitmiş. Derken bir üçüncü misafir de ayağa kalkmış, baş ağrısı yahut mide sancısı gibi bir bahane uydurmuş.</p>

  <p class="normal">Velhâsıl, ayağa kalkan izin istemiş, izin alan kapı yolunu tutmuş. Nihayet odada Ali Nureddin’le Allah’tan başka kimse kalmamış.</p>

  <p class="normal">Ali Nureddin, yalnız kalınca, sıkıntıdan minderlerden birisinin üzerine yıkılmış. Yanına Enisülcelis’i çağırmış:</p>

  <p class="normal">— “Başımıza gelenleri görüyor musun?” demiş. Sonra vekilharcın söylediklerini elifinden besine kadar birer birer anlatmış. Enisülcelis’in alnında soğuk ter damlaları toplanmış:</p>

  <p class="normal">— “Günün birinde başımıza bu hâlin geleceğini ben çoktan biliyordum. Ve hatta bir kaç gün evvel, bu gidişle işin nereye varacağını size söylemek istedim. Fakat ben şikâyet etmek üzereyken, siz derin derin içinizi çektiniz ve, ‘Talih sana güler yüz gösterip de üzerine nimetler yağdırdığı zaman, fırsatı ganimet bil ve o nimetlerden istifade etmeye çalış. Çünkü talih bir defa yüz çevirdi miydi, o zaman çâre ve tedbir hiç para etmez’ diye bir şarkı söylediniz. Yanık yanık, yavaş yavaş ve gülümseye gülümseye söylediğiniz bu sözler, benim söz söylememe imkân bırakmadı. Dudaklarımı yumdum ve ses çıkarmadım. Siz o gündüzün, hiç gecesi olmayacağını sanıyordunuz.”</p>

  <p class="normal">Ali Nureddin:</p>

  <p class="normal">— “Enisülcelis paralarımı delice saçıp savurduğumu iddia etmekte haklısın. Parayı ben denize atmadım, toprağa savurmadım; dostlarımla, ahbaplarımla birlikte yedim. Ben onlar için bu hâle düştüm. Şimdi de onların bana muavenet<sup class="calibre3"><a href="../Text/binbirgece_split_249.html#footnote-100-157" id="footnote-100-157-backlink">[157]</a></sup> edeceklerine iki kere iki dört ettiği kadar eminim.”</p>

  <p class="normal">Enisülcelis meyus meyus başını sallayarak:</p>

  <p class="normal">— “Onlar gibi iyi gün dostlarından kara günde hayır umulmaz!” demiş.</p>

  <p class="normal">Nureddin:</p>

  <p class="normal">— “Hayır Enisülcelis, aldanıyorsun. Ben şimdi dosdoğru onların evlerine gider, yardım dilerim. Onların bana yardım edeceklerine eminim. Onlardan alacağım parayı sermaye ittihaz ederim. Bir taraftan alış veriş eder para kazanırım, öbür taraftan da artık hediyelerin, ziyafetlerin arkasını keser, masarifi azaltırım. Bu sûretle nâmerde muhtaç olmaksızın, şu dâr-ı dünyada geçinir giderim.”</p>

  <p class="normal">Sonra, arkadaşlarına itimat etmekte ne kadar haklı olduğunu ispat etmek için, bu sözleri söyler söylemez ayağa kalkarak sokağa çıkmış, arkadaşlarından birinin evine giderek kapısını çalmış. Kapıyı küçük bir hizmetçi kızı açmış. Nureddin’e kim olduğunu ve ne istediğini sormuş.</p>

  <p class="normal">Nureddin de:</p>

  <p class="normal">— “Efendine git de kapı önünde bekleyen Ali Nureddin’in kendisinden bir sadaka istediğini söyle!” demiş.</p>

  <p class="normal">Hizmetçi kız koşa koşa yukarı gitmiş. Ali Nureddin’in dediklerini efendisine anlatmış. Efendisi de “Aman şu baş ağrısı herife git, efendim evde değildir, de” diye tembih etmiş.</p>

  <p class="normal">Hizmetçi kız da efendisinin tembihi veçhile hareket etmiş ve kapıyı Ali Nureddin’in yüzüne kapamış.</p>

  <p class="normal">Ali Nureddin, “Dostlarımın hepsi bunun gibi nankör ve yalancı çıkmaz. Elbette içlerinde bana el uzatacak birisi bulunur.” diye düşünerek, gidip başka bir arkadaşının kapısını çalmış.</p>

  <p class="normal">İlk kapısını çaldığı arkadaşına ne söyleyip de ondan ne cevap almışsa, bu ikinci kapıda da aynı şeyleri ve aynı cevabı almış.</p>

  <p class="normal">Ali Nureddin’in yüreğine şüphe kurdu düşmüş, kendi kendine, “Artık anlaşıldı, hepsini birer birer denemeliyim, içlerinden inşallah hiç olmazsa bir tanesi minnettar çıkarsa, bana ötekilerinin nankörlüğünü unutturur.” diye düşüne düşüne bir diğer arkadaşının evine doğru yollanmış. On arkadaşının onu da aynı sokakta oturduklarından, sokağın bir başından girip öbür başına varmakla, bütün arkadaşlarının kapılarını çalmış bulunmuş.</p>

  <p class="normal">On arkadaşının içinde hiçbirisi ona acımamış, hiçbirisi ona bir dilim ekmek<sup class="calibre3"><a href="../Text/binbirgece_split_250.html#footnote-100-158" id="footnote-100-158-backlink">[158]</a></sup> veya bir mangır para olsun vermemiş. Hepsi de hizmetçilerine evde bulunmadıklarını söyletmişler.</p>

  <p class="normal">Zavallı Ali Nureddin ümitsiz, meyus ve yorgun argın bir hâlde konağa dönmüş. Arkadaşlarının ona yaptıkları muameleyi Enisülcelis’e anlatmış.</p>

  <p class="normal">Enisülcelis:</p>

  <p class="normal">— “Böyle dalkavuklardan hayır gelmeyeceğini ben size söylememiş miydim?” demiş.</p>

  <p class="normal">İkisi de baş başa vermişler, düşünmüşler, taşınmışlar, nihayet konaktaki eşyayı azar azar satmaya ve bu satışlardan hâsıl olan parayı ancak iktisada fevkalade riayet ederek sarf etmeyi kararlaştırmışlar.</p>

  <p class="normal">Denize düşenlerin yılana sarılmaları gibi, bunlar da, hiç yoktan zuhur edecek bir hâdisenin onları servetlere boğmasını beklemeye koyulmuşlar. Eşyayı yavaş yavaş satmışlar. Zaman olmuş gülmüşler, zaman olmuş ağlamışlar. Bir taraftan günler geçiyor ve bir taraftan da konak boşalıyormuş.</p>

  <p class="normal">Nihayet kış geldiği zaman, bütün yazlık elbiselerini topraklara iade eden ağaç dalları gibi, koca konağın içi tam takır kuru bakır kalmış. İn ve cinnin top oynadığı ıssız dairelerden birisinin ortasında Ali Nureddin, Enisülcelis’e uzun uzun ve hazin hazin bakmış:</p>

  <p class="normal">— “Şimdi ne yapacağız?” diye sormuş.</p>

  <p class="normal">Enisülcelis’in gözleri yaşlarla dolmuş, fazla çekildiği içi kırılan bir yaydan atılan okun, havada yavaş yavaş uçması gibi Enisülcelis de ruh sıkıntısından yavaş yavaş çıkan sesiyle şu acı şeyleri söylemiş:</p>

  <p class="normal">— “Artık boşu boşuna beklemekle kaybedecek bir dakikamız kalmadı. Doğru çarşıya koşunuz, beni esirler pazarında satılığa çıkarınız. Babanızın beni on bin kese altına satın aldığını hatırlarsınız. Beni satın almak için bu paranın yarısını veya yarısından fazlasını verirler. Eğer Allah istikbalde yine kavuşmamızı takdir etmişse, bizlere ne mutlu.”</p>

  <p class="normal">Kederden Ali Nureddin’in gözleri fal taşı gibi açılmış:</p>

  <p class="normal">— “Ben senden bir saat bile ayrı yaşayamam. Nasıl olur da seni kendi elimle çarşıya götürüp satabilirim?” demiş.</p>

  <p class="normal">Enisülcelis’in gözlerinde toplanan yaşlar yanaklarından akmış:</p>

  <p class="normal">— “Sizden ayrılmak, benim için bir eğlence mi olacak sanıyorsunuz! Ne yapalım kader böyleymiş.”</p>

  <p class="normal">İki sevdâlı, birbirine dayana dayana, iki çift gözlerden süzülen acı yaşları birbirine karıştıra karıştıra esir pazarı yolunu tutmuşlar.</p>

  <p class="normal">Ali Nureddin evvelce Enisülcelis’i babasına satmış olan esir tellâlını bulmuş. Ona:</p>

  <p class="normal">— “Bu kadının kim olduğunu biliyor musun?” diye sormuş. Tellâl:</p>

  <p class="normal">— “Kıymetli şeyler öyle çarçabuk unutulur mu? Bu hanım merhum pederinizin benim vasıtamla on bin kese altına satın aldığı Enisülcelis değil midir?” diye cevap vermiş.</p>

  <p class="normal">Ali Nureddin, Enisülcelis’i ne maksatla oraya getirdiğini anlatmış. Vakit daha erkenmiş.</p>

  <p class="normal">Tellâl müşterilerin çarşıda toplanmalarına intizaren Enisülcelis’i ve Ali Nureddin’i kendi dükkânına oturtmuş. Saatler geçtikçe çarşı kalabalıklaşmış. Bir taraftan müşteriler akın ederlerken, öbür taraftan da tellâllar ve satılmaya çıkartılacak olan erkek ve kadın esirler toplanıyorlarmış.</p>

  <p class="normal">Esir kızlar arasında birçok Yunanlı, Çerkez, Gürcü, Habeş, Acem dilberleri varmış.</p>

  <p class="normal">Nihayet Enisülcelis’i satacak olan tellâl dışarı çıkarak, öbür esir tellâllarının hepsini yanına toplamış, “Bir kaç sene evvel bu çarşıda on bin kese altına satılan Enisülcelis’i bugün yine satılığa çıkarıyorum. Bu hanım müzayedeye konulacaktır. Onun kıymetine paha biçmek imkânsızdır. Lâkin ne dersiniz? Ona ne fiyat tayin edersiniz? Ve kaç paradan artırmaya başlayalım?” diye sormuş.</p>

  <p class="normal">Orada toplanmış bulunan tellâllar Ali Nureddin’i ve babasını çok sevdikleri için, dört bin beş yüz kese altından artırmaya başlamayı münasip bulmuşlar.</p>

  <p class="normal">Fakat tellâl meslektaşlarıyla böyle konuşup dururken Sâvi oğlu Vezir Muin de çarşıya gelmiş, uzaktan tellâl dükkânı önünde Ali Nureddin’i görünce, kendi kendine, “Bu mirasyedi, babasından kalan varını yoğunu yiyip bitirdi, şimdi nasıl olur da herkesin mâlumu olan züğürtlüğüne bakmadan esir satın almaya kalkışır? Fesuphanallah, her hâlde bu işin içinde bir oyun vardır!” diye söylenmiş.</p>

  <p class="normal">Hem Ali Nureddin’e, hem de bağırmaya başlayan tellâllara dikkatli dikkatli göz gezdirmiş. Sonra yine kendi kendine: “Hah şimdi anladım! Meğer herif satın almaya değil satmaya gelmiş. Galiba artık satacak savacak bir şeyi kalmadı, mâhud câriyeyi satılığa çıkardı. Beklediğim fırsat geldi demek. İçimi çeke çeke uzaklardan seyrettiğim koca armut, nihayet ağzıma düşecek demek!” diye sevinmiş.</p>

  <p class="normal">Vezir tellâl başını çağırtmış. Satılmakta olan câriyeyi satın almak istediğini söylemiş. Tellâl da koşup Enisülcelis’i Muin’in karşısına getirmiş. Muin, Enisülcelis’i görünce, onun güzelliğine bayılmış. Enisülcelis’in kara gözleri, beyaz teni, ince siması, tatlı sesi ve zarif endamı, katı yürekli Veziri teshir etmiş. Muin:</p>

  <p class="normal">— “Bu hanım kızın fiyatı kaça çıktı?” demiş.</p>

  <p class="normal">Tellâl başı:</p>

  <p class="normal">— “Dört bin beş yüz kese altına” diye cevap vermiş.</p>

  <p class="normal">O dakikaya kadar, kızın fiyatını arttırıp duran tüccarların sesleri boğazlarına tıkanmış. Artık kimsenin “gık” diyecek hâli kalmamış, çünkü Muin’in ne habis, ne kara yürekli, deve hınçlı bir alçak olduğunu herkes biliyormuş. Onun satın almaya kalkıştığı bir malın fiyatını artıranların encâm-ı kârda<sup class="calibre3"><a href="../Text/binbirgece_split_251.html#footnote-100-159" id="footnote-100-159-backlink">[159]</a></sup> nelere uğradıklarını da kerrat ile<sup class="calibre3"><a href="../Text/binbirgece_split_252.html#footnote-100-160" id="footnote-100-160-backlink">[160]</a></sup> görmüşlermiş. Onların nesine gerek, durdukları yerde başlarını belâya sokacak değiller ya... Artıranlar kenara çekilince, Sâvi oğlu Vezir Muin, tellâlbaşıya dönerek:</p>

  <p class="normal">— “Anlaşıldı” demiş, “artık bu kızı artıran kalmadı, kız dört bin beş yüz keseye benim üzerimde kaldı. Bu paranın dört bin kesesi kızın sahibinindir. Beş yüz kesesi de senin bahşişin olsun. Haydi ne durup suratıma aptal aptal bakıyorsun. Defol git, söylediklerimi kızın sahibine bildir!” diye ilâve etmiş.</p>

  <p class="normal">Tellâl cübbesini toplayarak Ali Nureddin’e koşmuş:</p>

  <p class="normal">— “Başımıza gelenleri görüyor musun? Vallâhi sana geçmiş olsun mu diyeyim, yoksa seni taziye mi edeyim bilmiyorum. Artık sen Enisülcelis’e elveda et. Ve Enisülcelis’ten dolayı cebine on para umma? Çünkü Vezir Sâvi oğlu Muin ona iyiden iyiye kancayı taktı. Zavallı kızın fiyatı müzayedede epeyce artacaktı. Lâkin Muin’in göz koyduğu mala hangi babayiğit pey sürebilir? İşte ondan dolayı kız dört bin beş yüz kese altına herifin üzerinde kaldı. Hem de kızın kim olduğunu ve kimin malı olduğunu bildiğine eminim. Eğer sen bu parayı heriften kopartabilirsen, Allah’ın çok talihli bir kuluymuşum diye, binlerce şükret. Onun ne biçim adam olduğunu bizim kadar bilmezsin. O şimdi para olarak eline on para bile vermez. Lâkin köylerdeki adamlarına, sana dört bin kese altın vermeleri için bir kâğıt yazar. O kâğıdı sana verir. Sen köydeki adamlarına gidersin, kâğıdı gösterir ve parayı istersin, hâlbuki onların hepsi para vermemek için ayrı ayrı tembihlidirler, kâğıdı okurlar:</p>

  <p class="normal">— “Pekâlâ, verelim ama bugün paramız yok, yarın gel!” derler.</p>

  <p class="normal">“Sen ertesi günü gidersin, yine paranı alamazsın, daha ertesi ve daha ertesi günü gidersin. Seni yine bir kaç yalanla başlarından savarlar. Tanrının günü gider gelir durursun, yalvarırsın, ağlarsın, kızarsın ve köpürür küfür edersin. Sen kızdıkça onlar da kızarlar. Artık illallah der, yaka silkersin. Lâkin nihayet bir gün, bir daha okumak bahanesiyle kâğıdı senden isterler. Kâğıdı ellerine alırlar, onu bin parça yırtarak, parçalarını yüzüne çalarlar. Sen hem Enisülcelis’i elinden çıkarmış, hem de bu zıyaa mukabil on paralık bir kâr temin etmemiş olursun!”</p>

  <p class="normal">Tellâl anlattıkça Ali Nureddin’in beti benzi ölü benzi gibi atıp sararmış. Tellâl şahadet parmağını kaldırarak:</p>

  <p class="normal">— “Sana bir tavsiyede bulunacağım, eğer söylediklerimi harfiyen tatbik edebilirsen, belki kızı kurtarabilirsin. Ben şimdi kızı alıp yine Muin’in önüne götüreceğim. Ben önde, kız arkamda, çarşının ortasından geçerken sen koşup kıza yanaşır ve ona bir tokat atarsın. Sonra herkesle beraber Muin’in de duyabileceği bir sesle:</p>

  <p class="normal">— “İtaatsiz kâfir, sana her şeyi bin kere tembih ederim, sen yine gider, tam onun aksini yaparak sabrımı tüketir, seni satılığa çıkartacağıma dair bana yeminler ettirirsin. İşte yeminimi yerine getirmek için seni satılığa çıkarttım ve cezan tamam olsun diye de sana bir de tokat attım. Artık bundan sonra sana ne emredersem onu yap, sözümü dinlememezlikte inat edersen, seni bu sefer hakikaten satılığa çıkarır ve satarım…” diye bağırırsın. Sonra kızı peşine takar, konağın yolunu tutarsın. O zaman gerek Muin’i, gerek ahâliyi kızı satmak için değil, belki bir yemine sâdık kalmak için buraya getirdiğine inandırmış olursun…”</p>

  <p class="normal">Ali Nureddin, tellâlın bu tavsiyesini dinlemiş ve öyle harekete karar vermiş.</p>

  <p class="normal">Tellâl Ali Nureddin’in yanından ayrılarak Enisülcelis’i Muin’e doğru götürmeye başlamış.</p>

  <p class="normal">Tellâl, Muin’e iyiden iyeye yaklaşınca, Ali Nureddin arkasından yetişerek, Enisülcelis’in sırtından tutmuş, tellâlın elinden çekivermiş ve yüzüne de bir tokat aşk etmiş. Sonra, “İtaatsizliğin cezası işte budur!” diye başlayarak, tellâlin ona tembih ettiği sözleri bağıra bağıra sayıp dökmüş. Muin, çirkin çirkin gülmüş:</p>

  <p class="normal">— “Senin satacak başka bir şeyin kaldı mı ki, bu kızı satmaktan vazgeçiyorsun?” diyerek Ali Nureddin’in üzerine yürümüş. Elini Ali Nureddin’in omzuna dayamış.</p>

  <p class="normal">Muin’in bu hareketine Ali Nureddin mukabele etmemiş, yalnız etrâfındaki tâcirlere dönerek onlara mâsum mâsum bakmış.</p>

  <p class="normal">Muin, kaçanın ardından kurt gibi kuduran, lâkin kaş çatıp diş gösterene karşı kedi gibi yaltaklanan bir adammış. Ali Nureddin’in ses çıkarmadığını gördükçe, kabardıkça kabarmış. Ahâliye karşı da “Siz burada olmasanız, şu rezil soytarıyı ayaklarımın altına alır ve onu kilim çiğnermiş gibi çiğnerdim, lâkin size hürmet ediyorum da, onun için, onu yalnız tekdir ile iktifa ediyorum!” diye bağırmış.</p>

  <p class="normal">Ali Nureddin cevap vermemekte devam ettikçe, Muin, işi azıtmış, nihayet sövüp saymaya ve dile ağza alınmayacak kadar çirkin küfürler savurmaya başlamış.</p>

  <p class="normal">Ali Nureddin’in sabrı tükenmiş. Kaşları yavaş yavaş çatılmış. Alnındaki kırmızı damar kabarmış. Gözlerini kan bürümüş.</p>

  <p class="normal">O sırada Muin, elindeki kamçı ile Ali Nureddin’in sırtına öyle bir darbe indirmiş ki, delikanlının aklı başından gitmiş. Vezirin atının üzerine atılarak onu sakalından kavramış ve attan aşağıya çekmiş. Vezir çamurun içine yuvarlanmış, kendi askerlerinden imdat istemiş, lâkin ahâli askerlerin etrâfını sarmış. Askerlere, “Sizin nenize lâzım? Bunların biri vezirse, öbürüsü de bir vezir oğludur. Bunlar bugün kavga ederler. Yarın barışırlar. Bunların barışmasıyla beraber kabağın başınızda patlaması bir olur. Çünkü ihtiyara yardım etmişseniz, gencin hışmına uğrarsınız. İhtiyarsa seyirci kalır. Genci kollamışsanız, ihtiyarın hışmına uğrarsınız, gençse sizi hiç müdafaa etmez!” demişler. Askerler de ahâlinin sözlerini dinlemişler.</p>

  <p class="normal">Nureddin Vezirin üzerine yumruk, tokat, tekme yağdırıyormuş. Muin’in dayak yemekten kımıldayacak hâli kalmayınca, Ali Nureddin, Enisülcelis’i yanına alarak konağa dönmüş.</p>

  <p class="normal">Ali Nureddin, Enisülcelis ile sahneden uzaklaşınca, Vezir Muin ayağa kalkmış.</p>

  <p class="normal">Vezir Muin’in beyaz elbiseleri çamur ve kana bulanmış. Vezir üst ve başına bir göz gezdirmiş. Ne hâle girdiğini görünce, oracıkta bir köşede yığılı duran çöplerin arasından bir eski hasır alarak hasırı boğazına geçirmiş, doğru Sultanın sarayının kapısı önüne koşmuş. Orada:</p>

  <p class="normal">— “Ey zamanın Sultanı, yine zulüm gördüm. Adalet isterim. Ben hakaret gördüm. Siyanet<sup class="calibre3"><a href="../Text/binbirgece_split_253.html#footnote-100-161" id="footnote-100-161-backlink">[161]</a></sup> isterim!” diye bağırarak ortalığı inim inim inletmeye başlamış.</p>

  <p class="normal">Sultan bağıranın kim olduğunu bilmemekle beraber, huzuruna getirilmesini emretmiş. Muin’i Sultanın önüne getirmişler. Sultan Muin’in yüzüne dikkatli dikkatli bakınca, karşısında duran adamın kendi veziri Sâvi oğlu Muin olduğunu tanımış.</p>

  <p class="normal">— “Seni kim bu hâle getirdi?” diye sormuş.</p>

  <p class="normal">Muin ağlaya ağlaya,</p>

  <p class="normal">— “Ey zamanın Sultanı, senin gibi bir aslan, bu memleketlerde kükreyip dururken, alçak köpekler benim gibi bir sâdık kulunu dalamak küstahlığında bulunursa, sen bu hâle göz mü yumarsın? Senin sâyende herkes rahmetinin şerbetinden kana kana içerken kabahati, ayaklarının tozuna bir an için yüz sürmekten ibaret olan bir kölen susuzluktan kuruyacak bir hâle gelirse, sen onun üzerine rahmet yerine taş mı yağdırırsın? Ey Sultanım, size hizmet edenlerin, size hürmet edenlerin ve sizi sevenlerin âkıbeti böyle mi olacak?” demiş.</p>

  <p class="normal">Sultan, Muin’in sözünü kesmiş:</p>

  <p class="normal">— “Seni bu hâle kim koydu? Onu soruyorum, çabuk cevap ver!” diye bağırmış.</p>

  <p class="normal">Muin, cübbesinin yeniyle gözlerini sildikten sonra:</p>

  <p class="normal">— “Ey zamanın Sultanı, bir aşçı kadın satın almak için, odalık ve câriyeler pazarına uğramıştım. Satılan câriyeler arasında öyle birisine rast geldim ki, ömrümde değil onun gibisini, hatta ona câriyelik etmeye lâyık olacak kadar güzel bir kadına bile tesadüf etmemiştim. Kızı görünce, kim olduğunu ve kime ait olduğunu sordum. Tellâllar bana, bu nur parçasının Ali Nureddin’in câriyesi bulunduğunu söylediler. Siz ey Sultanım, belki hatırlarsınız, vaktiyle Ali Nureddin’in babasına, güzel bir câriye almak için on bin kese altın vermiştiniz. İşte Fazl, on bin kese altınla bu kızı satın almıştı. Lâkin kız o kadar güzeldi ki, onu size getirip teslim edeceğine konağında alıkoydu ve onu oğluna hediye etti. Fazl öldükten sonra, Ali Nureddin müsrif bir hayata daldı. Para, ev, çiftlik nesi var, nesi yoksa, vur patlasın çal oynasın diyerek harman savurdu, sattı savdı. Bu kadar ateşe kar mı dayanır? Nihayet topu attı. Satacak bir şeyi kalmadığı için, babasının hediyesi olan câriye kızını pazara çıkardı. Pazarda bulunanlar fiyatını artırıyorlardı. Ben de arttıranların arasına karıştım ve arttırmaya başladım. Nihayet kız dört bin beş yüz kese altına üzerimde kaldı. Maksadım kızı satın alıp onu size getirmekti, çünkü kızın parasını evvelce siz vermiştiniz. Ali Nureddin’i çağırdım. Ona:</p>

  <p class="normal">— “Oğlum, kızın pahası olan şu dört bin beş yüz kese altını al, bu para sana bereketli olsun, kız da kime gidecekse, ona hayırlı olsun.” dedim. Ali Nureddin yüzünü ekşitti:</p>

  <p class="normal">— “Ey baykuş suratlı teres, kızı sana satmaktansa, onu Hıristiyanlara, Yahudilere satarım, hatta parça parça ederek etlerini kedilere köpeklere yediririm!” diye bağırdı. Şaşırdım, kulaklarıma inanamadım.</p>

  <p class="normal">— “Oğlum bu kızı kendim için değil, lâkin senin de benim de padişahımız bulunan ulu hakanımız için satın alıyorum.” dedim. Vay efendim, sen misin bunu söyleyen, kudurmuş kurt gibi üzerime atıldı. Şu ihtiyar başımda beni atımdan aşağı sürükledi. Şu şimdi gördüğünüz hâle sokuncaya kadar uğraştı. Az kaldı canım çıkıyordu!”</p>

  <p class="normal">Sultanın gözlerinde kızgınlık şimşekleri çakmış, sesi de göklerin gürlemesi gibi gürlemiş. Sultanın emri üzerine yüz atlı, kara yağız atlarına binmişler, yüz kılıç çekmişler, dörtnala Ali Nureddin’in konağına yollanmışlar. Bunlar oraya varacak, Ali Nureddin’in konağını yıkacak, Ali Nureddin ile Enisülcelis’i atların kuyruğuna bağlayarak, sürükleye sürükleye sarayına getireceklermiş.</p>

  <p class="normal">Bu yüz atlı arasında İlmüddin Sençer adlı bir süvari varmış ki, bu adam vaktiyle Ali Nureddin’in babası Fazl’a hizmet etmişmiş. Ali Nureddin’i ta küçüklüğünden beri tanıdığı için, onu çok severmiş. İlmüddin’in atı, öbür atlardan daha kuvvetli, daha süratliymiş. Onun için İlmüddin, arkadaşlarını fersah fersah geçerek, herkesten evvel, Ali Nureddin’in konağına yetişmiş. Kapıyı çalmış. Bizzat Ali Nureddin gelip kapıyı açmış ve İlmüddin’i görünce, onu tanıyarak ona selâm vermek ve hâl hatırını sormak üzere dudaklarını aralamış.</p>

  <p class="normal">Fakat İlmüddin:</p>

  <p class="normal">— “Şimdi selâm ve sabah sırası değildir. Kaybedecek bir dakikanız bile yoktur. Muin, Sultana gidip aleyhinizde söylemedik laf bırakmadı, Sultan da kızdı, beni ve birçok atlıyı seni öldürmek ve konağı yıkmak üzere buraya gönderdi. Ben buraya herkesten evvel yetiştim. Başına gelmek üzere olan felâketten seni haberdar etmek istedim.”</p>

  <p class="normal">Bunun üzerine İlmüddin, acele acele kesesini çıkartıp ne kadar altın parası varsa, hepsini Ali Nureddin’in eline saymış. Para topu topu kırk parça altından ibaretmiş. İlmüddin başka parası bulunmadığından ancak bu kadar verebilmiş.</p>

  <p class="normal">Ali Nureddin içeri koşarak duyduklarının hepsini Enisülcelis’e anlatmış. Enisülcelis korkudan ve şaşkınlıktan taş gibi dona kalmış.</p>

  <p class="normal">Allah bu iki bî-çare kulunu tehlikelerden muhafaza etmiş. Ali Nureddin ve Enisülcelis gizli gizli konaktan çıkmışlar. Koşa koşa bir nehrin kenarına varmışlar. Nehir kenarında harekete müheyya bir yelkenli duruyormuş. Ali Nureddin gemi kaptanına yaklaşarak:</p>

  <p class="normal">— “Nereye gidiyorsunuz?” diye sormuş.</p>

  <p class="normal">Geminin kaptanı:</p>

  <p class="normal">— “Her türlü saadet ve selâmetin makarrı<sup class="calibre3"><a href="../Text/binbirgece_split_254.html#footnote-100-162" id="footnote-100-162-backlink">[162]</a></sup> olan Bağdat’a gidiyoruz!” diye cevap vermiş.</p>

  <p class="normal">Bağdat’a gidileceğini duyunca, Ali Nureddin ile Enisülcelis gemiye binmişler. Emir verilmiş, birçok gürültü ve birçok patırtıyla geminin demiri kaldırılmış. Kürekler mavi suların üzerine atılmış. Hava püfür püfür meltem esiyormuş. Yelkenler açılmış. Bağrında Ali Nureddin ve Enisülcelis’i taşıyan güzel gemi, suların üzerinde beyaz bir kuş gibi süzüle süzüle, kayıp gitmiş.</p>

  <p class="normal">Bu esnada Sultanın gönderdiği yüz atlı, Ali Nureddin’in konağı önüne gelmişler. Paldır küldür devirdikleri konak kapısından kuduran bir sel gibi içeri dalmışlar, konağın altını üstüne getirmişler, Ali Nureddin ile Enisülcelis’i bulmak için konakta uğramadıkları oda, aramadıkları delik kalmamış.</p>

  <p class="normal">Aradıklarını hiç bir yerde bulamayınca, konağı yıkmışlar ve tutuşturmuşlar. Konağı yerle bir yaptıktan sonra, atlarını yine dörtnala sürerek saraya dönmüşler, Ali Nureddin’i bulamadıklarını, lâkin evini yıktıklarını Sultana haber vermişler.</p>

  <p class="normal">Sultan kızmış, şehrin her tarafına tellâllar göndermiş. O gün, kim Ali Nureddin’i görür ve gelip Sultana haber verirse, Sultanın ona bin kese altın bahşiş vereceğini, Ali Nureddin’i saklayanlar veyahut nerede saklandığını bilip de haber vermeyenlerinse saray kapısı önünde asılacağını” ilan etmişler.</p>

  <p class="normal">Ali Nureddin’le Enisülcelis sağ sâlim Bağdat’a varmışlar. Şehre yaklaşırken kaptan iki sevdâlıyı yanına çağırarak, parmağıyla uzakta bir hülyâ diyarı gibi ağaran güzel şehri göstererek:</p>

  <p class="normal">“İşte burası Bağdat’tır. Kış, can sıkıcı rengi, dondurucu soğuğu ile buraya hiç uğramaz. Burada güllerle, goncalarla, kokulu kokulu çiçeklerle, cıvıldaşan kuşlarla ebedî bahar hüküm sürer. Bana sorduğunuz suallerden, sizlerin ilk defa olarak gurbete çıktığınızı anladım. Sizlere ne mutlu ki, böyle cennet gibi bir yerde garip olacaksınız!” demiş.</p>

  <p class="normal">Ali Nureddin, gemi ücreti olmak üzere kaptana beş altın verdikten sonra, Enisülcelis’le beraber karaya çıkmış. İki sevdâlı, yürüye yürüye şehrin bahçelerinin bulunduğu yere varmışlar. Bu bahçeler, Dicle nehrinin kenarında bulunuyormuş.</p>

  <p class="normal">Ali Nureddin’le Enisülcelis, bahçelerle Dicle arasındaki dar sahil üzerinde epeyce yürüdükten sonra, nihayet büyüklüğü ve güzelliğiyle diğerlerinden temayüz eden<sup class="calibre3"><a href="../Text/binbirgece_split_255.html#footnote-100-163" id="footnote-100-163-backlink">[163]</a></sup> bir bahçeye varmışlar.</p>

  <p class="normal">Bu bahçe dairen medar<sup class="calibre3"><a href="../Text/binbirgece_split_256.html#footnote-100-164" id="footnote-100-164-backlink">[164]</a></sup> duvar ile çevrilmişmiş. Yalnız duvarın Dicle’ye bakan tarafının tam ortasında, toparlak bir selsebil<sup class="calibre3"><a href="../Text/binbirgece_split_257.html#footnote-100-165" id="footnote-100-165-backlink">[165]</a></sup>, selsebilin etrâfında da mermer sedirler varmış. Kâh kâh fevvareler<sup class="calibre3"><a href="../Text/binbirgece_split_258.html#footnote-100-166" id="footnote-100-166-backlink">[166]</a></sup> nazlı ve telli gelinler gibi mavi göklere fışkırıyor, sonra çağlayarak, şarıldayarak, köpürerek düşüyor ve akıyormuş.</p>

  <p class="normal">Nureddin, Enisülcelis’e, “Aman burası ne güzel yer!” demiş.</p>

  <p class="normal">Enisülcelis de ellerini sevinçten birbirine çarparak, “Hakikaten öyle, ne olur biraz burada oturarak dinlensek” diye cevap vermiş.</p>

  <p class="normal">İkisi de sedirlere uzanmışlar, biraz dinlendikten sonra, kana kana berrak sulardan içmişler, ellerini yüzlerini yıkamışlar, yine sedirlere çıkıp yaslanmışlar.</p>

  <p class="normal">Serin bir rüzgâr esiyormuş. Suların şırıltısı, kuşların cıvıltısı, arıların vızıltısı, iki sevdâlıyı hep uykuya dâvet ediyormuş. Telaş içinde geçirilen bu kadar gecelerden sonra iki genç, birbirine dayanarak derin ve tatlı bir uykuya dalmışlar ve o uykuda dünyayı da, kederlerini de, Padişahı da Vezir Muin’i de, velhâsıl her şeyi unutmuşlar.</p>

  <p class="normal">Bu bahçenin adı “Ferahlık Bahçesi” imiş. Bahçenin ortasında bir saray varmış. Ona da “Saadet Sarayı” denirmiş. Gerek saray, gerek bahçe, Padişah Harun Reşid’e aitmiş. Padişah canı sıkıldığı zaman buraya gelir, ya bahçede veyahut sarayda dinlenir ve dünya gamını unuturmuş.</p>

  <p class="normal">Sarayın seksen penceresi varmış. Sarayın içinde seksen tane de renkli kandil varmış. En büyük dairenin ortasındaki som altın şamdan, o kadar güzelmiş ki, bir eşi daha dünyanın hiçbir tarafında bulunmazmış.</p>

  <p class="normal">Harun Reşid bu saraya varınca, halâyıklar koşuşurlar ve seksen pencereyi açarlarmış. Akşam da oldu muydu, sarayın seksen renkli kandili, gökte yumulup açılan gözler gibi titreşen yıldızlarla rekabete kalkışırlarmış.</p>

  <p class="normal">İşte o zaman oraya hânendeler, sâzendeler toplanırlar, kandillerden etrâfa nur tufanları saçılırken, hânendelerin de sesleri gökleri dolaşa dolaşa tâ görmüş geçirmiş Dicle’nin derin bağrına sinermiş.</p>

  <p class="normal">Bahçenin Şeyh İbrahim adlı ihtiyar bir bekçisi varmış. Bu bekçi, birkaç ay evvel çarşıdaki bazı işlerini görmek için, sabah vakti, bahçeden çıkarken bahçe kapısında bazı kimselerin kadınlarla eğlendiklerini görmüş. Bu hâle çok kızmış. Koşup Padişah Harun Reşid’e şikâyet etmiş. O zaman Harun Reşid:</p>

  <p class="normal">— “Bir daha öyle edepsiz insanları orada eğlenirken yakalayacak olursan, onlara münasip gördüğün cezayı verirsin. Sana işte bol bol izin veriyorum!” demiş.</p>

  <p class="normal">Ali Nureddin’le Enisülcelis’in bahçe kapısı altında uyuya kaldıkları gün de, Şeyh İbrahim’in çarşıda görülecek bir işi çıkmış. Şeyh İbrahim bahçe kapısından çıkarken, aynı örtü altında yatan bu genç erkekle bu genç kadını görünce, aklı başından gitmiş, bütün kan tepesine sıçramış. Kendi kendine, “Vay utanmazlar vay! Burada bu hâlde yakalayacağım bir kimseye, dilediğim cezayı verebileceğimi, bu iki utanmaz bilmiyorlar galiba! Neyse ben bunlara temiz bir dayak atayım da, geceyi burada geçirmenin insana kaça mal olduğunu bir anlasınlar!” demiş.</p>

  <p class="normal">Gidip bir kızılcık ağacından düzgün bir dal kesmiş. Çakısıyla dalın üzerindeki dikenleri yontmuş. Uyuyan iki sevdâlının başucuna gelerek, değneği vurmak üzere havaya o kadar kaldırmış ki, cübbesinden sarkan kolunun içinden bileği ile beraber dirseği de gözükmüş.</p>

  <p class="normal">Lâkin Şeyh İbrahim’in eli, o hâliyle havada kalmış. Çünkü tam değneğini indireceği zaman, ihtiyar adam, uyuyan iki gence acımış. İçinden, “Ey İbrahim, bunların kim olduğunu ve ne maksatla buraya geldiklerini bilmeden, nasıl kıyar da bunları dövebilirsin? Ya bunlar iki garip, iki yabancıysalar! Bunlara zulüm etmek günah değil mi? Yazık değil mi?” diyen bir ses işitmiş.</p>

  <p class="normal">Şeyh İbrahim değneği bir yana atarak Ali Nureddin’in ayağına yaklaşmış ve Ali Nureddin’i uyandırmak maksadıyla ayağına yavaşça dokunmuş. Ali Nureddin uyanmış, gözlerini açınca, karşısında bir ihtiyar adamın durmakta olduğunu görmüş. Utanmış, yüzü kızarmış. Kalkmış, Şeyh İbrahim’in elini öpmüş.</p>

  <p class="normal">Şeyh İbrahim:</p>

  <p class="normal">— “Sen nerelisin? Ve nereden geldin?” diye sormuş.</p>

  <p class="normal">Ali Nureddin:</p>

  <p class="normal">— “Biz yabancıyız.” demiş ve yanağından, inci tanesi gibi koca bir gözyaşı akmış.</p>

  <p class="normal">Şeyh İbrahim:</p>

  <p class="normal">— “Yabancılara ve gariplere iyi muamele etmekliğimizi Peygamberimiz bize emreder. Neden burada kapıda oturuyorsunuz? Bahçeye giriniz, geziniz ve kederli yüreklerinizi şenlendiriniz!” diyerek onu bahçeye dâvet etmiş.</p>

  <p class="normal">Ali Nureddin de Şeyh İbrahim’e “Bu bahçe acaba kime aittir?” diye sormuş.</p>

  <p class="normal">Bahçenin kime ait olduğunu gençlere söylerse, gençlerin utanarak bahçeye girmemeye kalkışacaklarını tahmin ettiği için, Şeyh İbrahim, kendi malı olduğunu söylemiş. Ve iki misafirinin önüne geçerek onlara çiçekler ve ağaçlıklar arasında yol göstermiş.</p>

  <p class="normal">Bahçenin kapısının üstünde arkvari bir kemer varmış. Gerek bu kemerin üzeri, gerek bahçede ötede beride serpilmiş olan çardakların üzerleri, sık asmalarla örtülüymüş. Bu asmalardan beyaz ve kara üzüm salkımları sarkıyormuş. Beyaz üzümler kehribarlara, kırmızı üzümler yakutlara, kara üzümler de kara gözlü dilberlerin göz bebeklerine benziyormuş.</p>

  <p class="normal">Şeyh İbrahim misafirlerini bir kameriyenin içine götürmüş. Kameriyenin etrâfı çiçeklerle süslüymüş. Türlü türlü kuşlar, türlü türlü cıvıldayışlarıyla, feryatlarıyla etrâfı çınlatıyorlarmış. Bir taraftan bülbüller, yekdiğerine tiz sesten şarkılar söylerken, öbür taraftan kumrular, munis sesleriyle birbirlerine ilân-ı aşk ediyorlarmış.</p>

  <p class="normal">Hele yemişlerin her nevine ancak burada rast gelinebilirmiş. Horasan kayısıları, zerdalileri, taze gelin yanakları gibi tatlı şeftaliler, kirazın kırmızısı, beyazı, sarısı, incirin akı ve karası, mercan renkli, yakut, zümrüt, inci renkli çiçekler, katmerli ve hâleli güller, yanan kükürt renkli menekşeler, uzanarak bûseye intizar eden kırmızı dudaklar gibi açılan lâleler, nazlı ve baygın kırıtan zambaklar, çiğ taneleriyle bezenmiş karanfiller, şebboylar, zerrinler, yaseminler, sümbüller, nergisler, altıntoplar gibi sarkan limonlar, narlar, turunçlar, portakallar, velhâsıl yemiş, çiçek ve kuş olarak dünyada güzel ne varsa, hepsini insan orada toplu olarak görebilirmiş.</p>

  <p class="normal">Kuşlar türlü türlü ötüşürken Dicle nehri de hoş mırıltılarla kayıp akıyormuş. Nehir akıp giderken, ilkbahar rüzgârı yaprakların arasında fısıltılar uyandırıyormuş.</p>

  <p class="normal">Hava o gün çok güzelmiş. Şeyh İbrahim misafirlerini bahçede gezdirip kameriyede biraz oturttuktan sonra, onları sarayın içine götürmüş. Üçü de birden yukarı kata çıkarak pencere önünde oturmuşlar.</p>

  <p class="normal">Şeyh İbrahim misafirlerinin önüne yiyecek komuş. Üçü de oturup karınlarını doyurmuşlar. Sonra kalkıp ellerini yıkamışlar. Ali Nureddin yine pencerenin yanındaki baş sedire geçmiş.</p>

  <p class="normal">Aradan bir kaç dakika geçmiş:</p>

  <p class="normal">— “Efendim” demiş, “yemek bittikten sonra, bir şeyler içmek âdettir. Biz hâlbuki yemeği yedik, lâkin hiçbir şey içmedik, içecek bir şey istesek ayıp olmaz ya!”</p>

  <p class="normal">Şeyh İbrahim de:</p>

  <p class="normal">— “Ah oğlum yaşım ilerledi de biraz bunaldım, yoksa ben bu gibi şeyleri hiç unutur muydum?” diyerek koşup tatlı ve berrak bir su getirmiş.</p>

  <p class="normal">Ali Nureddin bu yağmur suyunu görünce:</p>

  <p class="normal">— “Efendim, içecek istemekten maksadımız bu su değildi. Biz başka türlü su istedikti.”</p>

  <p class="normal">— “İstediğin şarap mıdır? Otuz seneden beri ağzıma bir damla bile şarap almadım. Çünkü vaktiyle yemin etmiştim. Hem de biliyor musun, Peygamberimiz onu içene de, satın alana da, yapana da taşıyana da lânet eder.”</p>

  <p class="normal">— “Pekâlâ söylediniz. Ne içen, ne satın alan, ne yapan, ne de taşıyan siz olmazsanız, bu şarap meselesinden dolayı siz bir günah işlemiş olur musunuz?”</p>

  <p class="normal">— “Elbette hayır!”</p>

  <p class="normal">Bunun üzerine Ali Nureddin cebinden iki parça gümüş çıkartarak:</p>

  <p class="normal">— “O takdirde bu iki parça gümüşü cebinize koyarsınız, yanınıza bir de eşek alırsınız, doğru çarşıya gidersiniz. Çarşıda boş gezen adamların birisini yanınıza çağırarak iki parça gümüşü ona verirsiniz. Ve şarapçıdan bir testi dolusu şarap almasını tembih edersiniz. O adam şarapçıdan şarabı alır ve talimatınız mucibince testiyi eşeğin üzerine bağlar, siz eşeği sürer ve buraya getirirsiniz. Ben de iner testiyi eşeğin üzerinden alırım. Bu sûretle hem beni memnun etmiş olursunuz, hem de şarabı ne içmiş, ne yapmış, ne satın almış ve ne de taşımış ve bil-netice de günaha girmemiş olursunuz!”</p>

  <p class="normal">— “Vallâhi şimdiye kadar sizin gibi cin fikirli ve tatlı sohbetli bir adama hiç rast gelmemiştim.”</p>

  <p class="normal">— “Ey iyi yürekli babacığım, biz burada garip yabancılarız ve senin lütfuna muhtacız, onun için ricalarımıza cevab-ı ret verme!”</p>

  <p class="normal">Şeyh İbrahim de:</p>

  <p class="normal">— “A oğul doğru söylüyorsun, senin istediğini bulmak için çarşıya kadar gitmeye hâcet yoktur. Bu sarayın aşağıda büyük bir kileri vardır. Sana kilerin anahtarını vereyim, orada istediğinden âlâsını bulursun.”</p>

  <p class="normal">Şeyh İbrahim belinden anahtarı çözmüş ve Ali Nureddin’e uzatmış. Bu kiler de Padişah ve Halife Harun Reşid’in kileriymiş.</p>

  <p class="normal">Ali Nureddin anahtarı alınca, doğru kilere gitmiş. Kilerin kapısını açıp da içinde saklı duran şeylere bir göz gezdirince, acaba rüyâ mı görüyorum diye, gözlerine inanamayacağı gelmiş.</p>

  <p class="normal">Billurdan, gümüşten, altın şişeler, testiler, kâseler, üzeri elmaslı, yakutlu, zümrüt ve incili bardaklar, selâm duran askerler gibi, rafların üzerinde dizili duruyorlarmış.</p>

  <p class="normal">Ali Nureddin, kilerin bir köşesine konmuş olan koca bir küpün içinde, misk kokulu bir şarap bulmuş. Billur sürahileri bu şarapla doldurmuş ve dolu sürahilerle bardakları yukarı kata, yani Enisülcelis’le Şeyh İbrahim’in bulundukları kata götürmüş. Orada Ali Nureddin ile Enisülcelis bardakların güzelliğine şaşa şaşa, o güzelim şaraptan içmeye başlamışlar.</p>

  <p class="normal">Şeyh İbrahim, iki gencin keyiflerine halel gelmesin diye, biraz dışarı çıkmış ve bahçeden birçok güzel kokulu çiçekler toplayarak iki sevdâlıya getirmiş. Kendisi de biraz uzakta bir yana çömelerek gençleri seyre başlamış.</p>

  <p class="normal">Ali Nureddin’le Enisülcelis o misk gibi şaraptan birkaç bardak içince, şarap tesirini göstermiş. Birinin de, ötekisinin de gözleri, ahu gözleri gibi mahmurlaşmış, yanaklarını bir kırmızılık bürümüş. Perişan saçları büklüm büklüm alınları ve kulakları üzerine sarkmış.</p>

  <p class="normal">İki sevdâlıyı uzaktan seyreden Şeyh İbrahim, kendi kendine, “Yahu neden ben böyle uzakta oturuyorum da şu iki gencin sohbetine iştirak etmiyorum, böyle ayın on dördü gibi insanları ben bir daha nerede bulurum?” demiş. Ve yerinden kalkıp, Ali Nureddin ve Enisülcelis’in yanına oturmuş.</p>

  <p class="normal">Şeyh İbrahim’in kendi yanlarına oturduğunu gören Ali Nureddin, Şeyh İbrahim’e şarap içmesi için yalvarmaya başlamış. Lâkin Şeyh İbrahim, otuz sene evvel ağzına bir damla şarap almamaya yemin ettiğini, o zamandan beri şarabı hiç ağzına almadığını söyleyerek Ali Nureddin’in bütün yalvarmalarına yakarmalarına rağmen şarabı içmemekte inat etmiş.</p>

  <p class="normal">O zaman Ali Nureddin aşağıdan getirmiş olduğu bardakların içinden en büyüğünü alarak şarapla doldurmuş. Koca bardağı kaldırınca, bir yudum su içivermiş gibi, boş bardağı yere bırakarak, “Aman bayıldım!” diye inlemiş ve minderin üzerine arka üstü yuvarlanmış. Onu o hâliyle gören muhakkak, çok şarap içmekle artık sızmış bulunduğuna hükmedermiş.</p>

  <p class="normal">İşte o zaman Enisülcelis, Şeyh İbrahim’e dönerek:</p>

  <p class="normal">— “Bana nasıl muamele ettiğini görüyorsunuz ya!” demiş.</p>

  <p class="normal">Şeyh İbrahim de:</p>

  <p class="normal">— “Size ne yaptı?” diye sormuş.</p>

  <p class="normal">Enisülcelis de:</p>

  <p class="normal">— “Bana daha ne yapacak? Her sefer bana kadeh arkadaşlığı edeceğini vaat eder ve beraber şarap içmeye başlarız, hâlbuki daha ilk bardaklarda başı dönerek bir kenara yıkılır uyur ve beni yapayalnız bırakır, bana böyle muamele etmek revâ mıdır? O uyuyunca, bana kadeh arkadaşlığı eden kimse kalmaz, eğer içecek olursam, bana kim içki verir? Eğer şarkı söyleyecek olursam, beni kim dinler?”</p>

  <p class="normal">Kızın acı acı şikâyeti, Şeyh İbrahim’in yüreğini yumuşatmış. Şeyh İbrahim’in bakışlarından onun kendisine acıdığını anlayan Enisülcelis, fırsatı ganimet bilerek, bir bardak şarap doldurmuş ve bardağı Şeyh İbrahim’e uzatarak ona, “Ey iyi yürekli babacığım, sana ikrâm ettiğim şu şarabı reddetme, çünkü eğer reddedersen, yüreğimi mahzun edersin!” diye yalvarmaya koyulmuş.</p>

  <p class="normal">Şeyh İbrahim, daha fazla inat edemeyerek kendisine uzatılan kırmızı şarabı alıp içmiş. O zaman Enisülcelis, bir ikinci bardak daha doldurarak:</p>

  <p class="normal">— “Bu da sizindir efendim, Allah için bunu da içiniz!” diye yalvarmış.</p>

  <p class="normal">Şeyh İbrahim:</p>

  <p class="normal">— “Aman kızım etme eyleme, ben bunu otuz seneden beri ağzıma koymadım, beni zil zurna sarhoş etmek için bunun yarım bardağı bile yetişir, hâlbuki seni kırmamak için, ben daha şimdi bir bardak dolusu içtim.” demiş.</p>

  <p class="normal">Lâkin bir türlü Enisülcelis’in ısrarını yenememiş. İkinci bardağı da alıp içmiş.</p>

  <p class="normal">Enisülcelis ikinci bardaktan sonra, üçüncüyü de Şeyh İbrahim’e uzatmış. Şeyh İbrahim ne kadar aman zaman demişse de para etmemiş. Tam üçüncü bardağı da içmek üzereyken, Ali Nureddin, yatmış olduğu yerden kalkmış, Şeyh İbrahim’e güle güle:</p>

  <p class="normal">— “Hani ya şarabı otuz seneden beri içmemiştin?” diye sormuş.</p>

  <p class="normal">Şeyh İbrahim de:</p>

  <p class="normal">— “Vallâhi oğlum yalan söylemiyorum. Bunu tam otuz senedir ağzıma komadım ve niyetim de bundan sonra ağzıma komamaktı. Lâkin arkadaşın o kadar yürek yakıcı şeyler söyledi, öyle yalvardı, öyle inat etti ki, şarabı içmekten başka çâre bulamadım!” diye cevap vermiş.</p>

  <p class="normal">Bu laflar üzerine, orada bulunanların üçü de gülmüşler ve yan yana sokularak artık üçü birden kadeh arkadaşlığı etmeye karar vermişler. Ali Nureddin doldurur doldurur Enisülcelis’e ikrâm edermiş. Enisülcelis de doldurur doldurur kocasına ikrâm edermiş. İki sevdâlı birkaç kere birbirlerine karşılıklı ikrâmda bulununca, Şeyh İbrahim artık dayanamayarak:</p>

  <p class="normal">— “Yahu kavlimiz böyle miydi? Hani ya üçümüz birlik olacak ve kadeh arkadaşlığı edecektik! Siz durmadan içiyor, bana bir yudum bile içirmiyorsunuz. Kadeh arkadaşlığı böyle mi olur?” demiş.<sup class="calibre3"><a href="../Text/binbirgece_split_259.html#footnote-100-167" id="footnote-100-167-backlink">[167]</a></sup></p>

  <p class="normal">İhtiyar böyle şikâyet ettikçe, Ali Nureddin’le Enisülcelis gülmekten katılmışlar. Ondan sonra hem kendileri içmişler ve hem de Şeyh İbrahim’e içirmişler.</p>

  <p class="normal">Akşam olmuş, güneş batmış, vakit yarasa kuşu gibi sessiz sessiz uçup geçmiş durmuş. Sevdâlılar vaktin çabuk çabuk geçtiğinin farkına bile varamamışlar. Ortalık kararınca Enisülcelis, Şeyh İbrahim’e:</p>

  <p class="normal">— “Buradaki kandillerin bir tanesini yakabilir miyim?” diye izin istemiş.</p>

  <p class="normal">Şeyh İbrahim de:</p>

  <p class="normal">— “Yak kızım, lâkin yalnız bir tanesini yak!” diye cevap vermiş.</p>

  <p class="normal">Enisülcelis yerinden kalkmış, birinci kandili yaktıktan sonra ikincisini, ikincisinden sonra üçüncüsünü yaka yaka, az zaman zarfında, seksen kandilin hepsini de yakmış.</p>

  <p class="normal">Şarap Şeyh İbrahim’e de dokunmaya başlamış. O da ayağa kalkıp sarayın seksen penceresini de açmış. Üç kadeh arkadaşı yekdiğerine şiirler söyleyerek koca sarayın boş dairelerini neş’eleriyle çın çın öttürmüşler.</p>

  <p class="normal">O akşam Halife Harun Reşid, sarayının mehtaba karşı açılan bir penceresine oturarak Dicle’nin mehtapta ışıldayarak akan sularını seyrediyormuş. Harun Reşid gözlerini nehrin cilalı sathında gezdirirken, biraz ötede Dicle’nin sarı, kırmızı ve mavi ışıklarla titrediğini görmüş. Gözlerini biraz kaldırınca, Saadet Sarayı’nın seksen penceresinden dışarı akan beyaz, kırmızı, yeşil, mavi, sarı renkli nurları görmüş.</p>

  <p class="normal">Saadet Sarayı’nın kandillerini yalnız Halife o saraya uğradığı zaman yakmak âdetmiş. Kendi Saadet Kasrı’na uğramadığı hâlde, kandillerin hilâf-ı mutat<sup class="calibre3"><a href="../Text/binbirgece_split_260.html#footnote-100-168" id="footnote-100-168-backlink">[168]</a></sup> yandığını görünce, pek fena kızmış. Hemen veziri Cafer Bermekî’yi çağırtmış.</p>

  <p class="normal">Vezir Cafer’i hemen bulmuşlar. Vezir hiç vakit fevt etmeden<sup class="calibre3"><a href="../Text/binbirgece_split_261.html#footnote-100-169" id="footnote-100-169-backlink">[169]</a></sup> doğru Harun Reşid’in karşısına giderek el pençe divan durmuş.</p>

  <p class="normal">Halife Veziri görünce, fena hâlde tekdir<sup class="calibre3"><a href="../Text/binbirgece_split_262.html#footnote-100-170" id="footnote-100-170-backlink">[170]</a></sup> etmiş:</p>

  <p class="normal">— “Sen güyâ benim Vezirim olacak ve beni her şeyden haberdar edecektin. Hâlbuki Bağdat şehrini benden alıyorlar, beni halifelikten çıkarıyorlar da senin haberin bile olmuyor.”</p>

  <p class="normal">Vezir:</p>

  <p class="normal">— “Ey Sultanım, sizden Bağdat’ı veya halifeliği almaya kalkışan birisi mi var ki, bana bu sözleri söylüyorsunuz?”</p>

  <p class="normal">— “Nasıl yok?... Baksana, Saadet Sarayı’nın seksen kandili birden yanmış ve seksen penceresi birden açılmış. Elimden halifelik alınmamış olsaydı, o kandilleri yakmaya ve o pencereleri açmaya kim cesaret edebilirdi?”</p>

  <p class="normal">Vezir Cafer’in korkudan çenesi çarpmaya başlamış. Lâkin kekeleye kekeleye:</p>

  <p class="normal">— “Saadet Sarayı’nın bütün kandillerinin yanmış ve bütün pencerelerinin açılmış bulunduğunu size kim söyledi?” diye sormuş.</p>

  <p class="normal">O zaman Halife:</p>

  <p class="normal">— “Başkalarının söylemesine ne hâcet, yanıma gel, şuradan eğil de Saadet Sarayı’na bir bak!” diye cevap vermiş.</p>

  <p class="normal">Vezir Cafer, Halifenin yanına sokularak pencereden dışarı bakmış. Bir de ne görsün? Saadet Sarayı’nda sanki yangın varmış gibi, saray parıl parıl parlıyor, hatta ayın ışığını bile küsufa<sup class="calibre3"><a href="../Text/binbirgece_split_263.html#footnote-100-171" id="footnote-100-171-backlink">[171]</a></sup> uğratıyormuş.</p>

  <p class="normal">Şeyh İbrahim’in, haberi ve muvafakati olmayınca, hiç kimsenin Saadet Sarayı’na gidip ışıkları yakamayacağını Vezir Cafer pekâlâ biliyormuş. Sultanı teskin için şöyle bir yalan uydurmuş:</p>

  <p class="normal">— “Sultanım birkaç gün evvel, Şeyh İbrahim kulunuz bendehâneye uğramış ve benden oğlunun sünnet düğününü Saadet Sarayı’nda yapmak için izin istemişti. Bu müsaadeyi zat-ı şahâneden istihsal için de tavassut etmemi rica etmişti. Şeyh İbrahim’e ne kadar itimat ettiğinizi ve onu ne kadar sevdiğinizi bildiğim için, ‘Haydi git, düğün hazırlıklarını yap, ya bugün, ya yarın ben zat-ı şahâneyi göreceğim, o zaman kendilerinden muhakkak izin alırım’ demiştim. İzin istemeyi unuttum. Kusur bendedir, affediniz!”</p>

  <p class="normal">O zaman Halife:</p>

  <p class="normal">— “Ey Vezir, ben senin yalnız bir kabahatin var zannediyordum. Hâlbuki sözlerinden anladığıma göre, senin kabahatin bir değil ikiymiş. Kabahatinin birincisi, bana gelip Şeyh İbrahim’in Saadet Sarayı’nda sünnet düğünü yapmak istediğini bildirmemendir. İkinci kabahatin de Şeyh İbrahim Saadet Sarayı’nda sünnet düğünü yaptıracağını bildirmekle, bizden para istediğini ihsas etmek istiyordu. Sen bana bunu bildirmemekle, Şeyh İbrahim gibi namuslu bir ihtiyara ufak bir muavenette bulunmama mâni oldun!” demiş.</p>

  <p class="normal">Cafer Bermekî başını önüne eğerek, “Unutmuştum efendim!” diye cevap vermiş.</p>

  <p class="normal">Halife oturduğu sedirin üzerinde bir müddet düşünmüş taşınmış, sonra Vezire dönmüş:</p>

  <p class="normal">— “Vallâhi Cafer burada bir dakika bile duramam. Kalk doğru Saadet Sarayı’na gidelim. Şeyh İbrahim, hem namuslu, hem ihtiyar ve hem sâdık bir adamdır. Onun kırk yılda bir defa verdiği bir mecliste bizim de bulunmaklığımız lâzımdır. Bu akşam Şeyh İbrahim’in akraba ve taallukatı orada toplanmışlardır. Verdiği ziyafete benim de geldiğimi görürse çok memnun olur.”</p>

  <p class="normal">Cafer:</p>

  <p class="normal">— “Rahatsız olmayınız efendim, artık vakit geç oldu. Düğün dâvetlileri ya dağılıyorlardır yahut da dağılmak üzerelerdir. Oraya kadar boşu boşuna yorulmuş olacaksınız!” diye Halifeyi gitmek fikrinden vazgeçirmeye çabalamış.</p>

  <p class="normal">Lâkin Halife, Cafer’in bütün bu sözlerine karşı kat’î bir ifadeyle yalnız “Gideceğiz!” demiş. Çar naçar Cafer, Halifenin peşinden yürümeye başlamış. Cafer’in ardı sıra da Halifenin sâdık kölesi Mesrur geliyormuş.</p>

  <p class="normal">Gerek Halife ve Cafer, gerek Mesrur birer tüccar elbisesi giymişler. Yolda giderken her biri bir düşünceye dalmış. Yürüye yürüye bahçenin kapısına varmışlar. Halife bahçenin kapısını açık bulunca Cafer’e dönerek:</p>

  <p class="normal">— “Görüyor musun Cafer? Şeyh İbrahim gecenin bu geç vaktine kadar bu kapıyı açık bırakmış. Herhalde gayri tabii bir şey var. Yoksa Şeyh İbrahim ne yapar yapar, gelip bu kapıyı kapardı.” demiş.</p>

  <p class="normal">Halife ve onu takip edenler, açık kapıdan bahçeye girmişler ve patırtısız gürültüsüz yürüye yürüye Saadet Kasrı’nın yanına varmışlar. Oraya varınca Halife:</p>

  <p class="normal">— “Cafer, kapıdan içeri ve merdivenlerden yukarı yavaş yavaş yürüyelim ki, Şeyh İbrahim ile akraba ve ahbapları bizim geldiğimizi görmesinler. Onları bir müddet gizlice seyredelim de sonra meydana çıkalım. Bu şeyhlerin duaları, zikirleri, tespihleri de vardır. Yukarıdan hiç ses gelmediğine bakılırsa, onlar şimdi duayla meşguldürler. Gidip nasıl dua ettiklerini de görürüz.” demiş.</p>

  <p class="normal">Bu sözleri söyledikten sonra Halife etrâfına bakınmış, sarayının ta ilerisinde koca bir ceviz ağacı yükseliyormuş. Halife o ağacı görünce:</p>

  <p class="normal">— “Hah! Cafer şimdi aklıma daha güzel bir fikir geldi. Yukarı çıkmaktan vazgeçelim. Çünkü yukarı çıkınca, gözükmeden onları seyretmek pek güç olacak. Onun yerine şu yüksek ceviz ağacının üzerine çıkalım. Ağacın yüksek dallarından sarayın üst dairesi tamamen gözükür.” demiş.</p>

  <p class="normal">Ve söylediği gibi, ağacın bir dalından öbür dalına tırmana tırmana, nihayet sarayın üst kat pencerelerinin birisine doğru uzanan bir dalın ta ucuna varmış ve orda oturmuş. Oradan dairenin içine bakınca, bir de ne görsün? Her birisi göklerin biricik ayı gibi birbirinden parlak iki ay yan yana oturmuşlar. Karşılarında da elinde bir bardak dolusu şarap tutan Şeyh İbrahim.</p>

  <p class="normal">Halife onları seyrederken, Şeyh İbrahim:</p>

  <p class="normal">— “Ey güzellik ilâhesi, ey letâfet melikesi, bu kadar içkinin bu kadar neş’eli, bu kadar sâkit ve sâmit<sup class="calibre3"><a href="../Text/binbirgece_split_264.html#footnote-100-172" id="footnote-100-172-backlink">[172]</a></sup> içildiğini sen nerede gördün? Şâirin, ‘mehrûların<sup class="calibre3"><a href="../Text/binbirgece_split_265.html#footnote-100-173" id="footnote-100-173-backlink">[173]</a></sup> beyaz ellerinden yakut renkli bâdeyi alırken tarab ve ahenksiz<sup class="calibre3"><a href="../Text/binbirgece_split_266.html#footnote-100-174" id="footnote-100-174-backlink">[174]</a></sup> içmeyiniz, çünkü beygir bile, ona ıslık çalınmayınca içmez!’ dediğini hiç duymadın mı?”</p>

  <p class="normal">Şeyh İbrahim’in hâlini gören ve sözlerini duyan Halife fena hâlde kızmış. Kaşları göklerde birbirine çarpışan iki fırtına bulutu gibi çatılmış, gözleri de şimşekler saçmaya başlamış. Telaşlı telaşlı ağaçtan inmiş:</p>

  <p class="normal">— “Ey Cafer yukarı çık da namuslu insanların vakitlerini nasıl dua ve zikirle geçirdiklerini gör! Şeyh İbrahim’in kerametlerini bir seyret. Ne duruyorsun acele ol...”</p>

  <p class="normal">O da Ali Nureddin’i, Enisülcelis’i ve el’an şarap içmekte olan Şeyh İbrahim’i görmüş. Aklı başından kaçmış, çarçabuk ağaçtan inerek, gidip Halifenin önünde el pençe divan durmuş. Bir söz bile söyleyecek mecali kalmamış.</p>

  <p class="normal">Harun Reşid :</p>

  <p class="normal">— “Cafer Allah’a çok şükür ki, biz bir günah bile işlesek, o günahı riya perdesiyle örtmek sûretiyle daha büyük ikinci bir günah işlemeyiz.” demiş.</p>

  <p class="normal">Cafer, Halifenin bu sözlerine hiç cevap vermemiş.</p>

  <p class="normal">Halife:</p>

  <p class="normal">— “Bu iki genci acaba buraya kim getirdi? Doğrusunu söylemek icap ederse, bunlar kadar güzel yüzlü, tatlı sözlü, endamı tenasüplü iki gence daha bu dünyada hiç rast gelmemiştim.” diye sözüne devam etmiş.</p>

  <p class="normal">Cafer iki gencin güzelliklerine Halifenin meftun kaldığını görünce, Şeyh İbrahim ile iki misafirinin hayatlarını kurtarmak ümidine düşmüş:</p>

  <p class="normal">— “Hakikaten çok doğru buyuruyorsunuz!” diye cevap vermiş.</p>

  <p class="normal">Halife:</p>

  <p class="normal">— “Cafer gel de şu ağaca ikimiz beraber tırmanalım ve onları oradan seyrederek eğlenelim.”</p>

  <p class="normal">Bunun üzerine Halifeyle Cafer ağaca tırmanmışlar. O esnada Şeyh İbrahim:</p>

  <p class="normal">— “Ey efendilerim şarap içmekle aklım altüst oldu. Mademki bunu bir defa içtik, bari bu içkiye ud ve tamburun âhengini de ilâve etsek daha âlâ olmaz mı?” diyormuş.</p>

  <p class="normal">Enisülcelis de:</p>

  <p class="normal">— “Şeyhim, söylediğin çok doğrudur. Burada bir udumuz, bir tamburumuz bulunsaydı, saadetimiz tamam olurdu.” diye cevap vermiş.</p>

  <p class="normal">Onun üzerine Şeyh İbrahim ayağa kalkarak odadan çıkmış. Bir müddet sonra Şeyh İbrahim, güzel bir tamburla geri dönmüş.</p>

  <p class="normal">Halife bu tamburu tanımış. Tambur Harun Reşid’in kadeh arkadaşı İshak’ın tamburuymuş. Halife tamburu görünce Cafer’e:</p>

  <p class="normal">— “Dur bakalım, bu kız nasıl şarkı söyleyecek ve nasıl çalgı çalacak? Eğer fena çalar ve fena söylerse, hepinizi çarmıha gerdireceğim. Eğer iyi çalar ve iyi söylerse, o zaman onları affedeceğim, yalnız seni çarmıha gerdireceğim!” demiş.</p>

  <p class="normal">Cafer:</p>

  <p class="normal">— “İnşallah fena çalarlar!” diye cevap vermiş.</p>

  <p class="normal">— “Neden” diye sormuş.</p>

  <p class="normal">— “Çarmıha giderken, hiç olmazsa birkaç kişi gider, beraber birbirimize cesaret veririz!”</p>

  <p class="normal">Bu cevap Halifenin hoşuna gitmiş. Harun Reşid epeyce gülmüş. Ve az daha saraydakiler onları ağacın üzerinde bulunduğunu anlayacaklarmış.</p>

  <p class="normal">Enisülcelis tamburu alıp bir taksime başlamış. Ve sonra nihaventten bir fasıl yapmış. Tamburdan çıkan âhenk, değil Halifenin yüreğini, bir taş, hatta bir demir parçasını bile yumuşatacak kadar güzelmiş.</p>

  <p class="normal">Fasıl bitince Enisülcelis’in sesi de yükselmeye başlamış. O yanık sesin titreye titreye, halkalana halkalana tâ gecenin derin karanlıklarına dalıp gitmiş. Halifenin yüreğinde artık kızgınlıktan eser kalmamış:</p>

  <p class="normal">— “Cafer sen ömründe sesin bu kadar güzelini duydun mu?” diye sormuş.</p>

  <p class="normal">Halifedeki değişikliğin farkına varan Cafer, içinden çok sevinmiş:</p>

  <p class="normal">— “Vallâhi ben ilk defa bu kadar güzel bir ses duyuyorum. İnsanlarda kin ve buğz bırakmayacak bir ses...” diye cevap vermiş.</p>

  <p class="normal">Halife de:</p>

  <p class="normal">— “Çok doğru söylüyorsun!” diye onu tasdik etmiş.</p>

  <p class="normal">Onun üzerine Halifeyle Vezir Cafer ağaçtan inmişler. Harun Reşid:</p>

  <p class="normal">— “Haydi Cafer, yukarı çıkalım da, biz de onlarla beraber oturup eğlencelerine iştirak edelim.” demiş.</p>

  <p class="normal">Cafer:</p>

  <p class="normal">— “Aman efendim nasıl olur? Evvel emirde kız sizin Halife olduğunuzu tanıyınca, sıkılır ve tamburu şimdi çaldığı kadar iyi çalamaz, sonra da Şeyh İbrahim, size bu hâlde göründüğü için hem utanmaktan, hem de korkusundan bayılıp ölür!” diye cevap vermiş.</p>

  <p class="normal">Cafer’in itirazını Harun Reşid haklı bulmuş:</p>

  <p class="normal">— “Pekâlâ, doğru söylüyorsun, ama ben hem onların yanına giderek beraber eğlenmek, hem nasıl olup da bunların burada toplandıklarını öğrenmek, aynı zamanda kendimin kim olduğunu onlara hissettirmemek istiyorum. Bunu nasıl yapabilirim?”</p>

  <p class="normal">Cafer bir taraftan Halifenin arzularını yerine getirmek için bir çâre düşünüyor, bir taraftan da Dicle kenarında yavaş yavaş yürüyen Halifenin arkasından gidiyormuş.</p>

  <p class="normal">Onlar öyle gidip dururken, biraz ileride Dicle’ye ağ atmakla meşgul bir balıkçıya rast gelmişler. Hâlbuki Halife, takriben bir ay evvel, hiç kimsenin bahçe önünde Dicle’ye ağ atmamasını emretmiş.</p>

  <p class="normal">Orada ağ atmakta olan balıkçının adı Kerim’miş. Halife onu pek iyi tanıyormuş. Kerim ağı nehre attıktan sonra, kendi kendine şöyle söyleniyormuş:</p>

  <p class="normal">— “Ey Allah’ım, bir şu benim hâlime, bir de benim gibi bir kulun olan şu sarayların sahibinin hâline bak. Ben gece ortaları uykumu feda ederek buralarda ekmek parası çıkarmak için akla karayı seçerim. Hâlbuki sarayların sahibi sabahleyin kuş tüyü yataklar içinde uyanınca, benim bu kadar zahmetle yakaladığım balığı, tabak içinde pişmiş ve hazır bulur.”</p>

  <p class="normal">Balıkçı böyle söylenirken başını bir yana çevirerek yanı başında Halifeyle Vezir Cafer Bermekî’yi görünce şaşırmış.</p>

  <p class="normal">Halife:</p>

  <p class="normal">— “Kerim burada ne yapıyorsun?” diye sormuş.</p>

  <p class="normal">Kerim de:</p>

  <p class="normal">— “Vallâhi Padişahım” demiş, “balıkçıların buralara gelmesini men ettiğinizi biliyordum. Lâkin buraya emirlerinize itaat etmemek için değil, lâkin açlıktan ölmek üzere bulunan çoluk çocuğuma biraz yiyecek götürmek için geldim.”</p>

  <p class="normal">Halife:</p>

  <p class="normal">— “Ağı sudan<sup class="calibre3"><a href="../Text/binbirgece_split_267.html#footnote-100-175" id="footnote-100-175-backlink">[175]</a></sup> çıkar da, onu bir defa da benim talihimi denemek için suya at!” demiş.</p>

  <p class="normal">Halifenin kızmamış olduğunu gören fukara balıkçı, sevine sevine sudan ağı çekmiş ve onu Halifenin talihine yine suya atmış. Balıkçı ağı bir kaç dakika suda bıraktıktan sonra çekince, ağın içinde kırmızı, mavi, gümüşi birçok güzel güzel balıkların şıpır şıpır şıpırdadığını görmüş.</p>

  <p class="normal">Halife o gün kısmetinin açık olmasına çok sevinmiş:</p>

  <p class="normal">— “Kerim” demiş, “şu üzerindeki elbiselerini çıkar.”</p>

  <p class="normal">Kerim soyunmuş. Başından sarığını çıkarmış. Kerim cübbesiyle sarığını çıkardıktan sonra Halife de üstündeki İskenderiye ve Baalbek ipeklerinden örülü şal, sarık, cübbesini çıkarıp Kerim’e vermiş. Halife balıkçı Kerim’in, balıkçı Halifenin çıkardıklarını giymiş.</p>

  <p class="normal">Halife, yüzünün görülmemesi için, sarığının bir kenarını çözerek alnından aşağı sarkıtmış, cübbenin de yakasını kaldırmış. Bu hâliyle Halifeyi tanımak ihtimali yokmuş.</p>

  <p class="normal">Halife balıkçı Kerim’e birkaç parça da altın verdikten sonra, “Haydi artık git!” demiş. Balıkçı dualar ede ede uzaklaşırken Halife, kızgın kızgın onu geri çağırmış. Ona:</p>

  <p class="normal">— “Yahu bu nasıl cübbe? Her tarafım bit içinde kaldı... Sen bu kadar bite nasıl dayanırsın?” diye bağırmış.</p>

  <p class="normal">Balıkçı da:</p>

  <p class="normal">— “Efendim onların ısırdığını şimdi duyarsınız, lâkin aradan birkaç saat geçince alışır ve onlarla arkadaş olursunuz. Bizim gibi balıkçılara lâyık olan cübbenin öylesidir. Bizleri çalışmaya teşvik ederler.” diye cevap vermiş. Halife bu cevaba çok gülmüş.</p>

  <p class="normal">Balıkçı Kerim uzaklaşıp gecenin karanlıklarında kaybolduktan sonra Halife, balık dolu sepeti balıkçılar gibi başına kaldırmış. O hâliyle o kadar Kerim’e benziyormuş ki, Cafer bile biran için balıkçı zannetmiş.</p>

  <p class="normal">Halife Cafer’le Mesrur’a oracıkta beklemelerini emrettikten sonra gidip Saadet Sarayı’nın kapısını çalmış. Şeyh İbrahim yukarıdan “Kimdir o?” diye sorunca, Halife:</p>

  <p class="normal">— “Şeyh İbrahim, yahu yabancı değil, balıkçı Kerim. Senin yukarıda eğlendiğini gördüm de belki balık hoşuna gider diye, sana bir sepet dolusu balık getirdim.” diye seslenmiş.</p>

  <p class="normal">Gerek Nureddin, gerek Enisülcelis kızarmış balığı severlermiş. Onun için balık sözünü işitince, ikisi de sevinçle kulak kabartmışlar ve Şeyh İbrahim’e:</p>

  <p class="normal">— “Aman balıkçıya çabuk kapıyı açınız da buraya gelsin.” diye yalvarmışlar.</p>

  <p class="normal">Şeyh İbrahim aşağı inerek kapıyı açmış. Halife de balıkçı Kerim kıyâfetinde içeriye girmiş. Halife balıkları yukarı kata çıkararak Enisülcelis’le Nureddin’e göstermiş. Balıklar hâlâ canlıymışlar, ağızlarını aça kapaya şıpır şıpır oynuyorlarmış. Enisülcelis sevinçle ellerini çırpmış:</p>

  <p class="normal">— “Aman bunlar ne güzel balıklar, kuzum bunları alalım da kızartma yapalım!” demiş.</p>

  <p class="normal">Şeyh İbrahim balıkları almış. Sonra balıkçı Kerim sandığı Halifeye dönerek:</p>

  <p class="normal">— “Keşke bu balıkları bize kızartılmış getireydin! Haydi, git bunları güzelce bir kızartıp da getir!” demiş.</p>

  <p class="normal">Halife içinden “Şimdi ne halt etmeliyim!” diye düşünerek merdivenden aşağı inerken Şeyh İbrahim de arkasından:</p>

  <p class="normal">— “Çabuk ol ha, çünkü vallâhi açlıktan gözlerimiz kararıyor!” diye seslenmiş.</p>

  <p class="normal">Halife ömründe yemek pişirmemişmiş. Onun için gidip Vezir Cafer’i bulmuş, ona vaziyeti anlatmış.</p>

  <p class="normal">Vezir:</p>

  <p class="normal">— “Ondan kolay ne var? Balıkları bana veriniz, hemencecik kızartıvereyim! Yalnız sarayın mutfağına gitmek lâzım.” demiş.</p>

  <p class="normal">Halife:</p>

  <p class="normal">— “Hayır olmaz! Geri gelmekte gecikiriz, sen bana nasıl kızartılacağını bir tarif et, ben gider Saadet Kasrı mutfağında onları pişiririm.</p>

  <p class="normal">Onun üzerine Vezir, hakiki Halifeye balığın nasıl kızartılacağını üç kere tarif ve tekrar etmiş.</p>

  <p class="normal">Halife balıkları alarak Saadet Kasrı’nın mutfağına girmiş. Orada kömür, tava, yağ, biber, tuz, nane, kekik varmış. Padişah ateşi yakmış, balıkları tavanın içine kızgın yağa batırmış, balıkların iki tarafını da akik gibi kızartmış. Bahçeden büyük bir muz yaprağı koparmış, iki tane de turunç kesmiş. Pişmiş balıkları muz yaprağının üzerine sıralamış. Turuncu da üzerlerine sıkmış.</p>

  <p class="normal">Balıklar o kadar güzel olmuş ki Halifenin bile canı çekmiş. Halife balıkları Şeyhle misafirlerinin önüne götürmüş. Onlar da afiyetle yiyip bitirmişler. Yemekten sonra Nureddin, balıkçı kıyâfetindeki Halifeye dönerek:</p>

  <p class="normal">— “Vallâhi balıkçı baba, bu akşam öyle güzel bir yemek pişirdin ki, Allah ömrüne bin bir bereket versin!” diyerek, cebindeki altınlardan üç tanesini çıkarıp Harun Reşid’e uzatmış. Harun Reşid, bir paraya bir de Nureddin’in yüzüne bakmış. Nureddin, balıkçının verilen parayı az gördüğünü zannederek:</p>

  <p class="normal">— “Feleğin çilesine uğramadan rast gelmiş olsaydım” demiş, “seni şu fukaralıktan kurtarırdım, ama ne çâre ki, şimdi sana yardım edecek hâlde değilim. Sana verdiğim şu para, şimdiki hâlimle verebileceğim paranın azamisidir hemşerim. Sen onu hatırım için kabul et!”</p>

  <p class="normal">Halife:</p>

  <p class="normal">— “Allah bin bereket versin!” diyerek paraları öpmüş ve cebine atmış.</p>

  <p class="normal">Yemekten sonra sıra bit-tab’ saz, tambur ve âhenge gelmiş. Zaten de Halife ancak kızın sesini şöyle bir yakından duymak için bu kadar zahmete katlanmamış mıydı? Onun için herkes yerli yerine oturduktan sonra Halife, balıkçı Kerim’e yakışacak bir tavır ve edayla:</p>

  <p class="normal">— “Efendim, bu akşam balıklarıma uğurlu bir müşteri oldunuz. Senelerden beri altın nedir görmemiş olan cebim, bu akşam sayenizde birkaç altın taşımaktadır. Vallâhi efendilerime nasıl teşekkür edeceğimi şaşırdım. Sizin gibi büyüklerin cömertliğine pâyân olmazmış, artık oldu olacak, bir de şu hanım kızımız bir şarkı söylese de ihsanlarınız tamam olsa!” demiş.</p>

  <p class="normal">Nureddin, “Enisülcelis!..” diye seslenmiş. Kız “Efendim!” diye cevap verince:</p>

  <p class="normal">— “Yahu ne duruyorsun, bir hava söyle de hem bizim, hem de şu balıkçı babanın gamlı, kasvetli gönlünü aydınlat!” diye yalvarmış.</p>

  <p class="normal">Enisülcelis hemen tamburu ele almış, uzun parmaklarını tellerin üzerinde bir gezdirdikten sonra, bir nevâya başlamış. Kızın ince parmakları telleri titretirken, tatlı bir dolanışla ruhlara dolanan sesi yürekleri titretmiş, gözleri yaşartmış.</p>

  <p class="normal">Halife bayağı vecde gelmiş, mest olmuş; cânı da, cihânı da unutmuş. Oturduğu yerde sallana sallana, “Aman kızım Allah seni mesut etsin! Aman kızım Allah seni mesut etsin!” der dururmuş.</p>

  <p class="normal">Nihayet şarkı itmiş. Nureddin Halifeye:</p>

  <p class="normal">— “Kızın mızrap vuruşu hoşuna gitti galiba?” demiş.</p>

  <p class="normal">Halife makam-ı tasdikte başını sallayınca Nureddin:</p>

  <p class="normal">— “Öyleyse al, onu sana bağışladım!” diyerek ayağa kalkmış, kendi maşlahını Halifenin sırtına atarak:</p>

  <p class="normal">— “Efendim saadetle teşrif buyurunuz!” demiş ve balıkçıyla Enisülcelis’i kapıya doğru teşyî’ için yürümüş.</p>

  <p class="normal">Enisülcelis ona öyle kederli bir bakışla bakmış ki, Nureddin şaşırarak yarı yolda duraklamış. Enisülcelis:</p>

  <p class="normal">— “Veda bile etmeden benden ayrılmaya gönlünüz nasıl razı olur?” demiş. “Madem ki sizden ayrılmak bana mukadder oldu, bari o kadar acele etmeyiniz de câriyenizin size bir kerecik olsun ‘Allah’a ısmarladık!’ demesine fırsat veriniz.” diye yalvarmış.</p>

  <p class="normal">Nureddin ona, ondan daha hazin bir bakışla bakmış ve dudaklarının ucuyla:</p>

  <p class="normal">— “Ayrılık günü gelip çattı” demiş. Ve ağlamaya başlamış.</p>

  <p class="normal">Halife, Nureddin ile Enisülcelis’in böyle birbirlerinden yürekler paralayan bir sûretle ayrılışlarını görünce, onları ayırmaya kıyamamış. Nureddin’e dönmüş:</p>

  <p class="normal">— “Birisine borcunuz mu var? Yoksa bir can düşmanınızdan korkunuz mu var ki, böyle müteessir oluyorsunuz?” diye sormuş.</p>

  <p class="normal">— “Balıkçı baba benim ve şu sana verdiğim kızın başından öyle acıklı şeyler geçti ki, kıssadan hisse kapmakta mârifetli olanlar, şu bizim sergüzeştlerimizden büyük bir ders-i ibret alabilir.”</p>

  <p class="normal">— “A oğul şunu bana anlatıver, insan ummadığı yerden nice hayır görür, belki anlatışın Allah’ın merhametine dokunur da, ileride göreceğin işlerde Hazreti Allah sana muin olur.”</p>

  <p class="normal">Nureddin, “Anlatacaklarımı nazmen mi, nesren mi anlatayım?” diye sormuş.</p>

  <p class="normal">“Nesre bakma, onda âhenk olmaz. Lâkin nazma giren her söz, diziye geçen inciye benzer. Nazmen anlat.” diye cevap vermiş.</p>

  <p class="normal">Bu sefer Nureddin, tamburu ele alarak yanık sesle başından geçenleri birer birer anlatıp bitirmiş. Ondan sonra, Halifenin arzusu üzerine, bir de düpedüz nesirle sayıp dökmüş.</p>

  <p class="normal">Halife, Nureddin ve Enisülcelis’in bütün sergüzeştlerine âgâh olunca:</p>

  <p class="normal">— “Pekâlâ, ama şimdi niyetin nedir? Ne yapacak ve nereye gideceksin?” diye sormuş.</p>

  <p class="normal">Nureddin ellerini sanki uzak ufukları gösteriyormuş gibi havada çepeçevre çevirmiş, “Arzullâhul vâsia”<sup class="calibre3"><a href="../Text/binbirgece_split_268.html#footnote-100-176" id="footnote-100-176-backlink">[176]</a></sup> dedikten sonra:</p>

  <p class="normal">— “Felek bizi nereye atarsa, orası vatanımız olur. Ve bize daha ne çile çektirirse, o da bize hayat olur!” diye ilâve etmiş.</p>

  <p class="normal">O zaman Halife:</p>

  <p class="normal">— “Öyleyse sana Muhammed Zeynî’ye hitaben bir mektup vereyim. O mektubu Muhammed Zeynî’ye götürürsün. Muhammed Zeynî mektubu okuyunca, artık sana hiçbir fenalık etmez!” demiş.</p>

  <p class="normal">Nureddin ile Şeyh İbrahim gülmüşler, Halifenin yüzüne, “Acaba deli mi oldu?” diye tuhaf tuhaf bakmışlar. Nihayet Nureddin dayanamamış:</p>

  <p class="normal">— “Yahu, alelâde bir balıkçının bir padişaha nâme<sup class="calibre3"><a href="../Text/binbirgece_split_269.html#footnote-100-177" id="footnote-100-177-backlink">[177]</a></sup> yazdığı, şimdiye kadar görülmüş ve işitilmiş şeylerden değildir!” diye mırıldanmış.</p>

  <p class="normal">Halife, kırdığı potun farkına vararak hatasını tamire yeltenmiş:</p>

  <p class="normal">— “Evet oğlum doğru söylüyorsun, padişahlar nerede, bizler neredeyiz? Lâkin benimle Sultan Muhammed Zeynî yaşıtız. İkimiz de ufacık tefecik birer yumurcakken aynı mektebe gider, aynı sırada yan yana otururduk. Hatta bazen hocamızdan beraberce dayak yediğimiz de olurdu. O zamandan bu zamana kadar, birçok seneler geçti. Onu Padişah yapan kader, beni balıkçı etti, mamafih beraberce geçirdiğimiz mesut çocukluk çağı hatırı için ondan ne dilersem esirgemez.”</p>

  <p class="normal">Nureddin bu sözleri duyunca:</p>

  <p class="normal">— “Öyleyse balıkçı baba ne duruyorsun, otur da şu mektubunu yazıver!” demiş.</p>

  <p class="normal">Halifeye bir kalemle bir hokka getirmişler. Halife eline aldığı kâğıdın başına “Bismillâhirrahmanirrahim” yazmış. Biraz aşağısına da:</p>

  <p class="normal">“el-Mehdi oğlu Harun Reşid’in Basra’daki vekili Süleyman Zeynî oğlu Sultan Muhammed Hazretlerine nâmesidir.” diye ilâve etmiş.</p>

  <p class="normal">Kâğıdın altına da şunu yazmış:</p>

  <p class="normal">“Şu irademi size getiren zat, Vezir Hakan’ın oğlu Fazl’ın oğlu Nureddin’dir. Bu zat size varır varmaz, alâ-melei’n-nâs<sup class="calibre3"><a href="../Text/binbirgece_split_270.html#footnote-100-178" id="footnote-100-178-backlink">[178]</a></sup> hükümdarlık rütbe ve sıfatınızı terk eder ve o rütbe ile sıfatı, yine alâ-melei’n-nâs Nureddin’e tefviz edersiniz<sup class="calibre3"><a href="../Text/binbirgece_split_271.html#footnote-100-179" id="footnote-100-179-backlink">[179]</a></sup>. Tahtınızdan kalkıp o tahta Nureddin’i iclas edersiniz<sup class="calibre3"><a href="../Text/binbirgece_split_272.html#footnote-100-180" id="footnote-100-180-backlink">[180]</a></sup>. Zira ki sâbıkan<sup class="calibre3"><a href="../Text/binbirgece_split_273.html#footnote-100-181" id="footnote-100-181-backlink">[181]</a></sup> sizi tayin etmiş olduğum o makama, lâhikan<sup class="calibre3"><a href="../Text/binbirgece_split_274.html#footnote-100-182" id="footnote-100-182-backlink">[182]</a></sup> Nureddin’i tayin etmiş bulunuyorum. Pes bu kadar vesselâm.”</p>

  <p class="normal">Halife, mektubunun altına imzasını atarak Nureddin’e vermiş. Nureddin mektubu alıp öpmüş ve hemen Basra’ya doğru yola çıkmış.</p>

  <p class="normal">Nureddin gider gitmez Şeyh İbrahim, balıkçı Kerim sandığı Halifeye istihfafkâr<sup class="calibre3"><a href="../Text/binbirgece_split_275.html#footnote-100-183" id="footnote-100-183-backlink">[183]</a></sup> bir nazar atarak:</p>

  <p class="normal">— “Ey balıkçıların en sefili, durup dururken üç altını cebe attığın yetişmiyormuş gibi, şimdi de utanmadan babanın has malıymış gibi, şu hatuncağızı sürüyüp kulübene götürüyorsun ha!” diye bağırmış.</p>

  <p class="normal">Şeyh İbrahim’in bu divânece tecavüzü karşısında Halife, eliyle bir işaret yapmış. Koca yalın kılıcıyla köle Mesrur, kükremiş bir aslan gibi meydana fırlamış. Halifeye dönerek:</p>

  <p class="normal">— “Padişahım sen ferman eyle, kellesi kesilecek adam kimdir? Bir pala çalışında onun başını vuralım!” demiş.</p>

  <p class="normal">Halife yukarıda şarkı dinler ve mektup yazarken Vezir Cafer de aşağıda boş durmuyormuş. Sarayına bir adam göndererek Halife için temiz elbise ve ipekli bir sarık istemiş.</p>

  <p class="normal">İşte tam Mesrur, Halifenin bir işareti üzerine meydana atıldığı sırada, saraydan elbiseleri getiren köleyi de Vezir Cafer yukarıya, yani Halifenin yanına göndermiş. Köle, elbiseleri tepsi tutarmış gibi, iki elleri ve dirsekleriyle tutarak, Halifenin önünde baş kırmış.</p>

  <p class="normal">Halife, kölenin elbise tuttuğunu görünce, Kerim’in cübbesini sırtından sıyırıp yere bırakıvermiş ve has sof<sup class="calibre3"><a href="../Text/binbirgece_split_276.html#footnote-100-184" id="footnote-100-184-backlink">[184]</a></sup> hil’atine bürünmüş.</p>

  <p class="normal">İşte tam o dakika Şeyh İbrahim, balıkçı Kerim sandığı adamın hakikatte kim olduğunun farkına varır gibi olmuş. Gözlerine inanamamış, “Acaba rüyâ mı görüyorum?” diyerek birkaç defa gözlerini ovuşturmuş. Nihayet karşısında duran zâtın bir hayâl olmayıp da Halifenin ta kendisi olduğu hakikati başına tak edince, aklında içki sersemliğinden, dumanından, tütsüsünden eser kalmamış. Şimşeğin tepeden vurduğu çınar ağacı gibi, “Eyvah mahvoldum!” diye bağırarak, yerlere Halifenin ayağına kapanmış. Halifenin kızgınlığı geçmiş:</p>

  <p class="normal">— “Yahu Şeyh İbrahim, seni bu hâlde görecek miydim?” dedikten sonra, onu affetmiş.</p>

  <p class="normal">Hep bunlar olup biterken zavallı Enisülcelis, bir köşede ayakta tiril tiril titreyip duruyormuş. Harun Reşid sarayın en büyük ve mutantan<sup class="calibre3"><a href="../Text/binbirgece_split_277.html#footnote-100-185" id="footnote-100-185-backlink">[185]</a></sup> dairelerinden birini Enisülcelis’e tahsis etmiş, hizmetine de birçok köleler tayin etmiş. Lâkin bu lütuflarına rağmen Enisülcelis’in meyus ve boynu bükük durduğunu görünce, yanına çağırtarak onu teselli etmiş:</p>

  <p class="normal">— “Evlâdım, hiç korkma, üzülme. Ali Nureddin’i Basra’ya sultan yaptım, birkaç güne kadar ona hil’at-ı fâhire<sup class="calibre3"><a href="../Text/binbirgece_split_278.html#footnote-100-186" id="footnote-100-186-backlink">[186]</a></sup> göndereceğim. İşte seni de o zaman, hediyelerle ona yollayacağım. Sen şimdi sarayda kaldıkça öz evlâdımmışsın gibi gez, toz ve eğlen. Yüreğine gam ve gussa<sup class="calibre3"><a href="../Text/binbirgece_split_279.html#footnote-100-187" id="footnote-100-187-backlink">[187]</a></sup> uğratma!...” diye her taraftan koşuşup oraya biriken ümera ve vüzeraya kızı göstererek, onun kemal-i hürmetle saraya götürülmesini emretmiş.</p>

  <p class="resimalti">*</p>

  <p class="resimalti">* *</p>

  <p class="normal">Gelelim Ali Nureddin’e.</p>

  <p class="normal">Gündüz demiş durmamış, gece demiş durmamış, yürümüş, yürümüş, nihayet Basra şehri kapısına varmış. Dosdoğru Sultanın sarayına koşmuş. Sarayın önünde avazı yettiği kadar bağırmış.</p>

  <p class="normal">Sultan bu sesi duyunca, bağıranın çarçabuk huzuruna getirilmesini emretmiş. Nureddin’i ayağının tozuyla Sultanın önüne getirmişler.</p>

  <p class="normal">Nureddin koynundan Harun Reşid’in mektubunu çıkararak Sultan Muhammed Zeynî’ye uzatmış. Sultan mektubu açmış. Halifenin el yazısını tanımış. “Semi’nâ ve ata’nâ!”<sup class="calibre3"><a href="../Text/binbirgece_split_280.html#footnote-100-188" id="footnote-100-188-backlink">[188]</a></sup> diyerek hürmeten ayağa kalkmış. Mektubu kâimen<sup class="calibre3"><a href="../Text/binbirgece_split_281.html#footnote-100-189" id="footnote-100-189-backlink">[189]</a></sup> okuyunca, müteessir olmuş. Lâkin aldığı emri harfiyen tatbike karar vermiş.</p>

  <p class="normal">Yalnız taç ve tahtı Ali Nureddin’e terk ederken o memleketin bütün büyük adamlarının merasime şahit olmalarını istemiş. Ne kadar emirler, vezirler varsa, hepsinin de sarayda toplanmaları için, dört tarafa haber salmış.</p>

  <p class="normal">Lâkin, işte aksi şeytanın işi olacak, tam o sırada Sâvi oğlu Muin saraya uğrayarak Sultanın yanına çıkmış. Sultan, biraz evvel aldığı mektubu Muin’e uzatmış. Muin mektubu baştan aşağı okuduktan sonra yırtmış, parçaları ağzına atarak güzelce çiğnedikten sonra yere tükürmüş.</p>

  <p class="normal">Sultan şaşırmış:</p>

  <p class="normal">— “Be adam ne yapıyorsun?” diye bağırarak ellerini başına götürmüş.</p>

  <p class="normal">Muin istifini hiç bozmadan:</p>

  <p class="normal">— “Sultanım, ne telaş edip duruyorsun? Bu düzenbaz şeytan, bu yezit ne Halife, ne de başkası tarafından gönderilmiş değildir. Bu mektup olsa olsa sahte bir paçavra parçasından ibarettir. Kim bilir nasıl ve kim bilir nerede şu elleri kırılasıcanın eline Halifenin bir el yazısı geçmiştir de, işte getirdiği mektubun yazısını da imzasını da o el yazısından taklit etmiştir. Siz nasıl oldu da bu kadar aşikâr, bu kadar göze batan bir hileye aldandınız, taç ve tahtınızdan vazgeçmeye kalkıştınız. Eğer o mektup hakikaten Harun Reşid’in mektubu olsaydı, Halife o mektuba ve bu soytarıya bir vezir, hiç olmazsa bir emir olsun terfik etmez miydi?”</p>

  <p class="normal">Sultan:</p>

  <p class="normal">— “Pekâlâ! Şimdi ne yapmalı?” diye sormuş.</p>

  <p class="normal">Muin:</p>

  <p class="normal">— “Ne mi yapacağız? Siz bu herzevekili<sup class="calibre3"><a href="../Text/binbirgece_split_282.html#footnote-100-190" id="footnote-100-190-backlink">[190]</a></sup> bana teslim ediniz. Ben onu büyük bir memurumun taht-ı nezaretinde<sup class="calibre3"><a href="../Text/binbirgece_split_283.html#footnote-100-191" id="footnote-100-191-backlink">[191]</a></sup> Bağdat’a gönderirim. Eğer getirdiği mektup sahte değilse, o zaman Halife emrini tekrar eder, buna, ‘Seni sultan yaptım.’ diye de ayrı bir ferman verir. Yok, eğer mektup sahteyse, o zaman memurum herifi gerisin geriye bana getirir, ondan sonra da ona ne yapacağımı ben bilirim!”</p>

  <p class="normal">Bu çıkmaza Vezirin bulduğu çâre Sultanın pek hoşuna gitmiş. Ali Nureddin’i hemen orada Muin’e teslim etmiş.</p>

  <p class="normal">Muin de uşaklarını, kölelerini çağırmış. Uşağı, kölesi hep Nureddin’in başına üşüşmüşler. Zavallıyı yaka paça Muin’in konağına götürmüşler. Orada onu yere vurmuşlar, Allah yarattı dememişler, vermişler dayağı, vermişler dayağı...</p>

  <p class="normal">Ali Nureddin kendinden geçmiş, bir külçe kemik olarak yere yığılıvermiş. Muin, Ali Nureddin’i bu hâlde görünce memnun olmuş.</p>

  <p class="normal">Bu manzaradan o kadar haz etmiş ki, gevrek gevrek gülerek, iri göbeğini su tulumu gibi oynatmış. “Cellâdı çağırın!” diye bağırmış. Cellâdı bulup Vezire götürmüşler, Vezir:</p>

  <p class="normal">— “Soytarıyı görüyor musun? Onu hapishanenin en karanlık zindanına kapa, ona tanrının günü öyle işkenceler et ki, yaşamasın, fakat büsbütün de ölmesin, sürünüp dursun!” diye emirler vermiş.</p>

  <p class="normal">Cellât yerleri öperek, Ali Nureddin ile beraber dışarı çıkmış. Ali Nureddin’i götürüp en karanlık, en korkunç zindana kapamış. Lâkin akşam olunca ve etrâftan el ayak çekilince, Nureddin’i başka bir zindana nakletmiş. Burada, yatak, yastık, minder, insanoğluna bu dünyada ne lâzımsa hepsi varmış. Hain Vezir her gün cellâda:</p>

  <p class="normal">— “Nasıl yezidin pastırmasını çıkarıyor musun?” diye sorarmış, cellât da:</p>

  <p class="normal">— “Efendim sormaya ne hâcet? Vazifemi nasıl yaptığımı siz pekâlâ bilirsiniz!...” diye cevap verirmiş. Hâlbuki Nureddin’in işkence mişkence çektiği yokmuş, zindanda rahatı yerindeymiş.</p>

  <p class="normal">Bu hâl kırk gün, kırk gece devam etmiş. Kırk birinci günü Harun Reşid’den Muhammed Zeynî’ye birçok hediyeler gelmiş. Hediyeler Sultanın çok hoşuna gitmiş. Vezirlerini, emirlerini çağırarak hediyeleri onlara göstermiş. Bu hediyeler için Halifeye nasıl teşekkür edileceği müzakere edilirken, emirlerin tez canlısından birisi:</p>

  <p class="normal">— “Biz burada müzakere ve mükâleme edip duruyoruz. Ya bu hediyeler Halifenin yeni tayin ettiği Sultana aitse!...” diye itiraz etmiş.</p>

  <p class="normal">Bu itiraz, ortalıkta bir soğuk duş tesiri yapmış. Meclistekilerin ağzını bıçak açmaz olmuş. Lâkin Muin, sinsi sinsi Sultanın yanına yanaşmış:</p>

  <p class="normal">— “Şu soytarının kafasını gelir gelmez uçuraydık çok iyi etmiş olacaktı!” diye fısıldamış.</p>

  <p class="normal">Sultan, “Sanki şimdi yapsak fena mı etmiş oluruz?” deyip biraz düşünceye vardıktan sonra, “Onu şimdi hemen buraya getir de herkesin önünde başını kendi elimle keseyim!” diye ilâve etmiş.</p>

  <p class="normal">Muin bu sözleri duyunca, neş’esine pâyân olmamış:</p>

  <p class="normal">— “Aman efendim, çok isabet etmiş olursunuz. Yalnız sizden bir ricam var. Bu soytarıdan öcümü kana kana almak istiyorum. İzin verin de şehirde tellâllar gezdirteyim ve onlara ‘Kim Hakan oğlu Fazl oğlu Nureddin’in kellesinin kesildiğini seyretmek istiyorsa, saray meydanına gitsin!...’ diye ilan ettireyim. Nureddin’in kanlarının nasıl aktığını gözlerim doya doya seyrederken, aynı manzarayı gören düşmanlarımın da akıllarının başlarından uçacağını bileyim!” diye yalvarmış.</p>

  <p class="normal">Sultan muvafakat etmiş. Muin hemen tabanları kaldırarak, soluğu doğru konakta almış.</p>

  <p class="normal">Derken şehrin her köşesinden, her bucağından tellâlların sesleri yükselmeye başlamış. Ali Nureddin’in idam edileceğini duyan genç, ihtiyar herkes, acı acı göz yaşları dökmüş.</p>

  <p class="normal">Basra’da onu sevmeyen, ona hürmet etmeyen bir adam bile yokmuş. Dükkânlarını kapatan dükkâncılar, evlerini kilitleyen ev kadınları, sürücüler, satıcılar, hamallar, çakkallar, velhâsıl o gün Bağdat’ta kim varsa, saray meydanına toplanmış.</p>

  <p class="normal">Muin tellâlları dört tarafa saldıktan sonra cellâdı yanına çağırtmış. Ali Nureddin’i getirmelerini emretmiş. Cellât:</p>

  <p class="normal">— “Efendim ona o kadar işkence ettim ki, artık yürüyecek hâli kalmadı, onun neresini idam edeceksiniz?” diye itiraz etmiş.</p>

  <p class="normal">Lâkin Muin:</p>

  <p class="normal">— “Hayır, Nureddin’i şimdi getireceksin!” diye inat etmiş.</p>

  <p class="normal">Cellât, Nureddin’i getirmekten başka çâre olmadığını görünce, aşağıya koşmuş. Ali Nureddin’in sırtına eski püskü bir cübbe geçirmiş, başına da yırtık pırtık bir sarık dolamış, onu götürüp Muin’e vermiş.</p>

  <p class="normal">Ali Nureddin, Muin’i görür görmez, yaşayacağı saatlerin ve dakikaların artık sayılı olduğunu anlamış. Gözlerinden oluk gibi yaşlar boşanmış. Muin’e dönerek:</p>

  <p class="normal">— “Kaderin sizden yüz çevirmeyeceğine emin misiniz? Şu çâresiz, şu zayıf hâlimden istifade ederek beni mahva uğraşıyorsunuz?” diye yalvarmış.</p>

  <p class="normal">Muin başını sert sert sallayarak:</p>

  <p class="normal">— “Boş lafla beyhude yere kendini yorma!” demiş. “Böyle saçma sözlerle beni ne korkutabilirsin, ne de merhamete getirebilirsin. Bu sözlerinle beni yumuşatacağını mı zannediyorsun? Hah! Hah! Hah! Aklına şaşarım. Değil sen, bütün dünya bir araya toplanıp da, ‘Şu adama kıyma, onu bize bağışla!’ diye yalvarsa, ben başını kıtır kıtır kestirmekten vazgeçmeyeceğim. Ben seni bir defa öteki dünyaya yollayım da, sonra istersen, arkandan ruhuna her yarım saatte bir Fatiha okurum. Hah hah hah!...”</p>

  <p class="normal">Sonra da etrâfında titreşen kölelere ve hizmetçilere dönerek “Şunu bir katırın sırtına bindirip şehrin bütün sokaklarında dolaştırın, sonra saray meydanına götürün!” demiş.</p>

  <p class="normal">Köleler Vezir Muin’in dediği gibi yapmışlar. Nureddin’i sokak sokak gezdirmişler. Sonra saray meydanına getirmişler.</p>

  <p class="normal">Saray meydanının ortasında bir tahtaboş varmış. Cellât o tahtaboşun üzerinde bekliyormuş. Nureddin’i cellâdın yanına götürmüşler. Cellât dönmüş Nureddin’e:</p>

  <p class="normal">— “Efendim” demiş, “ben seni idama memurum, bunu yapmaya gönlüm razı olmuyor. Ne çâre ki, emir kuluyum, idam etsem bir türlü, etmesem bir türlü. Sana iyilik etmesini çok isterim, bir vasiyetin, arkanda akraba ve ehibbaya<sup class="calibre3"><a href="../Text/binbirgece_split_284.html#footnote-100-192" id="footnote-100-192-backlink">[192]</a></sup> bir diyeceğin varsa, söyle. Çünkü ecelin artık geldi, günün tamam oldu demektir.” diye mırıldanmış.</p>

  <p class="normal">Nureddin yaşlı gözlerini göklere doğru çevirmiş. Halk onu o vaziyette görünce ağlaşmaya, bağrışmaya başlamış. Binlerce ağızdan çıkan kara bir feryat, meydanda dolana dolana göklere kadar çıkmış.</p>

  <p class="normal">Ahâlinin galeyana gelerek, Nureddin’i kurtarmaya kalkışmasından ürkmeye başlayan Vezir yerinden fırlayarak, gidip cellâdı yere fırlatmış ve “Çabuk vur şunun kellesini!” diye emretmiş.</p>

  <p class="normal">Ahâliden bazısı, “Vay gidi hain!”; bazısı “Asıl onun kafasını koparmalı!” filan diye söylenmeye başlamışlar.</p>

  <p class="normal">Tek tük söylenilen bu sözler, bütün halka cesaret vermiş. Ahâli Muin’e demedik laf bırakmamış. Bir taraftan ahâli Muin’e, bir taraftan Muin ahâliye sövüp dururken meydanın ta ortasından bir gürültü işitilmiş. Ortalık toz dumana karışmış.</p>

  <p class="normal">Sultan sarayın kafesinden bu kabaran dumanı görmüş ve yanaşan gürültüyü duymuş. Yanındakilere:</p>

  <p class="normal">— “Aman acele ediniz, bu tozun, bu patırtının sebebini öğreniniz. Eğer bu tozu dumana katan şey şehre yaklaşan bir kafile, bir kervansa, seyyahların ne havâdis getirdiklerini öğrenip atlarınızı çatlatasıya dört nala sürerek geri dönünüz. Çünkü sabrım kalmadı, neredeyse meraktan çatlayacağım!” demiş.</p>

  <p class="normal">Sultan, Ali Nureddin’in getirdiği mektubun Halife tarafından gönderildiğini pekâlâ anlamış. Vezirinin tavsiyesine, ancak o tavsiye işine geldiği için kulak vermiş. Şimdi toz dumanı görüp de uzaktan birçok süvarilerin gök gürültüsü gibi gürültü kopartarak yaklaştıklarını duyunca, bunların böyle gelişinden bir hayır çıkmayacağını sezmiş.</p>

  <p class="normal">Sultan böyle korkuyla merak arasında çalkanıp dururken, Vezir Muin yerleri öperek içeriye dalmış, “Ali Nureddin’in idamı için emrinizi bekliyoruz, efendim!” demiş. Sultan bu tehlikeli anlarda bile hâlâ kinden başka bir şey görmeyen şu Vezire öyle bir kızmış ki, dudaklarından köpükler akmış, saçları başında dimdik dikilmiş:</p>

  <p class="normal">— “Defol be herif! Amma belâya çattık! Şu uzaktan gelenler buraya gelinceye kadar onun kılına bile dokunulmasın!” diye haykırmış.</p>

  <p class="normal">Muin’in telaştan ayakları birbirine dolaşarak düğümlenmiş, yere yıkıla yıkıla, yuvarlana yuvarlana odadan çıkmış.</p>

  <p class="normal">Gelelim ortalığı tozu dumana katanlara... Bunlar tam maiyetiyle şehre yaklaşmakta olan Vezir Cafer ile memlûkleriydiler.</p>

  <p class="normal">Ali Nureddin, Bağdat’tan ayrıldıktan sonra Halife, bir gece sarayda ötede beride gezinirken, dairelerin birinde bir kadın sesinin inlediğini ve ağladığını duymuş. Halifenin sarayına girmeye muvafık olanlar, kendilerini dünyanın en mesut insanları telâkki ederek memnun olurlarken, bunların içinde birisinin ağlayarak şikâyet edecek kadar bir istisna teşkil edişi, Halifenin tuhafına ve garibine gitmiş. Merak etmiş. O dairenin yavaşça kapısını vurarak içeri girmiş. İçeride kimi görsün beğenirsiniz? Enisülcelis’in ta kendisi. Hemen Ali Nureddin işi Halifenin hatırına gelmiş.</p>

  <p class="normal">Zaten Halifenin neye ağladığı sualine karşı Enisülcelis de:</p>

  <p class="normal">— “Efendim, beni birkaç gün sonra Ali Nureddin’e göndereceğinizi vaat ettinizdi. Hâlbuki aradan otuz bir gün geçtiği hâlde, el’an buradayım. Bu zaman zarfında ağzıma bir lokma ekmek alamadım, gözlerimi bir saat için bile yumup uyuyamadım. Size vaadinizi hatırlatabilir miyim?” diye yalvarmış.</p>

  <p class="normal">Halife o anda veziri Cafer’i buldurup çağırtmış:</p>

  <p class="normal">— “Cafer, bir saniye kaybetmeden bütün maiyetinle beraber Basra yolunu tut. Otuz bir gün oluyor ki, bize Ali Nureddin’den bir haber gelmedi. Sabık Sultanın bî-çare delikanlıyı öldürtmüş olmasından korkuyorum. Eğer şüphelerim doğru çıkarsa, ecdâdımın mezarları üzerine yemin ediyorum ki, Ali Nureddin’i öldüren veyahut öldürmesi için teşvikâtta bulunan kim varsa, hepsini kılıçtan geçireceğim. Haydi sen doğru Basra’ya git, orada ne olup ne bitmişse bana süratle bildir.”</p>

  <p class="normal">Cafer acele yol tedârikatı yaparak ve ne olur ne olmaz diye yanına bol asker alarak yola düzülmüş. Bu heybetli kafile, tozu dumana katarak Basra şehrine yanaşınca, şehrin en geniş meydanında iğne atılsa yere düşmeyecek kadar bir kalabalığın çalkandığını görmüş.</p>

  <p class="normal">Vezir Cafer, halkın orada niçin toplandığını sormuş. Etrâftakiler olanı biteni anlatmışlar. Vezir Cafer doğru saraya gitmiş. Süleyman Zeynî oğlu Sultan Muhammed’i, Vezir Muin’i tevkif etmiş. Ali Nureddin’i cellâdın elinden alarak Basra tahtına oturtmuş ve onu sultan ilan etmiş.</p>

  <p class="normal">Üç gün, üç gece şehirde şenlik yapılmış. Üçüncü günü sabahı, Vezir Cafer Bağdat’a dönmek üzere yola çıkacağı sırada Ali Nureddin:</p>

  <p class="normal">— “Halifeyi çok göreceğim geldiği için, sizinle beraber gideceğim!” diye Vezir Cafer’in yanına katılmış. Gündüz istirahat ede ede ve gece yol ala ala, nihayet her saadet makarrı olan Bağdat şehrine varmışlar.</p>

  <p class="normal">Vezir Cafer, Basra’da cereyan etmiş olan hadisâtın hepsini sırasıyla Halifeye anlatmış. Halife belindeki kılıcı kınından çekerek Ali Nureddin’e uzatmış:</p>

  <p class="normal">— “Şunu al da oğlum, şu senin iki alçak düşmanının başlarını kendi elinle kes!” diye bağırmış.</p>

  <p class="normal">Ali Nureddin kılıcı kavrayarak Vezir Muin’in yanı başına yürümüş.</p>

  <p class="normal">Vezir Muin yalvarıp yakarmaya başlamış: “Ey Ali Nureddin sen merhametli, büyük kalpli bir adamsın, ben ettiysem sen etme, ben kendi hilkatim<sup class="calibre3"><a href="../Text/binbirgece_split_285.html#footnote-100-193" id="footnote-100-193-backlink">[193]</a></sup> iktizası sana karşı gaddarâne hareket ettiysem, sen kendi hilkatin ve tatlı tabiatına göre hareket et!..” demiş. Daha da birçok diller dökmüş.</p>

  <p class="normal">Nureddin’in eli titremiş. Hain düşmanının başını kesmeye eli varamamış. Ali Nureddin’in hâlini anlayan Halife, Mesrur’u çağırmış:</p>

  <p class="normal">— “Şu hainin icabına bak” demiş.</p>

  <p class="normal">Mesrur bir defa “Ya Fettah!” diye koca palasını havada sallayarak indirmiş, Muin’in başı bir tarafa, gövdesi bir tarafa uçmuş.</p>

  <p class="normal">Halife o zaman Nureddin’e dönerek:</p>

  <p class="normal">— “Dile benden ne dilersen?” diye sormuş.</p>

  <p class="normal">Nureddin:</p>

  <p class="normal">— “Ah Emirülmü’minîn benim saltanatta, hükümdarlıkta gözüm yok!” demiş.</p>

  <p class="normal">— “Pekâlâ, arzun nedir?”</p>

  <p class="normal">— “Arzum yalnız size hizmet etmekten ibarettir.”</p>

  <p class="normal">Harun Reşid, hemen oracıkta Enisülcelis’i getirtmiş, onu yine Ali Nureddin’e vermiş. Onlara Bağdat’ın en güzel saraylarından bir tanesini hediye etmiş, ikisine de bol bol maaş bağlamış. Ali Nureddin’i yemek ve zevk arkadaşı ittihaz etmiş.</p>

  <p class="normal">Gerek Harun Reşid, gerek Ali Nureddin ile Enisülcelis, ölünceye kadar mesut yaşamışlar.</p>
</body>
</html>
